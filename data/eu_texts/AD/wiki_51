{"id": "883552", "revid": "512", "url": "https://eu.wikipedia.org/wiki?curid=883552", "title": "Koazerbatu", "text": "Koazerbatuak disoluzio koloidal batean agertzen diren tanta esferiko txikiak dira, disolbatzailean disolbatzen ez diren molekula organikoz osatuak. Tanta horiek molekula hidrofoboz osatutako mintzak dituzte.\nAleksandr Oparin zientzialari sobietarrak koazerbatuek biziaren sorreran izan zuten garrantzia azpimarratu zuen bere \"Lur Gaineko Biziaren Jatorria\" liburuan (1922an). Oparinen ustez, koazerbatuak egitura aurre-biologikoak ziren, molekula organikoen eta zelularen arteko erdiko bidean zeudenak.\nOparinen ustez koazerbatu horiek ozeanoen salda primitiboan agertu ziren eta hazteko gaitasuna zuten, beste polimero edo molekula ez-disolbagarriak harrapatzen zituztenean \n1960ko hamarkadan Sidney Fox ikerlari estatubatuarrak polipeptidoak lortu zituen aminoazidoen soluzioak berotuz.. Polipeptido horiek koazerbatuen antzeko egiturak eratzen zituzten disoluzioan jartzerakoan. Foxek \u201cmikro-esferak\u201d deitu zizkien, eta zelula prokarioto baten neurria (2 mikra) zutela ikusi zuen. Protozelula horiek hazi eta ugaldu zitezkeen, ur-disoluziotik polinukleotidoak eta beste molekula organiko batzuk harrapatuz. Oparinen koazerbatuen antzekoak ziren, desberdintasun bakar batekin: polipeptidoz bakarrik osatuta zeuden.\nOrokorrean, barnean molekula organiko ugariz eta substantzia hidrofoboz (lipidoen antzekoak) osatutako mintza dituen tanta batek koazerbatu bat osatuko du. Adibidez, koazerbatuak sor daitezke gelatina bezalako proteina batek Arabiako gomarekin erreakzionatzen duenean.\nKoazerbatuen mintza, disoluzioan haren molekulek hartzen duten orientazio espazialaren ondorioa da. Koazerbatuak osatzen dituzten molekulek (proteinek, lipidoek\u2026) talde hidrofoboak eta talde hidrofiloak dituzte. Disoluzioan talde hidrofiloak disolbatzailerantz orientatzen dira, talde hidrofoboak koazerbatuaren barnean geratzen diren bitartean.Gaur egungo zelula prokarioto eta eukariotoen mintzek orientazio molekularraren printzipio berdina dute.\nKoazerbatuen ezaugarri bitxi bat, laborategian egiaztatua, haien zatiketa ahalmena da: ingurumenetik molekulak hartzen dituenean, tanta koloidala hazi egiten da, neurri bateraino; neurri hori gaindituta tantatxoa bitan zatitzen da, prozesu fisiko huts batez. Sortutako tanta \u201ckume\u201d bakoitzak jatorrizko tantatik eramaten ditu molekula batzuk. Prozesu honek antza handia du bakterioen erdibiditze prozesuarekin."}
{"id": "883553", "revid": "105290", "url": "https://eu.wikipedia.org/wiki?curid=883553", "title": "Isuskitzako mendilerroa", "text": "Isuskitzako mendilerroa Bizkaian kokatuta dagoen mendilerro bat da. Bere punturik altuena Isuskitza mendia da, 216 metrorekin.\nMendilerroan dagoen Isuskitza mendiak ematen dio izena mendilerroari."}
{"id": "883554", "revid": "56334", "url": "https://eu.wikipedia.org/wiki?curid=883554", "title": "Zigor-zuzenbide", "text": "Zigor-zuzenbidea edo zuzenbide penala Zuzenbide publikoaren adar bat da eta estatuaren zigortzeko ahalmena (\"Ius Puniendi\") arautzen du. Zuzenbide penalaren bitartez, portaera batzuk delitu gisa kalifikatzen dira, eta portaera horiek egiten dituztenentzako ondorio juridikoak aurreikusten dira. Ondorio juridiko horiek zigorrak edo segurtasun neurriak izan daitezke.\nZentzu objektiboan, arau penalen multzoa da Zigor Zuzenbidea. Zentzu subjektiboan, berriz, Zuzenbide Penalak erreferentzia egiten dio estatuak arau penalak sortzeko eta aplikatzeko duen ahalmenari.\nZigor zuzenbidearen helburua.\nZigor Zuzenbidea gizarte kontrolerako tresna bat da. Elkarbizitza posible izan dadin portaera batzuk onartezinak direla argi utzi behar da: horren aurrean, Zigor Zuzenbideak, portaera horiek ekiditeko tresna gisa jokatzen du eta ordena mantentzeko helburua du.\nHala ere, Zigor Zuzenbidearen bitartez ezin daiteke edozein arau hauste zigortu. Zigor Zuzenbidea estatuaren tresna errepresiboena da, eta, ondorioz, portaera larrienen aurka bakarrik erantzungo du.\nArau penalen helburuak bi dira: alde batetik babes funtzioa dute, elkarbizitza baketsu bat bermatu nahi dutelako; baina,beste alde batetik, motibazio funtzioa ere betetzen dute, gizartea motibatzen duelako delituak ez burutzera, zigorraren mehatxua dagoelako horren atzean.\nZigor zuzenbidearen printzipioak.\nLege-erreserba printzipioa: printzipio honek esan nahi du Legea Zigor Zuzenbidearen iturria dela, hau da, delituak lege baten aurreikusita egon behar direla.\nLegezkotasun printzipioa: Zigor Zuzenbidean iturri nagusia Legea izanik, legeak eremu penalean idatzita agertu behar du, jarrera atipiko eta zigorra barneratuz, ondoren pertsona bati egotzi ahal izateko.\nZehaztasun printzipioa: Tipizitate printzipioa ere deitu ohi da eta haren arabera, jarrera tipifikatuak eta haien zigorrak jasotzen dituzten lege eta xedapenek zehatzak izan behar dute.\nAnalogia debekuaren printzipioa: analogiaren aplikazioa Zigor Zuzenbidean ez da posible, aro penalean ez baitago hutsune-penalik. Horrek esan nahi du, jarrera bat lege batean idatzita ez badago, ezin izango dela analogia erabili jarrera hori zigortzeko.\nAtzeraezintasun printzipioa: Zigor Kodeko arauak, haiek indarrean dauden bitartean geratutako egitateei besterik ezingo zaie aplikatu. Hala, legegileak printzipio honekin erabaki du,legea indarrean egon aurretik gertatutako ekintzak eta jarrerak ezingo direla zigortu.\n\"Non bis in idem\"printzipioa: Espainiako ordenamendu juridikoak erabiltzen duen printzipioa da. Hala, zigortzeko ahalmena Espainiako estatuan Administrazio Zuzenbidean eta Zigor Zuzenbidean aurkitu daitekeenez, jarrera beragatik zigor penala eta zigor administratiboa batera inposatzea ekidin nahi da.\nKaltegarritasun printzipioa: Zuzenbide Penalean, kaltegarritasuna erantzukizun penala egozteko balio duen elementua da. Printzipio honen arabera, erantzukizun penala jaiotzeko ondasun juridiko baten kalte erreala gertatu behar da: Zigor Kodeak tipifikaturiko jarrera eta zigorrez gain, bere xedapenetan babestu beharreko ondasun juridikoak aipatzen ditu. Adibidez, lapurretaren delituan babestu beharreko ondasun juridikoa jabetza da.\nErruduntasun printzipioa: \"Ius Puniendi\"ren muga den printzipioa da. Zigor Zuzenbidean, pertsona bat erantzule izateko, ekintza edo jarrera egotzi behar zaio; baina, horrez gain, ekintza edota portaera hori legez kontrakoa izanik hau aurrera eraman duela ere beharrezko baldintza da, norbanako hori errudun izateko.\nZuzenbide penalaren elementuak.\nDelitua: portaera tipiko bat da (Zigor Kodean aurreikusia), legez kontrakoa, egozgarria eta zigorgarria, zeinarentzako legeak zigor penal bat aurreikusten duen. Hau da, delitu bat burutzeko Zigor Kodean delitu gisa jasotako portaera bat burutu behar da.\nZigorra: Zigor Kodeak delitu gisa aurreikusten duen portaera hori burutzen duenari, boterea duenak ezartzen dion betebeharra da. Zigor Kodeak aurreikusitako zigor bat ezartzeko boterea duen bakarra estatua da (\"Ius Puniendi\"a estatuak du).\nSegurtasun neurriak: zigorren ordezkoak dira. Epaileak segurtasun neurriak ezarriko ditu, delituaren teoriaren arabera, delitua burutu duen subjektua egozgarria ez delako eta beraz ezin delako beraren erruduntasuna baieztatu. Baina segurtasun neurriak jarri ahal dira subjektu horrek arrisku bat dakarrelako, eta burutu ditzakeen bestelako delituak saihestu nahi dira.\nZigortzeko ahalmena.\nJakina denez, jurisdikzio organoek ez dute Zuzenbide Pribatuaren erabileran inolako monopoliorik. Zuzenbide pribatua eguneroko bizitzan aplikatzen dute partikularrek; hots, kontratuak egitean, testamentua egitean\u2026 Zuzenbide pribatua borondatearen autonomian oinarritzen da, baita herritarren askatasunean ere; horrenbestez, partikular batek eskatuz gero baizik ezin da gauzatu zuzenbide pribatuari buruzko jurisdikzio jarduera.\nZigor Zuzenbidearekin ez da gauza bera gertatzen. Jurisdikzio organoek Zigor Zuzenbidearen erabileraren monopolioa dute. Prozesutik kanpo ez dago zuzenbide hori erabiltzerik; alegia, partikularrek ezin dute Zigor Zuzenbidea aplikatu. Zigor Zuzenbidearen erabilerari dagokionez, hiru monopolio hartu behar ditugu kontuan: estatuaren monopolioa, jurisdikzioorganoen monopolioa eta prozesua.\nDelituaren teoria.\nDelituaren elementuei dagokienez, alde batetik funtsezkoak daude, eta, bestetik, akzidentalak diren elementuak.\nFuntsezkoen taldeari dagokionez, hainbat elementu agertzen dira hemen: hasteko, bidegabetasun tipoa aztertu behar da delitu baten egintzan: hemen portaera tipikoa eta zuzenbide kontrakoa den ala ez ondorioztatzen da.\nPortaera nahiz ekintza jarduera tipikoa izan dadin, tipo objetkiboaren elementu guztiak (subjektu aktiboa, tipo mota, kausalitate harremana, egozpen objektiboa, ondasun juridiko babestua, subjektu pasiboa eta objektu materiala) zein tipo subjetkiboarenak (doloa, zuhurtzigabekeria\u2026) bete beharko dira. Ez badira guztiz betetzen, alegia portaera eza egon delako edo adibidez errakuntza baten ondoriozko portaera izan delako, atipikotasuna dagoela esaten da, eta ezingo zaio deliturik egotzi subjektu aktiboari.\nBigarrenik, behin portaera eman den ala ez azaldurik, portaera hori pertsona jakin horri egotzi ahal zaion ala ez aztertu beharko da, egozgarritasuna dagoen ala egotz ezintasunezko kausak ematen diren: esaterako, anomalia psikikoak, buru-nahaste iragankorra, toxikazio osoa, adingabea dela subjektu pasiboa, debekuzko errakuntza, beldur gaindiezina eta abar.\nAmaitzeko, funtsezko elementuetan eginiko portaera zigorgarria izan ahal dadin, pertsonaren inguruabarrak kontuan hartu behar dira, hau da, kausa pertsonalak eta zigortzeko baldintza objektiboak.\nBehin funtsezko elementuak aintzat hartuta, akzidentalak zeintzuk diren jakitea komeni da zigorra jartzeko orduan: inguruabar aringarriak, astungarriak edo mistoak izan daitezke.\nInguruabar aringarriak Zigor Kodearen21. artikuluan daude (salbuesle ez-osoa, mendekotasun larria, zoroaldia, itsualdia edo beste grinaldi bat, aitortzea, kaltea konpontzea/murriztea,analogia); eta astungarriak aldiz, Zigor Kodearen 22. artikuluan aurreikusten dira (maltzurkeria, mozorroa, nagusitasun abusua, gauez egitea, prezioa, saria, arrazakeria- nahiz bereizkeria-zioak, konfiantza-abusua, izaera publikoaz baliatzea, berrerortzea...), eta bitariko inguruabarrak Zigor Kodearen 23. artikuluan daude jasota.\nDelituaren garapen faseak.\n\"Iter Criminis\"ala delituaren garapen faseak bi alderdi dituela esan daiteke: alde batetik, barne egitura delakoa, eta, bestetik, kanpoko fasea.\nBarne faseari dagokionez, hiru aspektu hartzen dira kontuan: ideia, deliberazioa eta azkenik erabakia. Ideia, hasierako urratsa da, non norbanakoak, delitu bat bat burutzekoideia duen; deliberazioan, aldiz, delitu hori aurrera eramatekojarraibideak pentsatzen hasten da; eta erabakiak delitu hori praktikara eramatea esan nahi du, hots, portaera atipikoa aurrera eramatea.\nAldiz, kanpokofasean, delitua egiteko beharrezkoak diren ekintzak martxan jartzea da helburua. Hemen, prestamen-egintza eta exekuzio-egintza bereizten dira:\nLehenengo kasuan delitua egiteko burutapena praktikan erreala izateko zer-nolako pausoak eman beharko liratekeen definitzen da. Pauso hauek, nahiz eta delitu bat aurrera eramateko balio izan, ordenamendu juridikoaren arabera ezin dira zigortu.\nBigarren kasuan, exekuzio-egintzan, delitu horren inguruko ideiak eta planak benetan praktikan jartzea suposatzen du. Egintzaz edo omisioz, arau penalak ezarritako portaera atipikoa jaiotzen da hemendik aurrera.\nHala ere, delitua gertatu dela esateko, kontuan hartu beharreko osagaiak daude exekuzio-egintzan: delitu-saiakuntza, delitu-burutzea edo kontsumatzea eta delitu-amaitzea.\nSaiakuntza Kode Penaleko 16.1 artikuluan ageri da. Delitu bat saiakuntza graduan egin dela esateko, beharrezkoa da subjektu aktiboak delitua egiteko asmoa izatea eta egiten hastea, baina ez da kontsumaziora heltzen. Laburtuz, delitua ez da gertatzen, baina pertsona horrek delitua egiteko asmoa zuen eta urrats guztiak eman ditu hau posible izateko, nahiz eta azkenean ez lortu.\nDelitu-burutzea Zigor Zuzenbidearen beste inguruabar bat da eta definizioz, legegileak Kode Penalean adierazitako legez kontrakoa den portaera edo ekintza hori gertatu egin dela esan nahi du. Hemen saiakuntza ezinezkoa da, hau da, Zigor Kodeak, delitu jakin batzuk egozgarriak izateko, delitua kontsumatuta egon behar dela azpimarratzen du. Adibidez, Kode Penaleko bigarren liburuan ageri diren delitu guztiek buruturik egon beharko dute ondorio juridikoak jaiotzeko.\nExekuzio-fasean aintzat hartu beharreko azkenengo elementua, delitu-amaitzea litzateke: hau ez da delitu-burutzearekin nahastu behar. Delitu-amaitzeak kontsumazioaren ostean datorren ondorio gisa uler daiteke, hau da, delitua kontsumatzean delitugileak delitua burutzeagatik lortu duen onura edo ordainsaria.\nEgiletza eta partaidetza.\nDelitu batzuek pertsona bat baino gehiagoren parte-hartzea eskatzen dute delitua gertatzeko, eta beste batzuek ordea pertsona bakar baten jarrera kontuan hartzen dute. Hala, egiletza eta partaidetza bereizten dira delitu baten gertaeran.\nPartaidetzak, delitu baten garapenean hainbat pertsonaren parte hartzea egon dela esan nahi du: Kode Penalaren 27. artikuluaren arabera, parte hartze hori autore, konplize edo bigarren mailako konplize gisa izan daiteke. Bestetik, estaltzailearen parte hartzea dago, baina legegileak hau modu autonomoan erregulatzea erabaki du.\nHalaber, Kode Penalaren 27. artikuluak ez du parte hartze forma guztiak biltzen. Egiletza, esate baterako, 28. artikuluan ageri da. Horrenbestez, Kode Penalean autoretza mota ezberdinak aurreikusten direla esan genezake. Egiletzaren inguruan, amaitzeko, erantzukizun penala Kode Penaleko 31 bis artikuluan definiturik dagoela esan behar da, bai pertsona fisikoentzako baita pertsona juridikoentzat.\nEgiletzan, beste egile bat ere bereizten da: egile kidetza delakoa; horrek esan nahi du, delituaren egikaritzan pertsona bat baino gehiago dagoela egile gisa. Hala ere, bitarteko egiletza egoteko, jurisprudentziak elementu subjektibo gisa egileen arteko akordioa oinarritzat hartzen du, baina bakoitzak ere delituaren ekintzan egiletza bere gain hartzen du; hau da, delitua gerta dadin bien parte hartzea ezinbestekoa da eta biek erabaki dute Zigor Kodean tipifikaturiko jarrera edota ekintza aurrera eramatea.\nBitarteko egilea ere beste egiletza mota bat da: bitarteko egileak ez du delitua bere kabuz egiten, beste pertsona batez baliatuz egiten baitu. Horrelako egoeretan, jarduera materiala egiten duen pertsonari atipikotasuna ezingo zaio egotzi; izan ere, zuzeneko egilearen ondorioz egin du delitua.\nBestetik,induktorea partaidetzaren barruan aurkitu dezakegun figura bat da: hemen eragin psikiko zuzenari esker pertsona batek beste pertsona bati, delitua egiten duenari, tipifikaturiko jarrera bat egiteko esaten dio. Horrela, pertsona horrek (delitua egiten duenak) askatasunez eginiko ekintza bat aurrera eramango du.\nAmaitzeko, sopikuntza partaidetza mota bat da ere bai eta Kode Penalaren 29. artikuluan definitzen da. Partaidetza mota honek, erreferentzia egiten die, delituaren ekintzan laguntza ematen dutenei; aurreko egintzak, bitarteko egintzak edota geroko egintzak eginez. Ez da ezinbesteko laguntzarekin nahastu behar, praktikan bien arteko desberdintasunak nabariak baitira, sopikuntzan partaidetza bigarren mailakoa bezala ulertzen delako."}
{"id": "883555", "revid": "12788", "url": "https://eu.wikipedia.org/wiki?curid=883555", "title": "Fundaci\u00f3n Osasuna Femenino", "text": ""}
{"id": "883560", "revid": "56334", "url": "https://eu.wikipedia.org/wiki?curid=883560", "title": "Komunikazio transkulturala", "text": "Komunikazio transkulturala kultur ingurune ezberdinetako jendea nola komunikatzen den aztertzen duen ikerketa-eremu bat da.\nJatorria eta kultura.\nGerra hotzaren garaian, Estatu Batuetako ekonomia denbora luzez itxita izan zen mundua bi bloke antagonikoetan banatuta zegoelako : Ekialdea eta mendebaldea. Alabaina, erlazio ekonomikoetan, sistema politikoetan eta teknologian eman ziren aurrerapen eta aldaketak, betiko kultur barrerak desegin egin zituzten. Negozioak nazioaren kapitalismo independente batetik, kapitalismo global bati aldatu zuen . Horrela, komunikazio transkulturala jatorriz negozioetan eta gobernuetan txertatu egin zen.\nEnpresek bere langileei hizkuntza entrenamendua eskaintzen hasi ziren eta hainbat programa txertatu zituzten atzerrian ikasteko. Honekin atzerriko zerbitzuen institutuaren sorkuntza etorri egin zen, gobernuen langileek prestakuntza jaso egiten zuten lekua. Honek ere \u201cmundu ikuspegi\u201d ikuspegiaren sorkuntza bultzatu egin zuen goi mailako hezkuntzako kurrikuluman.\nMundu osoko unibertsitateek gero eta presio handiagoa izan dute beren ikasleen hezkuntzan kulturarteko elkarreragina eta ezagutza ezartzeko. Nazioarteko alfabetismoa eta kulturarteko ulermena oso garrantzitsu bihurtu dira herrialde baten kultura, teknologia, ekonomia eta politikarentzako. Ikasleek gaitasun globala izan behar dute, bizi diren munduan ondo ulertzeko.\nDiziplinarteko orientazioa.\nKomunikazio transkulturalak kultur antropologikoa beste komunikazio esparruekin konektatzea du helburu eta kulturalki ezberdin diren gizakiak elkarren artean komunikatzeko moduak eta betebeharreko joerak jasotzen ditu. Komunikazio transkulturalak diziplina arteko hurbilketa eskatzen du: antropologia, kultur ikasketak, psikologia eta komunikazioa, eta erlazio interetniko eta populazio kokulturalean ere zabaltzen du bere eremua.\nGuretzak ezezagunak diren hizkuntzen azterketa eta gizakion artean ohikoa dugun gauzak ulertzeko laguntza ez da lortuko dugun gauza bakarra, baita gure jakintza eraikitzeko eta antolatzeko forma ezberdinak. Ulermen horrek harreman sakonak ditu harreman sozialen kontzientzia kritikoa garatzeko.\nGizarte harremanak eta beste kultura batzuk ulertzea globalizazioaren negozio\narrakastatsuen oinarria da. Hizkuntza-sozializazioa \"legez kanpokoa den\ntestuinguruan nola sortzen den eta beste kultura bateko testuinguru sozialak\nsortzen dituen\" ikerketa bat bezala definitu daiteke. Ezinbestekoa da hiztunak\nhizkuntza baten gramatika ulertzea hizkuntzaren elementu sozialak\nkomunikazio-gaitasuna lortzeko. Giza esperientzia kulturalki garrantzitsua da\neta era berean hizkuntzen osagaiak.\nSemiotika eta seinale sistema arretaz aztertu behar da komunikazio\ntranskulturalaren arteko arauak alderatzeko. Ordea, arazo asko sortzen dira\nhizkuntza sozializazioarekin, hala nola, jendea estereotipoen eta\ngeneralizazioen menpe erori egin daiteke.\nGorakada orokorra.\nNazioarteko merkataritzarekin eta globalizazioaren hazkundearekin, kultura\nezberdinen artean, gatazkak eta nahasketak egoteak konponezina izango da.\nKultur ezberdinetako jendeak zaila ikusten du komunikatzea eta bere estilo\nkultural ezberdinak eragina dute. Esate baterako, kultura indibidualistak, Estatu\nBatuak, Kanada eta Mendebaldeko Europa, independenteak eta\nmenperatzaileak diren irudia adierazi egiten dute . Irudi independente hau\nbesteen gain desberdinak direla adierazi nahi dute. Bestalde, Kultura\ninterdependenteak, Asia, Latinoamerika, Afrika eta Hegoalde Europa,\nnorberaren irudi interdependentea adierazi egiten dute. Besteen eta\ningurumenaren arteko elkarreraginean askoz ere arreta handiagoa dute.\nNolabait, kultur diferentziak eragindako efektuak hizkuntza barrera gainidazten\ndute. Kultur diferentzia hau komunikazio transkulturalerako erronka\nhandienetako bat da. Kultur ezberdinetako jendearen artean komunikazio\nzehatza oso zaila da. Kulturari esker, jendeak pentsatzen, ulertzen, entzuten\neta gauzak ezberdin interpretatzen ditu. Adibidez, hitz berberek kultura\nezberdinetako jendearentzat esanahi ezberdina izan dezakete. Hizkuntzak\ndesberdinak direnean, eta itzulpena komunikatzeko erabili behar denean,\ngaizki-ulertze asko azaldu daitezke.\nKomunikazio transkulturala ikerketa-eremu globala da. Ondorioz, komunikazio\ntranskulturalaren ikerketen artean desberdintasun kulturalak aurki daitezke.\nAdibidez, Estatu Batuetako komunikazio ikasketen zati da, baina Erresuma\nBatuan linguistika aplikatuaren azpi-eremua da.\nUnibertsitateko programetan sartzea.\nKomunikazio transkulturalaren aplikazioa atzerriko hizkuntzen irakaskuntzan\ngero eta handiagoa da munduan. Komunikazio transkulturaleko klaseak aurkitu\nditzakegu unibertsitateen atzerriko hizkuntzen departamenduetan eta beste\nunibertsitateen hezkuntza departamentuetan.\nGlobalizazioaren presio eta aukeren handitzearekin, nazioarteko sare aliantzak\nsartzea \"goi mailako hezkuntzaren nazioartekotzeko mekanismoa oinarrizkoa\nbihurtu da\".\nMundu osoko unibertsitate askok aurrerapen handiak egin dituzte kultura arteko\nulermena areagotzeko, antolakuntza-aldaketaren eta berrikuntzaren prozesuen\nbidez. Oro har, unibertsitateko prozesuak lau dimentsio nagusitan biltzen dira:\nantolakuntza aldaketa, curriculum berrikuntza, langileen garapena eta ikasleen\nmugikortasuna.\nEllingboe-k lau dimentsio nagusi azpimarratzen ditu nazioartekotzeko\nprozesuan. Bere zehaztapenak honakoak dira: (1) lidergo unibertsitarioa; (2)\nfakultateko kideen nazioarteko lankidetza, ikertzaileen eta erakundeen mundu\nmailako jardueretan parte hartzea; (3) ikasleentzako atzerriko ikasketen\neskuragarritasuna, irisgarritasuna eta transferentzia; (4) nazioarteko ikasleen,\njakintsuen eta fakultateen presentziaren integrazioa campuseko bizitzan; eta (5)\nnazioarteko unitate kurrikularrak (egoitzak, hitzaldi plangintzako zentroak, ikasle\nsindikatuak, karrera zentroak, murgilketa kulturalak eta hizkuntz etxeak,\nikasleen jarduerak eta ikasle erakundeak.\nBatez ere, unibertsitateek kanpoko inguruneko aldaketei irekiak eta sentikorrak\nizan behar dira. Nazioartekotzea guztiz eraginkorra izan dadin, unibertsitateek\n(langile, ikasle, kurrikulu eta jarduera guztiak barne) egungo aldaketa\nkulturalekin eta aldaketa horiei egokitzeko prest egon behar dira.\nEllingboe-k adierazi duenez, nazioartekotzea \"etorkizuneko, dimentsio anitzeko,\ndiziplina arteko eta lidergo gidatutako ikuspegia, erakundeen barruko dinamika\naldatzeko lanean diharduten eragile askok parte hartzeak erakunde baten\nbarne-dinamika aldatzeko, kanpoko ingurune gero eta anitza modu egokian erantzuteko eta egokitzeko da\u201d.\nUrrutiko ikaskuntzarako teknologia berriak, esate baterako, telekonferentziak,\nikasleek beraien artean mila kilometrotara izan arren, komunikatu eta elkar\neragin dezakete gela birtualetan.\nIkerketek diotenez, zenbait gai eta irudiek hala nola, haurrak, animaliak, bizitza\nzikloak, harremanak eta kirolak desberdintasun kulturalak gainditu ditzakete,\neta nazioarteko ezarpenetan erabili ahal izango dira, unibertsitateko online\nikasgelak eta gela tradizionalak eta kultura anitzeko gune komunak sortzeko\nadibidez.\nKomunikazio transkulturaren teoriak kultura desberdinetako balio\ndesberdintasunei begira egindako lanetan oinarritzen dira, Edward T. Hall,\nRichard D. Lewis, Geert Hofstede eta Fons Trompenaarsen lanak bereziki.\nClifford Geertzwas ere arlo honetan laguntzailea da. Era berean, Jussi V.\nKoivisto nazioartean garatzen ari diren kultura-eragiketen ereduari buruzko\nikerketak oinarritzat hartzen ditu.\nTeoria hauek zenbait komunikazio-teoria eta ezarpen desberdinetara aplikatu\ndira, hala nola, negozio eta kudeaketa orokorrera (Fons Trompenaars eta\nHampden-Turner karatulak) eta marketina (Marieke de Mooij, Stephan Dahl).\nHainbat hezkuntza proiektu arrakastatsuak ere izan dira, teoria horien aplikazio\npraktikoak egoera transkulturaletan. Teoria horiek kritikatu egin dituzte, batez\nere, zuzendaritzako adituek (adibidez, Nigel Holden), XIX. Mendeko kultur\nantropologiatik eratorritako kultur kontzeptuetan, kultura eta\ndesberdintasunaren eta kultura-esentzian oinarrituak daudelako.\n\"Elkarreragintazun transkulturalean\" zentratzeko mugimendu bat sortu da,\nkulturen arteko antzekotasun eta antzekotasun konparatiboen ikuspegi\ntradizionalen ordez. Kulturarteko kudeaketa kontzientzia kudeatzeko modu gisa\ngero eta gehiago ikusten ari da.\nEztabaida akademian dagoen bitartean, transkultural taldeak egin\ndezaketenaren gainetik, G\u00fcnter Stahl, Martha Maznevski, Andreas Voigtand eta\nKarsten Jonsenonek egindako ikerketa baten arabera, ondorioztatu da.\nMaster of Science in Management programa anitzek nazioartekotze\nespezializatuak daude eta horrek komunikazio transkulturalari arreta jarri\ndiezaioke. Esate baterako, Cross Business Management-k \"Cross Cultural\nManagement\" izeneko ikastaro bat da.\nKomunikazio transkulturalak ideiak, esperientziak eta ikuspegi eta pertzepzio\nezberdinak tokiko jendearekin partekatzeko aukera ematen du.\nNazioarteko hezkuntza erakundeak.\nKulturarteko hezkuntza, prestakuntza eta ikerketarako elkartea:\nSIETAR kultura elkartekideen erronkak eta sariak kezkatzen dituzten\nprofesionalei zuzendutako hezkuntza-elkarte bat da. SIETAR Estatu Batuetan\nsortu zen 1974an, zenbait gizabanako dedikatuen artean, kultura arteko\nikaskuntza eta konpromisoaren ikerketa eta prestakuntza modu desberdinetan\naritzen diren profesionalak biltzeko. SIETARek orain hainbat herrialdetako eta\nnazioarte mailako nazioarteko kongresuak lotzen ditu .\nWYSE International:\nWYSE International-ek mundu osoko hezkuntzaren karitatea da, 1989an\nsortuta, irakasleen eta garapenaren alorrean espezializatua. Nazio Batuen\nInformazio Publikoetako Departamentuarekin loturiko gobernuz kanpoko\nerakunde bat da. 110 herrialdetako 3.000 partaide baino gehiagok parte hartu\ndute ikastaroetan, 5 kontinenteetan. Nazioarteko Zuzendaritza Programa\nNazionala 12 eguneko bizitegi-ikastaroa da, batez beste 30 herrialdetako 20\nlagunentzat(18-35 urte bitartekoak). WYSE Nazioarteko webgunearen\nhelburuak hauek dira: \"Emantzipazio politikoa, erlijiosoa edo soziala era\nindependentean heztea eta etorkizuneko munduko beharrak erantzuteko gai\nizatea.\nMEET:\nMEET ekimen didaktiko berritzaile bat da, Israelgo eta Palestinako lider gazteen\nartean hizkuntzen profesional komun bat sortzeko. Israelgo eta Palestinako\nikasleak eskaera prozesu baten bidez hautatzen dira eta bi nazioko talde\ntxikietan lan egiten dute tokiko eragina duten teknologia eta negozio proiektuak\ngaratzeko. Kulturarteko komunikazio prozesu honen bidez, ikasleek elkarrekiko\nerrespetua, kulturaren gaitasuna eta elkarren arteko ulermena eraikitzen\ndituzte.\nAlderdiak.\nKultur ezberdinetako pertsonak modu ezberdinean hauteman ditzaketen\nparametro batzuk daude:\nKultura behe eta goi mailako testuinguruak: testuingurua kultur dimentsio\ngarrantzitsuena da eta, gainera, zaila da zehaztea. Kulturaren testuinguruan\nideia Edward T Hall antropologoak aurreratu zuen. Kultura bi talde nagusitan\nbanatzen da: goi eta behe testuinguru kulturak.\nEz-ahozkoak, ahozkoak eta idatziak:\nkultura arteko ikus-entzuleak hobetzeko, kulturarteko mezuen eraginkortasuna\nhobetzeko komunikazio arlo zehatzei arreta berezia ematen da. Eremu\nzehatzak hiru kategoriatan banatzen dira: ez-ahozko, ahozko eta idatzizko\nmezuak.\nIkurrak:\nIkurrak seinale-hizkuntzari egiten diote erreferentzia (adibidez, thumbs up,\nmunduko ikurrik ezagunenetakoa).\nIlustratzaileak:\nIlustratzaileek hitz egiten denaren mimika egiten dute (esate baterako, zenbat\ndenbora utzi behar den hatz kopuru jakin bat ).\nErregulatzaileak:\nErregulatzaileek esanahia keinu bidez transmititzen dute (esate baterako,\nadibidez, esate baterako, galdera horri buruz galdera jakin bat dagoela\nadierazten du) eta konplexuago bihurtzen da, erregulatzaileek kultura\ndesberdinetan esanahi desberdinak izan ditzaketelako.\nEraginak:\nEmozioak agerian uzten dituzte, besteak beste, zoriontasuna (irribarre baten\nbidez) edo tristura (aho dardara, malkoak).\nMoldagailuak:\nMoldagailuak sotilagoak dira, esate baterako, haserrea edo ukabilak."}
{"id": "883563", "revid": "63274", "url": "https://eu.wikipedia.org/wiki?curid=883563", "title": "Greziako Aro Arkaikoa", "text": "Greziako Aro arkaikoa K.a 800 - K.a 480 izan zen. Grezia klasikoaren hastapenak gara honetan izan ziren, orduan sortzen hasi baitziren geroko hiri-estatuak edo \"polis\"-ak. Aro iluna delakoa amaitzean hasi, eta Grezia klasikoarekin bukatu zen.\nEzaugarriak.\nZibilizazio mizenikoa desagertu ostean, antzinako Greziaren bizimoduaren adierazgarri gisa herrixkek baino ez zuten iraun. Baina K.a. 900. urtetik aurrera, estatu txikiak sortzen hasi ziren; \"polis\" izena eman zitzaienak. Independenteak ziren eta eskubide, betebehar eta interes komunak defendatzen zituzten legeen bidez gobernatzen ziren herritarrak. \"Garai honetan sortu ziren Hoplitak\", hiri-estatuaren defendatzeko soldadu bihurtutako herritarrak.\nGarai honetakoa izan zen ere kolonizazioa. Greziako biztanleria handitzen hasi zen eta jende taldeak beste lurraldeetan asentamendu berriak egiten hi ziren. Honek greziarren merkataritza asko zabaldu zuen Mediterraneoan eta Itsaso Beltzean.\nIliada eta \"Odisea\" garai honetan sortu ziren. "}
{"id": "883564", "revid": "7476", "url": "https://eu.wikipedia.org/wiki?curid=883564", "title": "Berengela Lopitz Harokoa", "text": "Berengela Lopitz Harokoa (Naiara , 1220 - \"ib.\", ), emakume noblea, hainbat eraikuntza eta, besteak beste, frantziskotar ordena erlijiosoa bultzatu zituena.\nBiografia.\nLope II.a Diaz Harokoa \"Buru gogorra\" kondearen, Bizkaiko seigarren jaunaren, eta Urraka Alfontso Leongoaren alaba zen eta, beraz, Alfontso IX.a Leongo erregearen iloba, ilegitimoa eta Alfontso X Jakitunaren lehengusina .\nBere nebak ziren: Diego Lopitz III.a Harokoa, Bizkaiko zazpigarren jauna; Antso Lopitz Harokoa; Lope Lopitz Harokoa; Alfontso Lopitz Harokoa, Joan Alfontso Harokoa Camerosko jaunaren aitona. Bere aita Toda de Santa Gadearekin, Aiarako jaunen, Saltzedotarren, sendiko andrearekin ezkondu zenez, honako neba-arrebaorde hauek ere bazituen: Mentzia Lopitz Harokoa, Portugaleko erregina Antso II.arekin ezkondu zelako (nahiz eta, ondoren, ezeztatu ezkontza); Lope Diaz Harokoa, Segoviako apezpikua; eta Diego Lopitz Saltzedokoa, ezkonduta zegoena Maria \u00c1lvarez de Albornoz-ekin, \u00c1lvaro Fern\u00e1ndez Potesta-ren alaba.\n1254 baino lehen, Rodrigo Gonz\u00e1lez Gir\u00f3n-ekin, Gonzalo Rodr\u00edguez Gir\u00f3nen semearekin, ezkondu zen. Berengela bere hirugarren eta azken emaztea izan zen. Bere senarra baino luzeago bizi izan zen eta bere testamentu-betearazlea izan zen.\nBerengelak 1296ko abuztuaren 17an eman zuen testamentua. Testamentuan borondatea gisa bere diruen zati bat eman zuen lurperatuko zuten eraikina eraikitzeko: Gasteizko San Frantzisko komentuko eliza nagusia. Hori horrela, bere testamentuan, hil osteko bere eskaera betetzen ez zituztenak madarikatu zituen \"\"Sea dado todo en la iglesia que yo me mando enterrare que nunca sea llevado dende a otra parte en ninguna guissa, e si alguno quisiera ir contra esto\u2026sea maldito como Judas e Datan e Abiron [\u2026].\" \" \nNaiarako (Errioxa) Santa Maria la Real monasterioan hilobia zuen, eta diru emanaldiak egin zizkion, baina badirudi Gasteizko San Frantzisko komentuan lurperatu zuten, Elisabet Gaztelakoa, Leonor Guzmangoa eta Maria Mendozakoarekin batera ."}
{"id": "883565", "revid": "512", "url": "https://eu.wikipedia.org/wiki?curid=883565", "title": "Phallotoxin", "text": "Phallotoxinak edo falotoxinak gutxienez zazpi konposatu osatzen dute, guztiak heptapeptido bizkiklikoak, eta hiltzaile berdea perretxikotik \"( Amanita phalloides )\" isolatuak dira.\nFeodor Lynenek isolatu zituen falotoxinak lehendabiziko aldiz 1937 urtean."}
{"id": "883566", "revid": "65203", "url": "https://eu.wikipedia.org/wiki?curid=883566", "title": "Rafael de Penagos", "text": "Rafael de Penagos Zalabardo (Madril, 1889ko martxoaren 7a - Madril, 1954ko apirilaren 24a) marrazkilari eta margolari espainiar ospetsua izan zen. Art d\u00e9co estiloko irudiak landu zituen eta horretan benetako puntako artista izan zen. Estilo horrek egunerokotasunaren irudiak modernitatearen ikuspuntutik azaltzen zituen.\nBiografia.\nPenagos San Fernandoko Arte Ederren Errege Akademian ikasi zuen; han Emilio Salaren eta Antonio Mu\u00f1oz Degrainen klaseak jaso zitue; biak ala biak \"Blanco y Negro\" aldizkariaren ilustratzaileak ziren. Dena dela, Penagos gazteak marrazkia eta margolaritza batera eraman zituen nahiz eta bere marrazkiek erakusten zuten kalitate berezia. Garaiko Madrilgo kultura-giroan parte hartu zuen eta sarritan Nuevo Caf\u00e9 de Levanten Valle-Incl\u00e1nek zeraman tertuliara joaten zen.\n1913an, Parisera eta Londresera joateko ikasketa beka lortu zuen. Bueltan aktibitate handia eraman zuen aurrera bai kartelak egiten baita ere publizitate munduan. Halaber, garaiko aldizkari garrantzitsuetan kolaboratu zuen: \"Nuevo Mundo\", \"La Esfera\" edo \"Blanco y Negro\". Argitaletxe batzuekin ere kolaboratu zuen: El Cuento Semanal, La Novela Corta, Prometeo.\n1925an une hartako sari garrantzitsuena jaso zuen: Parisko Art D\u00e9co Nazioarteko Erakusketaren urrezko domeina. 1926an Flori\u00e1n Reyk zuzendu zuen \"Agustina de Arag\u00f3n\" filmaren kartela egin zuen.\nEspainiako Gerra Zibilaren bitartez Penagos, errepublikaren aldekoa, Valentzian bizi izan zen; han, Instituto Obrero zelakoan, marrazkiaren katedra izan zuen. 1948an Hegoamerikan erbesteratu zen, lehenengo Txile eta gero Argentinan. 1953an Madrilera itzuli zen eta Madrilgo Cervantes Batxilergo Institutuko marrazkiaren katedra eman zioten. Urte bat beranduago, 1954an, hil zen.\nHaren semea, Rafael de Penagos (1924-20010), bikoizketaren aktore ezaguna eta poeta izan zen.\nObra.\nPenagosek sortutako Art d\u00e9co irudiek gizarte hiritar eta moderno berri bat erakusten zuten. Normalean, protagonista emakumen bat izaten zen, denborarekin \u00abPenagos emakumea\u00bb bezala ezagututa: emakume arina, aldakak gabe, erretze eta kirola egiten zuena, gauza exotiekoek erakarrita... Justu Espainianko gerra ondoren ezinezkoa zen emakumea. Estilo horrekin ere liburu askorentzatako marrazkiak prestatu zituen, esaterako PYSBE enpresak argitaratu zuen errezeta liburuarentzako.\nPenagos lan gehien bildu duen erakundea MAPFRE Fundazioa izan da; bertan artistaren 246 lan bildu dituzte."}
{"id": "883567", "revid": "512", "url": "https://eu.wikipedia.org/wiki?curid=883567", "title": "Robert A. M. Stern", "text": "Robert Arthur Morton Stern , normalean Robert A.M. Stern bezala ezaguna (Brooklyn, New York, 1939ko maiatzaren 23a), estatubatuar arkitektoa, unibertsitate irakaslea eta idazle akademikoa da, New York-en eta New Haven-en bizi dena. Aurretik Yaleko Arkitektura Eskolako dekano lan egin zuen. Bere arkitektura estudio propioa zuzentzen du, Robert AM Stern Architects, batzuetan RAMSA deiturikoa.\nStern \"New Urbanism\" eta \"New Classical Architecture\" mugimenduen ordezkaria da, hiri-testuinguruari eta tradizioen jarraitasunari arreta berezia jarriz. Lehenengo arkitektoetarikoa izan zen \"postmodernitatearen\" terminoa erabili zuena, baina berriki, bere lana deskribatzeko \"modern traditionalist\" (\"tradizionalista modernoa\") adierazpena erabili du. 2011n, Stern Driehaus sari ospetsua jaso zuen arkitektura klasiko garaikidean egindako lorpenengatik. Bere lan garrantzitsuenetako batzuk New Yorkeko 15 Central Park West eta 20 East End Avenue \"New Classical\" estiloko eraikinak eta Filadelfiako Comcast Center."}
{"id": "883568", "revid": "10891", "url": "https://eu.wikipedia.org/wiki?curid=883568", "title": "Joana Biarn\u00e9s", "text": "Joana Biarn\u00e9s Florensa (Terrassa, Vall\u00e8s Occidental, 1935-\"Ibidem\", 2018ko abenduaren 19a) kataluniar argazkilaria eta lehen emakume argazkilari-kazetaria izan zen. Txikitatik laguntzen zion bere aitari laborategian, kirolezko kazetaria zela, eta kazetarietako eskola batera joan zen. \u201cDiario Pueblo\u201d deitutako egunkarian lan egin zuen itxi arte, baina egunkariko langile askok ikusi zuten oso ona zela bere lan postuan.\nAktore famatuei egin zizkion elkarrizketak: Beatles eta Raphael besteak beste. 1985ean prentsako lana utzi zuen eta Balear Uharteko hoberenetako jatetxe bat ireki zuen."}
{"id": "883569", "revid": "336", "url": "https://eu.wikipedia.org/wiki?curid=883569", "title": "Peregonovkako gudua", "text": "Peregonovkako gudua 1919ko irailaren 26an gertatutako konfrontazio militar bat izan zen Armada Beltzaren eta Zuriaren artean, lehenak garaile atera ziren.\nAurrekariak.\n1919ko ekainaren erdialdean Guliaipole gerran sartzera behartuta egon zen. Boltxebikeen eta Anarkisten arteko gatazka aprobetxatuz Andrei Shkuroren kosakoek herrixka hartu zuten. Etxeak arpilatuak eta erreak, judutar emakumeak bortxatuak eta gizon asko fusilatuak izan ziren. Arpilatutako harrapakina trenen bidez eraman zuten Don eta Kubanera. Hurbileko herrietan populazioa gertakari berdinak jasan zuten.\nArmada Beltza ehun kilometro mendebaldera erretiratu behar izan zen, milaka errefuxiatuekin batera. Dnieper ibaia Kichkas zubiatik gurutzatzen dute, Aleksandrovsktik hurbil, Dolinskara iristeko eta geroago Elisavetgradora, Nikifor Grigoriev atamanaren aginpeko hirira. Ekainaren 25ean honekin aliatzen dira baina Anton Denikinen alboan borrokatzera bipilki uko egin zuen eta Uztailaren 27an fusilatu zuten, pogromengatik izan zela justifikatu zuten. Armada Beltza aurrera jarraitzen du Dobrovelichkovkara iritsi arte, Jersonetik hurbil eta armada gorriarekin bakea sinatzen dute.\nHonen laguntzarengatik kontraofentsiba asko prestatzen dituzte eta zuriak ekialderantz kanporatzen dituzte baina Denikin erreakzionatzen du eta mendebalderantz bidaltzen ditu beltzak berriro. Abuztuaren erdira zuriak Kurskera iristen dira Makhno mendebalderantz erretiratzen ari den bitartean.\nAbuztuaren amaieran armada beltza Umanera iritsi zen eta hilabete bat pasa eta gero zortzi mila zauritu jaso zuten. Arazo honi aurre egiteko Petliuraren Ukrainar nazionalistekin bakea sinatu zuten eta zaurituak nazionalisten ospitaletan sendatzen utzi zieten. Bake honen arrazoia nazionalistak zuriekin ere gerran zeudela zen. Bi asteko bakea sinatu zuten eta denbora honetan beltzak Tekucheko herrixkan bizi zuten eta bi bandoen presoak askatu ziren.\nAnarkistek nazionalistei mesfidantzarekin begiratzen zieten. Petliuraren armada iparraldean eta mendebaldean kokatuta zeuden eta Denikinenak hegoaldean eta ekialdean baina irailaren 25ean konturatzen dira zuriak setiatu dietela.\nGudua.\nLau hilabeteko 600 kilometroko ihesia jasan eta gero Makhnoren armada zikina eta hoztuta zegoen baina agintariek ekialdera joatea eta gau hartan zuriak Krutenkoieko herrixkan erasotzea erabaki zuten. Zuriak erasoa ekialdetik etorriko zela sinetsi zuten ihesia oraindik amaitua ez zegoela pentsatzen zutelako; horregatik sorpresa erraldoia izan zen eta alde egitera behartu zituzten. Hurrengo egunean Peregonovkako herrian gudu erabakigarria gertatuko zen.\nErasoa 03: 00etan hasi zen. Anarkistek Makhno ezin zuten aurkitu baina honek flanko batetik zalditeriarekin karga bat egitea erabakita zuen. 09:00etan Anarkistek oraindik ez zuten lortu Zurien posizioak hartzea baina orduan Estatu Nagusiak emakumeei erasoan parte egitea agindu zieten eta honekin eta Makhnoren erasoa atzeko partetik tropa zuriak ihes egiten hasi ziren. Ehunka zuri ito ziren Sinuka ibaia gurutzatzen.\nOndorioak.\nIa 4.000 zuri ihes egin zuten Peregonovkako iparraldean kokatuta zeuden basoetara baina han baserritarrek gehienak hil zituzten\nGaraipenaren ostean, beltzak hiru zutabetan antolatu ziren eta Dnieperrera aurrera egin zuten, herriaren kontra zeuden guztiekin akabatzen. Ofentsiba honetan beste 7.000 zuri hilko zituzten (2.500 Txetxeniar sartuta) Aleksandrovsken. Hamar egunetan haien hiriburua, Mariupol, Pologui, Melitopol eta Berdiansk hiriak hartu edo askatu zituzten eta harrapakin handia egin zuten. Urriaren 20an Ekaterinoslav hartu zuten eta zuriak Taganrogera alde egin zuten. Garaipen hauek Anarkisten goreneko unea izan zen, haien azpian hiru milioi pertsona bizitzera iritsi ziren.\nGuduaren eremua Volodin Atamana eta bere 6.000 partaideen kontrolaren menpe egongo zen 1920ra arte. "}
{"id": "883570", "revid": "512", "url": "https://eu.wikipedia.org/wiki?curid=883570", "title": "Tour Carpe Diem", "text": "Tour Carpe Diem 166 metroko etxe orratza da, La D\u00e9fense finantza-barrutian, Parisetik gertu Frantzian. Completedo 2013an amaituta, Courbevoie udalerrian dago, eta bere erabilera bulegoetakoa da."}
{"id": "883571", "revid": "46380", "url": "https://eu.wikipedia.org/wiki?curid=883571", "title": "Javier Miranda", "text": "Javier Miranda Mart\u00ednez (Gasteiz, - Iru\u00f1ea, ) nafar enpresari eta Osasunako presidentea izan zen lau urtez, 1998tik 2002ra.\nHauteskundeetan Pedro Pegenauteri gailendu zitzaion. Mirandak 1732 boto lortu zituen, eta Pegenautek 1.305. Miranda Osasunako presidente zela lortu zuen taldeak Lehen Mailara igotzea, sei urtez Bigarren Mailan eman eta gero. 2000. urtean izan zen. Miranda oso gertukoa zen, bai zaleekin, baita jokalariekin ere. Hala, gogoangarria izan zen, ligako azken partidan Anoetan mailari eutsi, eta Kontxan bainua hartu zuenekoa.\nSadar futbol zelaia Bai Euskarari ekitaldirako utzi zuen, eta segurtasun indarrei aurre egin zien Osasunako bi zale bere palkora gonbidatu izanagatik. Poliziak ez zien bi zaleei estadioan sartzen utzi nahi miatzeari uko egin zietelako, baina orduan Miranda joan eta bere ondoan esertzeko gonbita egin zien. Gerora garesti ordaindu zuen erabakia, izan ere, Polizia joan zen bere bila poliziari gogor egin izana eta haien segurtasuna arriskuan jartzea egotzita.\nAbestea atsegin zuen, eta ohikoa zen Xabierrerako erromesaldietan ikustea. Gaztetan, gainera, San Ferminetako entzierroa korritu zuen. Egun Iru\u00f1eko kafetegi bateko jabea zen, eta bertan egiten zuen lan."}
{"id": "883572", "revid": "10891", "url": "https://eu.wikipedia.org/wiki?curid=883572", "title": "Juan Luis Irigarai", "text": "Juan Luis Irigarai Huarte (Iru\u00f1ea, 1956ko ekainaren 27a) nafar arkitekto eta Osasunako presidentea izan zen lau urtez, 1996tik 1998ra.\nNafarroako Unibertsitatean ikasi ondoren, Vaillo &amp; Irigaray estudioa sortu zuen jaioterrian."}
{"id": "883573", "revid": "1545", "url": "https://eu.wikipedia.org/wiki?curid=883573", "title": "Juan Luis Irigaray", "text": ""}
{"id": "883575", "revid": "46380", "url": "https://eu.wikipedia.org/wiki?curid=883575", "title": "Javier Garro", "text": "Javier Garro Barrio (Tafalla, - Iru\u00f1ea, ) nafar dentista eta Osasunako presidentea izan zen bi urtez, 1994tik 1996ra.\nGaztetan futbolari izandakoa (Pe\u00f1a Sporten, Azkarrenan eta Castillon ibilitakoa) 1957an Zaragozako Unibertsitatean lizentziatura lortu zuen. Katedraduna izan zen EHUn. Fermin Ezkurraren agintaldian, presidenteordea izan zen."}
{"id": "883576", "revid": "105290", "url": "https://eu.wikipedia.org/wiki?curid=883576", "title": "Castillo Futbol Kluba", "text": "Castillo Futbol Kluba Miranda Argako futbol taldea da, 1948. urtean sortu zutena. Paco Alcalde Flamarique presidentea du. La Galera futbol zelaian jokatzen ditu etxeko partidak."}
{"id": "883577", "revid": "1545", "url": "https://eu.wikipedia.org/wiki?curid=883577", "title": "Castillo Club de F\u00fatbol", "text": ""}
{"id": "883579", "revid": "119347", "url": "https://eu.wikipedia.org/wiki?curid=883579", "title": "Raich\u014d Hiratsuka", "text": ""}
{"id": "883580", "revid": "96586", "url": "https://eu.wikipedia.org/wiki?curid=883580", "title": "Peter Behrens", "text": "Peter Behrens ( Hanburgo , 1868ko apirilaren 14a - Berlin , 1940ko otsailaren 27a ) arkitekto eta diseinatzaile alemaniarra izan zen.\nBiografia.\nKarlsruheko Arte Eskolan eta geroago, 1889an D\u00fcsseldorfen ikasketak egin zituen . Ondoren Munichra joan eta Elisabeth Kramerrekin ezkondu zen. Bertan margolari, publizitate artista, argazkilari eta diseinatzaile lanak egin zituen.\nJosef Behrens (1890-1947) ingeneriaren eta Petra Behrens kazetariaren (1898-1993) aita izan zen baita Till Behrens (1931) berlingo arkitektoaren aitona ere. "}
{"id": "883581", "revid": "512", "url": "https://eu.wikipedia.org/wiki?curid=883581", "title": "220 Central Park South", "text": "220 Central Park South etxebizitza etxe orratz bat da, 289.6 metroko altuera duena eta Vornado Realty Trust-ek sustatutakoa. New Yorkeko Midtown Manhattan-en dago, eta Robert A.M. Stern arkitekto amerikarrak diseinatu du. Eraikinak 50. solairutik 53. solairura doan unitate bat dauka, hau da, lau solairu guztira eta , 250 milioi dolarretan salgai dagoena; saltzekotan New Yorken inoiz saldu duten apartamentu garestiena izango litzateke.\nEraikina Central Park-eko hegoaldean dago, 432 Park Avenue-ren ekialdean. 220 Central Park South eraikinak 66 solairu eta 100 apartamentu ditu. Eraikina 2017an amaitu zen."}
{"id": "883582", "revid": "98220", "url": "https://eu.wikipedia.org/wiki?curid=883582", "title": "30 Park Place", "text": "30 Park Place Tribeca-n (New York) dagoen bizitegi- eta hotel-erabilerarako etxe orratza da. Besteak beste, \"Four Seasons Hotel New York Downtown\" eta \"Four Season Private Residences New York Downtown\", kanadar Four Seasons Hotels and Resorts katean, eta, 70 Pine Streeten ondoren, Lower Manhattango bigarren bizitegi-etxe orratzik altuena da."}
{"id": "883583", "revid": "512", "url": "https://eu.wikipedia.org/wiki?curid=883583", "title": "Medusinites", "text": "Medusinites Ediacararra garaian bizi izan ziren fosilen genero bat da. Marmoken arbasoak zirela uste da. 580 eta 541 milioi urte bitartean bizi izan ziren.\nAurkikuntza.\nAustralia Hegoaldean dagoen Ediacara aztarnategian aurkitu zen lehen aldiz. Reg Sprigg geologoak aurkitu eta deskribatu zuen 1949 urtean eta marmoka itxura hartu zionez \"Medusinites\" izena eman zien. Espeziearen izena \"Medusinites asteroides\" ezarri zuen, erdigunetik ateratzen diren marrek izar itxura ematen baitiote. Hurrengo urteetan mundu zabaleko toki askotan aurkitu izan dira, hala nola Kanadan, Norvegian, Indian, Aljerian, Erresuma Batuan, Ukrainan eta Errusian. Hareharritan edota kuartzitatan aurkitzen dira.\nDeskribapena.\n\"Medusinites\"en fosilek bi eraztun agertzen dituzte, bata barnealdean eta bestea kanpoaldean. \"Protolyella\"-ren antzeko izakiak ziren. 1 eta 5 cm arteko diametrodun izakiak ziren.\nFosiletan ikusten denez barneko diskoa finagoa da kanpoko eraztuna baino. Zirkulu kontzentrikoak zeharkatuz marra erradialak agertzen dituzte, nahiz eta fosil gehienek halako zehaztasunik ez duten agertzen.\nTaxonomia.\nCnidaria filumean kokatzen dira, gaur egungo marmokekin batera. Garai hartako \"Aspidella\" eta \"Cloudina\" generoekin ere erlazionaturik daude. Historian zehar hainbat sailkapen proposatu dira; marmoka primitiboak izatea, miikroorganismoen koloniak izatea edota filum bereizi bat osatzea.\n\"Medusinites\" generoko espezie ugari aurkitu izan dira baina azterketa zehatzagoen ondorioz beste generotan kokatu dira ondoren. Gaur egun hiru espezie osatzen dute generoa:"}
{"id": "883584", "revid": "448", "url": "https://eu.wikipedia.org/wiki?curid=883584", "title": "El Conquis", "text": ""}
{"id": "883587", "revid": "56334", "url": "https://eu.wikipedia.org/wiki?curid=883587", "title": "Falotoxina", "text": ""}
{"id": "883592", "revid": "20653", "url": "https://eu.wikipedia.org/wiki?curid=883592", "title": "Goitiko igarobide", "text": ""}
{"id": "883593", "revid": "20653", "url": "https://eu.wikipedia.org/wiki?curid=883593", "title": "Gaineko pasabide", "text": ""}
{"id": "883594", "revid": "20653", "url": "https://eu.wikipedia.org/wiki?curid=883594", "title": "Goitiko pasabide", "text": ""}
{"id": "883595", "revid": "20653", "url": "https://eu.wikipedia.org/wiki?curid=883595", "title": "Gaineko pasadizo", "text": ""}
{"id": "883596", "revid": "20653", "url": "https://eu.wikipedia.org/wiki?curid=883596", "title": "Goitiko pasadizo", "text": ""}
{"id": "883600", "revid": "512", "url": "https://eu.wikipedia.org/wiki?curid=883600", "title": "Ezkutuko igarobide", "text": "Ezkutuko igarobidea edo igarobide sekretua (iraganbide, pasagune, pasabide, pasaia, pasaleku) ezkutuan bidaiatzeko erabiltzen den ezkutuko bidea da. Pasabide horiek eraikin baten barrutik gela sekretu bateraino joan daitezke, edo ikusi gabeko lekuren batetik sartzeko edo bertatik irteteko erabil daitezke. Ohikoa da fikziozko literatura lanen bateko pertsonaiek igarobide sekretuak erabiltzea, baina historian zehar ere erabili izan dituzte. Gela eta igarobide sekretuek lagungarriak izan dira harrapatuak ez izateko edo jarduera kriminalak egiteko."}
{"id": "883601", "revid": "20653", "url": "https://eu.wikipedia.org/wiki?curid=883601", "title": "Igarobide sekretu", "text": ""}
{"id": "883603", "revid": "10891", "url": "https://eu.wikipedia.org/wiki?curid=883603", "title": "Iosu Zabala Iturralde", "text": "Iosu Zabala Iturralde (Donostia, Gipuzkoa, 1952ko abenduaren 30a), ingeniaria eta robotikako ikertzailea da. 2006ko azarotik 2014ko abendua bitartean Mondragon Unibertsitateko errektorea izan zen.\nMondragon Unibertsitateko errektorea.\n2006an izendatu zuten Mondragon Unibertsitateko errektore, karguan Inaxio Oliveri ordezkatuta."}
{"id": "883605", "revid": "512", "url": "https://eu.wikipedia.org/wiki?curid=883605", "title": "Epaiketa", "text": "Epaiketa auzitegi baten ezagueraren mendean jarritako bi parteen arteko eztabaida da.\u00a0Eztabaida edo interes-gatazka baten existentzia eskatzen du.\nEpaiketen parte-hartzaileak.\nEpaiketen parte-hartzaileak honako hauek dira:\nEpailea.\nEdozein motatako auzietan,epaitzeko eta epaia emateko zilegitasuna duen pertsona da. Zuzenbidean epaiketaren prozesua gainbegiratzen du, bakarrik edo beste epaile batzuen laguntzarekin. Epaileen botereak, funtzioak, metodoak, diziplina eta ikasketak ezberdinak dira jurisdikzio bakoitzean. Epailearen ezaugarririk garrantzitsuena gertaerak modu objektiboan aztertzeko gaitasuna da. Epaileak lekuko guztiak entzun, dagoen ebidentzia aztertu eta horietako bakoitzaren sinesgarritasunaren gainean erabakiko du, bere interpretazioa eginez. Jurisdikzio batzuetan epailearen lana herritarrekin parteka dezake. Prozesu inkisitorialak gertatzen direnean epaileak, aldi berean, fiskalaren papera hartzen du.\nBi aldeen/alderdien abokatuak.\nEpaiketa bateko aldeen defentsan eta edozein prozesu judizial nahiz administratibotan jarduten duen pertsona da. Gainera, gai juridikoetan aholkularitza lanak ere egiten ditu. Lanbide honetan jarduteko, herrialde gehienen antolamendu juridikoetan nahitaezkoa da abokatuen elkargoan inskribatua egotea, edo bestela estatuaren baimena izatea.\nAkusatua/Demandatua.\nEkintza bat egiteagatik, normalean delitua edo kondenagarria den jokaeraren batengatik seinalatzen zaionari deritzogu. Salatzen duten horri, akusatua deritzogu.\nSalatzailea/Auzi-jartzailea.\nUstezko delituari buruzko kezka bat planteatzen duen pertsona oro edo, enpresa batean, edozein pertsona-talderen delitua salatzen duena da.\nFiskala.\nIkerketa kriminalaren eta akzio penal publikoaren jardueraren norabidea eramaten duen Ministerio Publikoaren kidea da.\nHerri botoa.\nJende guztiaren esku dagoen botoa da, baita gizartearen geruza baxuenetan dagoen jendeak erabil dezakeena ere. Termino hau erabaki politikoak hartzean herritarren parte-hartzea baimentzen duen mekanismoa aipatzeko erabiltzen da.\nEpaiketa motak.\nLau epaiketa nagusi daude:\nJudizio zibila.\nJudizio zibila, daukagun epaiketarik nabarmenena eta gehien erabiltzen dena da. Beharbada prozedura hau ezaguna da pertsona gehienentzat. Prozedura penalean ez bezala, eremu zibilean, prozeduran interes legitimoa duten partikularren arteko kexei buruz ari gara beti. Prozedura-mota horren adibideak izango dira: kalte-galerengatiko kexak, kontratuen deuseztasuna, dibortzioak, etab.\nJudizio zibilak bi prozedimentuetan amai daiteke, alde batetik prozedura arruntean, eta beste aldetik, hitzezko prozeduran. Noiz gertatzen da judizio arrunta eta noiz ahozkoa? Horretarako, tratatzen den materia edo eskatutako diru kopurua kontuan hartu behar izango da.\nZigor-arloko judizioa.\nZigor-arloko judizioa Prozedura\u00a0 Kriminalaren Legean oinarrituta dago.\u00a0 Aipagarria da hirugarren batek egindako delitu publiko edo falta bat eztabaidatzen dela. Bestalde, zenbat fase ditu? Zigor-arloko judizioak bi fase ditu : alde batetik, instrukzio-faseari dagokiona; eta bestetik, ahozko judizioaren faseari dagokiona.\nInstrukzio-fasean epailea ikertzeaz eta delituez arduratzen da. Bestalde, epaileak delitugilea nor den aztertu behar du. Fase hau amaitu ondoren,\u00a0 ahozko judizioaren fasea hasten da.\nAhozko judizioaren fasea, beste auzitegi baten aurrean egiten da, akusazio-idazkiak aurkeztutakoan.\u00a0\nAdministrazioarekiko judizioa.\nLehen baliogabetasun-judizioa deitzen zen, eta Auzitegi Federalaren Lege Organikoen erabakien kontra, dekretu eta akordio orokorren kontra, eta erregelamendu desberdinen kontra zihoan.\nHirugarren tipo hau oso bitxia da, prozeduraren alderdi bat beti Administrazio Publikoa izango delako, eta bestea, aldiz, pertsona fisiko edo juridiko bat. Gainera, prozedura honetara heltzeko, lehenik eta behin aurreko bide administratibo guztiak agortu behar izan dira.\nLan-arloko judizioa.\nProzedura hau, zuzenbide prozesaleko adar bat da, eta jarduera profesionalean gure harreanak ebazten ditu. Prozedura mota hau beti publikoa da, eta lan-arloko epaitegiaren aurrean behar den eskaria aurkeztutakoan hasiko da.\nJudizioa ahoz egiten da, eta alderdiek beren froga baliabideekin batera joan beharko dute judiziora. Behin judizioa eginda,\u00a0 eraktikatutako frogen\u00a0 balioespenaren ondoren, epaileak gaiaren gaineko epaia emateari ekingo dio.\nEskumen judiziala.\nOrgano jurisdikzional jakin bati auzi jakin baten ebazpena ematen dion erregela edo irizpide multzoa da eskumen judiziala . Horren bidez jakingo dugu auzi jakin bat zein organo jurisdikzionalek ebatziko duen, eta zein auzitegitako eta lurraldetakoa den.\nHori kontuan hartuta, beharrezkoa da jakitea epaitegi eta auzitegi jakin bakoitzak zein auzi edo gatazka ebatzi behar dituen. Eta hori da eskumena, epaitegi bakoitzaren ebazte-eremua zehaztea, alegia.\u00a0 Eskumena nola banatzen den jakitea ezinbestekoa da; hau da, eskumena banatzeko edo auziak epaitegien artean banatzeko irizpide batzuk kontuan hartu behar ditugu. Izan ere, auziak banatzeko badaude hainbat arrazoi: Espainiako lurraldearen tamaina, gaien konplexutasuna, eta abar.\nOrokorrean, irizpide horiek hiru dira:\nJurisdikzioaren hedatze eta mugak.\nEskumena banatzeko irizpideak aipatu ditugu; hala ere, lehenik jakin beharko dugu eskumena benetan Espainiako epaile bati dagokion ala beste estatu bateko epaile bati dagokion.\nJurisdikzioaren hedatzearen bidez, Espainiako auzitegiek legitimoki eta eraginkorki landu ditzaketen gaiak zehaztea lortuko da. Horrenbestez, aurretiaz jakin behar dugu Espainiako jurisdikzioa gatazka horren ebazpenera heltzen den; horretarako \u2013hots, Espainiako jurisdikzioaren hedatze eta muga horiek ezagutzeko- hiru lege ezberdin aztertu behar dira:\nHala ere, ez ditugu nazioarteko zuzenbide pribatuan aztertzen diren nazioarteko itun eta hitzarmenak ahaztu behar, horiek oso garrantzitsuak baitira lantzen ari garen esparruan. Arau orokorra Botere Judizialaren Lege Organikoaren 4. artikuluan dago, eta honako hau xedatzen du: \u201c\"jurisdikzioa pertsona guztiengana, gai guztietara eta Espainiako lurralde guztira hedatzen da, konstituzioak eta legeek dioten moduan\"\u201d. Ikus dezakegunez, artikulu horren interpretazioak Espainiako jurisdikzioa ia-ia edonora zabaltzen dela ondorioztatzera garamatza.\nLege Organikoaren 9.1. artikuluak dio Espainiako jurisdikzioaren eremua Botere Judizialaren Lege Organikoak berak edo beste lege batek ezarritakoa izango dela. Hori esanda, Lege Organikoak ordena jurisdikzional guztien jurisdikzioaren hedatzea zehazten du 1. artikuluan eta hurrengoetan. Artikulu horietan zehar, ordena jurisdikzionalei eskumena emateko irizpideak topa ditzakegu, eta, kasu jakin horietarako, Espainiako jurisdikzioa aldarrikatzen du.\nEskumen generikoa. Eskumen gatazkak.\nBotere Judizialaren Lege ordena jurisdikzional guztien eskumen generikoa finkatzen du bere 9. artikuluan. Bestalde, 9.2 artikuluan, ordena jurisdikzional zibilari dagokion ebazpen-eremua zehazten da; bertan esaten da bere gaiak aztertzeaz ez ezik ordena zibila beste organo jurisdikzional bati izendatuta dauden gaiak ere ebazteaz arduratuko dela. Horrek esan nahi du ordena jurisdikzional zibilak \u201c\"vis attractiva\"\u201d edo erakartzeko indarra duela gai horien ebazpenaren gainean. Baina, kontuan hartu behar dugu hasiera batean bi ordena jurisdikzional besterik ez zeudela, zibila eta penala, eta gero, denbora pasa ahala eta, batez ere, lan-gatazkak eta administratiboak sortu ahala, administrazioarekiko auzien ordena eta lan-ordena jurisdikzionala zibiletik bereizi zirela.\nAipatutako balizko zalantza horiek, -eskumen-gatazkak izenekoak- aurreikusi ditu legeak, eta Auzitegi Gorenean berariazko gela bat sortu da horiek ebazteko. Eskumen-gatazka horiek Botere Judizialaren Lege Organikoaren 42. Artikuluan eta hurrengoetan aurreikusita daude. Artikulu hori (42. art) irakurriz gero, bi ondorio atera ditzakegu.\nLehenengo eta behin, Botere Judizialaren antolakuntzan sartutako bi ordena jurisdikzionalen arteko gatazkak dira; hau da, lan-ordenaren, zibilaren, penalaren, eta administratiboaren arteko gatazkak ( ez militarra, ezta Konstituzio Auzitegia ere). Bigarrenik, gatazka horiek ebatziko dituen Auzitegi Goreneko gela berezia Auzitegi Goreneko Presidenteaz eta beste bi magistratuz osatuta dago; gatazka duten ordena jurisdikzionaletakoak izan beharko dute bi magistratu horiek. Horrez gain, gatazka horien ebazpenari buruzko ezaugarri zehatz batzuk aipatzen ditu legeak:\nEskumena emateko irizpideak.\nPuntu honetara helduta, jadanik badakigu, alde batetik, Espainiako auzitegiek jurisdikzioa dutela, eta, bestetik, auziaren ebazpena ordena jurisdikzional jakin bati dagokiola. Irizpide horiek hiru dira (objektiboa, funtzionala eta lurraldeari dagokiona)\nIrizpide objektiboa. Irizpide horren arabera, auziak banatzeko, prozesuaren objektua hartzen da kontuan. Gainera, prozesu motaren arabera, hau da, prozesu zibiletan edo penaletan, irizpide objektibo horren edukia ezberdina izango da. Prozesu zibiletan, organo jurisdikzional batek eskumena izan dezake bi arrazoirengatik: alde batetik, prozesuaren gaia edo materia dela-eta (r\"atione materia\"e); bestetik, auziaren objektuaren balioa edo diru-kopurua dela eta.\nProzesu penalean aintzat hartu beharreko irizpideak kualitatiboak eta kuantitatiboak izango dira. Alde batetik, irizpide kualitatiboan, inputatuaren baldintzak hartzen dira kontuan. Bestetik, irizpide kuantitatiboan, araua urratzea delitua den edo falta den hartzen da kontuan, eta baita dagokion zigorraren munta edo kopurua ere.\nIrizpide funtzionala. Organo jurisdikzionalak betetzen duen funtzio prozesala hartzen da aintzat; hala, honako hauek aztertuko dira: ea auzi bat lehenago ezagutzen duen, edo epai baten kontrako helegitea ezagutzen duen, edo epai bat betearazteaz arduratzen den. Beraz, irizpide funtzionalaren bidez, batez ere, gauza bi jakingo ditugu: alde batetik, prozesu baten faseak zein epailek ebatziko dituen eta, beste alde batetik, lehendabiziko instantzia zein epaitegiri dagokion, eta baita bigarrena ere.\nLurralde-irizpidea. Irizpide horren bidez, lurralde batean dauden epaitegien artean auzia zehatz-mehatz nork ebatziko duen jakingo dugu (adibidez, Getxoko epaitegiak, edo Bilbokoak, edo Bizkaiko Probintzia Auzitegiak, edo Gipuzkoakoak, eta abar\u2026).\nTratamendu prozesala. Epaile batek, auzi bat jasotzean, ofizioz kontrolatu behar du auzi jakin horren ebazpena berari dagokion ala ez. Hori kontuan hartuta, esango dugu epaileak ofizioz eskumena emateko irizpide guztiak aztertu behar dituela, beti ere salbuespen batekin: ordena jurisdikzional zibilean, Prozedura Zibileko Legearen 54. artikuluan aipatutako kasuetan, lurralde-irizpidea ez du aztertu beharrik izango.\nAntolakuntza judiziala: Botere Judizialaren Gobernua.\nSarrera.\nEstatu osoan gertatuko diren gatazka guztiez arduratu ahal izateko, hainbat organoz osatua dago Botere Judiziala; bakoitzak bere eskumena du eta bere lekuan kokatuta dago.\u00a0 Botere Judiziala gobernatzeko, nolabaiteko egiturak egon behar du; ondorioz, bi gauza bereizi behar ditugu:\u00a0 Alde batetik, funtzio jurisdikzionala, eta, bestetik, Botere Judiziala edo organo jurisdikzional\nguztiak gobernatzeko eta antolatzeko funtzioak.\nGaur egun, Botere Judizialaren gobernuan zeregina duten organoak, artikulu honetan aztergai izango ditugunak, honako hauek dira: Botere Judizialaren Kontseilu Nagusia, Gobernu Gelak, auzitegietako Presidenteak, Geletako Presidenteak, eta, pertsona bakar batek osatutako organoetan \u2014hau da, epaitegietan\u2014, epaileak berak, epaile dekanoa eta epaileen batzarra.\nBotere Judizialaren Kontseilu Nagusia.\nKonstituzioaren 122.2. artikuluak xedatzen duenez, Botere Judizialaren gobernu-organoa da Botere Judizialaren Kontseilu Nagusia; horrez gain, haren Presidentea Auzitegi Goreneko Presidentea izango da aldi berean.\nKontseilu Nagusiaren eginkizunak edo funtzioak Botere Judizialaren Lege Organikoaren 107. artikuluan agertzen zaizkigu: presidentea hautatzea; Konstituzio Auzitegiaren magistratu bi hautatzea; epaitegi eta auzitegiak ikuskatzea; epaile eta magistratuari buruzko erregimena ezartzea; etab.\nBeste alde batetik, Botere Judizialaren Kontseilu Nagusiaren gobernu-funtzioak aurrera eramaten dituzten organoen eginkizunak \u00a0Botere Judizialaren Lege Organikoaren \u2014BJLO\u2014122. Artikuluan eta hurrengoetan zehazten dira: presidenteak estatuko aginte judizial gorena izango du eta Erregeak izendatuko du; presidenteordea presidentea ordezkatzeaz arduratuko da, hala dagokionean; Osoko Bilkura presidenteak zein batzarkideek osatuko dute,eta, azkenik, hiru batzordek ere jardungo dute (diziplina-batzordea, kalifikazio batzordea eta batzorde iraunkorra).\nGobernu Gelak.\nGobernu Gelak Auzitegi Gorenean, Auzitegi Nazionalean zein Justizia Auzitegi Nagusietan eratuko dira (organo kolegiatuetan, beraz, probintzia auzitegietan izan ezik). Gela horien osaketa (BJLOaren 149. art.) honako hau da:\nJustizia Auzitegi Nagusien Gobernu Gelen osaketaren kasuan, komenigarria litzateke \u00f1abardura bat egitea: aipatutako kideei, dagokien Autonomia Erkidegoko Auzitegi Probintzialetako Presidenteak gehitu beharko zaizkio (BJLOaren 149.2. art.). Ondorioz, magistratuen kopurua ere proportzio horretan handituko da, bi multzoek \u2014batetik, organoetako eta geletako presidenteek, eta, bestetik, magistratuek\u2014 kide kopuru bera izan behar baitute.\nGobernu Gelen eginkizunei dagokienez, esan dezakegu beren eremuan funtzio jurisdikzionala era egokian burutzen dela zaintzeaz arduratu behar dutela oro har. Dena den, Gobernu Gela horien funtzio zehatzak Botere Judizialaren Lege Organikoaren 152. artikuluan zerrendatzen dira: auziak\nbanatzeko arauak onartzea, txostenak egiteko txanda onartzea, gela eta sekzioen osaketa-txanda onartzea, urteroko ordezko magistratuak Kontseilu Nagusiari proposatzea, ikuskatzea, eta abar.\nAuzitegietako Presidenteak eta Geletako Presidenteak.\nAuzitegi Goreneko, Auzitegi Nazionaleko, eta Justizia Auzitegi Nagusietako Presidenteak ere gobernu-organoak dira. Botere Judizialaren Kontseilu Nagusiak izendatzen ditu horiek, bost urtetarako, eta haien eginkizunak (BJLOaren 160. art.), besteak beste, honako hauek dira:\nEpaileak.\nOrain, pertsona bakarreko organoen gobernua aztertuko dugu.\nEpaileek ere, Geletako Presidentearen kasuan bezalaxe, ahalmen jurisdikzionala egikarituko dute, baina, epaitegiak pertsona bakarrez osatutako organoak izanik, funtzio jurisdikzionalek eta administratiboek bat egiten dute epaileengan. Epaitegien gobernuaz arduratuko diren organoak hiru izango dira:\nEpailearen figurak ahalmen jurisdikzionalari zein funtzio administratiboari dagozkion funtzioak hartuko ditu bere gain (funtzio bikoitza betetzen dutela esaten da), organo hori pertsona bakarrekoa baita. Epaile bakoitzak bere epaitegian dituen gobernu-eginkizunak Botere Judizialaren Lege Organikoaren 165. artikuluan aurki ditzakegu; besteak beste, honako hauek dira aipagarrienak:\nEpaile dekanoak.\nEpaile dekanoa barruti judizial bakoitzaren gobernu-organoa izango da (epaitegi multzo bat dagoen eremua da barruti judiziala). Hamar epaitegi edo gehiago dituzten herrietan bakarrik hautatzen da dekanoa (BJLOaren 166.1. art.), dagokion barrutiko epaitegietako epaile titularren artean egindako bozketa baten bitartez.\nHamar epaitegi baino gutxiago dituzten herrietan, berriz, epaile dekanoaren eginkizunak mailarik handiena duen magistratu edo epaileak hartuko ditu bere gain. Epaile dekanoaren eginkizunik garrantzitsuenak honako hauek dira:\nEpaileen batzarra.\nHerri berean kokatzen diren organo jurisdikzional guztien bilera dugu epaileen batzarra, eta horiek izan ditzaketen arazoei buruz mintzatzea du helburu. Batzar horiek hiru motatakoak izan daitezke: ohikoa, jurisdikzio-ordena jakin batekoa, eta probintzia edo autonomia erkidegokoa. Lehenengoari dagokionez, esan dezakegu herri bateko epaitegi guztiek ohiko batzarrean parte hartzen dutela (BJLOaren 169. art.); bigarrenean, berriz, herri bereko jurisdikzio-ordena jakin bateko epaitegiek soilik (BJLOaren 170.2. art.).\nAzkenik, eta hirugarren motari dagokionez, hots, Probintzia edo Autonomia Erkidegoko\nbatzarrari dagokionez, lurralde horietako epaitegi guztiak bilduko dira.\nAuzitegien ikuskapena.\nBotere Judizialaren Lege Organikoaren 176. artikuluak jarraian aztertuko dugun auzitegien ikuskapenaren kontzeptua eskaintzen digu, bai zentzu positiboan, bai zentzu negatiboan.\nAzkenik, hiru motatako ikuskapenak ditugu :\n1. \u00a0 \u00a0 \u00a0Ikuskapen gorena edo nagusia: Botere Judizialaren Kontseilu Nagusiari dagokio.\n2. \u00a0 \u00a0 \u00a0Ohiko ikuskapena, berriz, Auzitegi Goreneko presidenteak egiten du bere auzitegiko gela eta sekzio guztietan.\n3. \u00a0 \u00a0 \u00a0Barruko ikuskapena epaileei eta sekzio zein geletako presidenteei dagokie, haiek ebazten dituzten auzietan, hau da, beren eskumen-esparruan.\nBotere Judiziala.\nZer da Botere Judiziala?\nOrgano multzo bat da eta legeak betearazteaz arduratzen da. Organo horiek epaitzeko ahalmena duten bakarrak dira eta udalerrika, barruti judizialka eta autonomia erkidegoka antolatzen dira.\nBotere judizialaren lege organiko berriaren berrikuntzak.\n7/2015 Lege Organiko berriak, (irailaren 21ekoak, 6/1985 Lege Organikoa, uztailaren 1ekoa. aldatzen duenak), Justiziaren antolakuntza hobetzeko neurri-sorta zabala dakar. Arau berriak, organo judizialen erantzuteko denbora-tarteak laburtu, espezializazio handiagoa erdietsi eta beren eskubideen defentsan auzitegietara jotzen duten herritarrei eskainitako zerbitzua hobetzea du helburu.\nBotere Judizialaren Lege Organiko berriaren berrikuntza nagusiak hauek \u00a0dira:\n\u25cf \u00a0 \u00a0 Antolakuntza Judiziala. BJLOk, une zehatzetan auzi kopuru handiegia egotea eragin dezaketen berariazko gaiak ebazteko epaitegien espezializazioari ezarritako murrizketak ezabatu ditu.\n\u25cf \u00a0 \u00a0 Karrera judiziala. 72 urtera arte lanean jardutea eskatu ahal izango dute.\n\u25cf \u00a0 \u00a0 Justizia Administrazioaren Letraduak. Hemendik aurrera, lehengo Idazkari Judizialen kidegoaren izena \"Justizia Administrazioaren Letraduen kidegoa\" izango da. Horrez gain, prozedura-legeek hala ezartzen dutenean, eskumen berriak izango dituzte, hala nola, bitartekaritza eta izapidetza, eta dagokionean, prozedura monitorioak ebazteko eskumena.\n\u25cf \u00a0 \u00a0 Genero Indarkeriaren aurkako borroka. BJLOk genero-indarkeriaren arloan egindako aldaketek espezializazio handiagoa lortzea eta biktimari erantzun hobea ematea dute helburu.\n\u25cf \u00a0 \u00a0 Ezintasuna duten norbanakoak. Enplegu-eskaintza publikoan, Justizia Administrazioko langileen arloan, % 5tik % 7ra igo da ezintasunen bat duten pertsonentzat gordetako ehunekoa.\n\u25cf \u00a0 \u00a0 Auzitegi Medikuntzako Institutua. Testu berriaren arabera, Auzitegi Medikuen Erkidegoan sartzeko Auzitegi Medikuntzako espezializazioa edukitzea ezinbestekoa izango da.\n\u25cf \u00a0 \u00a0 Teknologia berriak. BJLOn jasotakoaren arabera, epaitegi, auzitegi eta fiskalek beren esku dituzten bitarteko tekniko eta elektronikoak erabili behar dituzte.\n\u25cf \u00a0 \u00a0 Gardentasuna. Gardentasun handiagoa erdiesteko, presidenteak, kideek eta BJKNren idazkariak ondasunen aitorpena egin beharko dute.\n\u25cf \u00a0 \u00a0 Kasazio-interesa. Auzitegi Gorenean, Administrazioarekiko auzien arloan aurkaratzea jartzeko orain arte ezarritako 600.000 euroko gutxieneko bermea kendu da.\u00a0\nBotere judizialak bete beharreko printzipioak..\nBotere Judizialak independente izan behar du Estatuko gainerako botereekiko\nKanpo presiorik gabe epaitu behar du, arauak inpartzialki aplikatzeko eta administrazio publikoak legez jokatzen duela kontrolatzeko. Horrela, herritarrei beren eskubideak baliatzeko babes eraginkorra eskaini ahal izango die.\nEpaileek epaitu eta epaitutakoa betearazi egin behar dute\nEpaileek ebazpen judizialak betetzen direla ziurtatzeko betebeharra dute eta, herritarrek, berriz, ebazpen horiek betetzekoa, baita prozesuan eta ebatzitakoa gauzatzean eskatzen zaien laguntza ematekoa ere.\nEpaitegiei bakarrik dagokie epaitzea eta epaitutakoa betearaztea\nBatasun jurisdikzionalaren printzipioa esaten zaio horri: Espainiako lurraldean espainiarren artean, atzerritarren artean eta espainiarren eta atzerritarren artean egiten diren judizioez arduratzen dira.\nEpaileek inpartzialtasunez eta objektibotasunez jokatu behar dute\nBeren epaiak frogetan soilik oinarritu behar dituzte eta, inola ere ez, balorazio subjektiboetan edo pertsonaletan.\nNork antolatu eta kontrolatzen ditu epaitegiak eta auzitegiak?\n1. \u00a0\u00a0 Botere Judizialaren Kontseilu Nagusiak (BJKNk) eta horren menpekoek gobernatzen dituzte Botere Judiziala osatzen duten epaitegiak eta auzitegiak.\n2. \u00a0\u00a0 BJKNren eginkizun nagusia epaileek eta magistratuek modu independentean eta inoren esku-sartzerik gabe epai dezaten zaintzea da.\nHala ere, Botere Judizialaren organoa izan arren, ez da organo jurisdikzionala, ez du funtzio judizialean parte hartzen. Epaitegiei eta auzitegiei dagokie funtzio hori. Epaitzeko funtzioari dagokionez, Auzitegi Gorena da Estatuko organo gorena.\nMadrilen du egoitza nagusia, baina Bartzelonan eta Donostian ere baditu egoitzak.\nOsaera: BJKN presidenteak (aldi berean Auzitegi Goreneko presidente ere bada) eta 20 mahaikidek osatzen dute. Mahaikide horietatik 10 Diputatuen Kongresuak proposatutakoak dira eta gainerako 10ak Senatuak proposatuak. Karrera judizialeko kideen artetik (12) eta jurista entzutetsuen artetik (8) aukeratzen dituzte.\nNola banatzen da lurraldea ondore judizialeko?\nAuzitegi eta Epaitegien Mugape eta Antolaketari buruzko 1988ko Legeak Estatuko lurraldearen banaketa egiten du ikuspuntu judizialetik, toki bakoitzak epaitegi jakin batzuk izan ditzan, toki horretako populazioaren eta beharren arabera.\nLege horren arabera, honako\u00a0 hau da Estatuaren antolaketa judiziala:\nUdalerriak: udalerri bakoitzean bake epaitegi bat dago (udalerrian lehen auzialdiko eta instrukzioko epaitegia baldin badago salbu).\nBarruti judizialak: barruti judizial bakoitza udalerri batek edo mugakide diren hainbat udalerrik osatzen dute. Udalerriak probintzia berekoak izaten dira (probintziako udalerri guztiak izan daitezke).\nProbintzia: probintzia bakoitzean probintzia auzitegi bat dago.\nAutonomia Erkidegoa:autonomia erkidego bakoitzean justizia auzitegi nagusi bat dago."}
{"id": "883616", "revid": "336", "url": "https://eu.wikipedia.org/wiki?curid=883616", "title": "George MacDonald Fraser", "text": "George MacDonald Fraser (Carlisle, 1925eko apirilaren 2a - Man, 2008ko urtarrilaren 2a) eskoziar idazlea izan zen.\nBigarren Mundu Gerran borroka egin zuen eta Birmaniako, Ekialde Ertaineko eta Ipar Afrikako kanpainak parte hartu zuen. \"Quartered Safe Out Here\" bere liburuak Birmania Kanpaina kontatzen du. Gerraren ondoren lan egin zuen Kanadan eta Eskozian kazetari bezala.\n1966an bere lehen eleberria argitaratu zuen eta gidoiak idatzi zituen ere."}
{"id": "883618", "revid": "512", "url": "https://eu.wikipedia.org/wiki?curid=883618", "title": "Tim Sebastian", "text": "Tim Sebastian (Londres, Ingalaterra, 1952ko martxoaren 13a - ) telebista-kazetaria eta idazlea da. \"Conflict Zone\" eta \"The New Arab Debates\" saioen gidaria da, Deutsche Welle telebista-kateak ekoizten dituenak. Lehenago BBCn egin zuen lan, \"The Doha Debates\" eta \"HARDtalk\" saioak gidatzen. Bloomberg TVren \"The Outsider\" saioko aurkezlea izan zen, Indian zentratutako eztabaida saioa.\nBere lanagatik hainbat sari irabazi ditu, tartean BAFTA ssaria 1982an eta Royal Television Society Interviewer of the Year saria 2000n eta 2001ean."}
{"id": "883620", "revid": "75584", "url": "https://eu.wikipedia.org/wiki?curid=883620", "title": "Ilargi-harriak", "text": ""}
{"id": "883624", "revid": "336", "url": "https://eu.wikipedia.org/wiki?curid=883624", "title": "15 Central Park West", "text": "15 Central Park West (15 CPW laburtua) New Yorkeko Central Park West-eko West 61st Street kalean kokatutako apartamentu eraikina da. Eraikuntza lanak 2005ean hasi ziren eta 2008an amaitu ziren, guztira 950 milioi dolarreko kostuarekin. Robert A.M. Stern eraikinaren arkitektoak estilo neoklasikoan diseinatu zuen."}
{"id": "883625", "revid": "512", "url": "https://eu.wikipedia.org/wiki?curid=883625", "title": "Shazam! (filma)", "text": "Shazam! 2019ko David F. Sandberg suediar zinema zuzendarien superheroi film bat da. DC Comics argitaletxearen komikietako izen berero pertsonaian oinarritzen da, eta DC Unibertso Hedatuaren zazpigarren filma da. Asher Angel, Zachary Levi, Mark Strong, Jack Dylan Grazer, eta Djimon Hounsou aktoreek antzeztu zuten.\nArgumentua.\n\"Justice League\"-eko Steppenwolfen inbasiotik urte bat pasa denean, Billy Batson 14 urteko umezurtz arazotsua Vasquez familiarekin eta babesean hartuta dituzten beste bost haurrekin bizitzera doa. Egun batean, Billy metroko bagoi batean sartzen da eta mundu ezberdin batean aurkitzen du bere burua, eta bertan antzinako azti batek \"Shazam!\" hitza esanik jainkozko superheroi heldu batean bihurtzeko boterea ematen dio. Billy eta Freddy Freeman babes-anai berriak Billyren botere berriak nola erabili ezagutu beharko dute Dr. Thaddeus Sivana maltzurraren ekintza gaiztoak geldiarazteko."}
{"id": "883626", "revid": "1503", "url": "https://eu.wikipedia.org/wiki?curid=883626", "title": "Iosu Zabala", "text": ""}
{"id": "883631", "revid": "6950", "url": "https://eu.wikipedia.org/wiki?curid=883631", "title": "Elkarrizketa (kazetaritza)", "text": "Kazetaritza alorrean, elkarrizketa genero klasiko bat da, non tradizionalki kazetariak\u2014elkarrizketatzaileak\u2014 batez ere galderak egiten dituen eta kazetariek hautatutako pertsona batek \u2014elkarrizketatuak\u2014 erantzunak ematen dituen. Kazetaria, normalean, gai jakin baten inguruan aritzen da, eta galderak prestatuta edo pentsatuta eramaten ditu.\nElkarrizketa telebistan.\nGenero dialogiko eta apelatiboen artean, genero nagusia da. Genero horien artean, galdetegia, prentsa konferentzia, estudioko gurpil informatiboa eta eztabaida saioak hartu ahal ditugu.\nElkarrizketa prentsan eta telebistan: ezberdintasunak.\nElkarrizketa, telebistaren arloan, prentsatik eratorria da. Prentsako kazetariek sartu zuten telebistan, behin XX. mendean ikus-entzunezko hedabideek arrakasta lortutakoan. Prentsan, elkarrizketa erreportajeen osagarri zen gehienbat; kazetariari datuak emateko erabilitako azpigeneroa, alegia. Elkarrizketaren bidez, berriemaileak datuak lortzen zituen eta horrela geroago idatzikoa erreportajean sartzen zituen. Elkarrizketa ez zen bakarka sarriro erabiltzen. Telebistan, aldiz, elkarrizketak garrantzi handia du, elkarrizketatuak eta elkarrizketagilea agertzen direlako, deklarazioak beren horretan ageri direlako iragazkirik gabe. Elkarrizketa elkarrizketatuaren nortasunaren isla da, eta hitzekin batera keinuak eta gogoaren egoera ere ikusten eta entzuten du ikusleak elkarrizketa plazaratzen dutenean telebistatik.\nPrentsa idatzian elkarrizketak ez dira hainbeste prestatzen. Telebistan, ostera, ondo pentsatu behar da zer galdetuko dugun, ondo aukeratu behar da elkarrizketa egiteko lekua, ondo atondu behar da argi sistema. Prentsa idatzian, elkarrizketatua ez da hain urduri, jakin badaki zenbait hitz elkarrizketagilearekin bakarrik partekatu ahal dituela; horregatik, batzuetan elkarrizketatuak \"hau gure artean gera dadila\" esaten du, elkarrizketa prentsa idatzirako baldin bada. Formalitate txikiagoa dago prentsa idatziko elkarrizketan, telebistakoan baino.\nHorrez gain, prentsa idatziko elkarrizketan erraza da deklarazioak okertzea, elkarrizketatuak egindako hitzak desitxuratzea, elkarrizketako zati batzuk ezkutatzea eta beste batzuk argitara ematea. Telebistan, zuzeneko elkarrizketak direnean, hori ez da gertatzen, elkarrizketatuak emandako hitzak eta irudiak hor daudelako. Baina manipulatu daiteke elkarrizketa grabatua baldin bada, eta ez zuzenean emandakoa; aski da grabatutakoaren zatiren bat kentzea, adibidez. Prentsa idatzian berriemaileak bi aukera ditu: elkarrizketatuaren hitzak idatziz jasotzea, edo grabazioa egitea. Azken bolada honetan telefono mugikorrak erabiltzen dira grabazioak egiteko. Telebistan, aldiz, grabazioa estudioetan edo kanpoan egiten da, eta zuzenean edo geroagoko saio batean ematen da. Azkenik, emanaldia bukatutakoan, telebistako elkarrizketa hori telebista kate horren artxiboan gordetzen da.\nTelebista elkarrizketan oso garrantzitsua izaten da elkarrizketatuaren elementu paralinguistikoak hartzea. Horregatik, batzuetan, bi edo hiru kamera erabiltzen dira elkarrizketan parte hartzen duten pertsonen adierazkortasun keinuak ondo harrapatzeko.\nCBS katearen jarraibideak.\nAmeriketako Estatu Batuetako CBS kateak jarraibide hauek eman ditu telebistako elkarrizketak ondo egiteko:\nAsmatutako elkarrizketak.\nKazetaritzan eta literaturan badago elkarrizketaren aldaera bat: asmatutako elkarrizketa. Elkarrizketa benetakoa nekez lor daitekeenean, hilik dauden pertsonaiei egindako elkarrizketak, etab.\nAdibideak.\n2022an Rikardo Arregi kazetaritza saria jaso zuen, BERRIAn argitaratutako 'Tonban ehortzirik' elkarrizketa sortagatik. Asmatutako bost elkarrizketa hauek argitaratu zituen sorta horretan:"}
{"id": "883632", "revid": "1491", "url": "https://eu.wikipedia.org/wiki?curid=883632", "title": "Josu Zabala Iturralde", "text": ""}
{"id": "883633", "revid": "119347", "url": "https://eu.wikipedia.org/wiki?curid=883633", "title": "Canadia (fosila)", "text": "Canadia Kanbriar garaian bizi izan zen animalia genero bat da, gaur egun iraungita dagoena. Duela 505 milioi urte bizi izan zen. Espezie bakarra ezagutzen da, \"Canadia spinosa\".\nAurkikuntza.\nCharles Doolittle Walcott paleontologo etatubatuarrak aurkitu zuen Kanada mendebaldeko Burgess Shale aztarnategian 1911 urtean eta herrialdearen izena eman zion. Lehenengo fosil hark 3 cm-ko luzera baino ez zuen. Ordutik 28 fosil aurkitu dira aztarnategi hartan.\nDeskribapena.\nAurkitu diren \"Canadia\" fosilak 5 eta 20 cm arteko luzera duten zizareak dira. Gaur egungo poliketoen antzera eraztunez segmentaturiko gorputza zuten eta segmentuetatik \"notoseta\" izeneko luzakinak ateratzen zitzaizkion. Difrakzio sareen teknika erabiliz notoseta hauek irisatuak zirela ikusi da. Anelidoen lehenengo segmentua den prostomiumean hainbat luzatik ageri zituen, organo sentsorialak izango zirenak eta elikatzeko erabiliko zituenak. Proboszide bat ere bazuen.\nBizimodua.\nProboszidearen presentziak eta digestio hodian sedimenturik ez aurkitzeak \"Canadia\" harraparia zela iradokitzen dute. Itsaso hondoan igerian aritzen zela pentsatzen da baina noizbehinka setak ibiltzeko erabiliko zituela ere uste da.\nTaxonomia.\n\"Canadia\" zalantza handirik izan gabe anelidoen filumean sartu zuten hasieratik, baina gaur egungo anelidoekin erlazionatzea ez da lan erraza. \"Notoseta\" hauek poliketoen parapodioen antza dutenez poliketoen klasean sartzen dituzte paleontologo gehienek.\nBurgess Shalen aurkituriko \"Wiwaxia\"-rekin ere erlazionatu izan da bien artean \"Canadiacea\" superfamilia eratuz, baina \"Wiwaxia\" moluskua zela ebatzi zenean proposamena baztertua izan zen."}
{"id": "883635", "revid": "512", "url": "https://eu.wikipedia.org/wiki?curid=883635", "title": "Eredu (morala)", "text": "Etika edo moralaren alorrean eredua edo eredugarria da bertute bikainak izateagatik jarraitu edo imitatu beharko litzatekeena.\nHorrela, esate baterako, moral kristauan Jesukristo eta santuak eredugarritzat jotzen dira. Moral marxista batean, berriz, Lenin, Ch\u00e9 Guevara edo Rosa Luxenburg jo izan dira eredutzat."}
{"id": "883636", "revid": "44278", "url": "https://eu.wikipedia.org/wiki?curid=883636", "title": "San Marcosko mendilerroa", "text": ""}
{"id": "883637", "revid": "105290", "url": "https://eu.wikipedia.org/wiki?curid=883637", "title": "Sobrepe\u00f1ako mendilerroa", "text": "Sobrepe\u00f1ako mendilerroa Nafarroa Garaian dagoen mendilerro bat da. Bere punturik altuena Pe\u00f1a Rasa mendia da, 557 metrorekin.\nMendilerroan dagoen Sobrepe\u00f1a mendiak ematen dio izena mendilerroari."}
{"id": "883639", "revid": "23317", "url": "https://eu.wikipedia.org/wiki?curid=883639", "title": "Head of the River Race", "text": "Head of the River Race edo HoRR urtero udaberrian Ingalaterrako Londres hiriburuko Tamesis ibaian jokatzen den nazioarteko estropada bat da. Aulki mugikorreko estropada izaten da eta zortzikoek hartzen dute parte.\nEzaugarriak.\nErlojuzkontra jokatu ohi da, taldetik taldera 10 segunduko aldeaz ateratzen direlarik, eta 6'8 kilometrotako ibilbidea burutzen dute, Mortlake eta Putney artean. Oxford-Cambridge estropadan egiten duten ibilbide bera da.\nEuskaldunak.\nNazioarteko estropada izaten da eta tarteka euskaldunek ere hartu izan dute parte, Hondarribiak, Oriok eta donostiarrek batez ere. Emaitzarik onena Hondarribiak lortu zuen, 2008 urtean 15. postuan sailkatu baitzen. Arraunlari euskaldunek Astillerorekin laugarren postua eskuratu zuten 2008 eta 2010 urteetan.\nCOVID-19 pandemia.\n2020 eta 2021eko ekitaldiak ez ziren jokatu COVID-19 pandemiaren erruz.\nGaraipenak.\nBakarkako garaipenak"}
{"id": "883640", "revid": "336", "url": "https://eu.wikipedia.org/wiki?curid=883640", "title": "2 New York Plaza", "text": "2 New York Plaza berrogeita hiru solairuko bulego eraikina da, Broad eta South Street elkargunean kokatua dagoena.\n1971n eraikia, Kahn eta Jacobs arkitektoen arduraduna izan zen. Eraikina 153 metroko altuera du eta 1 New York Plaza-ren ondoan dago. Egiturazko diseinu modernoa dauka, eta 1 New York Plaza-rekin batera New Yorkeko etxe orratzik hegoaldekoena da."}
{"id": "883641", "revid": "20530", "url": "https://eu.wikipedia.org/wiki?curid=883641", "title": "Arcadi Oliveres", "text": "Arcadi Oliveres i Boadella (Bartzelona, 1945eko azaroaren 27a - San Cugat del Vall\u00e9s, 2021ko apirilaren 6a) ekonomista eta bakearen eta justizia sozialaren aktibista kataluniarra zen. Associaci\u00f3 Just\u00edcia i Pau elkartearen presidentea zen. Munduko Iparraldearen eta Hegoaldearen arteko erlazioari buruzko liburuak eta artikuluak idatzi ditu, bereziki gai hauek landuta: nazioarteko komertzioa, kanpo zorra eta Defentsa-ekonomia. Mahai-inguru eta hitzaldi askotan parte hartu zuen. Hainbat gizarte mugimendutan lagundu zuen. Desazkundea defendatzen zuen.\nIbilbidea.\n1968an Ekonomia Zientzietan lizentziatu zen Bartzelonako Unibertsitatean. 1993an defentsa-ekonomiaren zikloari buruzko tesia aurkeztu eta Bartzelonako Unibertsitate Autonomoko Ekonomia Aplikatuko departamentuko irakasle titularraren plaza lortu zuen. Ikasle zen garaian, Francoren diktadura garaian Sindicat Democr\u00e0tic d'Estudiants eta 1966ko martxoko La Caputxinada sindikatuetako batzar klandestinoetan eta Kataluniako Batzarrean parte hartu zuen. 1974an, bakea eta herrien arteko adiskidetzea sustatzeko Pax Christi nazioarteko erakunde katolikoan parte hartzen hasi zen. 1981ean, Associaci\u00f3 Just\u00edcia i Pau de Barcelona elkartean sartu zen, giza eskubideak eta bakea sustatzeko, eta erakunde horretako buru izan zen 2001etik 2014ko apirilera arte.\nPolitika egiteko modu berrien alde agertu zen; Kataluniako independentziaren aldeko mugimenduaren gorakadaren testuinguruan, 2013ko apirilean, Teresa Forcades monja beneditarrekin eta medikuarekin batera, Prozesu Konstituziogilearen manifestua bultzatu zuen, Kataluniaren independentzia politika-, ekonomia- eta gizarte aldaketarekin lotzen duena. Barcelona en Com\u00fa koalizioarekin aurkeztu zen hiriko udal hauteskundeetara, eta Catalunya S\u00ed que es Pot koalizioaren barruan, Kataluniako bozetara. Azken urteetan, Kataluniaren independentziaren defendatzaileetako bat izan zen. Hainbat ekimenetako parte hartu zuen, hala nola Els Comuns delakoan. \nOliveresek bere funts dokumental pertsonala Arxiu Nacional de Catalunya agiritegiaren eskuetan utzi zuen. 2021ean pankreas minbizia jota zegoela jakitean familiak webgune bat ireki zuen nahi zuen orok agurra handik helarazteko. 2021eko aprirlaren 6an zendu zen. [Kapitalismoa] bizitzak hiltzen dituen sistema zital bat da. Egunero aldatu behar da jarrera. Kontsumitzaile garen aldetik, aldaketak eragin ditzakegu. \nAktibismoa.\nGiza eskubideen, justizia sozialaren eta bakearen defendatzaile gisa nabarmendu da, hainbat kanpaina eta ekimenen eragile izanik: BPGaren %\u00a00,7 herrialde aberastuetatik pobretuetara transferitzeko kanpaina; herrialde garatuak pobreziaren eta garapenaren aurka; gastu militarraren aurkako objekzio fiskalaren eta Objekzio Fiskalen Batzarra (1983) eratzearen aldeko kanpainak; kontzientzia-eragozpena arautzen zuen legearen aurkako eta desobedientziaren aldeko ekimena (1984); Sant Cugat del Vall\u00e8seko Nazioarteko Bakearen Unibertsitatearen (1984) fundazioa, Oliveresek zuzendua, Espainiak Ipar Atlantikoko Itunaren Erakundean sartzearen aurka (1986); Arma Merkataritzaren Aurkako Europako Sarearen sortzailea (1987); Persiako Golkoko Gerraren (1991) eta Iraken (2003) aurkako mobilizazioak; kanpoko zorra bertan behera uzteko kanpaina (1999); eta Katalunian banku etikoa sustatzea (1999). M-15 mugimenduan ere parte hartu zuen.\nKapitalismoarekin, agintzen duen kapitala izan dugu, urteetan egon zen komunismoarekin estatu batek agintzen zuen, eta inoiz agindu ez dutenak langileak dira.\nErrepublikaren alde, eta monarkia eta armadak izatearen aurka azaltzen zen. COVID-19 pandemiaren kudeaketa politikoarekin kritiko azaldu zen, zentralismoaren eszenifikazioarekin eta kudeaketarekin. 2021ean minbiziaren fase terminalean murgilduta idatzitako \"Paraules d\u2019Arcadi (Qu\u00e8 hem apr\u00e8s del m\u00f3n i com podem actuar)\" liburuan aldarrikatu zuen beldurrik gabeko ekintza koherentearen ezinbestekotasuna:\nBadirudi beldurtuta nahi gaituztela, beldurrez geldituta. Eta, aldiz, ez dago beldurrik izan beharrik. Mundu hau aberatsa da, mundu hau argia da, eta pertsonen bizitza ase dezake, betiere gu guztiok beldurra galtzen badugu. Norabide horretara joan behar dugu."}
{"id": "883643", "revid": "512", "url": "https://eu.wikipedia.org/wiki?curid=883643", "title": "Penagos (argipena)", "text": "Penagos pertsonen abizena eta leku desberdinen izena da."}
{"id": "883644", "revid": "512", "url": "https://eu.wikipedia.org/wiki?curid=883644", "title": "Minbar", "text": "Mimbarra (), meskitako pulpitua da non imam batek sermoiak (\"jutba\") emateko erabiltzen duen. Normalean apaingarri aberatsak ditu, nahiz eta forma sinpleenek eskailera-maila gutxi batzuk dituen plataforma xumeak besterik ez izan.\nMimbarra mihrabaren eskuin aldean kokatuta dago, hots, Mekara begira dagoen aldean. Diseinu hori izan arren, zeinetan hizlaria goi aldeko plataforman jartzeko egina dagoen, ohitura islamiarrak dio, toki hori Muhammad profetak besterik ezin dezakeela erabili, eta, beraz, meskitako imama, sarrerako eskailera mailetan jarri beharko da."}
{"id": "883645", "revid": "56334", "url": "https://eu.wikipedia.org/wiki?curid=883645", "title": "Castellaro Vecchioko kultura", "text": "Castellaro Vecchioko kultura (K.a. V. milurtekoaren amaieran) Erdi Neolitoko lehen fasean garatu zen Eoliar uharteetan. Kultura honi herri homonimotik datorkio izena, Quattropanin kokaturik, Lipari uharteko ipar-mendebaldean dagoen frakzioa, 1956 eta 1957 urteetako indusketetan historiarreko herri bat deskubritu zen.\nKultura horren ezaugarria da buztingintza marroia ekoiztea, grabatuekin eta markekin Stentinelloko estilokoak. Badago ere, hiru koloretako beste zeramika bat, kremazko hondo baten gainean, banda gorria eta beltzekin margoturik (Erdi Neolitoko II. fasea, K.a. IV. milurtekoaren lehenengo erdia). Honetaz gain, oso fina den pintaturiko zeramika, meandro eta kiribilekin apaindurik Serra D'altoko estiloaren antzera, hau da kokaleku baten izena, Matera eskualdean (Erdi Neolitoko III. fasea, K.a. IV. milurtekoaren erdian).\nJatorria.\nTalde etniko horiek, litekeena da ekialdeko Siziliatik etortzea, Stentinelloko estiloko apaindutako eta grabatutako zeramikak adierazten duen moduan, Siziliako Erdi Neolitokoa.\nCastellaro Vecchioko zeramika ezberdintzen da Siziliako beste zeramikatik apaindutako motiboengatik,\n. Hauek dira hondo baten gainean, zerrenda gorriak, Puglian, Materanon eta Calabrian aurkitutakoen antzekoak dira.\nHalere, baiezta daiteke Castellaro Vecchioko kultura historiaurreko fasean, Sizilia eta hegoaldeko Italiaren arteko kontaktuak zeudela.\nIndusketa arkeologikoak.\nLehen indusketa arkeologikoak 1956an eta 1957an egin ziren. Arkeologoek nabaritu zuten Castellaro Vecchion aztarnak zeudela, baina etxebizitzetatik ez ziren arrastorik aurkitu, material galkorrez egin zirelako. Agirian dagoenez herri bat zen, nahiz eta txabolen aztarnak ez agertu, beharbada desagertu ziren hurrengo mendeetako nekazaritzaren erruagatik. Alabaina, tokia obsidianako eta zeramikako zatikiz beterik zegoen.\nZeramika.\nTopatutako zeramika bi motatakoa da: lehena oso findua eta leundua, apaindura zehatz batekin; eta bestea, hormak lodiagoak dituena, azalera gutxiago leundua eta distira gabekoa. Margotutako zeramika bikromatikoa zen: atzealdeko krema baten gainean, gorri distiratsua jartzen zen. Zenbait zatikitan beste margo bat zegoen; beltza. Uste da garai horren amaieran erabili zela.\nZeramikako dekorazioa egin zen ontziak egosi baino lehen, ebakidurak egiteko erabili ziren: azazkalak, makilen puntak, hezur zatikiak eta maskorrak. Zeramika zakarraren apainketa mota bat da maskorren ertzekin egindako sigi-sagak, baina Castellaron ez da inoiz \"cardium\" bezalako maskorren ertzekin egiten, nahiz eta hau Mediterraneoan zehar egin, baizik eta ertz leuneko maskorrekin, esaterako \"Pencutunculua\".\nFinagoak diren zeramiketan erabilitako buztina ez da bertakoa, baina latzarako, tokiko buztina Siziliako kostaldetakoekin nahastu zen. Izatez, herrixkaren hurbil dagoen kaolinezko harrobietatik atera zen lehengaia greziar aldian zeramika egiteko.\nObsidiana.\nNeoliton, gizakiak metala erabilera ezagutzen ez zuenean, obsidiana zen ezagututako material zorrotzagoa, suharria baino gehiago, baina hau, toki askotan, oso ugaria den bitartean, obsidiana bakarrik Mediterraneoko zenbait partetan dago.\nCastellaron egindako indusketetan obsidianaz 300 kilo baino gehiago bildu ziren, gehienbat landutako produktuen ezpalak, piezak esportatuko zirelako. \"Obsidiana lantzea izan zen irlaren jarduera nagusia eta bizitzaren arrazoia\".\nEzpalen kantitatea kontuan hartuz, ekoizpena ez zen bakarrik tokiko beharretarako egin, baizik eta Siziliako kostaldera esportatzen zen\n, Italiako hegoaldera baita mendebaldeko eta erdialdeko Mediterraneora ere.\nCastellaron suharrizko tresnak eta xaflak aurkitu ziren, agian inportatutakoak Eoliar irletan material hori ez dagoelako.\nLekuaren aukera.\nZenbait adituren ustez, lehen biztaleek aukeratu zuten Castellaro, meseta lur emankorra zelako, anitz iturri zituelako eta mendietan abeltzaintza egin zitekelako. Beste arrazoi batzuk ziren kaolin meatzeen hurbiltasuna (zeramika egiteko), sumendietatik hurrun egotea eta nahiz eta obsidiana hobietatik hurrun egon, defentsa zen haien kezka nagusia."}
{"id": "883652", "revid": "10891", "url": "https://eu.wikipedia.org/wiki?curid=883652", "title": "Miguel Archanco", "text": "Miguel Archanco Taberna (Iru\u00f1ea, ) nafar abokatu eta Osasunako presidentea izan zen bi urtez, 2012tik 2014ra.\n2015ean atxilotu zuten eta, zerga iruzurra egotzita, Osasunako zuzendaritzako beste bederatzi kide ohiekin batera epaitu zuten."}
{"id": "883653", "revid": "10891", "url": "https://eu.wikipedia.org/wiki?curid=883653", "title": "Miguel \u00c1ngel Ziganda", "text": "Miguel \u00c1ngel Ziganda Archanco (Iru\u00f1ea, 1945) nafar diseinatzailea da. 1968an M.A. Ciganda estudioa sortu eta barne-diseinuari ekin zion. 1992ko Nazioarteko Erakustaldian espainiar pabiloia diseinatu zuen."}
{"id": "883655", "revid": "512", "url": "https://eu.wikipedia.org/wiki?curid=883655", "title": "Return of the Seven", "text": "Return of the Seven (euskaraz \"Zazpien Itzulera\"), 1966ko Burt Kennedy estatubatuar zinema uzendariak zuzendutako western film bat da. Yul Brynner, Robert Fuller, Juli\u00e1n Mateos, Warren Oates, Virgilio Teixeira, Claude Akins, Elisa Mont\u00e9s eta Jordan Christopher aktoreek antzeztu zuten.\nren (Elmer Bernstein) izendapena jaso zuen.\n\"The Magnificent Seven\" (1960) aurrekari ospetsua izan zuen eta \"Guns of the Magnificent Seven\" (1969) eta \"The Magnificent Seven Ride\" (1972) jarraipenak ere. Bai eta \"The Magnificent Seven\" (1998-2000) telesaila eta \"2016ko The Magnificent Seven\" berregokitzapena ere.\nArgumentua.\nHerrian lapurreta burut ostean, lapur taldea atzeman eta esklabo gisa erabiliko dituzte. Chris Adamsek (Yul Brynner) sei pistolari bilduko ditu, haiekin erasotutako eremua defedatzeko asmoz, legezkanpoko bidelapurren bizileku bilakatu baita."}
{"id": "883658", "revid": "46380", "url": "https://eu.wikipedia.org/wiki?curid=883658", "title": "Valent\u00edn Pueyo", "text": "Valent\u00edn Pueyo Bonet (?, 1908 - Iru\u00f1ea, ) nafar legelari eta Osasunako presidentea izan zen lau urtez, 1955etik 1959ra. Lanbidez, Lekunberriko notarioa izan zen. Javier Pueyo bere anaia Iru\u00f1eko alkatea izan zen."}
{"id": "883659", "revid": "336", "url": "https://eu.wikipedia.org/wiki?curid=883659", "title": "CBS eraikina", "text": "CBS eraikina , Black Rock gisa ere ezaguna, New Yorkeko etxe orratz bat da, CBS kateko egoitza nagusia . 52. kaleko 51. zenbakian dago, Seigarren Etorbideko edo Ameriketako Etorbideko kantoian. Eero Saarinen arkitekto finlandiarrak diseinatu zuen eta 1965ean inauguratu zen. 38 solairu eta 150 metro ditu. 81.000 metro karratu ditu."}
{"id": "883661", "revid": "336", "url": "https://eu.wikipedia.org/wiki?curid=883661", "title": "The Corinthian (Manhattan)", "text": "The Corinthian (Korintiarra) 58 solairuko eta 166 metro altu den apartamentu eraikina da. New Yorkeko apartamentu eraikin handiena izan zen 1988an inauguratu zenean."}
{"id": "883663", "revid": "56334", "url": "https://eu.wikipedia.org/wiki?curid=883663", "title": "Harry B. Whittington", "text": "Harry Blackmore Whittington (Birmingham, Ingalaterra, 1916ko martxoaren 24a - Cambridge, Ingalaterra, 2010eko ekainaren 20a), Erresuma Batuko paleontologoa izan zen. \"Trilobiteen aita\" ezizena eman zioten eta Burgess Shale aztarnategian aurkituriko fosilen ikerketa eta interpretazioagatik erreferentzia bihurtu zen geologiaren esparruan. Kanbriarreko leherketaren kontzeptua sortu zuen eta Charles Walcott-en lana balioetsi zuen.\nBiografia.\nHastapenak.\nLehen Mundu Gerra bete betean zegoela Handsworth herrixkan jaio zen Harry B. Whittington, gaur egun Birminghamen auzoa da. Aita armagilea zen baina 1918an gripeak jota hil zen eta Harry bere ama eta arrebarekin amaren aldeko aiton-amonekin bizi izan ziren. Erlijioz metodistak ziren eta elizara joatea oso garrantzitsua zen. Harryk beti mantendu izan zuen bere erlijioso izaera.\nFamilia metalgintzan espezializaturik bazegoen ere amak gogir egin zuen Harryk ikasketak egin zitzan eta Birminghamgo Unibertsitatean graduatu zen. Geologia irakasle Leonard J. Wills izan zuen eta honek paleontologian zaletu zuen. Gales iparraldeko Berwyn Hills eremua aztertzera bidali zuen Frederick William Shotton irakaslearekin. Trilobiteetan zentratu zituen ikerketak eta hainbat lan aurkeztu zituen espezializaturiko aldizkarietan.\nIbilbide profesionala.\n1937 urtean doktoradotza eskuratu zuen eta honi esker Commonwealth-etik beka bat eskuratu zuen Yale Unibertsitatean 1938-1940 artean ikerketak egiten jarraitzeko. Bertan G. Arthur Cooper paleontologoa ezagutu zuen, bai eta Dorothy Emma Arnold irakaslea ere, gerora bere emaztea izango zena.\nBigarren Mundu Gerrak ordea Yaleko egonaldia moztu eta Europara itzuli behar izan zuen. Ez zuen ordea gerrara joateko gogorik eta New Yorkeko Elkarte Baptistak Birmaniako Unibertsitatera bidali zuen irakasle gisa. 1941 urteko Pearl Harborreko erasoaren ondorioz eskola itxi egin zen eta Txinako hospitaletan bolondres lanetan aritu ziren Harry B. Whittington eta emaztea. 1942an Emakumezkoen Ginling Eskolan irakasle lana aurkitu zuen, Elkarte Baptistak laguntzen baitzuen. Gerra amaitzean Birminghamgo Unibertsitatera itzuli zen baina berehala Harvard Unibertsitatean lana lortu eta Estatu Batuetara itzuli zen. Bertan Geologia departamentuko irakasle eta Konparaketazko Zoologia Museoko ornogabeen paleontologo eta zaintzailea ere. Garai hartan Harry eta bere lankidea zen Bill Evitt-ek Virginian trilobiteen oskolak silikatu disolbagaitzez ordezkaturiko estratu bat aurkitu zuten. Fosil hauek azidotan sartu eta trilobite perfektuak lortzeko teknika asmatu zuten. Trilobite espezie ugari aurkitu zituen eta era ordenatuan sailkatu zituen.\nCambridgeko Unibertsitatean.\n17 urtetan Ameriketan egon ondoren 1966 urtean Cambridgeko Unibertsitatean Geologia irakasle Woodwardiarraren postua eskuratu zuen, munduko geologia lanpostu zaharrena hain zuzen ere. 1966 eta 1967 urteetan Burgess Shalera espedizioak egin zituen zientzilari gazteen talde txikiak eramanez, Charles Walcott-en aurkikuntza garrantzitsuenak bertatik bertara ikertzera. Fosil ugari gaizki sailkaturik zeudela ohartu zen eta lan handia egin zuen hauek berrinterpretatzen eta taxonomikoki egoki sailkatzen. Berarekin lan egin zuten zientzilari gazte hauek gaur egun beren alorrean erreferentzia bihurtu dira. Whittington konturatu zen eboluzioa ez zela norabide bakarrean gertatu, aitzitik jarraipenik izan ez zuten animalia genero ugari agertu izan zirela historiako une zehatz batzuetan. Kanbriarreko leherketa izena eman zion duela 542 milioi urte gertatu zen fenomeno honi. Kontzeptua adierazteko Opabiniaren adibidea erabili zuen, bost begi eta proboszide erraldoia zuen Kanbriar garaiko artropodoa. 1975 urtean \"The enigmatic animal \"Opabinia regalis\"\" bezala aurkeztu zuenean zientzilariek barre algaraka hartu zuten.\n1971 urtean Royal Societyko kide izendatu zuten. 1983an erretiroa hartu zuen 67 urte zituela. Stephen Jay Gouldek hartu zuen haren lekua. Ez zen ordea geldirik egon eta ikerketa lanak egiten jarraitu zuen, bai eta bi liburu argitaratu ere: \"\"The Burgess Shale\"\" (1985) eta \"\"Trilobites\"\" (1992).\n2010 urtean hil zen 94 urte zituela. Trilobiteen inguruko mundu mailako erreferentzia nagusia izaten jarraitzen zuen orduan ere.\nLorpenak.\nHarry B. Whittingtonek honako ekarpen nagusi hauek egin zizkion Geologia munduari:"}
{"id": "883664", "revid": "512", "url": "https://eu.wikipedia.org/wiki?curid=883664", "title": "Clair Patterson", "text": "Clair Cameron Patterson (Mitchellville, Iowa, 1922ko ekainaren 2a - The Sea Ranch, Kalifornia, 1995eko abenduaren 5a) geokimikari estatubatuarra izan zen. Ezaguna da lagundu zuelako bonba atomikoa sortzen, kalkulatu zuelako Lurraren adina, eta mundua ohartarazi zuelako berunaren kutsadurak zelako arriskua duen gizakien eta animalien osasunarentzat.\nCanyon Diablo meteoritoaren berun-isotopikoaren gaineko informazioa erabilita, kalkulatu zuen Lurra sortu zela orain 4.550 milioi urte, 70 milioi urteko errakuntza-tarte batekin, ordura arteko kalkuluak baino askoz ere zehatzagoa. 1956a ezkero kalkulu horrek bere horretan segitzen du.\nBerunaren inguruan zuen jakintza aprobetxatuta, Pattersonek aztertu zuen berun-kontzentrazioa Lurraren azalean eta elikatze-katean. Haren lana ezinbestekoa izan zen AEBetako gobernuak debeka zezan berunaren erabilera erregaietan eta kontserba-ontzietan.\nBizitza.\nClair Patterson Mitchellville herrian jaio zen, Iowa estatuan. Aita posta garraiolaria zuen, eta ama zuzendaritzako kidea herriko eskolan. Pattersonek anaia bat zuen, Paul, eta arreba bat, Patricia. Oso gaztetatik, etxekoek animatu egin zuten bere jakin-min intelektuala asetzera. 16 urterekin graduatu zen institutuan, 1939an. Grinnell College delakoan ikasi zuen, etxetik hurbil, eta handik autostopez itzuliko zen etxera, etxeko arropa garbitzeko. 1943an graduatu zen, Kimikan. Campus hartan ezagutu zuen Lorna (Laurie) McClearly, geroago bere emaztea izango zena. Biak joan ziren Iowako Unibertsitatera, non Patterson titulatu zen espektroskopia molekularrean. Handik Manhattan Project famatura bidali zituzten biak, hasieran Chicagoko Unibertsitatean, eta gero Oak Ridgen, Tennesseen, eta han aurkitu zuen masa-espektrometria.\nBigarren Mundu Gerraren ostean Pattersondarrak Chicagora itzuli ziren, eta han Lauriek hartu zuen ikerketa lan bat infragorrien espektrokopista legez, Pattersonek doktoretza egiten zuen bitartean Chicagoko Unibertsitatean, Harrison Brown irakaslearekin. Chicagon doktorego ondorengo urtea eginda, 1952an Patterson eta Brown Kaliforniako Teknologia-institutura joan ziren, Geologia Departamendura (geroago Geologia eta Zientzia Planetarioetako Departamendua) bertako geokimika programako sortzaile gisa. Pattersonek segitu zuen Caltech-en bere bizitza osorako. Berak eta Lauriek lau haur eduki zituzten.\nLurraren adina kalkulatzen.\nPatterson itzuli zenean Chicagoko Unibertsitatera Harrison Brown ikertzailearen aginduetara lan egitera, Brownek, jakinda Patterson aditua zela masa-espektrometrian, lanean jarri zuen George Tilton-ekin batera, neurtzeko zirkoien adin geologikoa. Zirkoiak oso erabilgarriak dira datatzeko, zeren, sortzen direnean, uraniozko inperfekzio txikiak izaten baitituzte, baina berunik ez. Hortaz, zirkoian berun aztarnaren bat agertuz gero, uranioa desintegratzen ari den seinalea da. Prozesu honi U-Pb datatzea deritzo. Taldearen lana zen neurtzea zirkoiaren barneko elementuen kontzentrazioa eta osaera isotopikoa. Tiltonek neurtuko zuen uranioa, eta Pattersonek berun mota eta kopurua. Pattersonen helburua zen kalkulatzea zein zen berunaren konposizioa Lurraren hastapenetan. Hori eginda, posible litzateke kalkulatzea eguzki-sistemaren adina eta, ondorioz, baita Lurrarena ere, teknika berak erabilita meteoritoetan.\nPatterson eta Tilton lanean hasi bezain laster 1948an, Patterson berehala konturatu zen bere berun-laginak kutsatuta zeudela. Bazekiten zirkoia zetorren suzko haitzaren adina, eta Tiltonek uranioarekin egindako neurketak bat zetozen zirkoi batean egon behar zenarekin adin jakin hartan, baina Pattersonek jasotako informazioak gehiegizko beruna neurtzen zuen. Sei urte igarota, taldeak komunikazio bat argitaratu zuen zelako metodoak zeuden zirkoiaren kristalen adina zehazteko, eta Pattersonek doktoretza lortu zuen, baina artean urrun zeuden Lurraren adina antzematetik.\nBrownek diru-laguntza bat jaso zuen AEBetako Energia Atomikoaren Batzordeak emana, lanean segiteko Lurraren adina zehaztu arte, eta, are eta inportanteago, enkargatzeko masa-espektometro berria Pasadenan, Caltech unibertsitatean, Kalifornian. 1953an Brownek Patterson eraman zuen Caltech-era berarekin, eta han Patterson gai izan zen bere laborategia hutsetik eraikitzeko. Bertan, zigilatu egin zituen sarbide guztiak, bertan aire kutsaturik edo bestelako kutsadurarik sar ez zedin. Halaber, azidoz garbitu zituen bertako aparailu guztiak, eta destilatu egin zituen berari bidalitako gai kimikoak. Labur esanda, sortu zuen sekula egindako lehen gelarik garbiena, prebenitzeko berunaren kutsadura bere informazioan. Amaitu zuen bere lana Canyon Diablo meteoritoaren zati bat erabilita. Erabili zuen Argonneko laboratorioko masa-espektrometroa burdinezko meteorito baten berun bakartuan informazioa batzeko berun-isotopoen oparotasunaz. Informazio harekin, 1956an argitaratu zuen \u201cAge of Meteorites and the Earth / Meteoritoen eta Lurraren adina\u201d, lehen komunikazioa non agertzen baitzen eguzki sistemaren hazkundearen benetako adina, zeina baita 4.550Gy \u00b1 70My.\nLurraren bilakaera geokimikoa aztertzen.\nHaitz arruntetatik berun kopuru mikrogramozkoak bakartzeko eta haien konposizio isotopikoa zehazteko gaitasunak eraman zuen Patterson aztertzera itsas-sedimentuen laginak Ozeano Atlantikoan eta Ozeano Barean. Kontuan hartuta lur-masak zein arotan itsasoratu ziren, gai izan zen erakusteko gaur egun ingurumenean hedatutako berun-kopurua 80 aldiz altuagoa dela lehendik itsas-sedimentuetan pilatutakoa baino. Horrek erakusten zuen berunaren ziklo geokimikoa erabat desorekatuta zegoela.\nProzedura analitikoen mugak ikusita, Patterson hasi zen bestelako hurbilpenak erabiltzen. Aurkitu zuen ozeano sakoneko urak zeukala 20 aldiz berun gutxiago goialdeko urak baino, zerbait gertatzen ez zena antzeko metalekin, barioarekin adibidez. Horrek eraman zuen zalantzan jartzera ordura arte ohikoa zen ikuspegia, zeinak uste baitzuen berun-kontzentrazioa halako bi hazi zela, naturan gertatzen den mailarekin alderatuta.\nPatterson itzuli zen bere hasierako esperimentuaren buruhaustera eta laginetan aurkitu zuen kutsadurara. Ondorioztatu zuen, oinarri hartuta 1964an Groenlandian eta 1965ean Antartikoan ateratako izotz-nukleoak, atmosferako berunaren maila hazten ari zela etengabe eta modu arriskutsuan erregaietan berun tetraetiloa erabiltzen hasi zenetik, hain zuzen petrolio-konpainia handiak ohartu zirenetik haren erabilerak errazten zuela barne-errekuntzako motorren funtzionamendua. Geroago Pattersonek ondorioztatu zuen berunaren erabilera horrek (bai erregaietan eta baita produktuen fabrikazioan ere) kutsatu zituela bere laginak. Haren aurkikuntzak osasun publikoan zituen ondorioak zirela-eta, Patterson gogor borrokatu zen berunaren erabilera ahalik eta gehien murrizte aldera.\nKanpaina berun-pozoiketaren kontra.\n1965ean hasita, argitaratu zuenean \"Contaminated and Natural Environments of Man\" (Gizakiaren ingurune kutsatuak eta naturalak), Patterson saiatu zen publikoaren arreta pizten industria-iturrietatik eratorritako berunak zelako kutsadura eragiten zuen ingurumenean eta elikatze katean. Beharbada kritikatzen ari zelako beste zientzialarien esperimentatzeko metodoak, oposizio izugarria aurkitu zuen artean aditutzat jotzen zirenen partetik, hala nola Robert A. Kehoe.\nBeruna gasolinan ez erabiltzeko ahaleginean, Pattersonek borroka egin zuen Ethyl Korporazioaren (zeinak soldatapean zuen Kehoe) eta beronen lobbyaren kontra, Thomas Midgley, Jr.-en legatuaren kontra (tetraetiloa eta klorofluorokarbonoak) eta berunaren mende bizi zen industriaren kontra oro har. Berunaren industriari egindako kritiken ondorioz, ikerketa-erakunde askok ukatu egin zizkioten Pattersoni kontratu ugari, ustez neutrala beharko lukeen AEBetako Osasun Publikoaren Zerbitzuak barne. 1971n kanporatu egin zuten National Research Council / Ikerketarako Kontseilu Nazionala (NRC) erakundearen panel batetik, zeinak ikertzen baitzuen berunak atmosferan eragindako kutsadura, nahiz eta orduan bera zen gai hartan aditurik handiena.\nHala ere, Pattersonen ahaleginek bizkortu egin zuen AEBetako gobernuaren asmoa, eta 1986rako auto berrietan soilik berunik gabeko gasolina erabiltzen zen. 1990eko hamarraldearen bukaerarako, berun maila %80 jaitsi zen estatubatuarren odolean.\nJende gehienak, Kehoe-ren argudioei jarraiki, aipatzen zuen berunaren \u201cmaila normala\u201d odolean, lurrean eta airean, adierazi guran horiek zirela batez-besteko kopuruak. Uste zuten ezen maila horiek ohikoak zirenez, ez zutela kalterik egiten. \u201cNormala\u201d, bestalde, \u201cnaturala\u201d esanguratik hurbil egon daiteke. Pattersonek zioen \u201cnormala\u201d barik, \u201ctipikoa\u201d esan beharko litzatekeela, eta berun-maila jakin bat ohikoa zen arren, horrek ez zuela esan nahi ez zuela kalterik eragiten. Haren iritziz, \u201cnaturala\u201d zen gorputzean edo ingurunean zegoen berun-kontzentrazioa, gizakiek eragindako kutsadura baino lehenagokoa, zeina sarri gertatu zen aurrerapen teknologikoengatik.\nPattersonen ganbera ultragarbiari esker, hark ratio isotopikoekin egindako neurketak kutsadurarik gabeak ziren, zeinak, bestalde, nahasten baitzituen Kehoeren eta beste batzuen aurkikuntzak. Kehoek zioen gizakiak egokitu egin zirela ingurunearen berunera. Pattersonek, berriz, zeinak aztertu zituen Burdin Aroaren aurreko momiak eta ur pelagikoetan jasotako atuna, zioen berunaren kontzentrazioa hazi egin zela gizakiengan azken aldian, eta zenbait mila urte ez zirela ezer Darwinen denboraren eskalan, ez behintzat egokitzapenezko erantzunak garatzeko beste.\nPattersonek jakin nahi izan zuen zein zen berunaren presentzia eta eragina janarietan, konturatuta baitzegoen ordura arteko neurketa akastunek estali egiten zutela berunaren hazkundea. Azterketa batean frogatu zuen zenbait arrain-potok erakusten zutela berun-hazkunde bat 0,3tik 1.400 ng/g.koa, freskoarekin konparatuta; laborategi ofizialak, ordea, zioen hazkundea zela 400etik 700 ng/g.rakoa. Konparatu zituen berun, bario eta kaltzio mailak Peruko eskeleto batzuetan, 1.600 urtekoak, eta frogatu zuen gaur egungo giza eskeletoek zutela 700-1.200 halako hakundea berunari zegokionez, baina ez bario eta kaltzioaren kasuetan.\n1978an izendatu zuten National Research Council batzordearen talde baterako, zeinak onartu baitzuen berunaren hazkundea eta berau gutxitu beharra, baina beste kide batzuek proposatu zuten artean ikerketa gehiago behar zela, ekintzara pasatu aurretik. Pattersonen iritziak agertu ziren 78 orrialdeko gutxiengoen txosten batean, non argudiatu zuen berehalako kontrol neurriak hartu behar zirela gasolinan, janari-ontzietan, pinturan, bernizatuetan eta ura banatzeko sistemetan, besteak beste.\nHeriotza.\nPatterson Sea Ranch herrian hil zen, Kalifornian, 1995eko abenduaren 5ean, 73 urte zituela, asmak jota."}
{"id": "883666", "revid": "56334", "url": "https://eu.wikipedia.org/wiki?curid=883666", "title": "Zerga iruzur", "text": ""}
{"id": "883667", "revid": "56334", "url": "https://eu.wikipedia.org/wiki?curid=883667", "title": "Zerga-iruzur", "text": ""}
{"id": "883668", "revid": "56334", "url": "https://eu.wikipedia.org/wiki?curid=883668", "title": "Zerga-iruzurra", "text": ""}
{"id": "883669", "revid": "56334", "url": "https://eu.wikipedia.org/wiki?curid=883669", "title": "CBS Building", "text": ""}
{"id": "883670", "revid": "512", "url": "https://eu.wikipedia.org/wiki?curid=883670", "title": "Guns of the Magnificent Seven", "text": "Guns of the Magnificent Seven (euskaraz \"Zazpi Aparten Pistolak\"), 1969ko Paul Wendkos estatubatuar zinema zuzendariak zuzendutako western film bat da. George Kennedy, James Whitmore, Reni Santoni, Frank Silvera, Bernie Casey, Monte Markham eta Joe Don Baker aktoreek antzeztu zuten.\n\"The Magnificent Seven\" (1960) eta \"Return of the Seven\" (1966) aurrekariak izan zituen, eta \"The Magnificent Seven Ride\" (1972) jarraipena ere. Bai eta \"The Magnificent Seven\" (1998-2000) telesaila eta \"2016ko The Magnificent Seven\" berregokitzapena ere.\nArgumentua.\nXIX. mendearen amaiera, Mexiko. D\u00edaz diktadorearen soldaduek Angel Quintero (Fernando Rey) mexikar iraultzailea ayzeman dute. Quinteroren agindupelo Maximiliano O'Leary (Reni Santoni) tenienteak Chris Adams (George Kennedy) estatubatuar bidelapurrari Quintero askatu eta Mexikarrei itxaropena itzularazteko diru-saria eskeiniko dio. Aurrez, Adamsek bere gerrilari mugalari taldea bildu beharko du, taldea Mendebalde Urruneko pistolari eta artilari ausartenez osatua dago. Zazpi Apartak beren bizitzetako abentura arriskutsuenari ekin eta dirua baina garrantzitsuagoak diren kausak ere badaudela ohartuko dira."}
{"id": "883671", "revid": "512", "url": "https://eu.wikipedia.org/wiki?curid=883671", "title": "Tomyris", "text": "Tomyris (ekialdeko irandar hizkuntzez: \"Tahmirih\", \"Ausarta\"), Thomyris, Tomris, Tomiride edo Tomiri erregina ere deitua, Massagetae herriko agintaria izan zen, Erdialdeko Asian, Kaspiar itsasotik ekialdean, bizi zen eszitiar herri artzain-nomada izan zena eta egungo Turkmenistan, Afganistan, mendebaldeko Uzbekistan eta hego-ekialdeko Kazakhstanen bizi zena."}
{"id": "883672", "revid": "512", "url": "https://eu.wikipedia.org/wiki?curid=883672", "title": "The Magnificent Seven Ride", "text": "The Magnificent Seven Ride edota The Magnificent Seven 4 (euskaraz \"Zazpi Aparten Zaldiz Doaz\" edota \"Zazpi Apartak 4\"), 1972ko George McCowan kanadar zinema zuzendariak zuzendutako western film bat da. Lee Van Cleef, Stefanie Powers, Michael Callan eta Pedro Armend\u00e1riz Jr. aktoreek antzeztu zuten.\n\"The Magnificent Seven\" (1960), \"Return of the Seven\" (1966) eta \"Guns of the Magnificent Seven\" (1969) aurrekariak izan zituen. Bai eta \"The Magnificent Seven\" (1998-2000) telesaila eta \"2016ko The Magnificent Seven\" berregokitzapena ere.\nArgumentua.\nArizonako hegoaldean, Shelley Donavan (Darrell Larson) 18 urteko mutila Chris Adams (Lee Van Cleef) marshallaren Arilla (Mariette Hartley) emaztearen eskakizunez aske gelditu da. Baina, berehala, gaztea Juan de Toro (Ron Stein) mexikar bidelapurraren taldera elkartu eta banku bat ohostuko dute. Lapurretan zehar, Chris zauritua izango da eta bidelapurrek emaztea bahituko dute."}
{"id": "883674", "revid": "512", "url": "https://eu.wikipedia.org/wiki?curid=883674", "title": "Futureworld", "text": "Futureworld, 1976ko Richard T. Heffron estatubatuar zinema zuzendariak zuzendutako zientzia-fikziozko thriller film bat da. Peter Fonda, Blythe Danner, Arthur Hill, Stuart Margolin, John Ryan eta Yul Brynner aktoreek antzeztu zuten.\n\"Westworld\" (1973) aurrekari ospetsua izan zuen, bai eta \"Beyond Westworld\" (1980) telesaila ere. Gainera, 2016ean HBO telebista kateak film honetan oinarritutako \"izenburu berdineko telesaila\" ere estreinatu zuen.\nArgumentua.\nDelos hiria aisirako konplexu artifizial handiena izateko diseinatua izan da. Bertan, Antzinako Erromako estiloan oporrak igaro, Erdi Aroan bizi edo Espazioan bizipenak izateko aukera dago. Eotrkizuneko megalopoli honetara Tracy Ballard (Blythe Danner) telebistako kazetari ezaguna eta Charles Browning (Peter Fonda) berriemale polemikoa gonbidatuak izan dira. Bi kazetariek Delos hiriko langile bat zergatik eraila izan zen ikertzen ahaleginduko dira."}
{"id": "883675", "revid": "512", "url": "https://eu.wikipedia.org/wiki?curid=883675", "title": "Diana Sacay\u00e1n", "text": "Amancay Diana Sacay\u00e1n (Tucum\u00e1n, 1975eko abenduaren 31 - Buenos Aires, 2015eko urriaren 11) argentinar ekintzailea izan zen. Bere bizitzan zehar giza eskubideen eta Argentinako eta inguruko herrialdetako trabestien aintzatespen eta gizarteratzearen alde lan egin zuen.\n2015eko urriaren 11n erail zuten. 2018ko ekainaren 18an Buenos Aires Hiriko 4. Aho Epaitegi Kriminalak bere hiltzailea zigortu zuen jurisprudentzia ezarri zuen ebazpen historikoa plazaratuz. Izan ere, Argentinako justiziak lehen aldiz, trabesti baten hilketa genero-nortasunarengatiko gorroto-krimentzat hartu baitzuen."}
{"id": "883677", "revid": "15795", "url": "https://eu.wikipedia.org/wiki?curid=883677", "title": "Berengaria Lopez Harokoa", "text": ""}
{"id": "883679", "revid": "6327", "url": "https://eu.wikipedia.org/wiki?curid=883679", "title": "Aro arkaikoa", "text": ""}
{"id": "883680", "revid": "6327", "url": "https://eu.wikipedia.org/wiki?curid=883680", "title": "Grezia Arkaiko", "text": ""}
{"id": "883681", "revid": "56334", "url": "https://eu.wikipedia.org/wiki?curid=883681", "title": "Alfabetizazio", "text": ""}
{"id": "883682", "revid": "512", "url": "https://eu.wikipedia.org/wiki?curid=883682", "title": "Patxi Villamor", "text": "Patxi Villamor Fern\u00e1ndez (Gasteiz, 1955) arabar kantautorea da. 1977an argitaratu zuen \"Nora goaz\" diskoagatik ezaguna da."}
{"id": "883683", "revid": "56334", "url": "https://eu.wikipedia.org/wiki?curid=883683", "title": "Tanaquil", "text": ""}
{"id": "883684", "revid": "56334", "url": "https://eu.wikipedia.org/wiki?curid=883684", "title": "Anastasia (sister of Constantine I)", "text": ""}
{"id": "883685", "revid": "15795", "url": "https://eu.wikipedia.org/wiki?curid=883685", "title": "Team Jumbo\u2013Visma", "text": ""}
{"id": "883690", "revid": "119347", "url": "https://eu.wikipedia.org/wiki?curid=883690", "title": "FC Pakruojis", "text": "FC Pakruojis Lituaniako futbol taldea da, Pakruojis hirikoa."}
{"id": "883691", "revid": "82059", "url": "https://eu.wikipedia.org/wiki?curid=883691", "title": "DFK Dainava", "text": "Dz\u016bkijos futbolo klubas \"Dainava\" (DFK Dainava) Lituaniako futbol taldea da, Alytus hirikoa."}
{"id": "883694", "revid": "15251", "url": "https://eu.wikipedia.org/wiki?curid=883694", "title": "Jabier Kalzakorta", "text": ""}
{"id": "883695", "revid": "512", "url": "https://eu.wikipedia.org/wiki?curid=883695", "title": "Maurits Coppieters", "text": "Maurits Coppieters (Sint-Niklaas, 1920-Deinze, 2005) politikari flandriarra izan zen, Belgikako zein Europako Parlamentuetako kide izandakoa. Era berean, Volksunie alderdi abertzale flandriarraren politikari nabarmenduenetariko bat izan zen, eta Vlaamse Volksbeweging (VVB) herri-mugimenduaren sortzailetako bat ere.\nHistoria eta Zuzenbidea ikasi zituen Ganteko unibertsitatean, eta II. Mundu Gerra amaitutakoan Flandriako eskubide nazionalen aldeko borrokan murgildu zen. Vlaamse Volksbeweging mugimenduaren lehendakaria izan zen 1957tik 1963ra arte.\nBere ibilbide politiko luzean Coppieters saiatu zen Flandriako abertzaletasunari ildo progresista bat ematen, eta Europako estaturik gabeko Herri guztien eskubide nazionalen defendatzaile sutsua bihurtu zen. Horrek 1981ean eraman zuen, beste europarlamentari abertzaleekin batera, Europako Aliantza Askea taldea sortzera.\nBere omenez Maurits Coppieters Fundazioa sortu zen 2007an, Europako aniztasun linguistiko eta kulturalaren eta Herri eta pertsonen eskubide indibidual zein kolektiboen alde lan egiten duena."}
{"id": "883696", "revid": "56334", "url": "https://eu.wikipedia.org/wiki?curid=883696", "title": "Espainiar Arte Abstraktuaren Museoa", "text": ""}
{"id": "883698", "revid": "10891", "url": "https://eu.wikipedia.org/wiki?curid=883698", "title": "Emilio Garc\u00eda Ganuza", "text": "Emilio Garc\u00eda Ganuza nafar enpresaburu eta Osasunako presidentea izan zen bi urtez, 1970etik 1971ra. Uni\u00f3n Ciclista Navarra eta Napardi elkarte gastronomikoaren presidentea ere izan zen. Movimiento Nacionalaren presidentea ere izan zen."}
{"id": "883699", "revid": "56334", "url": "https://eu.wikipedia.org/wiki?curid=883699", "title": "Jos\u00e9 Guerrero", "text": ""}
{"id": "883700", "revid": "1545", "url": "https://eu.wikipedia.org/wiki?curid=883700", "title": "Emilio Garcia Ganuza", "text": ""}
{"id": "883701", "revid": "56334", "url": "https://eu.wikipedia.org/wiki?curid=883701", "title": "Manuel Rivera Hern\u00e1ndez", "text": ""}
{"id": "883702", "revid": "119347", "url": "https://eu.wikipedia.org/wiki?curid=883702", "title": "Jacinto Saldise", "text": "Jacinto Saldise Barrenetxe (1909-1996) nafar enpresaburu eta Osasunako presidentea izan zen bi urtez, 1959tik 1970era. Bere agintaldian Sadar eraiki zuten.\nGerra Zibilean matxinoen alde borrokatu zuen."}
{"id": "883703", "revid": "336", "url": "https://eu.wikipedia.org/wiki?curid=883703", "title": "Scott Walker (musikaria)", "text": "Noel Scott Engel (Hamilton, Ohio, - Londres, ), Scott Walker izen artistikoz ezaguna, britainiar kantautorea izan zen.\nBiografia.\n18 urterekin John Maus ezagutu zuen, eta, hainbat proiektutan elkarrekin aritu ostean, 1965ean Gary Leeds ezagutu, eta The Walker Brothers sortu zuten. Ez ziren senideak, baina John, Gary eta Scott Walker izango ziren aurrerantzean. Urte haietan Londres pop musikaren epizentroa zenez, hara jo zuten, eta berehala bilakatuko ziren garai hartako talde inportanteenetako bat. Bacharach-David konpositore bikotearen \"Make It Easy On Yourself\" grabatu zuten, eta, jarraian, \"My Ship is Comin' In\", taldearen musika melodramatiko eta atormentatua definitu zuen balada. 1967ra bitartean, hiru LP grabatu zituzten, eta hirurek arrakasta izugarria lortu zuten.\nUne batean, baina, dena lehertu zen. Ezinikusiak azaleratu ziren, eta, fanen jazarpenari aurre egiteko garai hartan, The Beatles bezain mediatikoa zen taldea\u2014, Scott Walkerrek monasterio batean hartu zuen aterpe. Handik atera zenerako \u2014eta bere buruaz beste egiteko hainbat saiakeraren ondoren\u2014, bere ibilbidea beste norabide batean zegoen. Konbentzioei aurre eginez, eta Jacques Brel gida espiritual gisa hartuta, 1967 eta 1969. urteen artean lau disko argitaratu zituen (\"Scott\", \"Scott 2\", \"Scott 3\" eta \"Scott 4\"), crooner kontzeptua birdefinitu zutenak, eta gerora hainbat kantarirentzat (David Bowie, Neil Hannon, Nick Cave) erreferentzia bilakatu zirenak. Hor azaltzen dira Brelen egokitzapenak (\"Amsterdam\", \"Jackie\", \"If You Go Away\" \u2014\"Ne me quitte pas\"-en moldaketa\u2014), baina baita Tim Hardinen eta Burt Bacharachen kantuak ere. \"Scott 4\"-ko pieza guztiak Walkerrenak berarenak dira: \"Boy Child\", \"Rhymes of Goodbye\", \"Duchess\"... Lau disko horiek definitzen dute Walkerren lana beste ezerk baino hobeto. Dramatikoak, konponketa dotorekoak, intimistak, eta, guztiaren gainetik, ahots sakon eta sarkor bat aurkezten dutenak.\n\"Scott 4\"-ren ondoren, nolabaiteko desertua iritsi zitzaion Walkerri. Segitu zuen grabatzen (\"Til The Band Comes In\", 1970; \"Any Day Now\", 1973; \"Stretch\", 1973), baina lehen tetralogian lortutako emaitzak ukitu gabe. Beste konpositore batzuen materiala landu arren, lan horiek ez zuten horrenbesteko minik egiten, eta apenas izan zuten oihartzunik.\nAnaiekin berriro elkartu ondoren \u20141978ra arte ibili ziren elkarrekin\u2014, 1984an \"Climate of Hunter\" diskoa kaleratu zuen, iraganean bezain ausart, eta garai berrietara egokituta. \"Tilt\"-ekin (1995) eman zuen kantariak bere ibilbidearen azken hogei urteetako lanaren neurria. Lan iluna, katartikoa, amesgaiztoaren traza hartzen duena. Esperimentala bezain lirikoa. \"The Drift\" (2006), \"Bish Bosch\" (2012) eta Sunn O))) drone-metal taldearekin landutako \"Soused\" (2014) diskoetan, sakondu egin zuen ilunpeetan."}
{"id": "883704", "revid": "119347", "url": "https://eu.wikipedia.org/wiki?curid=883704", "title": "Lantana camara", "text": "Lantana camara Lantana generoko landare espezie bat da. Ez du berezko euskal izenik eta Euskal Herrian ikus daitekeen landarea izan arren, jatorria Amerikako Hego eta Erdialdeko eskualde tropikal eta subtropikaletan du.\nHesiak osatzeko erabiltzen da eta apaingarri gisa ere.\nNazio Batuen Naturaren Kontserbazioaren Nazioarteko Batasuneko \"100 espezie arrotz inbaditzaile kaltegarrien\" zerrendan sartzen dute."}
{"id": "883705", "revid": "512", "url": "https://eu.wikipedia.org/wiki?curid=883705", "title": "Frederik Vermehren", "text": "Johan Frederik (Frits) Nikolai Vermehren , baita Frederik Vermehren izenez ezaguna ere (1823ko maiatzaren 12a - 1910eko urtarrilaren 10a) estilo errealista eta genero erretratua landu zituen margolaria izan zen. Vermehrenek, Christen Dalsgaard (1824\u20131907) eta Julius Exner (1825\u20131910) artistekin batera, Danimarkako pintura generoaren alorrean nabarmenak izan ziren; herrialdeko jende arrunta irudikatu zuten, batez ere nekazariak eta herrietako jendea. Beraien irudikapen idealizatuek Danimarkako erromantizismo nazionala zehaztu eta sustatu zuten. "}
{"id": "883706", "revid": "58701", "url": "https://eu.wikipedia.org/wiki?curid=883706", "title": "Roberto Gavald\u00f3n", "text": "Roberto Gavald\u00f3n (Jim\u00e9nez, Chihuahua, - Mexiko Hiria, ) mexikar zinema zuzendaria izan zen.\nBiografia.\nJimenezen jaio zen 1909an, eta estra, aktore, zuzendari-laguntzaile eta gidoilari lanetan hasi zen zinemaren munduan. Zuzendarikide moduan ere egin zituen lan batzuk, eta 1945ean zuzendu zuen bere lehen bakarkako lana: \"La barraca\", Vicente Blasco Iba\u00f1ezen izen bereko nobelaren egokitzapena. Espainiako gerraren ondoren Mexikora erbesteratu ziren Espainiako zenbait teknikari aritu ziren filmaren errealizazio-taldean.\nGavaldonen ezaugarria estilo soila, klasikoa eta errealista da, eta horregatik nabarmendu zen lehen film luzea egin zuenetik bertatik, eta horretan lagundu egin zion Gabriel Figueroa, Alex Phillips eta Jack Draper argazki zuzendariekin, besteak beste, lan egiteak. Gai melodramatikoak jorratu zituen oro har. Gerora, bere estiloak eta aukeratzen zituen istorioek aurrez aurre jarriko zuten kritikari eta zuzendari gazteagoekin; izan ere, haiek zalantzan jartzen zuten zinemagileak zinema nazionalerako zuen joera.\n\"Macario\" (1960) da bere filmik garrantzitsuenetako bat. Ben Travenen kontakizun bat du oinarri \u2014John Hustonek ere idazle hori izan zuen inspirazio-iturri \"The Treasure of the Sierra Madre\" filmean, eta Gavaldonek berak ere berriro egokitu zituen haren lanak \"Rosa Blanca\" (1961) eta \"D\u00edas de oto\u00f1o\" (1963) filmetan\u2013, eta harekin Cannesko zinema jaialdian parte hartu zuen. Gainera, izendatutako lehen film mexikarra izan zen. Protagonista, Ignacio L\u00f3pez Tarso (Bu\u00f1uelen \"Nazar\u00edn\" filmeko aktoreetako bat), Mexikoko zinemako izarretako bat zen urte haietan. Mexikoko zinematografiako beste izen handi batzuekin ere lan egin zuen Gavaldonek; besteak beste, hauekin: Mar\u00eda F\u00e9lix, Dolores del R\u00edo, Arturo de C\u00f3rdova, Pedro Armend\u00e1riz eta Libertad Lamarque melodramaren izar argentinarrarekin.\nUrteetan izan zen bere herrialdeko zinemaren ordezkaria nazioarteko lehiaketa garrantzitsuenetan. Zenbait aldiz lehiatu zen Cannesen, Venezian eta Berlinen, eta, 1953an, \"Acu\u00e9rdate de vivir\" lana aurkeztu zuen Donostia Zinemaldiaren lehen edizioan. Zortzi Ariel sari irabazi zituen; hots, Arte eta Zientzia Zinematografikoen Mexikoko Akademiak 1947az geroztik ematen dituen sariak. Film onenaren lehen Ariel saria La barraca filmak jaso zuen.\nGehienbat melodrama landu bazuen ere, jorratu zuen bestelako generorik, esaterako poliziarena, musikala, fantasiazkoa eta landa-drama, eta western-ranchero ziklo bat egin zuen Antonio Aguilar aktorearekin. Bere filmen artean hauek azpimarratu behar dira: \"Macario\"; \"La otra\" (1946) \u2013krimen baten inguruko drama, bi ahizpa bikiri buruz, non Dolores del R\u00edo aktorea den protagonista; Hollywooden film horren remake bat egin zuten, \"Dead Ringer\" (1964), Bette Davis aktorearekin\u2013; \"La diosa arrodillada\" (1947); \"En la palma de tu mano\" (1951), \"La noche avanza\" (1952) \u2013lan honetako protagonista euskal pilotako eskrupulurik gabeko txapeldun bat da\u2013; \"El rebozo de Soledad\" (1952); \"El ni\u00f1o y la niebla\" (1953); \"Camelia\" (1954), \"Sombra verde\" (1954), \"La escondida\" (1956), eta \"Mi\u00e9rcoles de Ceniza\" (1958). 1955ean, Disney etxeak Mexikon filmatutako bere ekoizpenetako bat zuzentzeko aukeratu zuen Gavald\u00f3n: \"The Littlest Outlaw\".\n1960ko hamarkadaren hasieran, erabateko aldaketa izan zuen lantzen zituen gaietan, eta modu argiagoan agertu zen gai sozialen eta politikoen alde. Hala, \"Rosa Blanca\" filmatu zuen, Mexikoko petrolioaren desjabetzeari buruz, baina debekatu egin zuten, eta 1972ra arte ez zen estreinatu. \"D\u00edas de oto\u00f1o\" filmean, emakume baten istorio iluna kontatzen du: senargaiak abandonatu du baina denei esaten die harekin ezkondu dela eta haurdun dagoela. \"Macario\" filmeko bikote bera da protagonista: Ignacio L\u00f3pez Tarso eta Pina Pellicer. Horren ondoren, Gabriel Garc\u00eda M\u00e1rquez eta Carlos Fuentes idazleekin batera lan egin zuen \"El gallo de oro\"(1964) filmaren gidoian: borroka-oilar bati buruzko parabola bat, Juan Rulforen istorio batean oinarrituta.\n1970eko hamarkadaren lehen erdian, hiru film egin zituen Espainian: \"Don Quijote cabalga de nuevo\" (1973), Fernando Fern\u00e1n G\u00f3mez eta Cantinflas direla Kixote eta Sancho Panza, eta Amparo Rivelles protagonista den bi drama: \"La madrastra\" (1974) eta \"La playa vac\u00eda\" (1977). 1979ra arte aritu zen lanean. Urte hartan \"Cuando tejen las ara\u00f1as\" bere azken lana zuzendu zuen, neska nerabe baten sexualitate erreprimituari buruzko drama bat. Mexiko Hirian zendu zen 1986an."}
{"id": "883707", "revid": "15795", "url": "https://eu.wikipedia.org/wiki?curid=883707", "title": "Jim\u00e9nez (udalerria)", "text": ""}
{"id": "883708", "revid": "1545", "url": "https://eu.wikipedia.org/wiki?curid=883708", "title": "Jim\u00e9nez (Coahuila)", "text": ""}
{"id": "883709", "revid": "105290", "url": "https://eu.wikipedia.org/wiki?curid=883709", "title": "Jim\u00e9nez (Chihuahuako udalerria)", "text": "Jim\u00e9nez Mexikoko udalerri bat da. Chihuahua estatuan kokatua dago. 2010ean biztanle zituen km\u00b2ko azaleran. Herriburua da."}
{"id": "883711", "revid": "1545", "url": "https://eu.wikipedia.org/wiki?curid=883711", "title": "Kataluniako Itzulia", "text": ""}
{"id": "883712", "revid": "512", "url": "https://eu.wikipedia.org/wiki?curid=883712", "title": "Barkley Marathons", "text": "Barkley Marathons (euskaraz \"Barkley Maratoiak\"), AEBetako Tennessee estatuko Frozen Head State Parkean burutzen den ultramaratoi bat da, Wartburg hiritik hurbil. Maiz, \"munduko lasterketa gogorrena\" izendapenarekin ere ezagutzen da.\nLasterkariek 97 kilometro korrika eginez gero, \"lasterketa osoa\" delako osatzen dute, eta lasterketaren ibilbide osoak denera 160 kilometro inguruko luzera du. Lasterketa 60 ordu epearen barnean amaitu beharra dago, eta urtero martxoaren amaiera edo apirilaren hasieraldera burutzen da.\n1986an Gary \"Lazarus Lake\" Cantrellek sortu zuen."}
{"id": "883715", "revid": "69297", "url": "https://eu.wikipedia.org/wiki?curid=883715", "title": "2016ko Kataluniako Volta", "text": "2016ko Kataluniako Volta Kataluniako Volta lasterketaren 96. edizioa izan zen. Martxoaren 21 eta martxoaren 27 bitartean jokatu zuten. Calella eta Bartzelona lotu zituen, guztira 1.219,6 km eginez sei etapatan. 2016ko UCI WorldToureko bostarren ekitaldia izan zen."}
{"id": "883716", "revid": "69297", "url": "https://eu.wikipedia.org/wiki?curid=883716", "title": "2017ko Kataluniako Volta", "text": "2017ko Kataluniako Volta Kataluniako Volta lasterketaren 97. edizioa izan zen. Martxoaren 20 eta martxoaren 26 bitartean jokatu zuten. Calella eta Bartzelona lotu zituen, guztira 1113,2 km eginez sei etapatan. 2017ko UCI WorldToureko bederatzigarren ekitaldia izan zen."}
{"id": "883717", "revid": "69297", "url": "https://eu.wikipedia.org/wiki?curid=883717", "title": "2018ko Kataluniako Volta", "text": "2018ko Kataluniako Volta Kataluniako Volta lasterketaren 98. edizioa izan zen. Martxoaren 19 eta martxoaren 25 bitartean jokatu zuten. Calella eta Bartzelona lotu zituen, guztira 1136,6 km eginez sei etapatan. 2018ko UCI WorldToureko bederatzigarren ekitaldia izan zen."}
{"id": "883718", "revid": "69297", "url": "https://eu.wikipedia.org/wiki?curid=883718", "title": "2019ko Kataluniako Volta", "text": "2019ko Kataluniako Volta Kataluniako Volta lasterketaren 99. edizioa izan zen. Martxoaren 25 eta martxoaren 31 bitartean jokatu zuten. Calella eta Bartzelona lotu zituen, guztira 1160 km eginez zazpi etapatan. 2019ko UCI WorldToureko bederatzigarren ekitaldia izan zen.\nEtapak.\n4. etapa.\nTxirrindulariek mendiko bigarren etapa jokatuko zuten, itzuliko saio nagusia. Txirrindulariek 150,3 kilometro egin zituzten Llanarsen eta La Molina eski estazioaren artean, eta lau mendate igoko zituzten: Soubet \u20149,2 kilometro eta %5,5eko pendiza\u2014, La Creueta \u201419,9 km eta %4,7\u2014 eta La Molina bi aldiz \u201411,4 km eta %4,3 lehen aldian, eta 12,1 km eta %4,4 bigarrengoan\u2014."}
{"id": "883719", "revid": "512", "url": "https://eu.wikipedia.org/wiki?curid=883719", "title": "Oscar (1991ko filma)", "text": "Oscar, 1991ko John Landis estatubatuar zinema zuzendariak zuzendutako komedia film bat da. \"1967ko izenburu berdineko frantziar filmaren\" berregokitzapena da. Sylvester Stallone, Marisa Tomei, Ornella Muti, Tim Curry eta Chazz Palminteri aktoreek antzeztu zuten.\nArgumentua.\n1930eko hamarkada, New York. Angelo \"Snaps\" Provolone (Sylvester Stallone) gangsterrak hiltzorian dagoen Eduardo (Kirk Douglas) aitari gizon zintzoa bilakatu eta familiaren ohorea berreskuratuko duela hitzemango dio. Baina noski, zintzotasunerako bidea luze egingo zaio, senide, lagun eta etsaiei aurre egin beharko baidie."}
{"id": "883724", "revid": "148583", "url": "https://eu.wikipedia.org/wiki?curid=883724", "title": "Arturo de C\u00f3rdova", "text": "Arturo Garc\u00eda Rodr\u00edguez, ezagunagoa Arturo de C\u00f3rdova izenaz, (M\u00e9rida, Yucat\u00e1n, - Mexiko Hiria, ) mexikar aktorea izan zen. \"Urrezko Mexikar Zinemaren\" garaiko aktorea izan zen, Hollywood eta Europako filma ugaritan ere parte hartu zuelarik."}
{"id": "883725", "revid": "65203", "url": "https://eu.wikipedia.org/wiki?curid=883725", "title": "Ignacio L\u00f3pez Tarso", "text": "Ignacio L\u00f3pez L\u00f3pez, ezagunagoa Ignacio L\u00f3pez Tarso izenaz, (Mexiko Hiria, - \"ibidem\", 2023ko martxoaren 11) mexikar aktorea izan zen. \"Urrezko Mexikar Zinemaren\" garaiko aktorea izan zen."}
{"id": "883726", "revid": "512", "url": "https://eu.wikipedia.org/wiki?curid=883726", "title": "Pathfinder (1987ko filma)", "text": "Pathfinder, samieraz Ofela\u0161 eta norvegieraz Veiviseren, 1987ko Nils Gaup norvegiar-sami zinema zuzendariak zuzendutako abentura eta ekintza film bat da. Mikkel Gaup, Nils Utsi, Helgi Sk\u00falason eta Sara Harit Gaup aktoreek antzeztu zuten.\nLaponiako sami herriaren kondaira batean oinarritua dago.\nren izendapena jaso zuen.\nArgumentua.\n1000. urte ingurua, Finnmark. Aigin (Mikkel Gaup) sami gaztea bere herria beste tribu baten erasotik salbatzeko borrokatuko da."}
{"id": "883727", "revid": "1545", "url": "https://eu.wikipedia.org/wiki?curid=883727", "title": "Lantana kamara", "text": ""}
{"id": "883728", "revid": "58701", "url": "https://eu.wikipedia.org/wiki?curid=883728", "title": "Ne me quitte pas", "text": "\u00abNe me quitte pas\u00bb (Ez nazazu utzi) Jacques Brel belgikar kantautoreak moldatu, idatzi eta abestu zuen kanta da, chanson generoaren ikur bilakatu zena. 1959an argitaratu zuen Warner-Chappellek eta Brel eta Zizou arteko banaketaren ostean sortu zuen (nahiz eta egitan Brelek berak utzi zuen Zizou).\n1959ko irailaren 11n agertu zen \"La Valse \u00e0 mille temps\" albumean. 1961en Brelek nederlanderazko bertsio bat (\"Laat me niet alleen\") grabatu zuen eta harrezkero hainbat hizkuntzetara itzuli dute. Euskaraz Imanolek edo Mikel Laboak egin zuten \u00abEz nazazu utzi\u00bb izenpean. Hona hemen bertsioak egin dituzten abeslariak:"}
{"id": "883729", "revid": "1545", "url": "https://eu.wikipedia.org/wiki?curid=883729", "title": "Ojos verdes", "text": "\u00abOjos verdes\u00bb (Begi berdeak) Manuel Quiroga espainiar musikagileak moldatu eta Rafael de Le\u00f3n eta Salvador Valverdek idatzi zuten kanta da, andaluziar kopla generoaren ikur bilakatu zena.\nAbestia 1931n sortu zen Rafael de Le\u00f3n, Federico Garc\u00eda Lorca eta Miguel de Molina Bartzelonako La Granja Oriente kafetegian bildu zirenean. 1937an estreinatu zuen Quintero, Le\u00f3n y Quiroga hirukoteak Madrilgo Infanta Isabel antzokian. Frankismo garaian zentsuratu zuten, nahiz eta Francisco Francoren gogoenetariko bat izan. Gainera, homosexualitatearekin lotura historiko bat izan du."}
{"id": "883730", "revid": "512", "url": "https://eu.wikipedia.org/wiki?curid=883730", "title": "Mitxel Lakuntza", "text": "Mitxel Lakuntza Vicario (Iru\u00f1ea, Nafarroa, 1976ko maiatzaren 10a) nafar sindikalista eta elektronika teknikaria da, 2004az geroztik ELA sindikatuaren Nafarroako koordinatzaile nagusia. Ordutik ELAren Batzorde Eragileko kidea ere bada, eta 2018ko abenduan Adolfo Mu\u00f1ozen ordezko gisa proposatu zuen sindikatuaren Nazio Batzordeak. 2019ko apirilaren 5ean egindako ezohiko kongresuan ELAko idazkari nagusi izendatua izan zen.\nBizitza.\nBere aita elektrikaria zen, eta hortik iritsi zitzaion Elektronika Industriala ikasteko bokazioa. Gamesa enpresan hasi zen lanean, eta 1999an egin zen ELA sindikatuko kide. Enpresa horretako ELAren ordezkaria izan zen, eta 2001an sindikatuaren egituran sartu zen, hasiera batean Sakanan liberatu gisa eta gerora Hainbat federazioko arduradun gisa.\n2004an Nafarroako ELAren koordinatzailea bilakatu zen, Jose Mari Otaegi ordezkatuz, 28 urte zituela. Haren gidaritzapean ELA Nafarroako hirugarren indar sindikala bilakatu zen. 2018ko abenduan ELAren Nazio Batzordeak Adolfo Mu\u00f1oz idazkari nagusia ordezkatzeko proposatu zuen, eta 2019ko apirilaren 5ean Donostiako Kursaalean egin zen ezohiko kongresuan onartu zuten afiliatuek kargurako."}
{"id": "883731", "revid": "336", "url": "https://eu.wikipedia.org/wiki?curid=883731", "title": "Fuller Building", "text": "Fuller Building, Manhattango 150 metroko eta 42 solairuko bulego-eraikina da, Madison etorbideako eta ekialdeko 57. kaleko kantoian. Flatiron Building-etik aldatu ondoren, Fuller Construction Companyk eraiki zuen 1929an. Eraikina Walker &amp; Gillette estudioak proiektatu zuen, Art d\u00e9co estiloan, baina kontserbatzaile samarra. Eraikinaren fatxadak Elie Nadelmanen arkitektura-eskulturak ditu, eta barrualdean, hallak marmolez estalitako hormekin, brontzezko akaberekin eta mosaikoak dituzten zoruekin apainduta daude."}
{"id": "883733", "revid": "46380", "url": "https://eu.wikipedia.org/wiki?curid=883733", "title": "Elie Nadelman", "text": "Elie Nadelman (Varsovia, 1882ko otsailaren 20a - 1946ko abenduaren 28a)\u00a0 poloniar eskultore estatubatuar nazionalizatua izan zen. Munichen eta Parisen lan egin zuen eta Estatu Batuetan finkatu zen. Bere eragin manierista eta giza gorputzaren bolumenaren eta irudiaren esperimentazioa nabarmentzen dira."}
{"id": "883734", "revid": "512", "url": "https://eu.wikipedia.org/wiki?curid=883734", "title": "Parvancorina", "text": "Parvancorina Ediacararra garaian bizi izan ziren fosilen genero bat da. Kanbriar garaiko trilobiteen antza duen arren ez zaio erlazio filogenetikorik aurkitu. Duela 565 ta 540 milioi urteen artean bizi izan zen.\nEtimologia.\n\"Parvancorina\" izena latinezko \"parva\" (\"txikia\") eta \"ancora\" (\"aingura\") hitzen elkarketatik dator, aingura txiki baten itxura baitauka animaliak. Bi espezie ezagutzen dira, \"Parvancorina minchami\" (Mr. H. Mincham aurkitzailearen omenez) eta \"Parvancorina sagitta\", latinez \"sagitta\" hitzak \"gezia esan nahi du.\nAurkikuntza.\n1957 urtean Mr. H. Mincham fosil biltzaile pribatuak hainbat ale aurkeztu zituen Hego Australiako Museoan. Martin Glaessnerrek 1958 urtean deskribatu eta izendatu zuen. Errusiako Itsaso Zuriaren ertzean ere aurkitu zen beranduago, Ust\u2019 Pinega formazioan.\n2004 urtean bigarren espezie bat aurkitu zen Errusian. Andrey Ivantsov-ek deskribatu eta izendatu zuen \"Parvancorina sagitta\". Bigarren espezie hau Errusian bakarrik aurkitu da.\nDeskribapena.\nFosiletan ondo nabaritzen da erdialdeko luzakina eta aurrealdeko zirkulu erdia, \"geziaren\" antza hartuz. Puntan hortzak izango zituela uste da. Altxaturiko zatien artean eremu zapal ondulatu bat agertzen da, triangelu itxurakoa. Fosilen tamaina zentimetro batekoa da luzera eta zabaleran, ale batzuetan 2 cm-ko zabaleradunak ere aurkitu dira.\nBizimodua.\n\"Parvancorinak\" burualdea korrontearen kontra jarriko zuela pentsatzen da. Horrela uretan suspentsioan zeuden partikuletaz elikatuko zen.\nTaxonomia.\nHasiera batean artropodoen arbasoa izan zitekeela uste izan zen baina izaki sesila izan zitekeela proposatu zenean eztabaida sortu zen. Gaur egun oraindik ere ez da erabaki finkorik hartu."}
{"id": "883735", "revid": "201", "url": "https://eu.wikipedia.org/wiki?curid=883735", "title": "Pintada (hegaztia)", "text": ""}
{"id": "883737", "revid": "201", "url": "https://eu.wikipedia.org/wiki?curid=883737", "title": "Numididae", "text": ""}
{"id": "883739", "revid": "336", "url": "https://eu.wikipedia.org/wiki?curid=883739", "title": "Madison Square Park Tower", "text": "Madison Square Park Tower (lehen, 45 East 22nd Street) 237 metroko eta 64 solairuko etxe orratza da, Madison Square-n, Manhattan-en, New Yorken. Eraikina Kohn Pedersen Fox arkitektoak egin du eta Ian Bruce Eichnerren Continuum Companyk sustatu du. Manhattango Midtown eta Financial District arteko eraikinik altuena da. Eraikinak 83 etxebizitza apartamentu izango ditu."}
{"id": "883740", "revid": "56334", "url": "https://eu.wikipedia.org/wiki?curid=883740", "title": "Financial District (Manhattan)", "text": ""}
{"id": "883741", "revid": "512", "url": "https://eu.wikipedia.org/wiki?curid=883741", "title": "Kiss the Girls (1997ko filma)", "text": "Kiss the Girls (euskaraz \"Musukatu Neskak\"), 1997ko Gary Fleder estatubatuar zinema zuzendariak zuzendutako neo-noir thriller psikologiko film bat da. David Klass idazlearen \"1995eko izenburu berdineko eleberrian\" oinarritua dago. Morgan Freeman, Ashley Judd, Cary Elwes, Tony Goldwyn eta Jay O. Sanders aktoreek antzeztu zuen.\n\"Along Came a Spider\" (2001) jarraipena izan zuen.\nArgumentua.\nAxel Cross (Morgan Freeman) doktorea poliziaren detektibea, psikologo forensea eta krimen eleberrien idazle arrakastatsu bat da. Zazpi neska gazte desagertu berri dira, haietako bien gorpuak agertuz. Azken gorpuaren alboan \"Casanova\" delako norbaitek sinatutako ohart bat agertu da. Hasiera batez aurka egon arren, Crossek kasua ikertzeko Kate McTiernan (Ashley Judd) doktore gaztearen laguntza izango du, hiltzailearengandik bizirik ihes egitea lortu eta '\"Casanova\"' identifikatu dezakeen pertsona bakarra. Bi ikertzaileek hiltzaileak bahitu duen Crossen Janelle (Tatyana Ali) hiloba topatu eta haren desargetzearen atzean dagoen egi beldurgarria jakiteko erlojuaren aurkako ikerketa bati ekingo diote"}
{"id": "883745", "revid": "8189528", "url": "https://eu.wikipedia.org/wiki?curid=883745", "title": "Josu Etxaburu", "text": "Josu Etxaburu Osa (Ondarroa, Bizkaia, 1961eko urriaren 9a) euskal irakaslea da. 2019ko martxoaren 31z geroztik Gure Esku Dago erabakitzeko eskubidearen aldeko plataformaren bozeramailea da, Angel Oiarbide eta Zelai Nikolas ordezkatuz, Amalur Alvarezekin batera.\nBizitza.\nOndarroako institutuan ikasi zuen, eta gerora Magisteritza ikasketak egin zituen Mondragon Unibertsitatean, Euskal Filologian espezializaturik. Ondoren Deustuko Unibertsitatean Euskal Filologian lizentziatu zen, eta graduondoko Euskal Kultura ikasketak ere burutu zituen bertan. Bartzelonako Unibertsitate Autonomoan Ikasketa-zentroen Zuzendaritza graduondoa ikasi zuen, eta Euskal Herriko Unibertsitatean Hizkuntza Plangintza graduondoa zein Hizkuntzen Irakaskuntzara Aplikatutako Hizkuntzalaritza (Euskara) masterra burutu zituen.\n32 urtetako ibilbidea du irakaskuntzan, itunpeko ikastetxeetan nahiz ikastetxe publikoetan. 20 urtez Elorrioko institutuan Euskara eta Teknologia ikasgaietako irakaslea izan da. 16 urtez ikastetxe horretako zuzendaria ere izan da, urte horietan zehar Bigarren Hezkuntzako Ikastetxe Publikoetako Zuzendarien Elkarteko (BIHE) lehendakaria izan da. Honetaz gain 2 urtetan zehar HEIZEko (Herri Ikastetxeetako Zuzendari/Zuzendaritza Taldeen Elkartea) presidentea ere izan da.\n2018az geroztik Dantzerti Euskadiko Arte Dramatiko eta Dantza Goi Mailako Eskolako zuzendaria da.\nMendebaldeko Sahararen aldeko Ondarroako Yaalah elkarteko kidea da. Aurretik ere Elorrioko institutuko ikasleekin hainbat elkartasun bidaietan parte hartu izan du saharar errefuxiatuen kanpamentuetara.\nGure Esku Dago.\nHasieratik Gure Esku Dago plataformako kidea da, eta azken urteetan zuzendaritzako kidea ere izan da. Zelai Nikolas eta Angel Oiarbidek bozeramaile kargua utzi zutenean bera izan zen lan horretan jarraitzeko hautatua, Amalur Alvarezekin batera. 2019ko martxoaren 31n Bilboko Euskalduna Jauregian egindako ekitaldian hasi zen bozeramaile lanetan."}
{"id": "883746", "revid": "512", "url": "https://eu.wikipedia.org/wiki?curid=883746", "title": "Amalur Alvarez", "text": "Amalur Alvarez Ortiz (Donostia, Gipuzkoa, 1988) zientzia juridiko eta politikoen arloko ikerlaria da, baita abokatua ere. 2019ko martxoaren 31z geroztik Gure Esku Dago erabakitzeko eskubidearen aldeko plataformaren bozeramailea da, Angel Oiarbide eta Zelai Nikolas ordezkatuz, Josu Etxabururekin batera.\nBizitza.\nZuzenbidea ikasi zuen Euskal Herriko Unibertsitatean, eta abokatu lanetan hasi ondoren Gipuzkoako Abokatuen Elkargoko Euskara Batzordeko kide egitea erabaki zuen, arlo juridikoan euskararen presentzia bultzatzeko beharra ikusi baitzuen. Honetaz gain, Eusko Ikaskuntzako kidea eta Gazteak Together erabakitze eskubidearen aldeko taldeko kide ere bada bada.\nAlor teorikoari dagokionez zientzia juridiko eta politikoen arloko ikerlaria da, eta erabakitzeko eskubideari buruzko doktorego tesia lantzen dabil. Nazioarteko adibide batzuk aztertu ditu bertan, lurralde gatazka bat bideratzeko eredurik egokiena gisa Eskoziaren adibidea hartuta.\nGure Esku Dago.\nHasieratik Gure Esku Dago plataformako kidea da, eta azken urteetan zuzendaritzako kidea ere izan da. Zelai Nikolas eta Angel Oiarbidek bozeramaile kargua utzi zutenean bera izan zen lan horretan jarraitzeko hautatua, Josu Etxabururekin batera. 2019ko martxoaren 31n Bilboko Euskalduna Jauregian egindako ekitaldian hasi zen bozeramaile lanetan."}
{"id": "883747", "revid": "512", "url": "https://eu.wikipedia.org/wiki?curid=883747", "title": "Along Came a Spider (filma)", "text": "Along Came a Spider, 2001eko Lee Tamahori zeelandaberriar zinema zuzendariak zuzendutako neo-noir thriller psikologiko film bat da. James Patterson idazlearen \"1993ko izenburu berdineko eleberrian\" oinarritua dago. Morgan Freeman, Monica Potter, Michael Wincott, Penelope Ann Miller eta Michael Moriarty aktoreek antzeztu zuten.\n\"Kiss the Girls\" (1997) filmaren jarraipena da.\nArgumentua.\nGary Soneji (Michael Wincott) inongo eskrupulurik gabeko psikopata buruargiak Washington Hiriko ikastetxe pribatu eta elitista batean irakasle lanpostua lortu du. Bere bahiketa ezagutza zabalak erabiliz, Megan Rose (Mika Boorem) neska gaztea bahitu berri du, AEBetako senatari baten alaba. Kasua ikertu eta konpontzeko ardura Alex Cross (Morgan Freeman) detektibe forense eta idazleari emango zaio."}
{"id": "883749", "revid": "512", "url": "https://eu.wikipedia.org/wiki?curid=883749", "title": "Nama taldea", "text": "Nama taldea Namibia hegoaldeko Nama haranean aurkitzen den aztarnategi bat da.\nGeologia.\nNamibiako Fish ibaiaren arroilean kokaturik dago, Hegoafrikarekiko mugatik gertu. 125.000 km2-ko azalera hartzen du eta Ediacararreko biotari dagozkion fosilak aurkitu dira bertan. Ekaitz eta luiziek gaizenarritako sedimentuez osaturiko hareharrietan agertu dira fosilak.\nHistoria.\n1933 urtean Georg G\u00fcrich geologo alemaniarrak Kanbriarraurrekoak ziruditen hainbat fosil aurkitu zituen, baina garai hartan uste zen aurreneko izaki zelulanitzak Kanbriar garaikoak zirela eta G\u00fcrichen aurkikuntzek ez zuten onarpenik ez eta zabalkuntzarik izan. 1946 urtean Reg Sprigg australiarrak Ediacara aztarnategian Kanbriarraurreko fosil berriak aurkitzean hasi ziren Namibian ere bilaketa berriak egiten.\nGarrantzia.\nBi garai geologikoen artean kokaturik dagoen aztarnategia da. Arroketako zirkoien gainean egindako ikerketek duela 547 eta 538 milioi urte arteko tartea finkatu dute, Ediacararra eta Kanbriarraren arteko muga alegia."}
{"id": "883752", "revid": "98220", "url": "https://eu.wikipedia.org/wiki?curid=883752", "title": "Mimic", "text": "Mimic, 1997ko Guillermo del Toro mexikar zinema zuzendariak zuzendutako zientzia-fikzio eta beldurrezko film bat da. Donald A. Wollheim idazlearen izenburu berdineko kontakizun labur batean oinarritua dago. Mira Sorvino, Jeremy Northam, Josh Brolin, Charles S. Dutton, Giancarlo Giannini eta F. Murray Abraham aktoreek antzeztu zuten.\n\"Mimic 2\" (2001) eta \"\" (2003) jarraipenak izan zituen.\nArgumentua.\nNew York hiria, labezomorro izurri batek haurretan gaixotasun izugarri bat eragingo du. Susan Tyler (Mira Sorvino) entomologoak labezomorro horien harrapakaria izateko genetikoki eraldatutako intsektu bat sortuko du, izurria desagertuz. Baina hiru urte geroago, Tylerrek berak sortutako intsektuak zein bilakaera laborategian sortutako jatorrizkoaren mugetatik haratago joan dela ohartuko da, biziraupen luzea izan, Metroko tunelak bizilekutzat hartu eta bere harrapakiak diren gizakiekin mimetizatzeko trebezia ikaragarria bereganatuz."}
{"id": "883754", "revid": "98220", "url": "https://eu.wikipedia.org/wiki?curid=883754", "title": "Hellboy (2004ko filma)", "text": "Hellboy, 2004ko Guillermo del Toro mexikar zinema zuzendari eta gidoilariak zuzendu eta idatzitako superheroi film bat da. Mike Mignola komikigilearen \" eleberri grafikoan oinarritua dago. Ron Perlman, Selma Blair, Jeffrey Tambor, Karel Roden, Rupert Evans eta John Hurt aktoreek antzeztu zuten.\n\" (2008) jarraipena eta \"2019ko izenburu berdineko berregokitzapena\" izan ditu.\nArgumentua.\n1944, naziek magia beltzaren bidez Hellboy (Ron Perlman) deabruari dei egin diote. Bigarren Mundu Gerra amaitzean Hellboy aliatuen artean hazi eta AEBetako Defentsa eta Naturazgaindiko Ikerketa Saileko agente gisa lan egingo du."}
{"id": "883756", "revid": "512", "url": "https://eu.wikipedia.org/wiki?curid=883756", "title": "Namacalathus", "text": "Namacalathus Ediacararra garaian bizi izan zen animalia genero bat da, gaur egun iraungita dagoena. Espezie bakarra ezagutzen da, \"Namacalathus hermanastes\". Duela 549 eta 542 milioi urteen artean bizi izan zen.\nAurkikuntza.\nNamibia hegoaldeko Nama aztarnategian aurkitu zen 2000 urtean (Grotzinger et al.). Munduan zortzi tokitan bakarrik aurkitu da (Namibia, Kanada, Oman, Siberia eta Paraguai) eta beti ere \"Cloudina\"-rekin batera, arroka berean.\nDeskribapena.\nEskeleto kaltzifikatuaren aztarnak dituen animalia zaharrenetakoa da, \"Namapoikia\" eta \"Cloudina\"-rekin batera, iristear zegoen Kanbriar garaiko animalietan ohikoa zena. Oinak 1-2 mm-ko diametroa ziuen eta 30 mm-ko luzera. Oinaren goikaldean egitura esferikoa zuen sei-zazpi zulo zituena. Tamaina anitzeko esferak aurkitu dira, batazbeste 6,1 mm dutenak, baina 25 mm-ko diametrodunak ere agertu dira. Esferaren gainekaldean zuloa zeukan. Fosiletan esfera zabalik eta itxita aurkitu izan da, hexagono, heptagono, bihotz edo ilargi-erdi itxura agertuz.\nGorputza magnesiotan aberatsa den kaltzitaz estalirik zeukan, 0,1 mm-ko lodiera duten hormak zituen.\nBizimodua.\n\"Namacalathus\"-ek bizimodu bentikoa zuen. Itsaso hondoan finkaturik bizi zen, rizoide bati lotuta edo agian alga multzo bati lotuta. Eremu desberdin ugari kolonizatzeko gai zen.\nTaxonomia.\nEz da sailkatzeko fosil erraza. Cnidaria filumean sailkatu izan da polipo eta marmokekin batera, gemazioz ugaltzen zela frogatu baita. 2015eko ikerketa batek lofoforoen taldean sartu zuen eskeletoaren itxura eta egitura behatu ondoren."}
{"id": "883758", "revid": "512", "url": "https://eu.wikipedia.org/wiki?curid=883758", "title": "Richard Wallace (zuzendaria)", "text": "Richard Wallace (Sacramento, 1894ko abuztuaren 26a-Los Angeles, 1951ko azaroaren 3a) Ameriketako Estatu Batuetako zinema zuzendaria eta gidoilaria izan zen.\nBiografia.\nRichard Wallacek 1925tik Mack Sennett estudioetan errealizadore moduan lan egin zuen. Besteak beste, Laurel eta Hardyrekin lan egin zuen. Ondoren beste estudioetan ere lan egin zuen: Paramount, Columbia edo RKO. Bere film ezagunenak \"Sinbad the Sailor\" (1947), Douglas Fairbanks Jr. eta Maureen O'Hararekin, eta \"Ta\u00efkoun\" John Wayne eta Laraine Dayrekin. Shirley Templerekin hiru filma egin zituen. Katharine Hepburnekin bat, \"The Little Minister\" (1934). Loretta Youngekin, 1943an, \"A Night to Remember\" egin zuen. Directors Guild of America elkartearen sortzaile bat izan zen. Bihotzekoak jota hil zen 1951an.\nHollywood Boulevardeko Hollywoodeko ospearen pasealekuan izar bat dauka."}
{"id": "883759", "revid": "1545", "url": "https://eu.wikipedia.org/wiki?curid=883759", "title": "Mimic (filma)", "text": ""}
{"id": "883760", "revid": "512", "url": "https://eu.wikipedia.org/wiki?curid=883760", "title": "Anne Bacon", "text": "Anne Bacon (Bataio izena: Cooke) (1527 edo 1528-1610ko abuztuaren 27a) andre ingeles bat izan zen. Ingelesezko literatura erlijiosoari ekarpen iraunkorra egin zion John Jewel-ren 1564-an idatzitako \"Apologie of the Anglican Church\" (euskaraz: Eliza Anglikanoaren apologia) liburuaren itzulpena eginez. Francis Bacon filosofoaren ama izan zen."}
{"id": "883761", "revid": "512", "url": "https://eu.wikipedia.org/wiki?curid=883761", "title": "Olgi (hiria)", "text": "Olgi (, \"\u00d6lgii\", \"sehaska\"; ) mendebaldeko Mongoliako hiria da, Bayan-\u00d6lgii probintziako hiriburua dena. 1.710 metroko altueran dago eta 2008an 28.496 biztanle zituen."}
{"id": "883762", "revid": "1545", "url": "https://eu.wikipedia.org/wiki?curid=883762", "title": "\u00d6lgii", "text": ""}
{"id": "883763", "revid": "512", "url": "https://eu.wikipedia.org/wiki?curid=883763", "title": "Sainxand", "text": "Sainxand (; ) hego-ekialdeko Mongoliako hiria da, Dornogovi probintziako hiriburua dena. 961 metroko altueran dago eta 2017an 24.772 biztanle zituen."}
{"id": "883764", "revid": "1545", "url": "https://eu.wikipedia.org/wiki?curid=883764", "title": "Sainshand", "text": ""}
{"id": "883765", "revid": "58701", "url": "https://eu.wikipedia.org/wiki?curid=883765", "title": "Ekialdeko kontakizunak", "text": "Ekialdeko kontakizunak (frantsesez \"Nouvelles orientales\") Marguerite Yourcenar idazle frantziarrak idatziriko ipuin bilduma da.\n\"Nouvelles orientales-eko\" kontakizunak, 1928-1937 urteetan argitaratu ziren gehienak lehenengo aldiz, aldizkarietan, eta 1938an kaleratu ziren liburuan bildurik. Egileak berak zertxobait moldaturik, 1963an argitaratu ziren berriro, Gallimard etxearen eskutik.\nBertsio horretatik egin zuen itzulpena euskarara Imanol Zurutuzak eta 1996an argitaratu zuen Ibaizabal argitaletxeak.\nHamaika kontakizun jasotzen ditu liburuak:"}
{"id": "883766", "revid": "512", "url": "https://eu.wikipedia.org/wiki?curid=883766", "title": "Ulaangom", "text": "Ulaangom (, 'Haran Gorri') mendebaldeko Mongoliako hiria da, Uvs probintziako hiriburua dena. 939 metroko altueran dago eta 2016an 30.688 biztanle zituen."}
{"id": "883767", "revid": "512", "url": "https://eu.wikipedia.org/wiki?curid=883767", "title": "Hovd", "text": "Hovd (, ) mendebaldeko Mongoliako hiria da, izen bereko probintziako hiriburua dena. 1.395 metroko altueran dago eta 2017an 29.800 biztanle zituen."}
{"id": "883768", "revid": "98220", "url": "https://eu.wikipedia.org/wiki?curid=883768", "title": "Cronos (filma)", "text": "Cronos edota 'La invenci\u00f3n de Cronos eta Cronos, la invenci\u00f3n del tiempo (euskaraz \"Cronosen asmakuntza\" eta \"Cronos, denboraren asmakuntza\"), 1993ko Guillermo del Toro mexikar zinema zuzendari eta gidoilariak zuzendu eta idatzitako beldurrezko drama film bat da. Federico Luppi, Ron Perlman, Claudio Brook, Margarita Isabel eta Tamara Shanath aktoreek antzeztu zuten.\nGaur egun aski ezaguna den Guillermo del Toro zuzendariak zuzendutako estreineko film luzea izan zen.\n Mexiko ordezkatzeko hautatua izan zen baina ez zuen izendapenik bereganatu.\nArgumentua.\n1536, Veracruzeko alkimista batek (Mario Iv\u00e1n Mart\u00ednez) \"Cronos\" deritzon gailua asmatu du, bere barnean odolez elikatu eta gailuaren jabeari betiko gaztetasuna eskeintzeko gaitasuna duen intsektu bat txertatu du.\n1997, Jes\u00fas Gris (Federico Luppi) zaharkin bildumatzailea gailua topatu du. Gailua ikuskatzen ari dela, kosk egin eta larruazalean zehaztu gabeko likido bat txertatuko dio. Jes\u00fasek gailuak odola zurrupatu baina trukean osasuna eta bizkortasuna ematen dituela ohartu da, gainera, Jes\u00fasek odol egarria garatuko du. Hasiera baztez, guzti honek Jes\u00fasi nazka emango dio, baina azkenean gailua biktimekin frogatzeko tentazioak menperatuko du."}
{"id": "883769", "revid": "1545", "url": "https://eu.wikipedia.org/wiki?curid=883769", "title": "Khovd", "text": ""}
{"id": "883771", "revid": "98220", "url": "https://eu.wikipedia.org/wiki?curid=883771", "title": "La invenci\u00f3n de Cronos", "text": ""}
{"id": "883773", "revid": "512", "url": "https://eu.wikipedia.org/wiki?curid=883773", "title": "Moron (Mongolia)", "text": "Moron (, \"M\u00f6r\u00f6n\", 'ibai' ) iparraldeko Mongoliako hiria da, Kh\u00f6vsg\u00f6l probintziako hiriburu administratiboa dena. 1.710 metroko altueran dago eta 2017an 39.404 biztanle zituen."}
{"id": "883774", "revid": "1545", "url": "https://eu.wikipedia.org/wiki?curid=883774", "title": "M\u00f6r\u00f6n", "text": ""}
{"id": "883775", "revid": "512", "url": "https://eu.wikipedia.org/wiki?curid=883775", "title": "Uliastai", "text": "Uliastai (; ) mendebaldeko Mongoliako hiria da, Zavkhan probintziako hiriburua dena. 1.753 metroko altueran dago eta 2017an 16.265 biztanle zituen."}
{"id": "883776", "revid": "105290", "url": "https://eu.wikipedia.org/wiki?curid=883776", "title": "La Condamine", "text": "La Condamine (; monakoeraz \"A Cundamina\"; ) Monakoko printzerriko auzo edo \"quartier\" ezaguna da. Bertan Port Hercule eta Rainier III.a itsas-estadioa daude."}
{"id": "883777", "revid": "512", "url": "https://eu.wikipedia.org/wiki?curid=883777", "title": "Utriako gudua", "text": " Utriako gudua () 1919ko urtarrilaren 17tik 20ra iraun zuen gatazka bat izan zen Udria hondartzen (Estonia). Estoniako independentzia gerraren parte izan zen. Gudu honetan Estoniar armada, gehiena Finlandiako boluntarioekin osatua, Udriako kostaldean lehorreratu zen.\nAurrekariak.\nEstoniar indarrak.\nItsas armadako lan taldea Johan Pitka almirantearen agindupean zegoen; Martin Ekstr\u00f6m suediar itsas ofizialaren eta Aleksander Paulus eta Anto Nestori kapitainen laguntza izan zuten. Inbasioa aurrera eraman behar zuen armada 1900 gizon osatzen zuten, Martin \u00cbkstromen azpian.\nSobietar indarrek.\nUtriako kostaldea defendatzeko, Narvatik hurbil, Nikolai Ivanovren 6. Rifledun dibisioa zegoen. Sobietar armada 2700 gizonez osatuta zegoen.\nOndorioa.\nEstoniar armadaren lehorrera arrakasta erraldoi bat izan zen eta 1919ko urtarrilaren 19an Narva hiria askatzeko balio izan zuen, boltxebikeen okupazioa amaituz."}
{"id": "883778", "revid": "512", "url": "https://eu.wikipedia.org/wiki?curid=883778", "title": "Fontvieille (Monako)", "text": "Fontvieille (; ) Monakoko printzerriko auzo edo \"quartier\" ezaguna da. Manfredi Nicoletti italiar arkitektoak garatu zuen 1970 eta 1990eko hamarkadetan zehar. Luis II.a estadioa bertan dago."}
{"id": "883779", "revid": "98220", "url": "https://eu.wikipedia.org/wiki?curid=883779", "title": "Megasport Sport Palace", "text": "Megasport Sport Palace (, translit.: \"Dvorets sporta Megasport\"; lehen Khodynka Arena edo Khodynka zelaiko izotz-kiroletako aretoa deitua) erabilera-anitzeko pabiloi bat da, Moskun dagoena. Pabiloiak 13.926 ikuslerentzako tokia du saskibaloi edo izotz hockey partidetarako.\nBertan jokatzen dituzten euren etxeko nazioarteko partidak CSKA Mosku taldeak. 2006ko abenduaren 15ean inauguratu zuten."}
{"id": "883780", "revid": "1545", "url": "https://eu.wikipedia.org/wiki?curid=883780", "title": "Megasport Arena", "text": ""}
{"id": "883781", "revid": "105290", "url": "https://eu.wikipedia.org/wiki?curid=883781", "title": "Mediolanum Forum", "text": "Mediolanum Forum erabilera-anitzeko pabiloi bat da, Assagon- Milandik gertu- dagoena. Pabiloiak 12.700 ikuslerentzako tokia du saskibaloi, tenis edo izotz hockey partidetarako.\nBertan jokatzen ditu bere etxeko partidak Pallacanestro Olimpia Milano taldeak. 1990eko urriaren 26an inauguratu zuten."}
{"id": "883782", "revid": "1545", "url": "https://eu.wikipedia.org/wiki?curid=883782", "title": "Olimpia Milano", "text": ""}
{"id": "883783", "revid": "108751", "url": "https://eu.wikipedia.org/wiki?curid=883783", "title": "Menora Mivtachim Arena", "text": "Menora Mivtachim Arena () erabilera-anitzeko pabiloi bat da, Tel Aviven dagoena. Pabiloiak 10,383 ikuslerentzako tokia du musika emanaldiak edota saskibaloi edo tenis partidetarako.\nBertan jokatzen ditu bere etxeko partidak Maccabi Tel Aviv Basketball Club taldeak. 1963ko irailaren 17an inauguratu zuten."}
{"id": "883785", "revid": "512", "url": "https://eu.wikipedia.org/wiki?curid=883785", "title": "Erremateko tiroa", "text": "Erremateko tiroa () Marguerite Yourcenarrek idatziriko eleberri labur bat da.\nSorrenton idatzi zuen Yourcenarrek, 1938an, baina 1939an argitaratu zuen Gallimard argitaletxeak.\nEdukia.\nLehen Mundu Gerra bukatzear eta Sobiet Batasuneko iraultza hasi berri zenean kokatzen da istorioa. Hiru gazteren arteko harreman botere erlazioari buruzko lana da. Yourcenar berak hitzaurrean dioenez, benetako gertakizun batean oinarritua dago. Patuak elkartutako hiru gazteak, Sophie de R\u00e9val, haren anaia Conrad, eta Eric von Lohmond, haien betiko adiskidea dira, eta aurreneko orrialdetik iragartzen zaio irakurleari gertatu behar duen tragedia.\nLiburua Josu Zabaletak itzuli zuen euskarara, eta Alberdania argitaletxeak argitaratu zuen 2007an."}
{"id": "883786", "revid": "105290", "url": "https://eu.wikipedia.org/wiki?curid=883786", "title": "O.A.C.A. Areto Olinpikoa", "text": "O.A.C.A. Areto Olinpikoa erabilera-anitzeko pabiloi bat da, Atenasen dagoena. Pabiloiak 20.300 ikuslerentzako tokia du saskibaloi partida edo gimnastika txapelketarako.\nBertan jokatzen dituzte euren etxeko partidak Panathinaikos BC eta AEK Atenas B.C. taldeek. 1995ean inauguratu zuten eta harrezkero Enrique Iglesias, Depeche Mode, Jennifer Lopez, Bj\u00f6rk, Beyonc\u00e9, Roger Waters, Aloha from Hell, Tokio Hotel, Helena Paparizou, Sakis Rouvas edo Anna Vissi bertan aritu dira."}
{"id": "883787", "revid": "1545", "url": "https://eu.wikipedia.org/wiki?curid=883787", "title": "Atenasko Areto Olinpikoa", "text": ""}
{"id": "883788", "revid": "119347", "url": "https://eu.wikipedia.org/wiki?curid=883788", "title": "\u00dclker Kiroldegia", "text": "Fenerbah\u00e7eren Nazioarteko Kirol-Aretoa \u00dclker Kiroldegia () erabilera-anitzeko pabiloi bat da, Istanbulgo Ata\u015fehir barrutian dagoena. Pabiloiak 13,059 ikuslerentzako tokia du saskibaloi edo boleibol partidetarako.\nBertan jokatzen ditu bere etxeko partidak Fenerbah\u00e7e \u00dclker taldeak. 2012ko urtarrilaren 25ean inauguratu zuten."}
{"id": "883789", "revid": "1545", "url": "https://eu.wikipedia.org/wiki?curid=883789", "title": "\u00dclker kiroldegia", "text": ""}
{"id": "883790", "revid": "1545", "url": "https://eu.wikipedia.org/wiki?curid=883790", "title": "\u00dclker Sports Arena", "text": ""}
{"id": "883791", "revid": "56334", "url": "https://eu.wikipedia.org/wiki?curid=883791", "title": "El conquistador del pac\u00edfico", "text": ""}
{"id": "883793", "revid": "119347", "url": "https://eu.wikipedia.org/wiki?curid=883793", "title": "Coppieters Fundazioa", "text": "Coppieters Fundazioa think tank modura jarduten duen erakundea da, besteak beste Europako aniztasun linguistiko eta kulturalean, eskubide kolektibo eta indibidualetan, bakean, deszentralizazioan eta Herrien autodeterminazio eskubidean arreta jartzen duena. Maurits Coppieters politikari abertzale flandriarraren omenez hartu zuen izena, 2007an sortu zen eta Bruselan du egoitza.\nEuropako Parlamentuak aitortua, bere kideen eta Europako Parlamentuaren diru-ekarpenez finantziatzen da. Europako Aliantza Askearekin harreman estuak mantentzen ditu .\nHamalau Europako estaturik gabeko nazio daude ordezkatuta Coppieters Fundazioan. Besteak beste, Euskal Herria, Katalunia, Galiza, Gales, Bretainia, Kurdistan, Korsika, Okzitania, etab. . Euskal Herriari dagokionez, Alkartasuna Fundazioa (Eusko Alkartasunarena) eta Ezkerraberri Fundazioa (Aralarrena) daude ordezkatuta.\nXabier Macias galiziarra da gaur egun (2019an) Coppietters Fundazioaren lehendakaria."}
{"id": "883794", "revid": "646", "url": "https://eu.wikipedia.org/wiki?curid=883794", "title": "Maurits Coppieters Fundazioa", "text": ""}
{"id": "883795", "revid": "44278", "url": "https://eu.wikipedia.org/wiki?curid=883795", "title": "Eskorietako mendilerroa", "text": ""}
{"id": "883796", "revid": "105290", "url": "https://eu.wikipedia.org/wiki?curid=883796", "title": "Eltzarruzeko mendilerroa", "text": "Eltzarruzeko mendilerroa Nafarroa Beherean kokatuta dagoen mendilerro bat da. Bere punturik altuena Eltzarruze mendia da, 421 metrorekin.\nMendilerroan dagoen Eltzarruze mendiak ematen dio izena mendilerroari."}
{"id": "883797", "revid": "105290", "url": "https://eu.wikipedia.org/wiki?curid=883797", "title": "Garateko mendilerroa", "text": "Garateko mendilerroa Gipuzkoan kokatuta dagoen mendilerro bat da. Bere punturik altuena Garate mendia da, 281 metrorekin.\nMendilerroan dagoen Garate mendiak ematen dio izena mendilerroari."}
{"id": "883798", "revid": "336", "url": "https://eu.wikipedia.org/wiki?curid=883798", "title": "Midtown Manhattan", "text": "Midtown Manhattango eremu bat da, izen bereko uhartearen erdian kokatua, New York hirian, Estatu Batuetan .\nMugatze geografikoa.\nMidtown-ek 14 eraikin original biltzen ditu, 5 hektarea betetzen dituztenak Bosgarren Etorbidea eta Seigarren Etorbidearen artean, Mendebaldeko 48. kalearen eta Mendebaldeko 51. kalearen artean.\nMidtown, Uptown-ekin eta Downtown-ekin batera Manhattan-eko hiru zatiketa handiak osatzen dute, Midtown 14th Street eta 59th Street artean egonda, Hudson ibaitik East ibaira arte. Midtown-en bihotzak 31. kaleteik eta 59. kalera barne hartzen du, 3. eta 9. Etorbideen artean.\nMidtown osatzen dute auzo ugarik, besteak beste, Hell's Kitchen eta Chelsea West Side-n , eta Murray Hill , Kips Bay , Turtle Bay eta Gramercy East Side-n . Batzuetan, \"Midtown East\", \"Midtown West\" eta \"Midtown South\" artean ere bereizten da.\nHiriko etxe orratz gehienak, hotel eta apartamentu dorre asko barne, Midtown-en daude. 700.000 pertsona baino gehiagok bulegoetan, hoteletan eta establezimenduetan lan egiten dute. Bertan gehitu behar dira turistak, egoiliarrak eta ikasleak. Zenbait tokitan, esaterako, Times Square eta 5. Etorbideak denden kopuru izugarria dute. Times Square , irlako antzerkiaren erdigunea, Broadway eta 7. Etorbideko elkargunean.\nBere eraikin ospetsuenen artean, Rockefeller Center eraikinak bederatzi hektarea hartzen du; \"RCA Building\" eraikina; Radio City Music Hall, Seigarren Etorbidearen eta Ekialdeko 50. kalearen artean. Munduko zinemarik handiena da eta 6.000 pertsonentzako leku du. Trump dorrea ere badago, 202 metroko altuera duen eraikina, 58 solairu dituena, 1983an eraikia. San Patrizioren katedral ospetsua, New Yorkeko Artxidiozesiaren egoitza, irailaren 17an irlandar desfilearen ardatza izango da San Patrizio egunean. 42. kalean, Chrysler eraikina, Grand Central Terminal eta harrizko lehoi ospetsuak buru dituen New York Public Library liburutegi bikaina daude. Kalearen amaieran Nazio Batuen egoitza eta 2001ean eraikitako Trump World Tower dorrea daude. 34. kalean Empire State eraikina dago eta 33.ean Madison Square Garden, boxeo borrokengatik ezaguna dena, eta \"New York Knickerbockerseko\" jokalekua da eta 20.000 ikusleentzako ahalmena du."}
{"id": "883800", "revid": "56334", "url": "https://eu.wikipedia.org/wiki?curid=883800", "title": "Garate mendilerroa", "text": ""}
{"id": "883801", "revid": "137486", "url": "https://eu.wikipedia.org/wiki?curid=883801", "title": "Banbu-basoko zazpi jakintsuak", "text": "Banbu-basoko zazpi jakintsuak () taoismotik gertu zegoen qingtan joerako filosofo, olerkari eta musikari talde bat izan zen. Jin dinastiaren garaiaren hasieran (265-420) bizi ziren, III. mendean. Aipatzen diren pertsonak benetan izan ziren baina ez dago oso garbi taldea benetakoa edo zerbait asmatutakoa izan ote zen. Talde honek Txinako kulturan, artean eta literaturan eragin handia izan du.\nTaldekideak.\nHauek ziren:\nBatzutan ere Rong Qiqi () elkartean sartzen da, nahiz eta zaharragoa izan. Harreman hori margolan apokrifo batean IV. mendean agertu zen, Nanjing inguruko hilobi batean.\nKondaira.\nTaldekideek taoismoren eragina ezagutu zuten; gehienen lanak eta bizitzak Cao Wei enperadorearekin zeuden lotuta. Jin dinastiak boterea lortu zuen, hauek Konfuzianismoarekin lotuta, haien bizitzak arriskuan ikusi zuten. Kondairaren arabera taldea Gorteko giro itogarritik ihes egin nahi zuen, Hiru Erresumen garaiko ustelkeriatik eta intrigetatik. Intelektual eta artista hauek Shanyangen (egungo Henan probintzian), Xi Kang etxetik gertu zegoen banbu-baso batean biltzen zen. Han askatasunaz, izadiaz, bizitza xumeaz eta laguntasunez disfrutatzen zuten. Esaten da haien arteko komunikazio maila handia zenez, hitz egin gabe, irribarrez, elkar ulertzeko gauza zirela. Bereziki Xi Kang eta Ruan Ji arteko harremana oso estua izan omen zen. Jakintsu baten emazteak, kondairak dio, ezkutuan espiatu zituen eta harrituta gelditu zen Ruan Ji eta Xi Kangen sexu-potentzia ikusterakoan. \nPentsamendua.\nZazpi Jakintsuek bizi osoaren iturria den Taoren harmonia bilatzen zuten. Bilaketa horretan gizakien berezko izaera jarraitzen zuten, hirien eraginetatik kanpo. Ez zeuden ados Konfuzioren ideiekin eta haren lanaren eta norberaren filosofiaren planteamenduekin. Dena dela, guztiek ez zuten ikuspegi politiko bera. Batzuek bere ideietan tinko mantendu ziren baina bestetzuk negoziatuz azkenean enperadoreak onartu zituen, esaterako Wang Rongen kasuan. Xi Kangek, ordea, Gortearen bizimoduaren aurka mantenduz zen eta, azkenean, hil egin zuten.\nJakintsu hauek poemak eta taoismoari buruzko eskuliburuak idatzi zituzten; baita ere gortearen aurkako poemak idatzi zituzten. Mistizismoa eta alkimia landu zuten ere bai.\nEragina.\nZazpi Jakintsuek azaldutako bideak jarraitzaile asko izan zuen. Artista askok bakardadeko inspirazioa bilatu zuten. Mitoa handitu joan zen eta belaunaldi gutxitan oso modu desberdinetan irudikatu zituzten:batzuetann jakintsuen bilera bukolikoak badira ere, bestetan, benetako orgietan irudikatzen dituzte, biluzik eta mozkortuak."}
{"id": "883805", "revid": "512", "url": "https://eu.wikipedia.org/wiki?curid=883805", "title": "Dianako kultura", "text": "Dianako kultura edo Diana-Bellavistako kultura italiako kultura bat da, gehienbat K.a. IV. milurtekoan garatu zena. Izena, Dianako tokitik datorkio, Lipariko akropoliaren oinetan dagoena, Eoliar uharteetan. Luigi Bernab\u00f2 Brearen taldeak 1948an hasitako indusketek agerian utzi zuten hainbat hektareatako historiaurreko kokaleku bat.\nBellavistako labar-nekropoli txikia, Tarantoren ondoan dagoena, 1906an Q. Quagliatik induskatu eta argitaratu zuen.\nDatazio eta hedapen geografikoa.\nDianako kulturako buztingintzako formak eta dekorazioak bereziak dira. Estilo honetako zeramika duten beste aztarnategi arkeologikoak, Dianako kulturakoak balira bezala azterten dira. Dianakoa, Serra d'Altoko kulturaren amaieran agertu (K.a. V. milurtekoan) eta K.a. IV. milurteko hasierako mendeetan loratu zen, Italiar penintsulako erdi-hegoaldean eta Sizilian. Dianako buztingintza, noizean behin, agerzen da beste toki batzuetan, adibidez Padaniako lautadan.\nEkonomia eta giza antolaketa.\nSerra d'Altoko kulturan bezala, populazioaren ekonomia zerealetan eta abeltzaintzan oinarritu zen, ardiak eta ahuntzak hezten ziren gehienbat, ehizak garrantzi gutxiago bazuen ere. Artisautzako eta distantzia handiko merkataritzako frogak ugariak dira.\nObsidianako ustiaketak Liparin, intentsitate handiena lortzen du garai honetan. Xaflak eta nukleo litikoak ehunka kilometrotan hedatu ziren, Alpeetara eta Adriatikoko ekialdeko kostaraino .\nGarganoko suharria, zenbait milurtekotik ustiaturik, xafla handiak egiteko erabil zen penintsulako toki askotan.\nSiziliako Iblei mendietako suharria ehunka kilometrotan hedatu zen. Adibidez, xafla handi bat Girifalcoren hilobietan, Calabriako Catanzaroko probintzian. Litekeena da sukarri hori Maltaraino heltzea.\nElkartruke horiek harremanak erraztu zituzten garai hartako beste kulturekin. K.a. V. milurtekoren amaieratik eta IV. milurtekoren hasieratatik hainbat kulturek antzekotasun handia dute, adierazten duena elkarren arteko eragina izan zutela. Hori agerian geratzen da buztingintza estiloan eta dekorazioan. Frantzian, Chass\u00e9engo kultura Dianarekin antzekoa da ontzien azaleko trataeran.\nTokien banaketa.\nDianako kulturaren ezaugarri bat da Serra d'Altoko kulturatik bizi ziren herrixkak eta kobak etengabe erabiltzea. Edozein tokitan bizi ziren: kostaldean, lautadetan, mendietan...).\nGurtzarako eta hilobitzerako Serra d'Altoko tokiak, Dianako kulturan erabiltzen ziren, adibidez Cala Colomboko hipogeoa, Bariren hurbil. Kultura honetakoa dira zistako hilerri batzuk.\nEkoizpena.\nZeramika.\nDiana-Bellavistako kulturako zeramikak bi itxura ditu. Bellavista estilokoa beltza edo grisa da eta Italiar penintsulako toki gehienetan agertzen da. Dianako estilokoa, gorri-koralekoa da, hainbat itxura eta euskarri sofistikatu dituelatik. Bellavistako estiloko aztarnak Calabrian aurkitu dira, Eoliar irletan, non bakarrik agertzen den, eta Maltan, historiarreko Scorba Red fasean, K.a. 4400-4100 urteen artekoa.\nBi kasuetan, dekorazioak eta masa antzekoak dira. Honako material hauek aurkitu dira: kaikuak, zilindroak, edalontziak eta katiluak.\nHeldulekuek bobinaren antza dute, ontzien ertzetan horizontalki kokaturik. Pitxerren azalak zehaztasunez leunduta daude. Apainketak, nahiz eta arraroak izan, beti egin ziren ontziak egosi ostean, forma ohikoenak espiralak eta sigi-sagak dira.\nHarri landua.\nDianan, Lipari irlan, obsidianako blokeak moztu dira xafla txikiak ateratzeko. Hainbesteko aztarnek adierazten dute garai horren jardueraren garrantzia.\nPresioz eta palankaz Garganoko harrietatik egindako xaflak agertu dira penintsulako erdialdean eta hegoaldean, eta zenbaitetan urrunago.\nMetalurgiaren hasiera.\nDianako kulturak hasiera eman zion Italiaren hegoaldeko metalurgiari. Aztarnategiaren gainean dagoen Lipariko nekropolian, Dianako kulturaren mailetan, zepa asko agertu dira brontze urtzearen ondorioz.\nArtea.\nArnesanoko hilobia, Lecceko probintzian, kareharrizko estatua txiki bat aurkitu da, eskematizatutako gizaki bat irudikatzen duena."}
{"id": "883807", "revid": "512", "url": "https://eu.wikipedia.org/wiki?curid=883807", "title": "Sleuth (1972ko filma)", "text": "Sleuth, 1972ko Joseph L. Mankiewicz estatubatuar zinema zuzendariak zuzendutako misteriozko thriller film bat da. Anthony Shaffer antzerkigilearen \"1970eko izenburu berdineko antzezlanean\" oinarritua dago. Laurence Olivier eta Michael Caine aktoreek antzeztu zuten.\nOscar Sarietarako hiru izendapen jaso zituen: (Michael Caine eta Laurence Olivier), Zuzendari onenaren Oscar Saria (Joseph L. Mankiewicz) eta (John Addison).\n\"Izenburu berdineko berregokitzapena\" (2007) izan zuen.\nArgumentua.\nAndrew Wyke (Laurence Olivier) hilketei buruzko eleberri idazle arrakastatsua da, adimen joko eta asmakizunen zalea, ondorioz bere jauretxea joko eta gailu xelebren bildumaleku bilakatu du.\nArratsalde batez, Andres bere etxera Milo Tindle (Michael Caine) gonbidatuko du, hain zuzen ere, Andrewren emazte Margueriten (Eve Channing) maitalea eta ileapaindegi kate bateko jabea dena. Milok Margueritekin ezkondu nahi du, baina Wyken ez dio emazteari dibortzio ondorengo pentsiorik ordaindu nahi.\nWykek Tindleri haren etxea harribitxi lapurreta bat simulatu dezala proposatuko dio, honela aseguruetxeak ordaindutako indemnizazioaren diruaz, Wykek emazteari ordainduko dio. Tindlek ez du halako gauzarik egin nahi, baina azkenean, Wykek konbentzitzea lortuko du. Orduan arazoak eta ustekabeak sortzen hasi eta dena korapilatzen joango da."}
{"id": "883808", "revid": "78290", "url": "https://eu.wikipedia.org/wiki?curid=883808", "title": "Aitaren Etxea", "text": ""}
{"id": "883810", "revid": "78290", "url": "https://eu.wikipedia.org/wiki?curid=883810", "title": "Eskamak kentzen", "text": ""}
{"id": "883814", "revid": "448", "url": "https://eu.wikipedia.org/wiki?curid=883814", "title": "Ioniar (estaia)", "text": ""}
{"id": "883815", "revid": "448", "url": "https://eu.wikipedia.org/wiki?curid=883815", "title": "Ioniar", "text": ""}
{"id": "883816", "revid": "448", "url": "https://eu.wikipedia.org/wiki?curid=883816", "title": "Erdi Pleistozeno", "text": ""}
{"id": "883817", "revid": "448", "url": "https://eu.wikipedia.org/wiki?curid=883817", "title": "Erdi Pleistozenoa", "text": ""}
{"id": "883818", "revid": "1545", "url": "https://eu.wikipedia.org/wiki?curid=883818", "title": "Kazakhstandar", "text": ""}
{"id": "883819", "revid": "69477", "url": "https://eu.wikipedia.org/wiki?curid=883819", "title": "Triasiko Ertaina", "text": ""}
{"id": "883824", "revid": "1545", "url": "https://eu.wikipedia.org/wiki?curid=883824", "title": "Kazakhen Khanerria", "text": "Kazakhen Khanerria (, \"\", ) XV. mendean osatutako khanerria izan zen, Urrezko Horda ordezkatu zuena. Egungo Kazakhstanen kokaturik, bere urrezko aroan ekialdeko Kumaniatik egungo Uzbekistan, Karakalpakstan eta Sir Daria ibaiko arroan zehar eta Astrakhan eta Khorasaneraino zabaldu zen. Oirat eta dzungariar herrien inbasioek eta erasoaldiek khanerria ahuldu zuten. Honen khanerriaren gainbehera eragin zuen eta hiru j\u00fczetan banatu zen, gero Errusiar Inperioaren agindupean amaituko direnak."}
{"id": "883825", "revid": "1545", "url": "https://eu.wikipedia.org/wiki?curid=883825", "title": "Kazakh Khanerria", "text": ""}
{"id": "883826", "revid": "1545", "url": "https://eu.wikipedia.org/wiki?curid=883826", "title": "Kazakoen khanerria", "text": ""}
{"id": "883827", "revid": "56334", "url": "https://eu.wikipedia.org/wiki?curid=883827", "title": "Udmurt", "text": "Udmurtak (udmurteraz: \u0423\u0434\u043c\u0443\u0440\u0442\u044a\u0451\u0441, \"Udmurt\u2019jos\"; ) Errusiako mendebaldean bizi den talde etnikoa da. Beren hizkuntza, udmurtera, uraldar familiakoa da.\nGehienak Udmurtian bizi dira, baina Perm kraian, Tatarstanen eta Baxkortostanen multzo txiki batzuk daude."}
{"id": "883828", "revid": "59723", "url": "https://eu.wikipedia.org/wiki?curid=883828", "title": "Zingales", "text": "Zingalesak (sinhalaz: \u0dc3\u0dd2\u0d82\u0dc4\u0dbd \u0da2\u0dcf\u0dad\u0dd2\u0dba \"Sinhala Jathiya\") Sri Lankan bizi den talde etnikoa da. Beren hizkuntza, sinhala, indo-ariar familiakoa da: horreak, herentzia historikoak eta erlijioak beren izaera nazionala eraiki dute.\nMahavamsa poema epikoaren eta Dipavamsa idazlanaren arabera, zingalesak K.a. 543a Sinhapurako kolonoek eta bertakoen ondorengoak dira."}
{"id": "883829", "revid": "56334", "url": "https://eu.wikipedia.org/wiki?curid=883829", "title": "Midtown (Manhattan)", "text": ""}
{"id": "883830", "revid": "56334", "url": "https://eu.wikipedia.org/wiki?curid=883830", "title": "Midtown", "text": ""}
{"id": "883832", "revid": "56334", "url": "https://eu.wikipedia.org/wiki?curid=883832", "title": "Turkistan (hiria)", "text": ""}
{"id": "883833", "revid": "56334", "url": "https://eu.wikipedia.org/wiki?curid=883833", "title": "Itziar G\u00f3mez", "text": "Itziar G\u00f3mez L\u00f3pez (Iru\u00f1ea, Nafarroa, 1965eko urtarrilaren 29a) nafar psikologoa eta politikaria da. 2015etik aurrera Geroa Bai koalizioaren eleduna izan zen Iru\u00f1eko udalean. 2017tik 2019ra bitartean udal gobernuko kide izan zen, Hiritarren Segurtasuna eta Bizikidetza alorreko zinegotzia. 2019ko abuztuaren 7an Nafarroako Gobernuko Landa Garapen eta Ingurumen kontseilari izendatua izan zen.\nBizitza eta ibilbide politikoa.\nPsikologia ikasi zuen Euskal Herriko Unibertsitatean, eta Emakume eta Gizonen Berdintasun masterra gauzatu zuen unibertsitate berean. Haur hezkuntzako teknikari gisa lan egindakoa da.\nBere ibilbide politikoa Herri Batasunan hasi zuen; koalizio horren parlamentari izan zen Nafarroako Parlamentuan 1991n. ETAk Gregorio Ordo\u00f1ez hil zuenean alderdi hori uztea erabaki zuen, eta sufrimenduaren gizarteratzea zeritzon estrategiaren aurka azaldu zen. Gerora Aralarren jarraitu zuen, eta hau Nafarroa Bai koalizioan sartu zenean Iru\u00f1eko udalerako zerrendan aurkeztu zen 2007an, baita zinegotzi hautetsia izan ere. 2011n berriz aurkeztu zen, Nafarroa Bai 2011 koalizioaren baitan.\nAralarrek Nafarroa Bai koalizioa uzteko erabakia hartu zuenean Bildurekin batzeko, Itziar Gomezek alderdiko militantzia utzi zuen, baina udaleko zinegotzia izaten jarraitu zuen. 2015ean Geroa Bai koalizioko zerrendaburua izan zen Iru\u00f1eko udalerako, eta hirugarren indarra izan zen. Geroa Baik Joseba Asironen gobernua babestu zuen, hasiera batean gobernu-taldean sartu gabe, baina 2017ko urrian udal gobernuan sartu ziren. Ordutik legealdiaren amaierara arte Hiritarren Segurtasuna eta Bizikidetza alorraz arduratu zen.\n2019ko udal hauteskundeetan ere Geroa Bairen zerrendaburua izan zen Iru\u00f1eko udalerako. Bi zinegotzi eskuratu zituzten, baina Navarra Sumak alkatetza eskuratzean udal gobernutik kanpo geratu ziren. 2019ko abuztuaren 7an Nafarroako Gobernuko Landa Garapen eta Ingurumen kontseilaria bilakatu zen PSN, Geroa Bai eta Ahal Duguk Izquierda-Ezkerraren babesarekin osaturiko gobernuan. Hori dela eta zinegotzi izateari uko egin zion."}
{"id": "883834", "revid": "512", "url": "https://eu.wikipedia.org/wiki?curid=883834", "title": "Hellboy (2019ko filma)", "text": "Hellboy, 2019ko Neil Marshall ingeles zinema zuzendariak zuzendutako naturazgaindiko superheroi film bat da. Mike Mignola komikigilearen \"Darkness Calls\", \"The Wild Hunt\" eta \"The Storm and the Fury\" eleberri grafikoetan oinarritua dago. David Harbour, Milla Jovovich, Ian McShane, Sasha Lane, Daniel Dae Kim eta Thomas Haden Church aktoreek antzeztu zuten.\n\"2004ko izenburu berdineko filmaren\" berregokitzapena da, eta \"\" (2008) aurrekaria ere badu.\nArgumentua.\nNaturazgaindiko Ikerketa eta Defentsa sailak Hellboyri (David Harbour) antzinako espiritu bat garaitzeko ardura eman dio: Nimue (Milla Jovovich), \"Odolaren Erregina\" ezizenez ezaguna. Arturo erregearen agintaldian Nimue erregina Merlin (Brian Gleeson) aztiaren maitalea izan zen, harengandik sorgin boteretsuenetako bat bilakatu zuten sorginkeriak ikasi zituen, baina erregina erotu eta aztia betiko preso egin. Duela mende asko erregina garaitzea lortu zuten, sakon lurperatuz, baina bere sorginkeria beltzarekin gizateria suntsitzeko asmoz hildakoen artetik itzuli da."}
{"id": "883836", "revid": "512", "url": "https://eu.wikipedia.org/wiki?curid=883836", "title": "Mart\u00edn (Hache)", "text": "Mart\u00edn (Hache), 1997ko Adolfo Aristarain argentinar zinema zuzendariak zuzendutako drama film bat da. Federico Luppi, Juan Diego Botto, Cecilia Roth eta Eusebio Poncela aktoreek antzeztu zuten. Musika Fito P\u00e1ez musikariak konposatu zuen.\nArgumentua.\nMart\u00edn Echenique (Federico Luppi) Madrilen hogei urte baina gehiago bizitzen daramazkin argentinar zinema zuzendari bat da. Bere herrialdea ez du gogoko eta nostalgia eta oroimenei uko egiten die. Familiaren usadioari jarraituz, haren 19 urteko semea ere Mart\u00edn (Juan Diego Botto) deitzen da, baina denek Hache ezizenez ezaguna, eta amarekin batera Buenos Airesen bizi da. Ez du ikasten ezta lanik egiten ere, kalez-kale ibili eta gitarra elektrikoa jotzen du.\nBost urtez elkar ikusi gabe egon ondoren, Hachek istripu larri bat izan ondoren, aita-semeak berriz elkartuko dira. Mart\u00ednen emazte ohiak familia berri bat du, baina hartan Hacherentzat lekurik ez dagoela dirudi, hortaz amak Hache aitarekin bizitzen jarri dadila proposatuko dio.\nMadrilen aita-semeek bi pertsona zain dauzkate: Alicia (Cecilia Roth), Mart\u00ednen maitalea eta bera baina askoz ere gazteagoa den eta inongo kronpormezurik bereganatzeko asmorik erakusten ez duen gizon batetaz nahiko nazkatua dagoen emakumea; eta Dante (Eusebio Poncela), Mart\u00ednen lagunik onena eta ia bakarra den aktore ona, bere zaletasuna bizitza amildegiaren ertzetik bizitzean datza. Mart\u00ednek bere bizitza jende sutsuarekin elkarbanatzen du, baina berak ez dio bere buruari sentitzeko baimenik ematen. Maite duenak bere burua min eta izuikarari agertarazten die."}
{"id": "883844", "revid": "105290", "url": "https://eu.wikipedia.org/wiki?curid=883844", "title": "Abaza", "text": "Abazak (abazera eta ; ; ; ; ) iparraldeko Kaukasian bizi den talde etnikoa da. Euren hizkuntza, abazera, ibero-kaukasoar familiakoa da.\nEgungo Abkhaziako mendebaldean dagoen Sadzen eskualdean dute jatorria. Handik, XIV. eta XV. mendeetan zehar, Abaziniara migratu ziren eta XVIII. eta XIX. mendeetan zehar Otomandar Inperioaren beste eskualdetara."}
{"id": "883846", "revid": "23317", "url": "https://eu.wikipedia.org/wiki?curid=883846", "title": "Aviron Bayonnais (arrauna)", "text": "Aviron Bayonnais Baionako kirol elkartea da. Arraunketa elkarte bezala hasi bazen ere errugbi taldearengatik da ezaguna. Futbol taldea ere badu.\nHistoria.\nBaionako arraun talde zaharrena 1875ean sortu zen, Soci\u00e9t\u00e9 Nautique de Bayonne. 1904an ordea banaketa gertatu zen eta Aviron Bayonnais (\"Baionako arrauna\") taldea sortu zen.\nHasierako urteetan yola ontziarekin emaitza bikainak lortu zituen, 1905 eta 1906ko Frantziako txapelduna eta Donostiako Erregeraren Kopak irabazi baitzituen. Hurrengo urteetan yola eta aulki mugikorrean Frantziako hainbat txapelketa irabazi zituen. Bigarren Mundu Gerra amaitu berritan emakumezkoen ontzien txapelak iritsi ziren.\n1990. hamarkadan arraunlari handi batek hartu zuen klubaren ordezkaritza, Laurent Irazustak hain zuzen ere. 1990 eta 1991eko munduko txapelketetan dominak eskuratu zituen."}
{"id": "883848", "revid": "98220", "url": "https://eu.wikipedia.org/wiki?curid=883848", "title": "Abkhaz", "text": "Abkhazak (, \"Apswa\"; , ahoskatua) iparraldeko Kaukasian bizi den talde etnikoa da. Euren hizkuntza, abkhaziera, ibero-kaukasoar familiakoa da.\nGehiengoa Abkhazian bizi dira, Itsaso Beltzaren kostaldean dagoen eskualde disputatu bat dena. Hala ere, diaspora zabala dago Turkian."}
{"id": "883849", "revid": "1545", "url": "https://eu.wikipedia.org/wiki?curid=883849", "title": "Aleut", "text": "Aleutak (; ) Aleutiarretan bizi den talde etnikoa da. Euren hizkuntza, aleutiera, eskimo-aleut familiakoa da.\nBere uharteen moduan, banaturik daude, AEBtako Alaska eta Errusiako Kamtxatka kraia artean."}
{"id": "883850", "revid": "23317", "url": "https://eu.wikipedia.org/wiki?curid=883850", "title": "Aviron Bayonnais", "text": ""}
{"id": "883851", "revid": "23317", "url": "https://eu.wikipedia.org/wiki?curid=883851", "title": "Aviron Bayonnais (futbol taldea)", "text": ""}
{"id": "883852", "revid": "23317", "url": "https://eu.wikipedia.org/wiki?curid=883852", "title": "Aviron Bayonnais elkartea", "text": "Aviron Bayonnais elkarteak hainbat atal ditu:"}
{"id": "883853", "revid": "98220", "url": "https://eu.wikipedia.org/wiki?curid=883853", "title": "Altai (herria)", "text": "Altaiak (; ) Siberian (gehienbat Altaiko Errepublikan eta Altai kraian) bizi den talde etnikoa da. Euren hizkuntza, altaiera, turkiar familiakoa da."}
{"id": "883854", "revid": "105290", "url": "https://eu.wikipedia.org/wiki?curid=883854", "title": "Assamdar", "text": "Assamdarrak (assameraz: \u0985\u09b8\u09ae\u09c0\u09af\u09bc\u09be) Indiako ipar-ekialdean bizi den talde etno-linguistikoa da. Euren hizkuntza, assamera, indoariar familiakoa da. Bere izaera zalantzazkoa da, kultura eta linguistikaren ikuspuntutik, talde heterogeneoa delako."}
{"id": "883855", "revid": "336", "url": "https://eu.wikipedia.org/wiki?curid=883855", "title": "Bengalar", "text": "Bengalarrak (, ahoskatua) indo-ariar talde etnikoa da, Bengalan jatorria duena. Euren hizkuntza, bengalera, indoariar familiakoa da. Gehienbat Bangladesh eta India artean bizi dira, baina diaspora zabal bat ere badute. Munduko hirugarren talde etnikorik zabalena da, aurrean han txinatarrak eta arabiarrak baino ez dituena."}
{"id": "883857", "revid": "58701", "url": "https://eu.wikipedia.org/wiki?curid=883857", "title": "Bodo (etnia)", "text": "Bodoak ( ahoskatua) Indiako ipar-ekialdean dagoen Assam estatuan bizi den talde etno-linguistikoa da. Euren hizkuntza, bodoera, sino-tibetar familiakoa da. Nepalen bizi diren Bodo-Kachari herri honen kideei mech diete."}
{"id": "883858", "revid": "105290", "url": "https://eu.wikipedia.org/wiki?curid=883858", "title": "Cham (herria)", "text": "Chamak (chamez: \"Urang Campa\"; ; ) austronesiar talde etnikoa da, Kanbodia eta Vietnam arteko eskualdean jatorria duena. Euren hizkuntza, chama, malaio-polinesiar familiakoa da. Pol Poten agintaldian diaspora zabala sortu zen Malaysian."}
{"id": "883859", "revid": "105290", "url": "https://eu.wikipedia.org/wiki?curid=883859", "title": "Valdelaguardiako mendilerroa", "text": "Valdelaguardiako mendilerroa Nafarroa Garaian kokatuta dagoen mendilerro bat da. Bere punturik altuena Pe\u00f1ablanca mendia da, 582 metrorekin.\nMendilerroan dagoen Valdelaguardia mendiak ematen dio izena mendilerroari.\nMendiak.\n&lt;/small&gt;"}
{"id": "883860", "revid": "105290", "url": "https://eu.wikipedia.org/wiki?curid=883860", "title": "Beguzeko mendilerroa", "text": "Beguzeko mendilerroa Zuberoan kokatuta dagoen mendilerro bat da. Bere punturik altuena Beguze mendia da, 768 metrorekin.\nMendilerroan dagoen Beguze mendiak ematen dio izena mendilerroari."}
{"id": "883863", "revid": "512", "url": "https://eu.wikipedia.org/wiki?curid=883863", "title": "Koreatown (Manhattan)", "text": "Koreatown, edo newyorktarrek deitzen duten bezala:\nK-town, auzo bat da New Yorken, Manhattango borough-en, eta 31. eta 36. kaleekin eta Bosgarren eta Seigarren Etorbideekin muga egiten du. Bere kokapena Midtown Manhattanen oso ezaguna da, Empire State Building eta Macy's oso hurbil baitaude. \"K-town-en\" punturik dentsoena 32. kalean kokatzen da Bostgarren Etorbidea eta Broadway artean, \"Korea Way\" izenekoa. Koreatown da batez ere Koreako merkatarien merkataritza auzo bat, gutxi bizi baitira inguru honetan. Gainera, Koreatownen jatetxe gehiago daude bizilagunak baino. New Yorkeko korear biztanle gehienek kanpoaldeko auzoetan bizi dira, batez inguruan eta Flushing-en (Queens) .\nAmeriketako Estatu Batuetako erroldaren arabera, komunitate korear-amerikarrak 69.718 izan ziren 1990. urtean eta 2000. urtean 86.473 izan ziren."}
{"id": "883864", "revid": "96586", "url": "https://eu.wikipedia.org/wiki?curid=883864", "title": "Tituba", "text": "Tituba Samuel Parrisen esklaboa zen zen XVII. mendean Danvers, Massachusettsen. Emakume honen jatorria erabat ziurra ez den arren, uste da Hego Amerikarra zela eta Samuel Parrisekin Barbadostik Ingalaterra Berrira bidaiatu zuela."}
{"id": "883865", "revid": "119347", "url": "https://eu.wikipedia.org/wiki?curid=883865", "title": "Tibors de Sarenom", "text": "Tibors de Sarenom edo Tibors Sarenomgoa (Orange, Frantzia; ca. 1130 \u2013 1198) lehendabiziko trobairitz ezaguna izan zen; trobadoreen ospe altuenaren garaian, Okzitanierazko literaturaren garai klasikoan, bizi izan zena.\nBiografia.\n \"Na Tibors si era una dompna de proensa dun castel d'En Blancatz que a nom sarrenom. Cortesa fo et enseignada. Auinens e fort maistra e saup trobar. E fo enamorada e fort amada per amor, e per totz los bos homes daquela encontrada fort honrada, e per totas las ualens dompnas mout tensuda e mout obedida. E felz aquestas coblas e mandet las al seu amador. Bels dous amics ben uos puesc en uer dir.\"\n 'Na Tibors Probentzako andre bat zen, En Blacatz gaztelukoa, Sarenom izenekoa. Kortesa eta ikasia zen, dohatsua eta oso jakintsua. Eta poemak idazten zekien.. Eta maitemindu egin zen eta maitemindu zituen eta eskualde hartako gizon on guztiek ohoratu zuten handikiro, eta baliozko andre guztiek miresten zuten eta begirunea zioten. . .'\n \u2014 Tiborsen \"vida\" edo biografia laburretik.Tibors \"v\"\"ida\" izeneko okzitaniar biografia laburra duen zortzi trobairitzetako bat da. Biografia horiek sarri idealagoak ziren benetakoak baino eta, gainera, Tibors Okzitanian garai hartan izen arrunta izateak areago zailtzen du bere benetako biografia ezagutzeko lana.\nTiborsen gurasoak Gilen Omelasko eta Tibors Aurengako izan ziren. Tibors Aurengakok \"Sarenom\" izeneko gaztelua eraman zion senarrari dote bezala, seguruenik S\u00e9rignan-du-Comtat Probentzan edo S\u00e9rignan Roussillonen. Historialari eta ikerlariei lana zailtzeko, Tibors and Gilenek bi alaba izan zituzten eta biei jarri zieten Tibors izena (amaren omenez). Izan liteke, gainera, Tibors Aurengakoa izatea trobairitza, baina ez da uste. Tibors and Gilen 1129 edo 1130erako ezkonduta zeuden eta alabak laster izan zituzten, zeren 1150erako hauek ere ezkondurik zeunden. Ostera, trobairitza alaba zaharrena, Tibors Sarenomgoa, izan zela uste da eta gazteenari Tiburgette deitzen zioten.\nRaimbaut Orangeko, trobadore edo koblakari ezaguna, Tibors and Gilenen seme gazteena zen eta Tibors Sarenomgoaren eta Tiburgetten neba gaztea, beraz. 1150 edo 1155ean ama hiltzean, Raimbaut umea zen eta Tibors Sarenomgoaren, bere arreba nagusienaren, eta haren bigarren senar zen Bertran Bauskoren zaintzapean utzi zuten. Urte horretan bertan, aitaren testamentuan Tiburgettek ezkontza oparia jaso zuen eta bertan alaba nagusienari \"trobairitz\"ari \"autre Tiburge\" (\u2018beste Tibors\u2019) izendatzen zaio.\n1150 edo 1155erako, beraz, Tibors Sarenomgoaren lehen senar Goufroy Mornasko hila zen (ez zuten umerik izan) eta bigarren aldiz ezkondua zen Bertran Bauxkorekin, zeinekin hiru seme izan zituen gutxienez, hirurak trobadoreak: Uc, Barral Marseilakoaren aita; bertran, Raimonen aita; eta Gilen (Gaufroy edo Gaufred ere, beharbada). Bigarren ezkontza horren ondorioz, 1173tik Orangeko printesa titulua eraman zuen (senarraren amarengandik heredatua).\nBigarren senarra 1180an hil zitzaion eta uste da Tibors Sarenomgo handik denbora gutxira zendu zela 1181 edo 1182an, baina bere seme Ucen dokumentu batean (1198ko abuztuaren 13koa) esaten da bere ama Tiborsen aholkua jaso zuela.\nOlerki lana.\nTiborsen poesia lanetatik \"cans\u00f3\" baten \"stanza\" edo ahapaldia baino ez zaigu geratu, eta hari lotutako trobairitzaren \"vida\" eta bukaeran \"razo\" edo azalpena (\u201cE fetz aquestas coblas e mandet las al seu amador' \u2018eta kobla hauek egin nituen eta maitaleari bidali nizkion\u2019). \nHala eta guztiz ere, 1220 eta 1245 artean egindako balada anonimo batean aipatua da, poesi joko batzuen epaile gisa\nHona iritsi zaigun bere lan bakarra:"}
{"id": "883866", "revid": "56334", "url": "https://eu.wikipedia.org/wiki?curid=883866", "title": "Natalie Barney", "text": ""}
{"id": "883867", "revid": "336", "url": "https://eu.wikipedia.org/wiki?curid=883867", "title": "Trullo", "text": "Trullo (pluralez, Trulli) Apulian Itria baillarako etxola tradizionala da. Eraikuntza estilo honek duen ezaugarri nagusiena harri lehorrez eginiko teilatu konikoa da. Trulliak orokorrean aldi baterako aterpetxe eta biltegi modura eraikitzen ziren edo baita jabe txikien edo nekazaritzako langileen etxebizitza iraunkor gisa ere. Bariko probintzian, Alberobello herrian, trulli eraikin ugari daude. Trullien urrezko aroa XIX. mende bukaerako hamarkadeetan izan zen.\nHistoria.\nDiseinuaren jatorriari dagokionez hainbat teoria daude. Teoria ezagunenetako baten arabera, ondasunen gaineko zerga handia zela eta, zerga ikustatzaileek inguruan zebiltzatenean, eraikina azkar botatzeko Apulieko biztanleek eginiko eraikinak ziren.\nXIV. mendearen erdialdetik XVI. mendearen amaierako erregistro historikoen arabera, Alberobello eremua \"selva\" (\"basoa\") moduan agertzen da eta noizean behin, artzaintzako animaliak baztertutako lurra bezala. Ez dago XVII. mendez aurretiko eraikuntza inguruko frogarik. \n1704an Donato Gallerano-k marraztutako Mottala Lurraldeko Planean\",\" baso handi baten erdian marraztuta ageri da trulliz osaturiko eraikin multzo bat. \n1808an Giovanni Antonio Rizzi Zannoni-k marraztutako mapa geografiko batean, Alberobelloko \"selva\" ikus daiteke eta horren erdian, eraikinak sakabanaturik, eta gaur egungo hiri-ereduari antzematen zaio. \n1897 urteko \"Rione Monti\"ren argazki batean, trulliak gaur egun baino askoz sakabanatuagoak ageri dira eta lorategi itxiekin inguratuta zeuden. \nAlberobellon oraindik ere badaude XVIII eta XIX.mendeko trulliak. XX. mendearen lehen hamarkadetan dentsifikazio prozesu bat jasan ondoren mendearen bigarren aldean, trullien asentuak husten hasi ziren.\nLanda trulliak, XX mendeko lanaren kostua igotzearekin batera, eraikitzeari utzi zioten, izan ere,etxe bakar bat egiteko beharrezkoak ziren ehunka tona maneiatzeko gastua oso altua zelako. \nTrulliak erakargarri turistiko gisa.\nGaur egun dirauten trulliak ingeles eta alemaniar turisten artean oso ezagunak dira eta askotan, erabili ahal izateko erosi eta konpondu egiten dituzte. Hala ere, trullo bat berreskuratu nahi duen edonork araudi ugari bete behar ditu, izan ere, Nazio Batuen Hezkuntza, Zientzia eta Kultur Erakundea (UNESCO) trulliak babestuak ditu."}
{"id": "883869", "revid": "512", "url": "https://eu.wikipedia.org/wiki?curid=883869", "title": "Thalestris", "text": "Thalestris erregina (; K.a. ca.\u2009334) Alexandroren erromantze mitologiko grekoan agertzen den pertsonaia da. Amazonen erregina zen eta Alexandro Handiari 300 emakume eman zizkion enperadorea haina indartsu eta azkarrak ziren umeen arraza bat hazteko. Elezaharren arabera, 13 egun eta gau eman zituen Mazedoniako erregearekin alaba bat edukiko zuenaren esperantzan. "}
{"id": "883870", "revid": "512", "url": "https://eu.wikipedia.org/wiki?curid=883870", "title": "Tetisheri", "text": "Tetisheri Egiptoko errege-familiako matriarka izan zen Egiptoko XVII. dinastiatik Egiptoko XVIII. dinastiaraino."}
{"id": "883871", "revid": "77047", "url": "https://eu.wikipedia.org/wiki?curid=883871", "title": "Luisa Moreno", "text": "Luisa Moreno (Guatemalako Hiria, 1907ko abuztuaren 30a-1992ko azaroaren 4a) Estatu Batuetako langileen mugimenduaren buru bat eta gizarte aktibista izan zen. Langileak sindikalizatu, grebak zuzendu, ingeles eta gaztelaniazko panfletoak idatzi eta 1939 Herri Gaztelaniar-hizlarien Kongresura deitu zuen, Guatemalatik itzuli aurretik 1950ean.\nJudy Chicago feministak egindako The Dinner Party-n agertzen da.\nOakland-eko (Kalifornia) Izen Santuen Eskola Katoliko femeninoan graduatu zen."}
{"id": "883872", "revid": "155819", "url": "https://eu.wikipedia.org/wiki?curid=883872", "title": "Feminismo islamiko", "text": "Feminismo islamikoa islamaren barruan feminismoa eta emakumeen rola aldarrikatzen dituen mugimendua da. Musulman guztien berdintasun osoaren alde egiten du, sexua edo generoa kontuan hartu gabe, bai bizitza publikoan, baita bizitza pribatuan ere. \nNahiz eta islamean oinarriturik dagoen, Korana testu zentral gisa hartzen du, mugimendu feminista sekularraren diskurtso batzuk erabili izan ditu erreferentzia moduan eta mugimendu feminista orokorraren parte da. Hala ere, islamean adituak direnek feminismo sekularra baino erradikalagotzat hartzen dute. Eskola filosofiko gisa, erreferentziatzat Fatema Mernissi soziologo marokoarra eta Amina Wadud zein Leila Ahmed adituak aurki ditzakegu.\nMugimenduaren bozeramaileak Koranean erro sakonak dituzten berdintasun irakaskuntzak nabarmentzen saiatzen dira, baita Koraneko, hadithetako eta xariako irakaskuntzen interpretazio patriarkalaren kritika sustatzen ere. Gainera, sakratutzat hartzen diren testuak ikertzen dituzte genero berdintasuna lortzeko nahian, gizarte bidezkoago baten eraikuntzan lagunduz.\nFeminismo islamikoa aurkako bi jarreren artean espazio bat sortzen saiatzen da. Izan ere, alde batetik, fundamentalismo islamikoa dago, zeinak feminismoa Mendebaldeko herrialdeen asmakizuntzat hartzen duen. Beste aldetik, jarrera feminista edo liberala dago, zeinak ez duen bateragarritasuna ikusten feminismoa eta islamaren artean eta, era berean, mugimendu hauen agerpena ukatzen duen lurralde musulmanetan. Valentine Moghadam soziologoak, Unescoko \u201cGenero berdintasuna eta Garapena\u201d saileko buruak adierazten duen bezala, muturreko bi jarrera horiek ez dute mugimendu erreformisten sorrera ulertzen uzten.\nFeminismo islamikoa herrialde ugaritan dago presente, Magrebean, Mashregean eta Asia, Europan eta Estatu Batuetan, patriarkatuaren aurka mobilizatuz, musulman erreferentzietan oinarrituz. Bartzelonan feminismo islamikoaren inguruko nazioarteko kongresu bat burutu zen 2005eko urriaren 27tik 29ra.\nFeminismo islamikoa \"ijtihad\"-ean edo Koranaren interpretazioan oinarritzen da, herrialde musulmanetan eta islamean emakumeen lekua zalantzan jartzeko. Hezkuntzari paper nagusia ematen dio emakumeen autonomiarako. \u201cFeminismo islamiarra\u201d kontzeptua 1990. urtetik aurrera garatu zen, batez ere Irango emakumeengan. 1980. urteaz geroztik mugimendu feministak sortutako mugimenduen sorrerarekiko interesa agertu zen emakume laikoek eta islamismoaren paradigmaren barruan feminismoaren problematika berrikusi zuten. Irandarren tesiak Hegoafrikara, Egiptora, Turkiara, Europara eta Estatu Batuetara zabaldu ziren.\nMugimendu hau Shahla Sherkat-ek sortutako Zanan (Emakumea) aldizkarian bateratu zen. Honek Islamaren barruan genero harremanei buruzko eztabaida eta Islamaren eta feminismoaren arteko bateragarritasuna planteatu zuen. Zanan aldizkariak generoen ezberdintasunaren jatorri soziala eta politikoa azpimarratzen zuen, eta Koranaren interpretazio patriarkalean oinarritzen ziren lege musulmanak kritikatzen. Beraz, \"ijtihad\" gaia emakumeen jurisprudentzia musulmanaren berrikuntzarako eskubidea berenganatzeko aldarrikapena da.\nIranen, Egipton, Marokon eta Yemenen, feminista musulmanek familia patriarkalaren legea eraso zuten. Irango Islamiar Errepublikan, feministek oinarrizko askatasun islamikoa onartzen dute maila politikoan, beste batzuk, ordea, ez dute inolako errekurtsorik onartzen doktrina horretan.\nMugimendua musulman intelektualek egindako galdeketan oinarritzen da, islamaren, demokraziaren eta giza eskubideen arteko harremanei dagokienez, esate baterako; Abdulkarim Soroush, Mohsen Kadivar, Hassan Yousefi-Eshkevari eta beste batzuk intelektualitate erlijioso berrikoak Iranen; hildako Mahmoud Taha, Sudanen; Hassan Hanafi Egipton eta Zeid Abu Nasr erbesteratua; Aljeriako Mohammed Arkoun, Sorbonako irakaslea; Chandra Muzzafar, Malaysia, Fathi Osman, besteak beste. Koranaren interpretazioaren eskubideaz gain, feminista islamikoen aldarrikapena otoitzetan eta erlijio zerbitzuetan parte hartzeko eskubidea da.\nMargot Badranentzako, musulman eta kristauen ulertzearen aldeko Al Walid printzipe saudiaren zentroko ikertzailea, Georgetown Unibertsitatean (Estatu Batuak), mugimendu honen kontzeptu zentralak emakumeen berdintasuna eta justizia soziala dira. Badranek dioenez:\u00abLiburuko hiru erlijioen artean Islamak testuetan emakumearen eta gizonaren berdintasunaren ideia barne hartu duen bakarra da (biak gizakitzat hartuz) eta horren barne emakumearen eskubideak eta justizia soziala daude. Mezu hau galdu egin da Islam beraren izenean. Lehendik baden patriarkatuak, Koranak leundu duena eta azkenean erauzi duena (...) oso iraunkorra dela frogatu du. Nahiz eta patriarkatuaren iraunkortasuna izan, erlijio musulmana bereganatu zen. Gizartearen boteredun fakzioen manipulazioa hain handia izan zen ezen Islama naturalki patriarkaltzat hartu baitzen, hitz errebelatua eta patriarkatuaren arteko kontraesana ezabatuz eta sexuen berdintasunaren eta justizia sozialaren aldeko edozein aldarrikapen islamiko suntsituz. Paradoxa da, bere testuetan berdintasunaren onarpena barne duen erlijio bakarra gaur egun erlijioen artean matxistena kontsideratzea. Musulman matxistak arlo estatalean, sozialean edo familiarrean eta Islamaren aurkakoek interes komun bat dute, arrazoi ezberdinak direla eta, fikzio hori eta Islam patriarkala iraunarazteko.\u00bbMargot Badranek dioenez, feminismo islamikoak \"umma\" edo fededun komunitatean berdintasun ikusmoldea aldarrikatzen du, banaketa Ekialde/Mendebaldetik, publiko/pribatutik, sekular/erlijiosotik haratago doana, eta Estatu islamikoaren ideia deuseztatzen du. Valentine Moghadamen ustez, feminismo musulmana orokorrean kristau feminismo eta feminismo juduarekin batera, ikuspuntu erlijiosoan oinarritzen da.\nTestuingurua.\nMugimendu feminista dinamikoa eta heterogeneoa izan da betidanik. XIX. mendeko mugimendu feminista aitzindarietatik hainbat testuinguru ezberdinetan sortu dira feminismo klasikoaren ideien ildotik eratorritako sexu-generoen berdintasunaren aldeko mugimenduak, bakoitzak bere helburu eta jokabideetan berezitasunak eta ezberdintasunak izanda. Hain anitza den mundu mailako egoera batean, eta nahiz eta globalizazioak homogeneotasunean sakon eragin duen, feminismoek beti izan dute maila handiago edo txikiagoko izaera lokala. Horrela kokatzen dugu feminismo islamikoa, mundu musulmanaren testuinguruan jaiotako mugimendu feminista.\nFeminismo islamikoa munduan zehar eman diren feminismo mota ezberdinen markoaren barruan aurkitzen da. Kasu honetan, mundu musulmanari lotuta eta feminismoaren ildotik datorren mugimendu soziala da, emakumeen egoerari erreferentzia egiten diona. Gizarte islamisten testuinguruan kokatuta, feminismo mota hau berdintasunaren bila aritzen da, sexuan edota generoan oinarrituriko desberdintzeak baztertuz bizitzaren arlo guztietan, bai publikoan, bai pribatuan baita alor legalean ere. Komunitate islamisten barruan jaio izan denez gehien bat, islamaren eragin nabarmenak ditu, baina horiek teoria sekular feminista tradizionalekin uztartzen ditu. Feminismo islamikoa emakume musulmanek haien izaerarekiko zabalduak izan diren irudikapen sinplista eta estereotipatuen ukapenean oinarritzen da. Emakume horiek bizikidetza musulmanari eutsi nahi diote, gizarte hauen oinarri kulturalak ahaztu gabe, baina, haietan sakon itsatsiak izan diren matxismoa eta sexismoa gaindituz. Horretarako, emakume hauek haien burua subjektu feminista kritiko gisa eraikitzen dute testuinguru arrotzaren barnean.\nMugimenduaren teoria gehienek musulmanen liburu sakratuen idatziei bestelako interpretazio bat ematen diete, historikoki eman zaien begirada patriarkaletik aldenduz. Testu sakratuak Korana, haditha eta xaria dira. Feminismo islamikoaren proiektua testu hauen berrinterpretazioan datza nagusiki, horren bitartez generoen arteko gizarte bizitzaren funtzionamendua berdintasunera bideratu daitekeelako, eragin ideologiko, estruktural eta legal zuzenak bultzatuz paradigma epistemologikoaren aldaketaren bidez.\nMugimendu feminista islamikoak aurkari indartsuak aurkitu ditu bere sorreratik. Izan ere, mugimendua bi korronte ideologiko uztartzen saiatzen da, bietako ekarpenak hautatuz erlijio baten ulermen parekatuago bat eratu nahian. Islamiar fundamentalismoarentzat ulertezina suertatzen da testu sakratuak beste modu batera irakurri nahia, tradizioan oinarritzen baita eta oso ikuspuntu androzentrikoa landu baitu mendeetan zehar, nahiko muturreko ideiak normalizatuz. Gainera, feminismoa onartzen ez duten modernitate eredu gisa ikusten dutelako. \nBestalde, mendebaldeko mundutik datoz beste kritikak. Hauek feminismoaren eta islamaren uztarketa ezinezkoa ikusten dute erlijioaren epistemologia zaharkitua dela eta. Korronte hauetan kokatzen dira feminismoa eta islamak kontrako esanahia dutela pentsatzen dutenak, eta islamak naturalki emakumeen kontrako jarrera hartzen duela eta nahitaez matxista dela esaten dutenak. Azken hau ikuspuntu etnozentrista argia dela esan daiteke, zaila zaigulako ulertzea askotan emakume hauek haien kulturari eta sinboloei eutsi nahi dietela eta askapenak ez daukala zertan islamaren tradizioei ezetz esatea esan nahi.\nMugimenduaren aurrekariak.\nSaharako tuaregak Koranari jarraitzen dioten musulmanak dira baina lege propio tradizionalak mantentzen dituztenak izanda ere, ez dute xaria erabiltzen, ez eta hijaba ere. Emakumeek aktiboki parte hartzen dute komunitateetako batzar pribatu eta publikoan, gizonezkoekin libreki hitz eginez, ez dute haien aurpegia estaltzen, dibortzioa eskatu ahal dute eta haien jabetza propioak izatea aukeratu. Filiazioak matrilinealak dira eta herentzia linea femeninoaren bidez transmititzen da. Beraz, tuareg islamikoa, zuzenbide zibila, politiko eta familiarra praktikatzen dituzte\u200b, zeintzuk arlo batzuetan feminismo islamikoren aldarrikapenekin bat egiten duten.\nEgipton feminismo terminoa 1920an jadanik erabiltzen zuten emakumea askatzeko mugimenduetan zebiltzan emakume musulmanek. Era berean, 1986an Estatu Batuetan Jumari Jayawardenak ikerketa baten bidez aztertu zuen mugimendu feminista, eta ikerketan frogatu zuen egiptoar feministek ez zituztela beren feminismoko jakintzak Mendebaldeko feminismotik hartu eta beraz, baztertu egin zuen feminismoa Mendebaldeko asmakizuna izatea. Berdintasunaren aldeko borrokan, antikolonialismoan eta patriarkatu autoktonoaren kontrako borrokan aldi berean jardun zuten, kolonialismo patriarkatuaren kontra eginez. Nazionalismoarekin zuten loturak gainera, feminismo laiko gisa izendatzera eraman zituen, feminismo nazionalaren sinonimotzat erabiliz. Huda Sharawik, Wafd-eko komite zentraleko lehendakaritzara heldu zenak, 1923an alderdi nazionalistan Egiptoko Feminismo batasuna eraiki zuen eta urte berean presidenteak estalkia edo beloa kendu zuen ekitaldi publiko batean, hori egiten zuen lehen emakumea bihurtuz. Bitartean, musulman mundu barnean mugimendu feminista laikoak garatzen ziren marko nazionalean, feminismo islamikoa mugimendu unibertsaltzat hartzen da, muga estataletatik haratago hedatuz. 1970 urte inguruan, Islam politikoaren agerpenarekin batera, zeinek sekular eta erlijioaren ezberdintasuna zehaztu zuen, feminista musulmanak \u201cirainduak\" izan ziren, musulman desbideratu eta mendebaldartutzat deskribatuak izan ziren. Eraso hauei feminista laikoen kritikak batu zitzaizkien, zeintzuk erlijio sexista baten dependentzia zutelakoan kritikatu zituzten. Gaur egun ere klixe hau mantentzen da. Fundamentu islamikoa duten herrialdeetan, erregresio handia sortzen da gizartean emakumeek dituzten espazioetan. Fundamentalistek antolakuntza feministak gaitzetsi egiten dituzte, RAWA Afganistanen, Al-Fanar, Palestinako lurraldeetan, horrek familia ohoreetako hilketak zalantzan jartzen dituzte. Fundamentalistek feministak usteldutako eta ukatutako lasakak direla salatzen dute. Baina gaur egun, feminista islamiko eta laikoen arteko trukea garrantzi handikoa da, mugimendu musulman feminista mugimendu islamikoen barne garatzen delako baita, Turkian gertatzen den bezala. Hego Afrikan apartheiden kontrako borroka agertu zen. Feminismoa eremu guztietan agertzen da, baita erlijiosoan ere, hezkuntzaren sarrera, komunikazio hedadura eta urbanizazioa dela eta batez ere.\nOinarriak.\nFeminismo islamikoak mundu osoan zehar olatu ezberdinen garapenean eraikia izan den mugimendu horren oinarriak partekatzen ditu: berdintasuna, askatasuna eta duintasuna. \u00abIslamiko\u00bb ezizenak testuinguru bati egiten dio erreferentzia, besterik ez. Bestelako feminismo mota guztiek bezala inguraketa zehatz baten bitartez sortu da, aipatutako balio horiek defendatuz. Hala ere, beste testuinguru askotan maiz zaila egiten da feminismoa eta islama uztartzea. Chandra Talpade Mohanty idazle eta soziologoak bere \"Under Western Eyes\" lanean horrela adierazten du: \u00abFeminismo klasikoaren begiradak hirugarren mundua delakoaren emakume guztiak baztertu izan ditu, gizon eta emakume mendebaldarren arteko berdintasuna eskatzen baitu, bestelako kulturetako emakumeen berdintasuna alde batera utziz. Feminismoa emakume burges, zuri eta mendebaldarretatik eta haientzat bakarrik eraikia izan da.\u00bb Gizarte musulmanetan mundu mendebaldarretik oso bestelakoa da kosmologia hegemonikoa eta hainbat bizikidetza faktore azaltzeko orduan beste errealitate batzuk aurkitzen dira. Baina gizarte musulmanen moldeen barnean ere eman daiteke feminismoa, betiere kulturaren eta tradizioaren alderdi batzuk mantenduz. Feminismo islamikoak defendatzen du emakume musulmanaren mendekotasuna ez dela islamaren mezuaren eragina, baizik eta honi eman zaion interpretazioaren eragina. Honen arira, Sirin Adlbi Sibai emakume musulman feminista espainiar gazteak, bere liburuan honakoa esaten du: \u00abFeminismo islamikoa esaera zentzugabea da, izan ere, islama eta feminismoak berdintasuna esan nahi dute. Begirada mendebaldar liberalek emakume musulmana objektu gisa ulertu dute beti, gure izaera kritikoaren existentzia ukatuz.\u00bb Emakume feminista islamikoek hegemonikoa den liburu sakratuen esanetatik eraikiak izan diren instituzioen iruditegiari egiten diete aurre, hauek izaera patriarkala eta matxista zabaldu baitute. Gainera, berdintasunaren eta askatasunaren bide horretan ezinbesteko gisa ulertzen dituzten hiritartasun eskubide eta praktika erlijiosoen eskubide parekotasuna aldarrikatzen dituzte. Liburu sakratuei ematen zaien interpretazioari edo ulerkerari \u00abijtihad\u00bb deitzen zaio. Musulmanen egutegiko II. mendean sortua izan zen dogma da, aurretik I. mendean eraikitako \u00abijma\u00bb dogmari berrikuntza emateko. Feminista musulmanek Koranaren teorizazio hauei atxikitzen diote gaurko bizikidetza musulmanaren izaera sexista, eta bestelako interpretazio bat defendatzen dute, hierarkia hegemonikoari aurre egiten diona eta berdintasunean oinarritzen dena. Horretarako, feminista islamikoen aburuz hezkuntzak ezinbesteko garrantzia dauka, eremu horretatik eraiki behar baita bizikidetza berriaren iruditegia.\nMargot Badranentzat mugimendu honen oinarri nagusiak generoen arteko berdintasuna eta legearen aurrean parekotasuna dira. Honela azaltzen da autorea:\u00abIslama da Liburuko hiru erlijioetatik bakarra bere testuetan sartu duena \u2014 Korana Jainkoaren hiztzat harturik \u2014 emakumearen eta gizonaren funtsezko berdintasunaren ideia (bata zein bestea gizakitzat hartzen baitira, edo \"insan\"), eta bertan emakumeen eskubideen eta justizia sozialaren gaia jasotzen duena. Mezu hau berau da galdu egin dena islamaren beraren izenean. Aurretik zegoen patriarkatua, Koranak leundu eta azkenean desagerrarazi zuena, Arabian zein geroago islama sartu zen beste gizarteetan, oso indartsu azaldu zen. Eta patriarkatuak iraun \"arren\", erlijio musulmana onartu zen. Gizarteko talde nagusien manipulazioa hainbestekoa izan zen, non islama, azkenean, \"izaeraz\" patriarkal gisa hautematen baita, hitz errebelatuaren eta patriarkatuaren arteko kontraesana ezabatzeraino, eta sexu berdintasunaren eta justizia sozialaren aldeko aldarrikapen islamiar oro ezabatzeraino. Ez da paradoxarik txikiena ikustea bere testuetan sexuen arteko berdintasuna ezarri duen erlijio bakarra gaur egun denetan matxistena izatea, irain eta konta ezin ahala bidegabekeriekin batera.\u00bbMargot Badranek, hortaz, uste du feminismo islamikoaren ideiak Estatu islamiko bat ukatzen duela, eta ummaren bestelako interpretazio baten bidean lan egiten duela, jendarte musulmanaren egituraketa berri bat proposatzen duena. Valentin Moghamad-ek dio kristau eta judu feminismoekin batera feminismo islamikoak feminismo erlijiosoa barneratzen duela. Korana interpretatzeko askatasunaz harago, feminista islamikoek musulmanen erritu eta sinboloetan parte hartzeko aukera ere eskatzen dute.\u200b\nKoranaren interpretazioak.\nMugimendu islamiko feminista gizon eta emakumeen arteko berdintasunaren ideian oinarritzen da, Koranak berak bere testuetan barne hartzen duen ideia. Ideia honek oreka printzipioa (\"tawwazun\") berdintasun printzipioarekin lotzen du eta \u201cKoranak rol sozial zehatzak ez dituela esleitzen\u201d aldarrikatzen du, formulatzen duen esaldia \u201cMutualitate ideia ezkontza-harremanetan: senar-emazteek babesa eta laguntza zor diote elkarri\u201d.\u200b\nFatima Mernissi soziologo marokoarrak eta Hidayet Tuksal ikasle turkiarrak hainbat \"hadith\" misoginoen benetakotasuna errefusatzen dute, testu islamikoak metodo klasikoen bidez analizatuz. Tuksal Turkiako Gai Erlijiosoen Sailarekin lan egiten du (Dinayet), instituzio publiko honek 76.000 meskitetara zabaltzen dituen \"hadith\" misoginoak kentzeko.\nFeminista musulmanak Fiqh-ean ere lan egin dute, jurisprudentzia musulmanaean, hain zuzen, bere elaborazioaren ostean eta lau eskola juridikoetan kristalizatu eta gero oso gutxi zabaldua izan dena. Moudawanan ere lan egin dute, hau da, Marokoko familiaren eskubidearen berritzean, emakumearen eta gizonaren arteko berdintasuna ezarriz etxeko jaberi dagokienez, edozein poligamia mota ezabatuz eta dibortzioa bai emakumearentzat bai gizonarentzat posible izanez.\nEmakumeen lekua eremu erlijiosoan.\nEl Cairo-ko Al-Azharrreko unibertsitatearen emakume musulmanak gizonen paper berdina lortu dute ulema gisa, esfera publikoan ez ezik eremu erlijiosoan ere parekatuak izatea lortuz. Jurisprudentzia islamikoko ikertzaileak eta Al-Azhar, Souad Salih irakasleak emakumeek Egiptoko mufti izendatuak izateko aukera izan zezaten kanpaina sustatu zuen. Emakume eta gizonak Haij-ra doazenean ere, meskita handian batera otoitz egiten dute, eta mathafean biltzen dira. Kaabara bueltatzeko momentuan emakumeak gizonen atzean jarri ohi dira eta ezin dituzte sermoiak eman. 90eko hamarkadako erdialdean El Cabo-ko Mezquita Claremonten (Hegoafrikan), emakumeak gizonen hilaren paraleloan jartzen dira. Gainera, teologo amerikarrak Amina Wadud.4 sermoi bat predikatzen du.\nFrantziako kasua.\nFrantzian laikotasun legeak (2004ko martxoaren 15eko legeak z\u00b0 2004-228), zeinak eskoletan erlijio sinboloak debekatzen dituen eta beloa ere barne hartzen duen, beloaren aldeko eta kontrako alderdi politikoen arteko eztabaida piztu du. Muga handi bat sortuz, beloak erlijioaren aurreiritzien aurreko emantzipazioa adierazten duela pentsatzen dutenen artean eta feminismoaren instrumentalizazioari kritika egiten diotenen artean, eskuineko alderdiek arrazismoa, etnozentrismoa eta xenofobia sustatuz.\nHouria Bouteldjak, errepublikako indigenen bozeramaileak, 1958eko Aljeriako gudako jarraipen bat ikusten du eta Frantz Fanon aipatzen du, esanez frantziarren eskutik ez dela musulman emakumeen askatasuna etorriko. Bouteldjak \u201cNi putas ni sumisas\u201d elkarteari kritika egiten dio, estatuko ideologia tresnatzat izendatzen duen heinean. Malika Abdelazizek gogorarazten du beloaren erabilpena erresistentzia sinboloa izan zela Shah tiranian Iranen eta beloa eramatearen edo ez eramatearen eskubidea aldarrikatzen du, emakumeen erabakia izanik. \u201cGakoa zera da, musulmana izatea ez dadila uztartu autonomia eskasa eta eskubide gabeziarekin, ez inorentzat eta ez inoiz gehiago\u201c esaldiarekin ondorioztatzen du.\nIritziak.\nMugimendu feminista honen inguruan plazaratu diren iritziak anitzak dira. Wassyla Tamzali Argeliarra emakumeen eskubideen aldeko aktibista da, eta irainduta sentitzen da ezkerraldeak burka edo zapia defendatzen duenean. Bere esanetan, burka ez da erlijio Musulmanaren sinboloa, ezta erlijio Islamiarrarena ere, herrialde konkretu batzuetan soilik erabiltzen baita, eta bestalde pre-islamikoa baita. Gainera, Tamzalik ez du feminismo islamikoan sinesten, berak dioenez, feminismoa askatasun ideologia bat da, eta Islama obedientzia ideologia.\nAsma Lamrabeten ustez ordea, emakume islamiarrenganako diskriminazioa eragin dutenak instituzio eta sistema erlijiosoak izan dira, ez ordea Islamaren mezua bera. Zapiaren inguruan ere bere pentsamendua partekatzen du, kulturala, politikoa edo ideologikoa ez dela izanik, are gutxiago gizonenganako sumisio sinboloa. Erabaki pertsonala da, jainkoaren eta emakumeen artekoa. Lambartek, bere ikuspuntua eskainiz, Mendebaldekoen jarrera kritikatzen du emakumearen gorputzarekin publizitatea egiteagatik."}
{"id": "883875", "revid": "75584", "url": "https://eu.wikipedia.org/wiki?curid=883875", "title": "Emakumea Erdi Aroan", "text": "Emakumeak Erdi Aroan (V. mendetik XV. mendera) hainbat gizarte rol betetzen zituen: emazte, ama, nekazari, artisau, moja eta beste hainbat boteredun estatus abadesa edo erreginaren kasuetan bezala. \"Emakume\" kontzeptua hainbat eratan aldatu zen Erdi Aroan zehar , hainbat indarrek emakumearen eginkizuna aldatu zutelarik garai honetan zehar.\nGoi Erdi Aroa (476-1000).\nErromatar Eliza Katolikoa, Erdi Aroaren eragin kultural bateratzaile handi bat izan zen, latinaren ikaskuntzaren hautaketarekin, idazketaren artearen zaintzarekin eta bere apezpiku sarearen bidez administrazio zentralizatu batekin. Historikoki, Eliza Katolikoan eta antzinako beste eliza batzuetan, apezpikuaren papera, apaizarena kasu, gizonentzat mugatuta zegoen. Orangeko lehen kontzilioak (441), diakonisak ordenatzea ere debekatu zuen, Epaoneko kontzilioak (517) eta Orl\u00e9anseko Bigarren Kontzilioak (533) errepikatu zuten erabakia.\nMonasterio kristaua ezarri zenean, beste rol batzuk jarri ziren emakumeen esku. V. mendetik aurrera, komentu kristauek, ezkontza eta seme-alaben hazkuntzarako bidearen alternatiba bat eskaini zuten, rol erlijioso aktiboago bat betetzeko.\nAbadesak, berezko eskubidez, figura garrantzitsu bihur zitezkeen, sarri, gizon zein emakumeen monasterioen gainean gobernatuz, eta lur eta botere garrantzitsuak izanez. Hilda Whitbykoa (c. 614-680) bezalako irudiak, nazioan eta nazioartean ere eragin handia izan zuten.\nIrutea, tradizionalki, garai honetako ogibide femeninoetako bat zen, hasiera batean, ardatzarekin eta txaratilaarekin egina; gorua, Goi Erdi Aroaren amaieran sartu zen.\nErdi Aroaren zati handienean, lupuluz egindako garagardoa sartu arte, garagardoaren elaborazioa, neurri handi batean, emakumeek egiten zuten; hau, etxean egin zitekeen lan modu bat zen. Gainera, emakume ezkonduek beren senarrei negozioetan laguntzea espero zen. Elkarte horiek erraztasunak ematen zituzten lanaren zati handi bat etxean edo handik gertu egiten zelako. Hala ere, senarraz bestelako negozio batean aritzen ziren emakumeen Goi Erdi Aroko adibideak erregistratu dira.\nErditzea modu informalean egiten zen, pixkanaka Behe Erdi Aroko okupazio espezializatu bihurtuz. Emakumeak askotan erditzean hiltzen ziren, baina amatasun-urteetatik bizirik ateratzen baziren, gizonak adina bizi zitezkeen, baita 70 urtera arte ere. Emakumeen bizi-itxaropena handitu egin zen Goi Erdi Aroan, elikaduraren hobekuntzaren ondorioz.\nErdi Aro klasikoa (1000-1300).\nLeonor Akitaniakoa (1122-1204) Mendebaldeko Europako emakumerik aberats eta boteretsuenetako bat izan zen Erdi Aro klasikoan. Wace, Beno\u00eet de Sainte-Maure eta Chr\u00e9tien de Troyes bezalako literatura irudien patroia izan zen. Leonor bere aitaren oinordekoa izan zen Akitaniako Dukesa eta Poitierseko kondesa \"suo jure\" bezala 15 urterekin, eta, honela, Europako neska-lagunik preziatuena bihurtu zen.\nHerrad Landsbergekoa, Hildegarda Bingenekoa eta H\u00e9lo\u00efse d'Argenteuil garai honetan eragin handia izan zuten abadesak eta egileak izan ziren. Hadewijch Anbereskoa poeta eta mistikoa izan zen. Hildegarda Bingengoa eta Trota Salernokoa XII. mendean mediku idazleak izan ziren.\nKonstantza, Siziliako erregina, Gaztela eta Leongo Urraka, Joana I.a Nafarroakoa, Melisenda, Jerusalemgo erregina eta haurdun zeuden beste erregina batzuk botere politikoa izan zuten.\nHiri batzuetako emakume artisauak, beren baliokide maskulinoak bezala, gremioetan antolatuta zeuden.\nEmakumeak elizan duen zereginari dagokionez, Inozentzio III.a Aita Santuak honako hau idatzi zuen 1210ean: \"Ez du axola Ama Birjina Santua altuago dagoen, eta, era berean, ospetsuagoa den, apostolu guztiak batera egotea baino, oraindik ez zen Ama Birjinari izan, baizik eta Apostoluei eman zizkien Jaunak Zeruetako Erresumako giltzak\".\nBehe Erdi Aroa (1300-1500).\nBehe Erdi Aroan, Santa Katalina Sienakoa eta Santa Teresa Avilakoa bezalako emakumeek paper garrantzitsua izan zuten ideia teologikoen garapenean eta eliza barruko eztabaidan, eta beranduago Eliza Katoliko Erromatarreko doktore izendatuak izan ziren. Julian Norwich mistikoa ere esanguratsua izan zen Ingalaterran.\nElisabet I.a Gaztelakoak bere senar Fernando II.a Aragoikoarekin konbinatutako erresuma bat gobernatu zuen, eta Joana Arc-ekoak arrakastaz zuzendu zuen armada frantziarra Ehun Urteko Gerran.\nChristine de Pizan Erdi Aroaren amaierako emakume idazle nabarmena izan zen. Bere \"Damen Hiriko Liburuak\" misoginia erasotzen zuen, bere \"Damen Hiriko Altxorra\"k, emakume bertutearen ideal bat eratzen zuen, printzesatik nekazariaren emaztearengana zihoazen bizitza esparruetako emakumeentzat. Printzesari emandako aholkuak gerrari aurrea hartzeko trebetasun diplomatikoak erabiltzeko gomendioa barne hartzen du:\nErdi Aroko azken mendetik aurrera, emakumeen lanari mugak ezartzen hasi ziren, eta gremioak gero eta maskulinoagoak bihurtu ziren; arrazoietako batzuk izan zitezkeen gremioen estatusa eta zeregin politikoa areagotzea eta artisau-industrien lehia gero eta handiagoa, gremioak sartzeko baldintzak gogortzera bultzatu baitzituzten. Emakumearen jabetza-eskubideak ere murrizten hasi ziren aldi horretan.\nErdi Aroko Emakumeen historiografia.\nEmakumeen Historiaren oinarri teorikoak aztertzerakoan, ezinbestekoa da joera historiografiko nagusien gainean aritzea. Kasu honetan joerak feministak dira, nahiz eta honen barruan aldaerak izan daitezken, batzuk jada aski finkatuak eta besteak ikerketa ildo berrien artean garrantzia irabazten ari direnak.\nBerdintasunaren feminismoa.\nAipatu beharreko lehen joera, egun hedatuen dagoena, berdintasunaren feminismoa litzateke. Esan daiteke joera honek XVIII.mendean duela jatorria; Ilustrazioan hasi eta sufragismoarekin eman zituen bere hurrengo urratsak. Beronen funtsa da analisiaren oinarrian beti generoa dagoela, horrela gizon eta emakumeen arteko errealitate sozial desberdinak agerian utziz eta hauek salatuz. Historiaren ikuspegi hau taldekoa da pertsonala beharrean, emakumeek orokorrean zuten egoera aztertzen baitu, aukerarik gabea eta gizonen esanetara mugatua. Ikerketaren barruan, noski, klase sozialak bereizten dira, emakume artisau, nekazari, burges, noble edota marjinatuak kasu. Ildo honetako ekoizpena da aipatuko direnen artean oparoena, nahiz eta Historia tradizionalean ez izan behar beste oihartzun.\nDesberdintasun sexualaren pentsamendua.\nEkoizpenaren hierarkiari jarraituz, bigarren joera desberdintasun sexualaren pentsamendua litzateke. Honen kasuan azterketaren jatorrizko markoa erabat aldatzen da, ez baita gizon-emakumeen desberdintasunetan oinarritzen; hauetaz haratago, emakumeetan zentratzen da, hauek sortu eta garatutako kultura material zein pentsamendua balioan jarriz. Bide batez, erakusten du emakumeak bestelako pentsamendu batez baliatu behar izan direla menderatzaileaz at eta berau adierazteko gai izan direla euren idatzi nahiz ekintzetan. Hortaz, arlo honetan landuko diren gaiek emakume subjektuan soilik izango dute zentzua, gizonak ez baitira abiapuntu edo erreferentzia besteetan legez; Historia tradizionalean kontuan hartzen ez diren esparruak baloratzen dira, emakumeen errealitatearen islada direnak, gizonenarekiko oso ezberdina. Gai hauen artean aurki daitezke emakumeek zituzten jakintzetan oinarritutako aferak, ama-alaben arteko harremana, esaterako. Beraz, desberdintasun sexualaren funtsezko ikerketa esparru izango dira emakumeen arteko harremanek presentzia zuten eremuak, hala nola etxea edota komentua Erdi Aroko kasuan.\nFeminismo marxista, ekofeminismoa eta beste hainbat.\nJoera hauekin batera badira beste bi, hauen aldean gutxiago hedatuak, baina azken hamarkadan Espainiako Erdi Aroko ikerketa markoan hauspotzen ari direnak: feminismo marxista eta ekofeminismoa. Lehendabizikoari dagokionean, feminismo marxistak dio emakumeek gauzatutako etxeko lanen doakotasunak halabeharrez gainbalioa sortzen duela. Honek familia osoari egiten dio mesede, baina kapitala familiako gizonaren ondorio den usteak emakumearen funtzioa ukatzen du. Lan hauek bereziki esanguratsuak dira Erdi Aroan, familiak instituzio gisan zuen garrantzia dela eta; industriaurreko gizarteetan emakumeeek egindako lanak (ume, gaixo edo helduen zaintza, elikadura, etab.) erabat balio gabekotzat hartzen ziren, hauen eginbehar natural moduan.\nEkofeminismoarekin jarraituz, korronte honek emakume eta gizonek naturarekin duten harremana azaltzen du, hauen desberdintasunetan sakonduz: gizonezkoek baliabide naturalak ustiatzeko eta naturak eskaintzen dizkien irabaziak hartzeko joera nabarmenagoa dute; emakumeen artean, aldiz, ingurunearekiko kontzientzia handiagoa nabari da. Fenomeno hau azaltzeko feminismo marxistarekin egin behar da lotura, emakumeen funtzioak, hots, familiaren biziraupenak, eragin zuzena baitu euren natura eta baliabideak baloratzeko moduarekin. Erdi Aroaren kasuan, ildo interesgarria izan daiteke garaian naturarekin zuten harreman estuagatik.\nHauez gain, badira beste hainbat ikerketa-ildo Cristina Segurak (2008) jorratu beharrezkotzat dituenak. Horien artean dago Erdi Aroko emakumeen eta botere politikoaren arteko harremanen analisia, azken urteetan hauspotzen ari bada ere, sakondu beharrekoa Seguraren hitzetan. Honi lotuta dator \u201cReginalitatea\u201d, finean, erreginen aginte eta errealitatearen azterketa, egun indar handia hartzen ari den gaia.\nAzkenik, aipagarriak lirateke ere sakontzera bidean Erdi Aroko penintsulako emakume musulmanen edota Portugalgo Erreinuko emakumeen Historia.\nEmakumea Erdi Aroko gizartean.\nErdi Aroko emakumearen egoera orokorra ezagutzeko, oinarrizkoak diren hiru gai azalduko ditugu. Erdi Aroan emakumearen \u201cirudi ideala\u201d eta \u201cbizitza erreala\u201d aztertuta, Erdi Aroko gizartean emakumeek izan zuten rolari buruz hitz egingo dugu. Horrez gain, Erdi Aroko emakumeek hezkuntza jasotzeko zuten aukerari buruz arituko gara, hain zuzen, gizarte-estamentuetako kide ezberdinen egoera aztertuko dugularik. Azkenik, Erdi Aroan emakumeen bizitza kontsakratu moduak nolakoak izan ziren ikusiko ditugu. \nEmakumearen irudi ideala.\nErdi Aroko emakumearen irudia kontraste handiko xehetasunekin aurkezten da. Izan ere, ideia oszilakor eta pendularrek osatzen dute irudi teoriko hau; hau da, batzuetan emakumearenganako mespretxua ematen da, eta bestetan aldiz, emakumea adoratzen da. \nHasteko, Erdi Aroko emakumearen irudi bat sortzen lagundu zuten \u201cfaktore\u201d nagusiak lau izan ziren: elizgizonek eta monjeek sortutako kontzeptuak, aristokrazia, hiriko burgesiak eta kasu batzuetan, Erdi Aroko emakume batzuen bizitza eta lan literiarioak. Beraz, iturri laiko zein eklesiastikoek, denboraren bidez eboluzioak eta erregresioak izan zituen emakumearen ikuspegi kontrastatzailea sortu zutela esan daiteke . \nErdi Aroaren hasieratik, ideia nagusia emakumearen menpekotasuna izan zen. Gizonek emakumeak gutxiesten zituzten, ez haien nortasunean oinarrituz, azpikotzat hartzen zuten sexuan baizik. Horiek horrela, ideia horrek \u201ckontradoktrina\u201d bat izan zuen kontrapartida gisa: emakumearen \u201cnagusitasunarena\u201d. Izan ere, Erdi Aroan estu lotuta egon baitzen Ama Birjinaren gurtzarekin eta \u201cjendetasunaren\u201d idealarekin.\nXII. mendetik aurrera batez ere, hirietako erdi-mailako eta goi klaseak emakumeenganako irudia osatzen lagundu zuten. Gizarte-klase horien oinarrian, emakume ezkonduen, ezkongabeen edo alargunen rola nabarmentzen da; merkataritza-jarduera bat aurrera eramaten zuten haiena, batik bat. \nHala ere, burgesiako esku-hartzeak, Behe Erdi Aroan bereziki, \u201cmisoginia\u201d moduko bat ekarri zuen. Bada, emakumearen irudia erabat okertu zen. Izan ere, nobela edo ipuin pikareskoen (\"contes gras\"), eta jai egunetan juglareek kontatzen zituzten troben (\"fabliaux\") bidez, emakumeak irrigarri uzten zituzten klase sozial (burgesak) horren aurrean (senarren menderatzaile, sorgin eta maltzur bezala aurkezten zituzten, besteak beste). Hortaz, ideia berri horiek, bai damari zuzendutako \u201cgorteko maitasunaren\u201d ideala eta baita Mariaren gurtzarekin ematen zen \u201cbikaintasunaren\u201d ideala ilundu zuten .\nBestalde, kontuan hartu behar dira emakume beraien idazkiak, hauek emakumeen irudia osatzen lagundu baitzuten (beranduago, hala ere). XIV. mendera arte, laikoak ziren emakume idazle gutxi egon baziren ere, Christine de Pizan bezalako idazleek, emakumearen erabilpenerako obra hezigarriak idatzi zituzten . \nLaburbilduz, Erdi Aroko emakumearen irudia iturri hauetatik sortu zen: mojeak, elizgizonak, asistokrazia eta burgesiako kideak. Haatik, irudi hori anbiguoa da. Batzuetan, emakumea gizonaren menpeko aurkezten baita, \u201cEva\u201d-ren ezaugarriak hartzen dituelarik (\u201cdebekatutako fruitutzat\u201d eta tentazio-iturritzat hartzen da). Aitzitik, Maria Birjinaren ezaugarriak hartzen ditu ere (maitasun zintzo, samur eta adoretsu baten arrazoi delarik). Dena den, kontuan izan behar da emakumeek askotariko bizitza izan zutela eta ez garaiko herri-irudimenak sortutako estereotipoek erakusten digutena soilik . \nEmakumearen bizitza gizarte estamentu ezberdinetan.\nDama poema erromantikoen objektua izan zen. Erdi Aroan zehar nolabaiteko askatasuna izan zuen; horietako asko lurjabeak izan baitziren, eta bakarrik bazeuden, independentzia handiz jokatzen zuten. Izan ere, azken horiek pisu erabakigarria zuten ekonomian eta gizarte feudalean, gizonezkoen eskubide berdinak\u00a0eskuratzen zituztelarik. Beraz, lur-jabe zen emakumea boteretsua zen, nahiz eta askotan feudoei \u201clotuta\u201d egon beharra zuen; hots, haren sentimenduak baztertzen ziren eta ezkontzak gurasoek adosten zituzten. Hitz gutxitan, emakume batek lurra bazuen eta alargun bazegoen edo ezkongabe geratzen bazen, gizarte-botere handia bereganatzen zuen, autonomia nabarmena izanik .\nErdi Aroko aristokraziako emakumeak ere garrantzi handia zuen ama eta emazte gisa. Bere funtziorik garrantzitsuena, beraz, etxean burutzen zen. Jaun feudala gerrara abiatzen zenean, emaztea uzten zuen familiako ondasunen administratzaile gisa. Horrek suposatzen zuen gai izango zela ezagutza juridiko zabal eta konplexuak gauzatzeko. Adibidez, maiordomoa eta gainerako langileak gainbegiratu behar zituen, eta familia-ogasunaren administratzaile jardun behar zuen. Gainera, gerra-garaian Gaztelua defendatu behar zuen hura erasotzen bazuten .\nBestalde, burges arrunt baten emaztearen jarduerak ez ziren oso desberdinak aristokraziaren damaren jardueretatik. Emakume langile edo nekazariak aldiz, oso erantzukizun desberdinak zituen gizarte-klase altuenetako dama edo dirudun burges baten emaztearekin alderatuz :\nMaila sozial baxuenetako emakumeek ez zituzten ondasun handiak ikuskatu eta administratu behar. Hala ere, ezkonduta edo bakarrik egon, haien erantzukizunak ez ziren txikiagoak. Bada, emakume horiek beren gizarte-estamentuko gizonen antzeko zeregina zuten: beren burua eskaini behar zuten kontratatuak izateko. Bizitzeko lan egin behar zuten, etxeko ekonomia biribiltzen laguntzeko eta, ezkonduta bazeuden, senarren lan berak egiteko. Ia Europa osoan, \u201cemakume bakartien\u201d kasuan, industria-lanen bat egiten bazuten, gremioek \u201ckide oso\u201d gisa onartzen zituzten, gizonen eskubide eta betebehar berberekin.\nKomentu batean bizitzera erretiratzen ziren mojek Erdi Aroko gizartean paper garrantzitsua betetzen zuten: emakume-komunitate liriko baten gizarte-garrantzia, komentuaren garrantziarekiko zuzenki proportzionala zena .\nEmakumearen hezkuntza.\nErdi Aroko emakumearen hezkuntzari dagokionez, gutxienez hiru alderdi azter daitezke: Emakumearen hezkuntzarako idatzitako lanak; Erdi Aroan emakumea sar zitekeen \u201cikastetxeak\u201d eta Erdi Aroko emakumeak lortutako alfabetatze-mailak.\nXIII. mendera arte, gutxienez, ez dira ugariak emakumea prestatzeko \u201clan didaktikoak\u201d. Halaber, ordutik aurrera, ugariagoak izaten hasi ziren .\nEmakume gortesauari bere estamentuko modalak eskuratzeari buruzko instrukzioa egiten zitzaion; hala nola, irakurtzen eta idazten jakitea, xakean jolastea, istorioak kontatzea, abesten jakitea, instrumentuak jotzea, eta abar. Damaren hezkuntzari buruzko hitzarmen serioenak, aldiz, sakonagoak diren alderdiak azpimarratzen dituzte, \u201cgorteko maitasunaren\u201d praktikarako prestatu beharreko trebetasunak sortzea baino. \nDama batek hartu behar zuen erudizioaren inguruko jarrerak oszilakorrak ziren autore guztien artean: oro har, irakurtzen ikastea bultzatzen zen Eskritura Santuetarako sarbidea izan zezaten, baina ez zen beti sustatzen idazketaren ikaskuntza. Bestalde, beheko klaseetako emakumeek askoz ere sarrera mugatuagoa zuten heziketarako; langile-klaseetako neskak hirietan kokatutako \u201ceskola txikietara\u201d sar zitezkeen, eta inoiz ez landa-eremuan\u00a0 .\nErdi Aroan, emakumeek lau \u201ceskola\u201d motatan jaso zezaketen oinarrizko irakaskuntza: komentuetan, jauretxeetan (emakume handien zerbitzura), lanbide batzuetan eta oinarrizko eskoletan, ikaskuntza gisa lan eginez (eskola horietan klase pobreenetako haurrak ere sartzen ziren). \nMojek ematen zuten edukiari buruz, iturrien urritasun eta zatiketagatik, oso zaila da horri buruzko ideia zehatz bat osatzea. Hala ere, zalantzarik gabe, oinarrizko perpausak, abestiak, joskintza, iruteko artea, iraizpen-egintzak eta ohitura onak ikasten zituzten haurrek; eta, gutxienez, monasterio garrantzitsuenetan, latinaren eta atzerriko hizkuntzaren oinarrizko nozioak ematen zituzten .\nDena den, neskek ez zuten gramatika-eskoletara sartzeko erreztasunik (mutilek ez bezala). Are gutxiago, eskola katedradun edo monografikoetan eta unibertsitateetan .\nLangile-familietako haurrak, noski, hezkuntza-sistematik at gelditzen ziren. Oro har, ofizioren bat ikas zezaketen, bai gurasoekin eta bai tailerrean ikasiz. Antzeko zerbait gertatzen zen nekazariekin eta etxeko zerbitzariekin; oro har, guztiek ez zuten hezkuntza formalik. Gehienetan, analfabetoak ziren.\nSalbuespenak salbuespen, emakumeek medikuntzari buruzko ezagupenak izatea espero zen; hain zuzen ere, familia-medikuntza eta emakumeek pairatzen zituzten gaixotasunen gainekoak. Izan ere, medikuntzako tratatuak aurkitu dira, bereziki emakumeek idatziak eta itzuliak.\nEmakumearen bizitza kontsakratu moduak.\nAzkenik, giltzapetuen bizitzaz, beginen, edo Erdi Aroan sortutako emakumeen erlijio-mugimenduen jatorriaz eta txertaketaz hitz egingo dugu. \nJatorrian (III. mendean) giltzapean bizi zirenak eta eremutarrak bereizi egiten ziren; izan ere, lehengo horiek etxola edo haitz baten entzerratzen ziren: sarrera itxia zuten, eta kanpoaldearekin zuten harreman bakarra elikagaiak pasatzeko leiho bat zen. IX. mendetik aurrera, horien bizimodu sakratua \u201curbanizatu\u201d egin zen; hau da, hiriei lotuta geratu zen.\u00a0 Giltzaperatuta bizi ziren emakumeen bizilekuak eliza baten ondoan eraikitzen hasi ziren, edo monasterio baten ondoan baita ere; hiriaren ateetan edo hilerrian, besteak beste. Batzuetan, lorategi txiki bat izaten zuten eta orobat, haien bakardadea ez zen erabatekoa; etxeko animalia bat hazi baitzezaketen edo zerbitzari bat izanen zuten. \nGuztientzat arau unibertsalik izan ez arren, badakigu Erdi Aroan zehar eraman beharreko bizimoduari buruzuko tratatuak zabaldu zirela; baliteke ezagunena\u00a0Giltzapetuen bizitzari buruzko tratatua izatea. \nEmakume horiek kastitate, obedientzia eta egonkortasun botoa ematen zuten. Horiek horrela, beren ondasunak administratzen zituzten\u00a0 eta diruarekin karitate-lanak egiten zituzten. Izan ere, aurkitutako itunek adierazten dute nolako bizimodua eraman behar zuten. Hala nola, janzkera, jan zezaketen janaria (garai litrikoren arabera), orazioa, isiltasunari eskainitako denbora eta eman zitzaketen zerbitzua erregulatzen zen. \nBestalde, XIII. mendearen lehen erdian, batez ere Frantzian, Alemanian eta Herbehereetan, \u201cemakumeen erlijio-mugimenduak\u201d eman ziren. Hots, \u201cemakume gupidagabeek\u201d Honorio III. Aita Santuaren baimena (1216-1227) lortu zuten elkarrekin bizitzeko eta elkarren artean eraikitzeko. Era berean, kontuan izan behar da, Pontifikazioaren baimen hau beginen mugimenduaren antolaketaren oinarrian aurkitzen dela. \nHasiera-hasieratik, beginek maiseatzaileak izan zituzten, hau da, kritikak jaso zituzten. Izan ere, laikoak baziren ere, fededun gisa bizi zirelako; Eskritura Santuak gainerakoek ez bezala erabiltzen zituztelako. Beraz, sekularraren kontroletik ihes egiteko asmo horiek, haserrea ekar zuten. Horiek horrela, eliza instituzionalak jarrera ezberdinak izan zituen: teologo eta artzain batzuek baztertu egin zituzten, heresiarekin parekatuz eta beste kasu batzuetan, Elizaren ibilguetan \u201cintegratzen\u201d saiatu ziren. \nXIII. mendearen bigarren erditik aurrera beginismoaren balorazioa gero eta negatiboagoa izan zen; neurri batean aurreiritzi zehaztugabeengatik; eta orobat, mugimendua bera benetan degradatzeagatik.\nAmaitzeko, interesgarria da aipatzea beginek ez zutela latinez idazten, haien ama-hizkuntzan baizik. Hori dela eta, beginak antzinako flamenkoaren, neerlandar primitiboaren, alemaniera primitiboaren eta frantsesaren garaiko dialektu batzuen lehen idazleen artean kokatzen dira.\nEmakumearenganako biolentzia eta tratu txarrak.\nGaur egungo pentsamoldearentzat gizarte feudalaren ohiturak gogorrak, arrotzak eta gupida gabekoak zirela baieztatu daiteke. Emakumearen ikuspegitik gizarte hori osatzen zuten mendeak oso bortitzak izan ziren. Erdi Aroan, emakumeek jasaten zuten indarkeria gizarte-sare oso konplexu batean artikulatzen zen, hots, indarkeria orokorra jasaten zutela esan daiteke. Aitzitik, egoera hori ez da desagertu emakumeentzat, feudalismoarena bezalako indarkeria sortzen du kapitalismoak, alabaina sofistikatuagoa. Jarraian aipatuko diren azalpenek Europa osoari egiten die erreferentzia.\nCristina Segura ikerlariaren arabera, gizartea bi taldetan banatzen zen, soilik sexua kontuan hartuta. Honek harreman hierarkiko bat ezartzen zuen, gizonek erabakitzen zutelako emakumeen gizarte aukerei eta portaerei buruz. Emakumeak, eskubide barik eta iritzirik eman gabe, gizonek ezarritako bizitzaren diseinuaren menpe bizi ziren. \nArestian esandakoari irmoki loturik doa etxeko esparrua. Emakumeak isolatuta egoteko bide erabakigarria suertatzen da, ugalketa-lanetan eta erreprodukziora bideratzen baitziren. Gauzak horrela izanik, ezinezkoa zen emakumeek beren gorputzaz eta askatasunaz baliatzea, lehenik aitaren menpe eta gero senarraren menpe baitzeuden. Hortaz, begi bistan dago indarkeria endemiko baten baitan barnebiltzen zirela . \nEra berean, emakumeek aukera bakarra izan ohi zutela adierazi du Cristina Segurak, hain zuzen ere, etxea utzi eta serorategi batean edo komentu batean sartzea. Hots, etxeko espazioetatik ihes egiteko bide bakarra bizitza erlijiosoa izan zen. Espazio honetan, emakumeek beren gorputzaz, harremanez, jarduerez erabaki zezaketen. \nBestalde, tratu txarrak emateak ez zekarren inolako deliturik, beti ere emakumea familiako kidea zela uste bazen. Deliturik zigortuena adulterioa eta bortxaketa zen, alabaina soilik delitu femeninoa zen, heriotzaz zigortuak izaten ziren. Bortxaketak aztertuz, guztiz ezberdina zen emakume ezkondua edo ezkongabea bazen. Ezkongabearen kasuan, eskribuari zin egin behar zion bere borondatearen kontra bortxatua izan zela, soilik horrela jaso zezakeelako laguntza eta ordaina. Gainera, arazo hori bortxatzailearekin ezkontzen konpon zitekeen. Aitzitik, emakume ezkondu baten kasua askoz korapilatsuagoa zen, hau da, beste gizon baten jabetzaren aurka egitea zen, beraz bortxatzaileak eginikoa delitutzat hartzen zen. Alabaina, andreak frogatu egin behar zuen, eta, horretarako, beste emakume batzuek lagundu behar zioten errugabetasunaren zina egiten . \nGuzti horretaz gain, eliza ofizialaren eskutik tratu diskriminatzailea jasotzen zuten, hau da, lege patriarkalaren bidez eragindako indarkeria areagotzen lagundu zuen. Jokaerak ondo definituak zeuden eta emakume batek hori bete ezean, berriz ere delitu gisa hartzen zuten .\nZalantzarik gabe, Erdi Aroko emakume guztiek indarkeria estruktural eta endemikoa jasaten zuten. Tratu txarrak jasotzeaz gain, eremu biolatzaile batean artikulatzen ziren, gainera etengabeko prostituzioa nagusi zen .\nEmakumea arlo juridikoan.\nJanire Castrillo ikerlariaren arabera argi dago Behe Erdi Aroan hainbat lege neurri egon zirela emakumearen jardun juridikoa mugatu zutenak. Oro har, emakumeek betidanik ahalmenak murriztuta izan arren aktibatu zitzaketen baldintza batzuk betez gero. \nEmakumeek negozioen munduan jarduteko zuten gaitasuna ez zuen murriztu Velayoren legeak. Babes gisa ulertu behar da, nahiz eta garaiko testuek \u201conura\u201d edo \u201claguntza\u201d bezala adierazi. Edozein kontratu egintza egin zezaketen, aldez aurretik uko egiten bazioten. Horrela emakumeek onartu egiten zuten izapideen erabateko jabetza hartzen zutela, eta esandako izapideak egitea onartzen zutela. Baiezkoa emanda, kontratugileari ziurtatzen zioten sinatutako egintzak erabateko balioa izango zutela etorkizunean. \nArestian esandakoaren harira, Euskal Herriaren kasuan, euskal notario-iturrietan begi bistan geratu da lehen uko egiteak XV.mendearen hasieran eman zirela. Honen adibide adierazgarri bat 1401eko dokumentuan agertzen den lehen ukoa da. Dokumentu honetan Gonzalo G\u00f3mez de Butr\u00f3nek eta Elvira S\u00e1nchez de Zamudiok ondasunak beraien oinordekoen artean banatu zituzten. Senarraren dohaintza berresteko baino ez zuen parte hartu, eta ondoren, ohiko legeei uko egin zien. Beraien testamentua hurrengo hau da:\"la ley que dize el derecho e accion del Aveliano bien d'el certificada\"Denboraren poderioz eta hurrengo urteetan, eskubide honen kopuruak gora egin zuen. Beste adibide aipagarri bat 1471 urtean Fortun de Ugaldek eta Marina S\u00e1nchez de Ibargoyk Elorrioko kontzejuari korta saldu zioten momentua da. Adierazi zuten ukoa notario-iturrietan ikusi daiteke :\u00a0\"\"la ley del Beleyano, en que nota que ninguna muger non pueda faser cosa ninguna nin sea firme su fecho y la dicha ley espresamente non renun\u00e7iare\" \u2026 \"seyendo certificada de la dicha ley por el escribano de esta carta, la renun\u00e7io de mi con todo su beneficio, segund ella canta\"\"Uko egitearen babes-neurri horiek beste muga bat ezarri zuten maila juridikoan jarduteko, eta horrek emakume ezkonduei eragin zien soilik. Hots, ezkontza lizentzia izatearen betekizuna izan zezaketen. Ezkontza-gizarteko senar emazteen nagusitasunaren printzipioarekin harminizatzen zuen, eta, haatik, ezkongabeak eta alarguna muga horietatik at geratu ziren. \nXV.mendean lizentziaren erreferentzia orokortuz joan zen eta XVI.mendearen hasieran, Azkoitiako Maria Lopez de Bidaurretak esan bezala:\"\u201cninguna muger casada podia faser contrato alguno a menos que en el tal contrato interviniese e pro\u00e7ediese la licencia marital\u201d\". Gauzak horrela izanik, emakume ezkonduek eginiko kontratuen goikaldean sistematikoki lizentzia jasotzen zuen formula bat agertzen hasi zen. Emazteek beti gizonaren lizentzia behar zuten, baita beraien ondasun propioak saldu nahi zituztenean ere. Honen adibide 1418ko Diego Fernandez de Olate y Mayor de Gauna senar-emazteek eginiko errotaren salmenta litzateke:\"\"Sepan quantos esta carta vieren como yo, Diego Fernandez de Olarte, alcalde que so entierra de Alava por mi se\u00f1or Y\u00f1igo Lopez de Mendoza, vecino y morador que so en Lagardaguhy que es en la dicha tierra de Alava, por mi mesmo; e yo, do\u00f1a Maior de Gauna, muger legitima que so del dicho Diego Fernandez de Olarte, con licencia y autoridad y mandamiento del dicho Diego Fernandez, mi marido, la cual me da e otorga para lo en esta carta contenido\u2026\u201d.\"XII.mendetik aurrera Elizak ezkontza kanonikoak onartu zituen. Bikote ezkonduari egozten zitzaizkien betebeharrak, besteak beste, monogamia, leialtasuna, ezkontza-zorra eta ezkondutako bizitza egitea izan ziren, alegia. Dena dela, iturrietan bestelako aipamenak ere agertzen dira, hots, bikotearen adostasunez egindako banaketei buruzkoak hain zuen . \nCastrillok azpimarratu bezala, senarra eskubide guztietaz jabetzen zen, kasu honetan, familiaren zuzendaritzarako eskubideaz gozatzen zuen eta emaztea honen menpeko posizioan artikulatzen zen. Era berean, ezkontza zuzenketa ere senarraren ahalean sartzen zen eta horren ondorioz, presio psikologikoen edo gorputzeko zigorren bidez emaztearen portaera zuzentzeko ahalmena zuen. Beraz, senarraren indarkeria eta beldur psikologikoa guztiz zilegiak ziren. \nEzkontza lizentzien inguruko auzia ere aipatu beharrekoa da. Iturrietan gizonezkoen nagusitasuna begi bistakoa da, eta iturrien arabera ezinbestekoa da emakumeek ezkontza-lizentzia izatea kontratuak egiteko edota epaiketetara joateko. Hala ere, esan ohi da autoritarismoa baino adostasuna izan zela . \nEmakumeen ahalmenak alarguntzarekin agerian uzten ziren. Hots, autonomia zabal batetaz gozatu zezaketen, eta erabakitzeko gaitasun osoa hartzen zuten: alde batetik beraien ondarea administratzeko, seme-alaben tutoretza gauzatzeko eta herentzia banatzeko. Herentzia banatu eta gero, oraindik ahaidetasun-hierarkian garrantzi esanguratsuko kontsidezarioa izaten jarraitzen zuten, biloben tutoretza-kontseiluetan parte hartuz eta ezkontza politikari buruz kontsultak emanez.\nAitzitik, alargun askok ez zuten \u201cpribilegio\u201d edo emakumeen aldeko balditzekin gozatu. Senarrak testamentuetan maiz aginduak uzten zituzten eta, horren ondorioz, senarraren ondasunak eranzi behar izan zituzten; soilik ezkontzan emandako dotea gordetzen zen eta, ondorioz, emaztearen estatus ekonomikoa okertu egiten zen. Gauzak horrela izanik, alargun pobre eta babesgabearen irudia sortzen zuen, eta horrek auzokide eta legegileen errukia piztu zuen .\nEmakumea Euskal Herriko Erdi Aroan.\nEuskal Herriko Erdi Aroko testuingurua aztertuz, emakumeak familian zuen papera, ezkontzaren balioa eta emakumeen eguneroko lanbideak jorratuko dira azpiatal honetan. Lehenik eta behin, Erdi Aroko familia eredu patriarkal batetan oinarritzen zela ulertu behar dugu, familiaren buruak autoritaterik handiena hartzen zuelarik. Lekuko kasuak ikusiz, O\u00f1atiko, Urdu\u00f1ako edo Gernikako udal ordenantzarenak ditugu eskuartean. Horietan, familiako buruak menpeko gizabanako guztiak fisikoki zigortzeko eskubidea zutela helarazten da. Hein batean, emakumearen eguneroko menpekotasunaren eta indarkeriaren isla ematen dute. Gainera, emakumeak familiaren buruzagitzan bigarren plano bat hartzen zuten moduan, herentzia jasotzerako orduan ere paper berdina jasaten zuten. Maskulinitatea ezartzen baitzen lehentasun gisa etxearen jabetza eskuratzeko orduan, hau da, ezkontza kontratuen azterketari esker, dote edo ezkonsari gisa emakumeen %70 inguruk diru kopuru aldakorrak jasotzen zituztela jakin da, aitzitik, emakumeen %30 soilik izan ziren etxeen oinordekoak. Alabek semeek baino dote hobeagoak jasotzen zituzten maiz, izan ere, neskek ezkontza edo erlijioan sartzea zuten irtenbide bakarra, semeek ikasketa eta karrera profesional, militar edo politikoak garatzeko aukera gehiago zituzten bitartean.\u00a0Bestalde, ondasuna alaba bati transmititzearen arrazoia koiunturazko zirkunstantziek zehazten zutela ikertu da, arrazoiak hauek zirelarik: anai absentziak, zorpetze egoerak, anai nagusiaren eta gainerako anai arreben arteko adin desberdintasunak, alboko ahaideen legatuak jasotzeak eta ezkontza akordio on bat lortzeko hautagai hoberentzat aurkeztea .\nEmakumearen errealitate honen bitartez, familiako gizonaren autoritate eta prestigio maila ikus genezake, emakumea bere menpekotasunean giltzapetuta gelditzea ekarri zuena. Modu honetan,\u00a0 Erdi Aroan, lana etxe bereko gizabanakoen artean banatzen zela ikusi da, hain zuzen ere, sexuaren, adinaren eta barne hierarkian zuten posizioaren arabera. Familiaren barnean, produkzioan oinarrituta, gizonen eta emakumeen lana desberdina eta osagarria izan zen. Emakumeen kasuan, euren lan jarduerak bigarren maila batetan gelditu ziren, etxeko lanaren hedapen gisa ulertuta. Era berean,\u00a0 familiako burua, negozioaren titular bakartzat jo zen. \nEmakumeek etxeko lanak egiten ematen zuten egunaren zati handi bat, garai hartan gaur egun baino zabalagoa eta gogorragoa zena. Adibideak ikusiz, etxea urez hornitzeko emakumeek ia egunero iturrietara joan behar izaten zuten, distantzia ertainetara eta pisu handiarekin bueltatuz. Gainera,\u00a0 arropa garbitzeak ibaietara joatea ekarri zuelarik, nahiz eta, hotz egin eta dena lehortu arte itxaron behar izan.\u00a0 Hori gutxi izanik, etxeko lanek, baratzeko lanak, animaliak zaintzea, egurra pilatzea eta beste zeregin batzuk barnebiltzen zituen. Funtsezko zeregin horiek burutu ondoren, emakumeak familiaren diru-sarrerak maximizatzen ahalegindu ziren. Nekazal eremuen kasuan, hainbat jardueratan espezializatu ziren, hala nola, lurra jorratzen, buruxkak biltzen edo aletzen. Gainera, neskame edo jornalari moduan aritu behar izan ziren zeregin horiek burutzeko. Beste kasu batzuetan berriz, baserrien, korten, erroten eta ferrerien jabeekin erdi mailako kontratuak sinatu zituzten, batzuetan bakarka, alargun batzuek egin zuten bezala, eta beste kasu batzuetan, senarrarekin. Hiri munduko lanbideak ikertuz, errementari, zurgin, zapatari eta beste artisau batzuen tailerrak ugaritu ziren, diru iturriak dibertsifikatzea ahalbideratu zutenak. Emakumeen kasuan, egunero lagundu zuten familia-negozio horietan. Baina familiaren zirkuluan egindako lanaz haratago, hiri-ingurunean emakumeak\u00a0 modu autonomoan bete zituzten lanbide zehatz batzuk sortu ziren, hau da,\u00a0 ogia egiteko prozesu ezberdinetan parte-hartzea; elikagaien, argiztapen-objektuen eta ehungintzako artisautza objektuen salmenta; ospitaleko gaixoen zaintza; etxeko zerbitzuak; ostatuetako eta tabernetako eskaintza; lanbide erlijosoak; eraikuntza prozesuko hainbat lanbide etab.\nAipaturiko ofizio guzti horietan, ez zuten gizarte begirune handirik izan, eta ez zuten irabazi handirik lortu. Izan ere, lanaren gizarte-antolamenduak prekarietate nabarmenezko egoeran utzi zituen emakumeen lanbideak. Ikusi daitekeenez, emakumeen soldatak gizonezkoenak baino txikiagoak izan ziren eta gainera, emakume langileei askotan \u201cemakume\u201d deitu zitzaien, gizonezkoei\u00a0 \u201cpeoi\u201d edo \u201cmaisu\u201d bezala deitzen zitzaien bitartean. Bestalde, beren lehentasunezko lanbideek ez zuten inoiz gremio-izaerarik izan, eta gremio batentzat lan egin zutenean, ez zitzaien utzi gremioaren egitura instituzionalaren parte izaten ."}
{"id": "883877", "revid": "336", "url": "https://eu.wikipedia.org/wiki?curid=883877", "title": "Sofia Mecklenburg-G\u00fcstrowekoa", "text": "Sofia Mecklenburg-G\u00fcstrowekoa (1557ko irailak 4 \u2013 1631ko urriak 14) Danimarka eta Norvegiako erregina bilakatu zen Frederiko II.a Danimarkakoarekin ezkontzean eta Kristian IV.a Danimarkakoa eduki zuten. Schleswig-Holsteingo erregeordea izan zen 1590 eta 1594 artean."}
{"id": "883878", "revid": "105290", "url": "https://eu.wikipedia.org/wiki?curid=883878", "title": "Changpa", "text": "Changpak tibetar talde etniko seminomada da, artzaintza bizimodu duena. Gehienbat Tibeteko Changtang eskualdean bizi dira, gutxiengoa mendebaldeko Tibeteko eskualde autonomoan izanda."}
{"id": "883879", "revid": "105290", "url": "https://eu.wikipedia.org/wiki?curid=883879", "title": "Dogra", "text": "Dograk (dogriz: \u0921\u094b\u0917\u0930\u093e / \u0688\u0648\u06af\u0631\u0627) indo-ariar talde etnikoa da, Jammu eta Kaxmir estatuan eta inguruko eskualdeetan jatorria duena. Euren hizkuntza, dogri, indoariar familiakoa da. Dogra rajputek 1947raino gobernatu zuten Jammun."}
{"id": "883880", "revid": "512", "url": "https://eu.wikipedia.org/wiki?curid=883880", "title": "Kabardino", "text": "Kabardinoak (kabarderaz: \u041a\u044a\u044d\u0431\u044d\u0440\u0434\u0435\u0439 \u0430\u0434\u044b\u0433\u044d\u0445\u044d\u0440; adigeraz: \u041a\u044a\u044d\u0431\u044d\u0440\u0442\u0430\u0439 \u0430\u0434\u044b\u0433\u044d\u0445\u044d\u0440; ) zirkasiar hamabi tribuen nagusienaren kideak dira. Euren hizkuntza, kabardera, ibero-kaukasoar familiakoa da.\nGehiengoa Kabardino-Balkarian bizi dira. Hala ere, diaspora zabala dago Turkian."}
{"id": "883883", "revid": "105290", "url": "https://eu.wikipedia.org/wiki?curid=883883", "title": "Kannada (herria)", "text": "Kannadak () Indiako hego-mendebaldean bizi den talde etno-linguistikoa da, Karnatakan jatorria duena. Inguruko estatuetan gutxiengo inportanteak ere badaude. Euren hizkuntza, kannada, dravidiar familiakoa da."}
{"id": "883884", "revid": "96586", "url": "https://eu.wikipedia.org/wiki?curid=883884", "title": "Tekla Ikoniokoa", "text": "Tekla (, \"Th\u00e9kla\"; ca. 30-325) hasierako kristau elizaren santua zen eta Paulo Tarsokoaren jarraitzaile ezaguna. Bere bizitzaren lehen agiria Testamentu berriko apokrifoetan agertzen da, Paulo eta Teklaren Ekintzatan."}
{"id": "883885", "revid": "105290", "url": "https://eu.wikipedia.org/wiki?curid=883885", "title": "Khakas", "text": "Khakasak (khakaseraz: \u0422\u0430\u0434\u0430\u0440\u043b\u0430\u0440, \"Tadarlar\"; ) Siberian (gehienbat Khakasian) bizi den talde etnikoa da. Euren hizkuntza, khakasera, turkiar familiakoa da."}
{"id": "883886", "revid": "1545", "url": "https://eu.wikipedia.org/wiki?curid=883886", "title": "Khanty", "text": ""}
{"id": "883887", "revid": "1545", "url": "https://eu.wikipedia.org/wiki?curid=883887", "title": "Komi herria", "text": ""}
{"id": "883888", "revid": "336", "url": "https://eu.wikipedia.org/wiki?curid=883888", "title": "Martzelina (santua)", "text": "Santa Martzelina ( \u2013 397) Treverisen, Galian jaioa, birjina eta santu katolikoa izan zen. Bere bizitza aszetismo eta otoitz egiten eman zuen. Jaia, uztailak 17 da. Bere aita Behe Erromatar Inperioko Galiako pretorioko Prefekturako prefektua zen eta bere anai gaztea Anbrosio Milangoa."}
{"id": "883889", "revid": "512", "url": "https://eu.wikipedia.org/wiki?curid=883889", "title": "Teresa Cartagenakoa", "text": "Teresa Cartagenakoa (Burgos, 1420 eta 1435 artean - ?) idazle eta erlijioso espainiarra izan zen. Bere populartasuna, XV. mendeko gaztelerazko lehen (emakume) idazlea izatetik eta kontserbaturiko idazlanen kalitatetik dator. Espainiako lehen idazle mistikoa izan zen. Klase altuko familia judu batetik zetorren, Burgosko artxidiozesiarekin harreman ugari zituena."}
{"id": "883891", "revid": "56334", "url": "https://eu.wikipedia.org/wiki?curid=883891", "title": "Susan B. Anthony", "text": "Susan Brownell Anthony (Adams, 1820ko otsailak 15a - Rochester, 1906ko martxoak 13a) feminista eta sufragista estatubatuarra izan zen. Zuzenbide zibilen defendatzailea zen, emakumeen eskubideen eta sufragio unibertsalaren aldeko borrokan pertsonai garrantzitsua izan zelarik XIX. mendeko Estatu Batuetan. \nEmakumeen Sufragioaren aldeko Elkarte Nazionaleko lehendakaria izan zen; erakundea Elizabeth Cady Stantonekin batera sortu zuen. Haren helburua zen frogatzea emakumeak gai zirela \"womanhooden\" (hitzez hitz \"emakumearen adin heldua\") edo emakume izatearen oinarri bakarraren gainean elkartuta egoteko. Hain arrakastatsua izan zen proposamena, 1925 urtean herrialde guztietako elkarte feministetako hogeita hamasei milioi emakume elkartu zituela erakundeak.\nSusan B. Anthonyk eta beste 14 emakumek lortu zuten 1872ko presidentetzarako hauteskundeetan izena ematea eta botoa ematea ere. Astebete geroago atxilotuta izan ziren legez kontra bozkatzeagatik.\nMilaka kilometro egin zituen Estatu Batuetan eta Europan zehar, 45 urtetan zehar: urte bakoitzean 75etik 100era bitarteko diskurtsoak eman ohi zituen, emakumeen sufragioari eta eskubideari buruz. Gurdi, bagoi, tren, mandoa, bizikleta, diligentzia, transbordadore eta, batzuetan, leratan ere bai.\nGaur egun, gorpuzkiak Mount Hope hilerrian ehortzita daude.\nBiografia.\nUmetan.\nSusan Anthony \"QUAKERA ez jainkotua\" zen familia liberal batean jaio zen 1820ko Otsailaren 15ean. Massachusettseko Adams herrian Daniel Anthony eta Lucy Read senar-emazteek euki zituzten zazpi seme-alabetatik bigarrena izan zen Susan: familiak beste lau neska eta bi mutil zituen. Anthonyren gurasoak nahiko liberalak ziren arren, zorrotzak izan ziren seme-alaben hazkuntzan. Familiako haurrei ez zitzaien uzten jostailuekin edo jolasekin jolasten. Txiki-txikitatik, ordea, erlijio kuakarraren \"barne-argia\" bilatu behar izan zuten, argiztapen moduko bat. Anthonyk hiru urte zituenetik bazekien irakurtzen eta idazten.\n1826an, familia Battenvillera (New York) joan zen bizitzera. Han, Anthony, sei urtekoa, ikasten hasi zen. Ikasketez gain, kotoi-fabrika batean lan egin zuen aitarekin. Etxean, Anthonyren gurasoek seme-alabak berdin tratatzen zituzten, Anthonyren genero-berdintasunarekiko sinesmena indartuz. Adibidez, aitak uste zuen garrantzitsua zela bi sexuentzat ahalik eta hezkuntza onena jasotzea. Baina eskolan, Anthony arazoak zituen, barruti hartako maisu batek uko egin baitzion zatiketa-puntua erakusteari: irakasleak neskentzat egokia zenik ez baitzuen uste. Daniel Anthony alabaren heziketa faltaren berri izan zuenean, eskola pribatu bat sortu zuen seme-alabentzat, eta Mary Perkins maistra gaztea kontratatu zuen irakats ziezaien. Mary Perkinsek feminitate-eredu bat eskaini zion Anthonyri, eta emakumeen eta gizonen arteko berdintasunean sinestea bultzatu zuen.\nIrakaskuntzan.\n1837an, Pennsylvania estatuko ikasleentzako barnetegi batera bidali zuten Anthony. Urte berean, ikasketak eten behar izan zituen, familiako finantza arazoak zirela eta. 1837ko atzeraldiaren ondorioz, Anthonyk ia jabetza osoa galdu zuen eta zorretan zegoen. Bi urte geroago, irakasle kargua hartu eta familiaren zorrak ordaintzen lagundu behar izan zuen.\nLehendabizi, Eunice Kenyonen Lagunen seminarioan lan egin zuen Anthonyk, baina 1846an Canajohari Akademiara joan zen bizitzera. Canajohari-n, emakumeen dibisioko errektore izan zen. Irakasle lanbideak gizonen eta emakumeen arteko soldata-aldea erakutsi zion Anthonyri. Irakasle maskulinoak maistra honek baino bost aldiz gehiago irabazten zuen gutxi gorabehera, eta horrek genero-soldaten arrakalaren aurka borrokatzera bultzatu zuen eta Akademiaren soldatan hobekuntzak eskatzen hasi zen. Berak jarritako eragozpenen ondorioz, 1849an bota zuten akademiatik, eta, ondoren, irakasle-karrera amaitu zuen.\nAktibismoa.\nAktibismo goiztiarra.\nAnthony hainbat erakunderekin elkartu zen esklabotzaren eta abstinentziaren aurka 1850eko hamarkadan. 1849an irakasle lana utzi ondoren, \"abstinentzia-alabak\" izeneko erakunde bateko idazkaritzara joan zen (ingelesez, Hijas de la templanza). Alkohol-abusuaren aurka hitz egiten hasi zen, eta jendearen arreta erakarri zuen antolaketari buruz. Bi urte geroago, Elizabeth Cady Stanton ezagutu zuen, emakumeen eskubideen aldeko beste ekintzaile bat. Abstinentzia-mugimenduan aritu ziren elkarrekin, baina Stantonek emakumeen eskubideen ikuspegi zabalagoa eta erradikalagoa nahi zuen. Anthony ez zen ados egon, baina, hala ere, Estatu Batuetan zehar bidaiatu zuten genero-berdintasunari buruz hitz egiteko. Stanton ezkonduta zegoenez eta zazpi seme-alabaren ama zenez, ezin zuen Anthony baino gehiago bidaiatu, sarritan bakarrik bidaiatzen zuen familiako kidea. Stantonek, berriz, emakumeen estatusari buruzko hitzaldiak eta artikuluak idatzi zituen etxean.\n1848an, emakumeen eskubideei buruzko hitzaldia egin zen Seneca Fallsen, New Yorken, Elizabeth Stanton buru zela. Lehena izan zen, eta sarritan feminismoaren sorlekua deitzen zaio. 1852an, Anthony bera beste bilera batera joan zen, oraingoan Sirakusara, New Yorkera. Sirakusako konferentzian, Anthonyk jendea sentsibilizatu zuen emakumeen mugimenduaren defendatzaile eta ordezkari gisa.\nEmakumeen mugimenduarekiko dedikazioa.\nSiracusan bilera egin eta lau urtera, Anthony esklabotzaren aurkako erakunde batean sartu zen. Afroondorengo esklabotasunaren eta emakumearen egoeraren arteko antzekotasunak ikusi zituen, eta bi erakundeek elkarrekin lan egin zezaten saiatu zen. Emakumeen Bederatzigarren Konbentzio Nazionalean hitz eginez, Anthonyk zalantzan jarri zuen gizon zuriak gizartean duen posizio gorena, Estatu Batuetako Konstituzioari buruz hitz egitean. Horren ondorioz, \"baldintza-berdintasuna\" eskubideen elkartea sortu zen (ingelesez, \"Berdintasunerako Eskubideen Elkartea\"), eta emakume beltzak hainbeste bultzatu zituen. 1869an, elkarteak Konstituzioaren hamabosgarren Zuzenketaren alde egin zuen, boto eskubideak bermatzen baitzituen azalaren kolorea edozein izanda ere. Hala ere, gehitzeak boto eskubideak ekarriko lituzke, adibidez, gizon beltzentzat bakarrik, baina ez emakumeentzat. Anthonyk ez zuen nahi emakumeen eskubideak sustatuko ez zituen elkarte bat babestea, eta, hemendik aurrera, emakumeen mugimenduan aritu zen buru-belarri. Estatu Batuetako Konstituzioaren hamabosgarren zuzenketa 1870aren hasieran jarri zen indarrean.\nIraultza.\n1868an, \"The Revolution\" asteroko aldizkaria argitaratu zuten Anthonyk eta Elizabeth Stantonek. New Yorken agertu zen eta George Francis Train enpresaburu aberatsak babestu zuen. Iraultzaren lema \"Benetako errepublika\" zen: eskubideak zituzten gizonak, ez gehiago; eskubideak zituzten emakumeak, ez gutxiago. Anthonyk emakumeak sustatzeko modua zen aldizkaria. Bere helburu nagusia emakumeen eta beltzen boto-eskubideak babestea zen, baina soldaten berdintzea, dibortzio-eskubide libreagoak eta Elizaren jarrera emakumeen eskubideetan ere lantzen zituen.\nNoizean behin, Anthonyk aurka egiten zion abortuari buruz idazten zuen, eta, horregatik, zuzenbidezko eta estandarismo bikoitzeko gizonak salatu zituen. Berak esan zuen abortu bat izan zuela beste aukerarik ez zegoelako. Anthonyren arabera, abortua erabili zuen emakumea kaltetua izan zen.\nBoto eskubideen jarduerak.\n1869an, Anthonyk eta Stantonek \"National Woman Suffrage Association\" edo NWSA fundatu zuten. Haren helburu nagusia, izenak adierazten zuen bezala, emakumeen sufragioa sustatzea zen. Anthony elkarteko lehendakariorde bihurtu zen. 1892 arte egon zen karguan, elkarteko lehendakari hautatu zutenean. Elkartearen lehen urteetan, Lanaren Mugimendu Nazionaleko emakumeak erakartzen saiatu zen, NWSArekin bat egiteko, baina ez zuen arrakasta handirik izan. Emakumeentzako boto-eskubiderik eza batez ere arazo gisa sumatu zuten emakumeen klase ertainek, eta, gainera, Anthonyk lortu zuen Lanaren Mugimendu Nazionaleko emakumeak industria grafikoan lan egitera bultzatzea. Erakarpena arazo gisa hartu zen, garai hartan gizonezkoak greban zeudelako. Emakumeak gizonen jarrerak hartzera bultzatzean, Anthonyk desadostasunak sortu zituen mugimenduaren barruan, eta, azkenik, lanetik bota zuten.\n\"American Woman Suffrage Association\".\nUrte askoan negoziatzen aritu ondoren, 1890ean NWSAk bat egin zuen \"American Woman Suffrage\" Associationekin edo AWSArekin. Bi elkarte horiek Emakumeen Sufragioaren Amerikako Elkarte Nazionala, Emakumeen Sufragioaren Amerikako Elkarte Nazionala edo NAWSA osatu zuten. Bi elkarteren bategiteak desberdintasunak ekarri zituen bi mugimenduetan. Biak gauza beraren alde zeuden arren, emakumeen posizio onena ez zen berdina: AWSA kontserbadoreagoa zen, NWSA liberalagoa. Gainera, AWSAk emakumeen sufragioa sustatu zuen batez ere, eta NWSAk beste emakume batzuen eskubideak ere sustatu zituen. Elkarteak desberdinak ziren, halaber, AWSAko kideek gizonak zein emakumeak hartzen zituztenean. Gizonak ere NWSArekin elkartu ziren, baina gehienak emakumeak ziren.\nAnthonyk paper garrantzitsua jokatu zuen NAWSAren sorreran. AWSA bezala, bitarteko ertainen alde zegoen, erradikalak baino gehiago egin zutela esan baitzuen. AWSAren eta NWSAren bat-egitea bermatzeko, batzorde berezi bat sortu zuen bat-egitearen alde bozkatzeko, nahiz eta sortu eta kide guztien boto-eskubideak saihestu, NWSAren arauak hautsi zituen. Batzordea sindikatuen aldeko kideez beteta zegoen, eta horiek, noski, alde bozkatu zuten. Bat-egitearen aurka jarri ziren kide guztiei uko egiteko eskatu zitzaien. Anthonyren betiko lagun eta lagunak, Elizabeth Cady Stantonek, argi eta garbi kritikatzen du hori. Haren arabera, Anthony eta Lucy Stone, AWSAko zuzendaria, emakumeen sufragioan zentratu zen, eta emakumeen beste eskubide batzuk alde batera utzi zituen. Anthonyk kritikak erantzun zituen, eta adierazi zuen NAWSAko kide askok beren iritziak zituztela emakumeek baliatu beharko lituzketen eskubideei buruz. Bestalde, kide guztiek erabaki zuten bozkatzeko eskubidea. Anthonyren arabera, elkarteak bat egingo luke iritzi polemikoak bakean utziz gero.\nBateratzearen ondoren, NAWSAk jarrera moderatua hartu zuen. Stanton ere lasaitu egin zen eta, Anthonyren laguntzarekin, elkarteko lehen presidente hautatu zuten. Neurri erradikalen aldekoak mugimenduaren barruan zeuden oraindik, eta askatasuna hartu zuten presidente berria gutxiesteko. Karguan bi urte eman ondoren, Stanton 1892an erretiratu zen eta Anthony NAWSAko lider izateko hautatu zuten. Zortzi urtez presidente izan zen eta 1900ean uko egin zion arte, erretiratu zenean.\nSusan Anthonyren aurkako epaiketa.\n1872ko AEBetako lehendakaritza-hauteskundeen garaian, emakumeek oraindik ez zuten bozkatzeko eskubiderik, baina urriaren 1ean, hauteskundeak baino lau egun lehenago, Anthony eta beste 49 emakume Rochesterren jaioterrira joan ziren eta boto-emaile gisa erregistratzeko eskatu zuten. Estatu Batuetako Konstituzioaren hamalaugarren zuzenketa eskatu zuten, duela gutxi indarrean sartu zena. Eranskinak adierazi zuen Estatu Batuetan jaiotako guztiak herrialdeko herritarrak zirela eta herritarrek eskubide batzuk zituztela. Anthonyren arabera, eskubide horiek boto eskubidea barne hartzen zuten eta, beraz, Estatu Batuetako emakumeek botoa emateko eskubidea zuten.\nHasieran, inkestako moderatzaileek uko egin zioten, baina Anthonyk ez zuen alde egin. Estatu Batuetako Konstituzioan gizonezkoak aipatu zituen eta emakumeen eskaera onartzeko konbentzitzen saiatu zen. Azkenik, gizonak auzitara eramateko mehatxua egin zuen, emakumeak boto-emaile gisa erregistratzeari uko egiten bazioten. Ikuskatzaileek ezin izan zuten saihestu ados egotea, eta hamabost emakume izan ziren boto-emaile. Hauteskunde egunean, urriaren 5ean, beste zazpi edo zortzi emakumerekin bozkatu zuen Anthonyk. Arrakastaz bozkatu zuten denek. Anthonyk Ulysses S. Grant hautagai errepublikanoaren aldeko botoa eman zuen, alderdiak emakumeen eskariak entzungo zituela agindu ondoren.\nRochesterren emakumeen aldeko botoa ematea gai garrantzitsua bihurtu zen. Handik egun batzuetara, Rochesterren negozio-gizon batek (Sylvester Lewis) auzitara eraman zituen. Azaroaren 14an atxilotzeko agindua eman zen Anthonyren aurka. Kargua legez kanpoko bozketa izan zen. Rochesterreko diputatu mariskala zena, Anthonyren etxera joan zen azaroaren 18an, eta poliziara joateko eskatu zion kortesiaz. Bere txostenaren arabera, Anthonyk \"gizon gisa atxilotua\" izatea eskatu zuen, eta eskumuturra luzatu zuen kateatua izan ahal izateko.\nAzaroaren 29an hasi ziren kasuaren atariko ikerketak. Anthonyz gain, akusatuak beste 14 emakume ziren, boto-emaile eta gainbegirale gisa erregistratuak, beren botoak jaso zituztenak. Bi aldeak galdekatu zituzten, eta, ondoren, ia hilabeteko atsedenaldia izan zuten. Abenduan, epaiketaren aurreko ikerketen zuzendariak jakin zuen Anthonyk eta haren kideek legea bortxatu zutela ziur aski, eta auzitegietara eraman zutela kasua. Epaiketa urtarrilean hasteko programatuta zegoen eta akusatuak fidantzapean askatuak izan ziren.. Ordaintzeari uko egin zion bakarra Anthony izan zen, atxiloketa Gorte Gorenerako bide gisa ikusi baitzuen. Urtarrilera arte egon zen kartzelan, baina azkenean Henry R. Selden abokatuak fidantza ordaintzea erabaki zuen, Anthonyren borondatearen kontra. Urtarrilaren 29an, epaimahaiak legez kanpoko bozketaren errudun den Anthony aurkitu zuen eta bigarren epaiketa bat antolatu zen maiatzerako.\nHurrengo hilabeteetan, Anthonyk Rochester eta haren inguruko eremuak zeharkatu zituen emakumeen sufragioari ekiteko. Bere diskurtsoan bere legezko prozedurak ere aipatu zituen. Bere fiskala kezkatuta zegoen Anthonyk aldez aurretik eragin zielako epaimahaikide izan zitezkeenen iritzietan. Epaiketa berriro atzeratu zen. Oraingoan, ekainean ospatzeko programatu zen, eta Monroe konderritik pasatu zen. Epaiketaren emaitza, azken finean, Anthonyk 100 dolarreko isuna ordaintzeko agindua jaso zuela izan zen. Anthonyk ez zuen inoiz isuna ordaindu. Epailea ez zen ordainketa eskatzera ausartu, Anthonyri beste epaiketa bat egiteko aukera emango ziolaren beldur.\n148 urte igaro ondoren, 2020ko abuztuan, Donald Trump AEBetako presidenteak hil osteko indultua iragarri zion Anthonyri, eta barkamen osoa izango zuen horrezkero.\nAzken urteak.\n1900etik aurrera, Anthonyk, adin handia zuenez, ezin zuen aktiboki parte hartu emakumeen erakundeetan. Hala ere, noizbehinka hitzaldi batzuetara joan ohi zen eta oraindik ere hitzaldiren bat eman ere. 1881 eta 1885 artean, sei liburu idatzi zituen, \"Historia del sufragio de la mujer\" izenekoak, Stanton, Matilda Joslyn Gage eta Ida Husted Harper-ekin. Lanak 1881etik 1922ra argitaratu ziren. Anthony bere argitalpenean sartu zen hil zen arte, eta serieko lehen lau liburuetan lagundu zuen. Gainerako biak Ida Harper Anthony hil ondoren idatzi ziren.\nBere azken urteetan hala ere , Anthonyk Ingalaterra bisitatu zuen, 1902an, adibidez. M\u00e1nchesterren egon zenean, Christabel Pankhurst sufragista ingelesarekin bizi izan zen. Esaten da Anthonyk Pankhur inspiratu zuela emakumeen eskubideen aldeko borroka areagotzera. 1906ko otsailean aurkezpena egin zuen Baltimoreko Emakumeen Konferentzian. Gainera, New Yorken bere urtebetetzea ospatzeko urtebetetze-festa batera joatea espero zen. Baina, New Yorkerako bidean, gaixotu egin zen eta Rochesterren etxera itzuli behar izan zuen. Etxeratzean pneumonia bat izan zuen. Anthonyk sendatu egin zen, baina pneumonia berriro agertu zen eta ondorio larriak izan zituen. Hiru egunez iraun zuen eta azkenean 1906ko martxoaren 13an hil zen. Hil zenean, Anthonyk 86 urte zituen. Mount Hope hilerrian, Rochesterren, lurperatu zuten.\nOndarea.\nEragina.\nSusan B. Anthony urteetan zehar emakumeen sufragioaren aldeko mugimenduaren eredu bihurtu zen, eta bere belaunaldiko sufragista ospetsu bat da, ez bada ospetsuena. Estatu Batuetako Konstituzioari eginiko 19. zuzenketa, azkenean emakumezkoei bozkatzeko eskubidea eman ziona, \"Susan B\". Anthony Emendakina deitu zitzaion. Askotan uste da Anthonyk emakumeen eskubideen alde egindako lanak Estatu Batuetan botoa emateko behin betiko eskubideari lagundu diola.\nSusan B. Anthonyren txanpona.\nMoneta estatubatuar batean bere irudia lortu zuen lehen emakume ez-alegorikoa izan zen. 1978ko urrian, Jimmy Carter presidente estatubatuarrak Dolar Susan B. Anthony 1978ko Txanponei buruzko Legea sinatu zuen, Anthonyren sena aurreikusten zuena. Presidentearen adierazpenaren arabera, Anthonyren txanponek Estatu Batuetako emakumeen boto-eskubidea sinbolizatuko lukete, eta berdintasunaren alde egiten ari den borroka gogoratuko lukete. Monetak, halaber, Anthonyren lanari omenaldia egiteko asmoa zuen boto eskubideen aldeko mugimenduan. Filadelfian, Denverren eta San Frantziskon txanponak egin ziren lau aldiz, 1979-1981 bitartean, eta berriago 1999an. Lehen aldiz, Frank Gaslangabeziak dolar bateko txanponak diseinatu zituen. Rochesterren (New York) eman zituzten, 1979ko uztailean, Anthonyren jaioterrian. Txanponaren beste aldean \"arranoa\" agertzen da, ilargian lurreratzen den Apolo 11 hegaldiaren modulu espazialaren ikurra.\nAnthonyren etxeak.\nRochesterreko Anthonyren etxe zaharra izendatu zuten 1965eko ekainaren 23an. Anthony Rochesterrera joan zen 1849an, eta bere etxea oinarrizkoa izan zen handik aurrera.\nBesteak beste, Ganberako boto-eskubideen mugimenduaren beste lider eta jarraitzaile batzuekin bildu zen. 1872ko lehendakaritzarako hauteskundeetan emakume gisa legez kanpo bozkatu ondoren atxilotu zuten lekua ere ezaguna da. Anthony etxean hil zen 1906an. 17 Madison Streeten dago etxea. Gaur egun, museo gisa balio du, eta Anthonyren bizitzarekin eta karrerarekin lotutako artikuluak eta ikerketa-materiala biltzen ditu, adibidez. Anthony bizi zen garaikoa berrituko du museoak. Anthony's eta Anthony's ere Rochesterren daude. Frederick Douglass izena daraman zubia Frederick Douglass - Susan B. Anthony Memorial Bridge da.\n2006ko abuztuan, Carol Crossidek Anthonyren jaioterria erosi zuen Adamsen. Etxea 1818an eraiki zuten, eta Anthony bi urte geroago jaio zen eta bertan bizi izan zen sei urte bete arte, Battenvillera (New York) bizitzera joan ziren arte. Anthonyren jaioterriak emakumeen eskubideen aldeko lana ohoratuko du eta abortuaren aurkako jarduerak erakutsiko ditu. Hala ere, New Yorkeko bizitza hautatzen duten feministek, etxea administratzen duenak, oraindik ez dute erabaki etxea nola erabili. Adibidez, etxerako ehun-museo bat proposatu da, Anthony gogotsu baitzegoen emakumeen eskubideen alde, eta horietako askok ehungintzan lan egiten zuten. Gainera, Anthonyren aita bera kotoi-fabrika baten jabea izan zen. Etxea 67 East Roaden dago.\nCapitol Hill-en eskultura.\n1921ean, Anthonyk eskultura bat jaso zuen Capitol Hill-en Estatu Batuetan. eskultoreak diseinatutako eskulturak, Anthonyz gain, Elizabeth Cady Stanton lagun ona eta Triunetia Mott feminista ditu. Konstituzioaren 19. batuketaren ohorez Emakumearen Alderdi Nazionalaren Kapitolioari emandako eskulturak boto-eskubidea eman die emakumeei. Anthony, Stanton eta Motten lorpenak ospatzera ere bideratuta zegoen. Anthonyren urtebetetze-egunean, 1921eko otsailaren 15ean, eskultura Kapitolioaren bildumei gehitu zitzaien. Bizirik egon izan balitz, 101 urte beteko zituen egun horretan. Hasieran, eskultura Kapitolioko biribilgunean jarri zen, baina bi egun geroago Kapitolioko Kripta deiturikora eraman zuten. 1997ko ekainean, kriptara eraman eta 76 urtera, eskultura biribilgunera itzuli zen Emakumearen Historiaren Museo Nazionalaren kanpaina baten ondorioz. Eskultura marmol italiarrez egina da eta guztira zazpi tona pisatzen ditu."}
{"id": "883894", "revid": "59723", "url": "https://eu.wikipedia.org/wiki?curid=883894", "title": "Mari (herria)", "text": "Mariak (, ) Volga eta Kama ibaien arroan bizi den herria da. Herria fino-ugriar taldean sailkatzen da, mariera haien hizkuntza uraldar familiako fino-volgaitar adarrekoa baita. Mari gehienak Mari El errepublikan bizi dira, baina Baxkortostanen eta Tatarstanen gutxiengo handiak daude."}
{"id": "883895", "revid": "512", "url": "https://eu.wikipedia.org/wiki?curid=883895", "title": "Palaeophragmodictya", "text": "Palaeophragmodictya Ediacararra garaian bizi izan zen belakien genero bat da. Duela 635 eta 542 milioi urte artean bizi izan zen.\nAurkikuntza.\nBi espezie aurkitu dira, lehenengoa 1996 urtean Australiako Ediacara aztarnategian. \"Palaeophragmodictya reticulata\" izena eman zioten (Gehling &amp; Rigby). 2007 urtean bigarren espezie bat aurkitu zuten Errusian, Itsaso Zuriaren ertzean, \"Palaeophragmodictya spinosa\" (Serezhnikova).\nDeskribapena.\nKupula itxurako animalia bat zen, 7-68 mm-ko diametroa zuena. Saku itxurako egitura erradialez osaturik zegoen eta ale batzuetan kupularen erditik zurtoin bat ateratzen da. Poltsaren ertzetik izpi itxurako harizpiak ateratzen dira. Fosil batzuetan agertzen diren egiturek espikula itxura dute.\nBizimodua.\n10 zentimetrotako altuera hartu zezakeenez uretan suspentsioan zeuden partikuletaz elikatzen zen.\nTaxonomia.\nHasieratik belakien taldean sartu izan da, Hexactinellida klasean, Kanbriarraurreko deskribaturiko lehen belakia izanik. Hala ere animalia zelomatuen ezaugarriak ikusi izan zaizkio, simetria bilaterala adibidez, eta horregatik zelentereoa izan daitekeela proposatu izan da."}
{"id": "883898", "revid": "512", "url": "https://eu.wikipedia.org/wiki?curid=883898", "title": "Sofia (jakinduria)", "text": "Sofia (Koin\u00e9 grezieraz: , \"soph\u00eda\", \"ezagutza, jakinduria\") filosofia helenistikoaren, platonismoaren, agnostizismoaren eta teologia kristauaren ideia nagusia da."}
{"id": "883899", "revid": "10891", "url": "https://eu.wikipedia.org/wiki?curid=883899", "title": "Sophie Adlersparre", "text": "Carin Sophie Adlersparre, Leijonhufvud jaioa eta Esselde ezizenaz ezagutua (1823ko uztailak 6 \u2013 1895eko ekainak 27), XIX. mendeko Suediako emakumeen eskubide mugimenduaren sortzaileetako bat izan zen. Eskandinaviako lehen emakumeen aldizkariaren sortzaile eta editorea zen, \"Etxe Ikerlan\" (\"Tidskrift f\u00f6r hemmet\") 1859-85an. Gainera, \"Artisautzaren Lagunak\" (\"Handarbetets v\u00e4nner\") aldizkariaren fundatzaileetako bat izan zen 1874-87an eta Fredrika Bremer Elkartea (\"Fredrika-Bremer-f\u00f6rbundet\") sortu zuen 1884an. Bestalde, Suediako estatu batzordeko kide izan ziren lehen bi emakumeetako bat bilakatu zen 1885an."}
{"id": "883905", "revid": "9201419", "url": "https://eu.wikipedia.org/wiki?curid=883905", "title": "Greziar jatorrizko jainko-jainkosak", "text": "Greziar mitologian, jatorrizko jainko eta jainkosak Kaosaren ondoren jaiotako lehen jainko eta jainkosak dira.\nGaia eta Urano jainkoek Titanak eta Ziklopeak eduki zituzten. Kronos eta Rea titanek Zeus, Poseidon, Hades, Hestia, Hera eta Demeter jainkoak eduki zituzten, titanak uzkaldu zituztenak. Ostera, jainkoen arteko gudak egon ziren, Zeusen erregealdia hasi zen arte."}
{"id": "883908", "revid": "512", "url": "https://eu.wikipedia.org/wiki?curid=883908", "title": "San Juan Hill", "text": "San Juan Hill Manhattango (New York) mendebaldean zegoen auzo afroamerikarra zen nagusiki.\nIngurunearen zatirik handiena Lincoln Centerren eraikuntza egiteko hiri berritzeko ondorioz suntsitu zen."}
{"id": "883909", "revid": "336", "url": "https://eu.wikipedia.org/wiki?curid=883909", "title": "Suge jainkosa", "text": "Suge jainkosa esku banatan suge bat eusten duen emakume baten estatuatxo mota bat da, Kretako Minoako aztarnategi arkeologikoetan aurkitua. "}
{"id": "883910", "revid": "58701", "url": "https://eu.wikipedia.org/wiki?curid=883910", "title": "Sesto Ponpeio Festo", "text": "Sesto Ponpeio Festo () K.o. II. mendeko gramatikari erromatarra izan zen, seguru asko Narbo-n (Narbona) jaioa, Galian.\n20 liburukitako epitomea idatzi zuen: \"De\" \"Significatione Verborum\" izenekoa. Entziklopedia moduko lana zen, historia, latina eta mitologia jasotzen zituena eta guregana iritsi ez den lan zabalago baten laburpena: Marco Verrio Flacoren \"De Verborum Significatu\" lanarena. Sesto Ponpeio Festoren lana ere ez zaigu osorik iritsi, nahiz eta Paulo Diakonoak laburtu eta aipatu zuen. Pomponio Letoren lanean ere Festoren lanaren zatiak gorde dira."}
{"id": "883911", "revid": "6327", "url": "https://eu.wikipedia.org/wiki?curid=883911", "title": "St\u00e8phanie de Montaneis", "text": ""}
{"id": "883912", "revid": "1545", "url": "https://eu.wikipedia.org/wiki?curid=883912", "title": "Estefania Montaneiskoa", "text": "Estefania Montaneiskoa () XII. mendearen erdialdeko Lyongo medikua zen.\nXII. mendea, emakumeak medikuntzaren arloan sartzeko denboraldi zaila zen, bereziki usadiozko hezkuntza bidetik. Mediku izatea lortzen zuten emakumeek harreman familiarragatik izaten zen. Estefaniaren aita, Eztebe Montaneiskoa, medikua zen eta seguruenik aitarengandik jaso zuen beharrezko entrenamendua. 1265an \"medica\" bezala aipatu zuten.\nEstefania Montaneisekoaren izena Judy Chicagoren The Dinner Party artelanean zerrendatuta dago."}
{"id": "883913", "revid": "336", "url": "https://eu.wikipedia.org/wiki?curid=883913", "title": "F\u00e9licit\u00e9 de Genlis", "text": "St\u00e9phanie F\u00e9licit\u00e9 du Crest de Saint-Aubin, Genlisko kondesa (1746ko urtarrilak 25 \u2013 1830eko abenduak 31), Madame de Genlis bezala ezagutua, idazle, harpa-jole, hezitzaile frantsesa zen, eta Frantziako errege-familiaren (etxe-)irakaslea."}
{"id": "883914", "revid": "46380", "url": "https://eu.wikipedia.org/wiki?curid=883914", "title": "Sophie de Condorcet", "text": "Sophie de Condorcet (Meulan, 1764 \u2013 Paris, 1822), Madame de Condorcet bezala ezagutua, irakurketa talde baten anfitrioi oso ezaguna izan zen 1789tik Izu Garairaino, eta berriz 1799tik 1822ko bere heriotza arte. Nicolas de Condorcet matematikari eta filosofoaren emazte eta hau Izu Garaian hiltzean, alarguna izan zen."}
{"id": "883915", "revid": "336", "url": "https://eu.wikipedia.org/wiki?curid=883915", "title": "Susan la Flesche Piccotte", "text": "Susan la Flesche Piccotte (Erreserba india Omaha, Nebraska, 1865eko ekainaren 17a \u2013 Walthill, 1915eko irailaren 18a) Omahako mediku eta erreformatzailea zen XIX. mendearen amaieran. Medikuntza gradua eskuratu zuen lehen indigena estatubatuarra izan zen. Osasun publiko eta Omaha herriaren legezko lurren banaketaren aldeko kanpaina egin zuen. \nBiografia.\nHaren ama, Waooo-Winchatcha (Mary Gale), frantziar-omaharra zen, eta haren aita, Joseph La Flesche, Iron Eye/Ojo de Hierro, erdi omaharra, azken omahar-burua izan zen. Susan lau alaben arteko gazteena zen: Susette (1854-1903), Rosalie (1861-1900), Marguerite (1862-1945) eta bera. Francis La Flesche antropologoaren arreba-erdia zen, eta Standing Bear ponka-buruaren iloba.\nErreserbako eskola amaitzean, Institut Hampton, Hamptonen (Virginia) eta Pensilvaniako Emakumearen Eskola Medikora joan zen ikastera. 1889ko martxoan lizentziatu zen eta erreserbara itzuli zen mediku gisa lan egiteko. Susan La Flesche Picotte Estatu Batuetako lehen mediku indigena izan zen, eta funtsezkoa izan zen bere herriari, Omahari, laguntza medikoa eta higiene hobea emateko. Haren ahizpa Margueritek erreserba-eskolaburu zuen. Charles eta Henry Picotte anaiekin ezkondu ziren.\nGainera, ekintzaile soziala izan zen indigenei saldutako lurren erosketa kontuetan, eta alkoholismoari edo tuberkulosiari aurre egiteko kanpainak sortu zituen.\n1894ko ekainean ezkondu zen Henry Picotterekin, eta bi seme-alaba izan zituzten. Hezur-minbiziaz hil zen ziur aski. "}
{"id": "883916", "revid": "512", "url": "https://eu.wikipedia.org/wiki?curid=883916", "title": "Tarquinia Molza", "text": "Tarquinia Molza (1542ko azaroak 1 \u2013 1617ko abuztuak 8) abeslari, poeta, orkesta zuzendari eta filosofo natural italiarra izan zen. \"Concerto delle donne\" famatuarekin erlazionatuta egon zen, baina haiekin abesten zuen edo praktikatzen laguntzen zituen ez dago argi. Lira biola jotzen zuen."}
{"id": "883917", "revid": "10891", "url": "https://eu.wikipedia.org/wiki?curid=883917", "title": "Sylvia Ashton-Warner", "text": "Sylvia Constance Ashton-Warner (1908ko abenduak 17 \u2013 1984ko apirilak 28) idazle, poeta eta hezitzaile zeelandaberritarra izan zen."}
{"id": "883918", "revid": "336", "url": "https://eu.wikipedia.org/wiki?curid=883918", "title": "Susanne Langer", "text": "Susanne Katherina Langer, Knauth jaioa (1895eko abenduak 20 \u2013 1985eko uztailak 17) filosofo, idazle eta hezitzaile estatubatuarra izan zen. Amerikako historian lehen emakumea izan zen filosofiako gradu akademikoa eskuratzen eta filosofo amerikar bezala ezaguna bilakatzen. Langer bereziki ezaguna da bere 1942ko \"Philosophy in a New Key\" liburuarengatik. 1960an, Arteen eta Zientzien Ameriketako Estatu Batuetako Akademiako kide aukeratu zuten."}
{"id": "883919", "revid": "336", "url": "https://eu.wikipedia.org/wiki?curid=883919", "title": "Chanakya", "text": "Chanakya (340 urte inguruan jaioa-K.a. 280), baita ere Kautilia bezala ezaguna, Indiako brahman eta idazle hinduista izan zen.\nBiografia.\nChanakya Chandragupta Mauryaren aholkularia eta ministro izan zen. Chandragupta Maurya dinastiaren sortzailea izan zen eta, Chanakyaren laguntzaz, boterea eskuratu zuen. Chanakya ziur aski Dhanaren, Nanda dinastiaren azken erregearen aholkularia izan zen. Baina biak haserretu ziren eta, horregatik, Chanakyak dinastia berriaren sortzaileari lagundu zion. Horrela azaltzen da, behintzat, \"Mudra-raksasa\", K.a. IV. mendean Vishaka Dattak idatzi omen zuen antzezlan historikoan.\nChankyari kantzilerra eta Chandraguptaren lehen ministroa deitzen zitzaion. Politikaria ekonomiaren aurrekaria izan zen: Ibn Khaldun baino mila urte lehenago ekonomiari buruz idatzi zuen.\nObra.\nChanakyari bi lan egozten zaizkio:"}
{"id": "883920", "revid": "336", "url": "https://eu.wikipedia.org/wiki?curid=883920", "title": "Susanna Wesley", "text": "Susanna Wesley, Annesley jaioa (1669ko urtarrilak 20 \u2013 1742ko uztailak 23) Samuel Annesley medikuaren eta Mary White-en alaba zen eta John eta Charles Wesleyren ama.\n\u201cNahiz eta ez zuen inoiz hitzaldirik eman, elizarik eratu edo libururik idatzi, metodismoaren amatzat hartzen da. Zergatik? Bere bi semeek kontzienteki edo inkontzienteki, beren etxean ikasitako irakaskuntzak eta bizitako gertaerak erabiliko dituztelarik.\u201d"}
{"id": "883921", "revid": "58701", "url": "https://eu.wikipedia.org/wiki?curid=883921", "title": "Susanna Rowson", "text": "Susanna Rowson, Haswell jaioa (1762 \u2013 1824) idazle, poeta, dramagile, idazle erlijioso, antzerki aktore eta hezitzaile britano-estatubatuarra zen. Rowsonek 1791an \"\"Charlotte Temple\" nobela idatzi zuen, literatura estatubatuarreko best-seller gogokoena 1852an Harriet Beecher Stoweek \"Osaba Tomen etxola\"\" idatzi arte."}
{"id": "883922", "revid": "512", "url": "https://eu.wikipedia.org/wiki?curid=883922", "title": "Telesila", "text": "Telesila (; fl. K.a. 510) Antzinako Greziako poeta zen, Argosen jaioa.\nEmakume agurgarria zen, bereziki ospetsua bere olerkiengatik eta Argosen jasandako krisi politiko zein militarraren eta osterako berreraikitzearen aurrean erakutsitako buruzagitzagatik. Pausaniasek kontatzen du Argoseko antzokiaren ondoan zegoen Afroditaren santutegiko batean ageri zela liburuak bota eta kasketa jartzeko unean irudikatua. Izan ere bere ospea, Telesila, behin eta berriz errepikatzen zen anekdota batean zetzan, berehalako arrisku egoeran hiriko emakumeen laguntzarekin, lazedemoniarrak arbuiatzea lortu zuela. Jainkoei eginiko ereserkietatik hartutako bertsoak tenpluetako hormetan grabatuak kontserbatu ziren eta bere omenez \"telesileo\" deitu zioten bertso neurkera zehatz bati. ( X_UU_U_)\nAntipatro Tesalonikakoak bere bederatzi emakumezko poeten kanonean barneratu zuen.\nGaur egun Grezian esistitzen da talde feminista bat bere izena daramana."}
{"id": "883923", "revid": "46380", "url": "https://eu.wikipedia.org/wiki?curid=883923", "title": "Marguerite G\u00e9rard", "text": "Marguerite G\u00e9rard (1761eko urtarrilaren 28a, Grasse - 1837ko maiatzaren 18a, Paris) margolari frantses ospetsua izan zen, rokoko estiloa landu zuena."}
{"id": "883925", "revid": "96586", "url": "https://eu.wikipedia.org/wiki?curid=883925", "title": "Margarita Hungariakoa", "text": "Santa Margarita Hungariakoa printzesa (1242ko urtarrilak 27 - 1271ko urtarrilak 18) Predikarien Ordenako moja izan zen. B\u00e9la IV.a Hungariakoa eta Maria Laskarinaren alaba zen, Nizeako printzesa, eta Europa mongoliarrek inbaditua zen bitartean jaio zen."}
{"id": "883927", "revid": "1491", "url": "https://eu.wikipedia.org/wiki?curid=883927", "title": "Juan San Martin beka", "text": "Juan San Martin beka 2001 urtean jarri zen abian Eibarko Udalaren eta Udako Euskal Unibertsitatearen arteko lankidetzan. Bekaren helburua euskarazko ikerketa sustatzea da.\nIkergaiak eta antolaketa.\nLantzen diren ikerketa esparruak Juan San Martinek bere bizitzan zehar landutakoak dira: Antropologia, linguistika, filologia, toponimia, filosofia, literatura, botanika, artea, historia, kazetaritza, etnologia, mendizaletasuna eta zuzenbidea.\n2001etik 2009ra bitartean urtero egin zen beka deialdia, beka urtebeterakoa zen eta beka-deialdi bakoitzean ikerketa-esparru horietako bitan aurkez zitezkeen lanak. 2009z geroztik beka bi urterik behin zabaldu da, ikerketa-esparru bakarra sartu da deialdi bakoitzean eta ikerketa lana egiteko epea 18 hilabetekoa da.\nBekari esker 11 ikerketa-lan amaitu eta horietatik 7 argitaratu dira eta Eibarko Juan San Martin Udal liburutegian daude eskuragarri.\nBeka-irabazleak eta egindako ikerlanak.\nHauek dira urte horietako datuak: irabazlea/k, egindako ikerketa-lanaren izenburua eta argitaratuta dagoen kasuetan, loturak:"}
{"id": "883928", "revid": "512", "url": "https://eu.wikipedia.org/wiki?curid=883928", "title": "Men in Black II", "text": "Men in Black II edota MIIB (euskaraz \"Beltzezko Gizonak II\"), 2002ko Barry Sonnenfeld estatubatuar zinema zuzendariak zuzendutako zientzia-fikziozko ekintza eta komedia film bat da. Lowell Cunningham komikigilearen \"The Men in Black (comics)\" komiki liburuan oinarritua dago. Tommy Lee Jones, Will Smith, Lara Flynn Boyle, Johnny Knoxville, Rosario Dawson, Tony Shalhoub eta Rip Torn aktoreek antzeztu zuten.\n\"Men in Black\" (1997) aurrekaria izan zuen eta \"Men in Black 3\" (2012) eta ' (2019) jarraipenak, bai eta ' (1997-2001) marrazki bizidun telesaila ere.\nArgumentua.\nGalaxien neurrietako hondamendia ekiditzea lortu eta laur urtera, K agentea (Tommy Lee Jones) posta zerbitzuan lan egitera itzuli eta J agenteak (Will Smith) estralurtarrak jarraitzen ditu. Baina Lurra berriz ere arriskuan dagoenez, J agenteak beranduegi izan baino lehen J agentea Beltzezko Gizonekin berriz ere lan egin dezan konbentzitu beharko du."}
{"id": "883930", "revid": "512", "url": "https://eu.wikipedia.org/wiki?curid=883930", "title": "Elektra (2005eko filma)", "text": "Elektra, 2005eko Rob Bowman estatubatuar zinema zuzendariak zuzendutako superheroi film bat da. Frank Miller komikigilearen \"Elektra Natchios\" superheroian oinarritua dago. Jennifer Garner, Goran Visnjic, Will Yun Lee, Cary-Hiroyuki Tagawa eta Terence Stamp aktoreek antzeztu zuten.\n\"Daredevil\" (2003) filmaren spin-offa da.\nArgumentua.\n\"Daredevil\" (2003) filmean jasotako zaurietatik osatu ondoren, Elektra (Jennifer Garner) munduko emakumezko hiltzaile arriskutsuenean bilakatuko da. Beree hurrengo misioa betetzeko ardura ematen diotenean, bere bizitza zuzendu ala suntsitu dezakeen erabakia hartuko du."}
{"id": "883942", "revid": "103793", "url": "https://eu.wikipedia.org/wiki?curid=883942", "title": "Arrobi zubia", "text": "Arrobi zubia \u2014\"Zubi erromatarra\" ere deitua\u2014 Auritz udalerrian Erdi Aroko harrizko zubi erromaniko bat da. Donejakue Bidearen baitako ondare kontsideratzen da, Nafar Bideak Nafarroan egiten duen etaparen parte.\nZubia.\nBegi bakarreko zubi sinplea da, erdi-puntuko arkua eta estilo erromanikoa duena. Urrobi ibaia zeharkatzeko balio du. Zubi hau Auritzetik Artzibarrera doan bide zaharrean dago. Auritzeko erdigunetik 1,5 km-tara dago zubia. NA-140 errepideak zubi hau baino 100 metro inguru beherako zeharkatzen du ibai hau.\nAuritz zeharkatzen zuten ertaroko erromesek bide nagusia aukeratzen zuten normalean, Aurizperri eta Bizkarretatik doana. Aldiz, batzuk bide paraleloa hartzen zuten, Artzibarretik zihoana. Arrobi zubia beste bide honetan dago."}
{"id": "883944", "revid": "700", "url": "https://eu.wikipedia.org/wiki?curid=883944", "title": "Arrobi zubia (Auritz)", "text": ""}
{"id": "883946", "revid": "96586", "url": "https://eu.wikipedia.org/wiki?curid=883946", "title": "Zuzana \u010caputov\u00e1", "text": "Zuzana \u010caputov\u00e1 (Bratislava, Eslovakia, 1973ko ekainaren 21a) eslovakiar abokatua, politikaria eta ekintzaile ekologista da. Gaur egun, Eslovakiako Errepublikako presidentea da, 2019ko martxoaren 30ean Eslovakiako Errepublikako presidente izateko hauteskundeak irabazi eta gero, botoen % 58 bereganatuta. Horrenbestez, herrialdearen historiako lehen emakume presidentea da."}
{"id": "883949", "revid": "137486", "url": "https://eu.wikipedia.org/wiki?curid=883949", "title": "Revista 5W", "text": "Revista 5W munduko errealitate anitzak jorratzeko jomugarekin urrunekoa gertutik kontatzen ahalegintzen den hedabidea da. Paperean eta sarean argitaratzen da. Hedabidearen izena Harold Lasswellek 1948. urtean plazaratutako 5Wen (\"Who, What, When, Where, Why\") paradigmatik dator, eta galdera horietako bakoitzari atal bat eskaintzen dio hedabide honek. Modu honetan, esklusiba eta berehalakotasunean oinarritzen den kazetaritza hegemonikotik urruntzen da.\nSorrera.\nXavier Aldekoa, Mikel Ayestaran, Igor G. Barbero, Maribel Izcue, Agus Morales, Pablo R. Suanzes, Anna Suriyach eta Quim Zidairek Revista 5W proiektua martxan jarri zuten sare sozialetan 2015eko apirilaren 16an. Urte hartako maiatzean gunean crowdfunding kanpaina bati ekin zioten eta erantzuna berehalakoa izan zen: bi egunetan 25.000 euro inguru lortu zituzten. Hori lortuta, lau hilabete geroago, 2015eko irailaren 22an hain zuzen ere, webgunea sortu zuten.\nAgus Morales zuzendariak hurrengoa dio lan-taldeak duen helburuaren inguruan: \u201cKazetaritzaren erroetara itzultzeko saiakera da. Orain jarraituaren inguruan galderak planteatu ez ezik, gizakiaren esentziari so egiten dieten galderak planteatuz\u201d. Horretarako, 5W-rentzat lan egiten duten kazetariak Afrikan, Amerikan, Asian, Europan zein Ekialde Hurbilean dabiltza.\nEdukiak.\n\"Munduan dagoena jakiteko era ezberdina\" dela dio bere buruaz Revista5Wk bere webgunean\".\" \"5W-\"k kazetaritza motel baten alde egiten du. Elkarrizketak eta, batez ere, kronika luzeak lantzen dituen hedabide bat da \"Revista 5W\". Kronika horietan, testuaz aparte, multimedia edukiek (argazkiak, bideoak) leku handia hartzen dute. Astean behin argitaratzen dira webgunean eta sekzio ezberdinetan banatuta daude (2019):\n- Who (nor): pertsonaia edo talde ezberdinen profilak agertzen dira, elkarrizketa zein kontakizun moduan idatzirik.\n- What (zer): gaurkotasunarekin lotura daukaten artikuluak dira.\n- When (noiz): toki ezberdinetan gertatzen ari denaren azalpen didaktikoak dira, testuinguru nahiz historiari garrantzi emanez.\n- Where (non): fotokazetaritzari garrantzia ematen diote.\n- Why (zergatik): erreportaje sakonak dira nagusi.\n5\"W-\"ak jorratzen dituzten sekzio hauekin batera, \"Por zonas\" izeneko atala aurki daiteke. Kasu honetan, lurraldeka sailkatzen dira (Afrika, Amerika, Asia, Ekialde Hurbila eta Europa).\nHirugarren eta azken sekzioa \"Especiales\" izenekoa da. Sail honetan, gai espezifiko baten inguruko lanak sartzen dira: \"Mundo en Movimiento\", \"Estado Isl\u00e1mico\", \"Solos y Migrados\", \"Primavera \u00c1rabe\" eta \"Terrorismo Yihadista.\"\nKronikez gain, hilabetean behin \"5W\"-n parte hartzen duten kazetari ezberdinek \"\" bat egiten dute nazioarteko herrialde edo gai bat oinarri hartuta. Honekin batera, urtean behin liburu itxurako paperezko edizioa argitaratzen du \"5W-\"k. Orain arte (2019), lau ale kaleratu ditu: \"Despu\u00e9s de la guerra, Las reglas del mundo, Diversi\u00f3n\" eta \"Habitantes.\"\nEdukiak idazteko estilo narratibo-literarioa erabiltzen du. \"5W-\"k darabilen estiloak AEBn 60ko hamarkadan nagusitu zen Kazetaritza berria du oinarri. Hori aurrera eraman ahal izateko, hedabidean lan egiten duten kazetariek kontakizuna gertatzen den lekuan bertan garatzen dute informazioa. Kazetaritza egiteko modu horren harira, Agus Morales zuzendariak hurrengo \u00f1abardura egiten du: \"Ez ditugu iritzi artikuluak egiten, jendearen zirrara pizteko modu errazena delako\".\nEgitura.\nLangileen esku dagoen \"Colectivo 5W\" izeneko sozietate mugatu baten atzean dago \"Revista 5W\". Sozietate hau Mikel Ayestaran, Xavier Aldekoa, Igor G. Barbero, Maribel Izcue, Agus Morales, Pablo R. Suanzes, Anna Suriyach eta Quim Zudairek sortu zuten. eta langileen esku dagoen enpresa bat izanda, zortziek parte-hartze berbera dute.\nAldizkariaren barne antolaketa:\nPrezio politika eta negozio eredua.\n\"Revista 5W\"-ren eduki guztietara sarbidea izateko ezinbestekoa da harpidetza egitea. Horretarako, hiru bazkidetza mota sustatzen ditu guneak (2019):\nEduki guztietara sarbidea izateko harpidetza ezinbestekoa bada ere, harpidetu gabe doan eskaintzen dira eduki asko, batez ere, aurreko urteotakoak. Izan ere, hasiera batean harpidetza eskatzen duten artikulu gehienak, denboraren poderioz doako bihurtzen dira.\nBere webgunearen arabera, \"5W-\"k 2017ko urria eta 2018ko iraila bitartean 260.000\u20ac-ko diru-sarrerak izan ditu, hau da, 2016-2017ko aldian baino 67.000\u20ac gehiago. Lortutako diru hori hurrengo iturrietatik datorkio:\nDenboraldi berean, ia 250.000\u20ac gastuetara bideratu ditu:\nHedapena.\n2015ean crowdfunding-arekin ekin zionean, 893 bazkide lortu zituen Revista 5W-k. Ordutik aurrera bazkide kopurua handitzen joan da urterik urtera. 2019an, 2.656 bazkide ditu hedabideak."}
{"id": "883952", "revid": "512", "url": "https://eu.wikipedia.org/wiki?curid=883952", "title": "Hordago (El Salto)", "text": "Hordago \"El Salto\" aldizkariaren Euskal Herriko (EAE eta Nafarroa) edizioa da. Euskal Herriko borroka sozialak erdigunera ekarri nahi ditu aldizkariak, EAEko eta Nafarroako ustelkeria salatzeko.\nIbilbidea.\nEl Salto 2016. urtean sortu zuen Diagonal hamabostekariak Espainiako gainerako komunikabide kritiko eta independenteekin elkarlanean aritzeko asmoz. Bere helburua hedabide propio bat sortzea izan zen, gizartean eragiteko gaitasun eta baliabide gehiago izango zituena, gizarte eraldaketa eta errealitateari buruzko beste kontakizun batzuk sortzeko bidean. Hau guztia, beti ere, kalitatezko kazetaritza baten bidez; analisia, ikerketa eta umorea oinarri hartuz egiteko helburuarekin sortu zen proiektua.\nHorrela, 2016ko azaroaren 28an ekintza herrikoitik abiatutako kanpaina bati hasiera eman zioten. Izan ere, ez zuten nahi ekonomikoki gobernu edo enpresen mende egoterik, milaka bazkidez osaturiko elkarte bat sortzea baizik. Hauek, halaber, komunikabidearen erabaki esanguratsuenetan eragiteko eskubidea izatea nahi zuten. Proiektua aurrera zihoalarik, abenduaren 15ean Diagonal aldizkariak bere azken alea atera zuen, proiektu berrian indar guztia jartzeko asmoz. Lehenengo hilabeteetako kanpainaren ondorioz 2.800 bazkide lortu zituzten. 2017ko martxoaren 1ean lehenengo papereko edizioa kaleratu zuten. Ordutik aurrera hilabetero publikatuko zen eta 64-80 orri artean izango zituen, erreportajez, umorez eta analisi sakonez beterik.\nGainera, aldizkariak beste komunikabide batzuek kudeatzen dituzten atalak ere batzen ditu, hala nola Pikara Magazine, El Salm\u00f3n Contracorriente eta Soberan\u00eda Alimentaria. Hedabide hauez gain, Visual404, Wiriko, Hemisferio Zero eta Pamplonauta hedabideekin ere bat egin zuten proiektuarekin. El Saltoren aurretik izandako Diagonalen 12 urteko ibilbidearen eta Hordago-El Salto osatzen duten komunikabide guztien ondorioz, milaka pertsonez osatutako elkarte bat sortu da El Saltoren inguruan.\nIldo editoriala.\nHordago ez da aldizkari objektibo bat[1]. Erredakzioko kazetarien helburua gizarte eraldaketa sortzea da, eta horretarako, ikuspegi kritikotik landutako erreportajeak, analisiak eta iritzi artikuluak lantzen dituzte, Euskal Herriko gizarte mugimenduei ahotsa emanez eta \"iruzur sistematikoa\" salatuz[2]. Horregatik, sakontasuna lehenesten dute azkartasuna baino, Euskal Herriko, Espainiako zein nazioarteko errealitatea ulertzeko gakoak eman ahal izateko[3].\nAskatasunaren eta zerbitzu publikoen aldeko gizarte borroken inguruko edukiak lantzen dituzte, edukiak ikuspegi feminista, antimilitarista eta ekologista batetik landuz. Printzipio hauen bidez lantzen dituzte eduki guztiak, eta publizitateak ere balio horiek errespetatu behar ditu[4].\nEdukiak.\nHordago Euskal Herriko edizioa denez gero, bertako gaiei espazio berezia eskaintzen diete. Halere, El Saltoko lankideen erreportajeak ere barne hartzen dituzte hedabidean Espainian zentratzen diren lanak argitaratuz. Papereko edizioan gehienbat Espainian zentratzen da, eta aldizkari bakoitzeko Euskal Herriari dagokion eduki bat edo bi argitaratzen dira. Dena den, eduki gehienak ez dira Euskal Herrian kokatzen. Nazioarteko gaiak lantzen diren atal bat ere badago. Lantzen dituen gaiei dagokienez, mugimendu sozialetan zentratzen dira gehienbat: feminismoa, klase borroka, etxe kaleratzeak, migrazioa\u2026 Gaien lanketa sakona egiten saiatzen dira, gatazka bakoitza bere testuinguruan kokatu ahal izateko.\nEdizioei erreparatzen badiegu, Euskal Herriko edizioaz gain, hainbat autonomia erkidegotan ere edizio propioak ditu El Saltok.. Hala nola Andaluzian, Extremaduran, Galizian, Errioxan, Madrilen eta Valentziako Erkidegoan. Hizkuntzari dagokionez, autononomia erkidego bakoitzeko hizkuntza gutxituen alde agertzen dira, eta saiatzen dira eduki batzuk gutxienez hizkuntza horretan izan daitezen; hala ere, eduki gehienak, bai paperean eta bai \"online\", gaztelaniaz argitaratzen dituzte.\nEuskarriak.\nPaperekoa eta webgunea.\nPapereko edizioa eta web orria nahiko ezberdinak dira generoei dagokienez: paperean erreportajeak eta iritzi artikuluak dira nagusi. Papereko edizioa, berriz, eduki jakin batzuen aukeraketa da, Hordagoko edukiaren lagin bat. Papereko edizioen atalak mantendu egiten dira hilabete batetik bestera.\nPapereko edizioko edukiak erosi bezain laster irakurtzeko aukera dago, baina web orrialdean doan irakurri nahi izanez gero, gehiago itxaron behar izaten da; izan ere, pixkanaka igotzen dituzte papereko artikuluak. Webguneari lotutako blogetan dauden edukiak sartzen dituzte paperezko edizioan. Blog eta hedabide kolaboratzaile ezberdinak aldatzen joaten dira normalean ale batetik bestera, baina badaude batzuk besteak baino gehiagotan agertzen direnak, \"El Salm\u00f3n Contracorriente\" kasu. Webgunean argitaratzen den edukia, aldiz, gaurkotasunarekin lotuago dago.\nIrratia.\nIrratiari dagokionez, gehienbat mahai-inguruak eta irrati-erreportajeak argitaratzen dituzte webgunean. Normalean jarraitzen duten ildoari jarraituz, gaiak sakonki lantzen dituzte eta ez dira gertakari bakanetan zentratzen: testuinguru osoa aztertzen saiatzen dira egoera baztertuen ikuspegitik ulertu dadin.\nBideoak.\nBideoei dagokienez, lehen aipatutako gaiei irudia jartzeko erabiltzen dituzte. Gainera, elkarrizketa ugari argitaratzen dituzte formatu honetan, eta elkarrizketatuei aurpegia jartzeko balio du, askotan ez baitira izaten gainerako hedabideetan elkarrizketatzen dituzten pertsonak; gizarte mugimenduetako kideak, aktibistak, kritikoak\u2026 elkarrizketatzen dituzte.\nEnpresa egitura eta barne antolaketa.\nEl Salto jabetza kolektiboa duen kooperatiba bat da. Harpidedun egitea erabakitzen duen edozein pertsona automatikoki enpresako bazkide bihurtzen da, enpresaren jabe hain zuzen ere. Izan ere, Hordagok bazkide eta harpidedunek sostengatutako hedabidea izan nahi du, eta enpresaren independentzia bermatzeko, eragile askoren inplikazioa eta elkarlana ezinbesteko ikusten dituzte.\nHorrez gain, Hordagok \u201cbazkide kolektibo\u201d izateko aukera eskaintzen du, hau da, erakunde batek ekarpen ekonomiko bat egin dezake eta enpresako bazkide izan. Kasu honetan, hedabideari egingo zaion ekarpena gutxienez 300 eurokoa izango da, baina egoera eta baldintza ezberdinetara egokitu daiteke. Bazkide kolektiboek %25eko deskontua dute edozein publizitate espazio bete nahi izanez gero, eta baita zerbitzu editorialetarako ere. Gainera, bazkide indibidualek dituzten abantailez gain, Gizarte Mugimenduen Kontseiluko partaide izateko aukera dute bazkide kolektiboek; kontseilu hau urtean behin biltzen da, lan ildoak zehazteko, kontakizun bateratu bat eraikitzeko eta indarrak batzeko.\nBarne antolaketari dagokionez, ahalik eta horizontalen izaten saiatzen direla diote. Izan ere, ez dago zuzendari edo buruzagirik, langile guztiek soldata bera kobratzen dute eta kargu guztiak aukeratu zein aldatzeko aukera dago. Erabaki garrantzitsuenak asanbladen bidez hartzen dira, eta hedabidearen jabetza kolektiboa da. Gainera, hedabidearen erabakirik garrantzitsuenak hartu behar dituztenean (goiburuetako izenen aldaketak, jabetza, modeloan aldaketak, mugak\u2026) beti kontsultatzen dituzte bazkideak, loteslea den erreferendum baten bidez.\nNegozio eredua.\nHordagoren web orrialdeko eduki guztiak doan irakurri daitezke, bazkide izan ala ez. Haien bideragarritasun ekonomikorako, ordea, hainbat harpidetza-aukera eskaintzen dituzte. Hedabidearen diru-sarreren %70a lortzen dute harpidetza hauei esker, eta hiru aukera ematen dituzte:\"socio/a digital, socio/a papel eta socio/a incondicional\" hain zuzen ere. Harpidetza aukera bakoitzak bere prezioa badu ere, hedabideak salbuespenak onartzen ditu. Izan ere, norbaitek, bere egoera ekonomikoa dela eta, ezin badu harpidetzak eskatzen duen beste ordaindu, email bidez hedabidearekin harremanetan jarri eta prezio merkeagoan baldintza bereko harpidetza lortzeko aukera dauka.\nBestalde, Hordagoren papereko aleen prezioa 4\u20ackoa da. Edozein unetan, gainera, harpidedun izan gabe, borondatezko ekarpenak egiteko aukera ere eskaintzen dute. Diru kopuru hau gainera, behin bakarrik edota urtero emateko aukera dago. Horrez gain, erakunde edo talde baten parte izanez gero, bazkide egiteko aukera dago. Horretarako, urtean gutxienez 300\u20ac, 500\u20ac edo 1000\u20ac eman beharra dago hedabideari.\nHordagoren beste ezaugarri bat da ez duela inolako diru laguntzarik jasotzen, bere independentzia ziurtatzeko asmoz.\nPublizitatea.\nHordagon argitaratzen den publizitateak hedabideak bultzatu nahi dituen baloreak errespetatu behar ditu. Bi aukera eskaintzen dituzte: papereko edizioan edo webgunean iragartzea. Euskarri eta tokiaren arabera, prezio bat edo bestea ordaindu behar izaten dute iragarleek. Horrez gain, komunikazio eta arte grafiko zerbitzuak ere eskaintzen dituzte, enpresen iragarkiak diseinatzeko.\nBestelako diru iturriak.\nGaur egun crowdfunding kanpainarik martxan ez daukaten arren, aldizkaria sortzeko 2016an herri jabetza oinarri zeukan kanpaina bat abiatu zuten. Kanpainak arrakasta izan zuen eta lehenengo hilabeteetan 2.500 bazkide lortu zituzten. Azkenean, behar zituzten 7.500 bazkidera iritsi ziren; proiektua abiatzea lortuz.\nWebgunean denda bat ere badaukate. Bertan, hedabidearen papereko edizioarekin batera, liburuak eta DVDak saltzen dituzte. Merchandising-a (poltsak, txalekoak\u2026) ere eskaintzen dute."}
{"id": "883954", "revid": "336", "url": "https://eu.wikipedia.org/wiki?curid=883954", "title": "B. Traven", "text": "B. Traven (batzuetan Bruno Traven) ustezko idazle alemaniar baten izengoitia izan zen. Zalantzazkoak dira haren izena, nazionalitatea eta biografia, baina segurua da Mexikon bizi izan zela."}
{"id": "883955", "revid": "56334", "url": "https://eu.wikipedia.org/wiki?curid=883955", "title": "Luigi Bernab\u00f2 Brea", "text": "Luigi Bernab\u00f2 Brea (Genoa, 1910eko irailaren 27a - Lipari, 1999ko otsailaren 4a) arkeologo italiarra zen. \"Italiako Atenasko arkeologia-eskolan\" ikasi ondoren, Siziliako historiaurrean eta arkeologia klasikoan aritu zen, bereziki Eoliar uharteetan, non anitz urtetan Eoliar eskualdeko museo arkeologikoa zuzendu zuen, gaur egun berari eskainita dagoena. Hasieran, Liguriako eta Egeoko zibilizazioak ikasi zituen.\n1939tik 1941eko azaroa arte, Liguriako antzinatasunen superintendentziaren (orain Liguriako arkeologia-ondasunen superintendentzia) lehen zuzendaria izan zen.\nLehenetariko bat izan zen metodo estratigrafikoa erabiltzean Arene Candidetan, Finale Liguren. Honetaz gain, parte hartu zuen metodo honekin Neolitoko faziesa definitzean Italian eta Mediterraneoan. Hainbat urtetan, \"Sizilia ekialdeko antzinatasunen superintendentzia\" zuzendu zuen, ekialdeko eta mendebaldeko Mediterraneoaren arteko denborazko antzekotasunetan erreparatuz.\nHorretarako, bi aztarnategi arkeologikoren lanetan oinarritu zen: Liguriako Arene Candide eta Lipariko akropolian. Bietako geruzetan aurkitutakoak adierazten zuen Mediterraneoko beste aztarnategi batzuekin harreman zuzenak zeudela.\nBernab\u00f2 Brearen beste merituen artean aipa daiteke Siziliako ekialdeko arkeologia-superintendentzia antolatzea Bigarren Mundu Gerraren ostean; argitalpen asko egitea; eta, Madeleine Cavalierren lankidetzarekin, Lipariko Eoliar eskualdeko museo arkeologikoaren sorrera, zeina 1999an jakitun horren omenez egin baitzen. Museo hau, horrenbesteko bildumei esker, Italia eta Mediterraneoko museo arkeologikoen onenetariko bat da.\nAipamenak.\nLipariko \"Eskualdeko eoliar museo arkeologikoak\" haren izena du.https://it.wikipedia.org/wiki/Museo_archeologico_regionale_eoliano"}
{"id": "883956", "revid": "448", "url": "https://eu.wikipedia.org/wiki?curid=883956", "title": "Nipsey Hussle", "text": "Ermias Davidson Asghedom (Los Angeles, Kalifornia, 1985eko abuztuaren 15a - Los Angeles, Kalifornia, 2019ko martxoaren 31), Nipsey Hussle izen artistikoaz ezaguna, estatubatuar rapeatzailea izan zen."}
{"id": "883958", "revid": "56334", "url": "https://eu.wikipedia.org/wiki?curid=883958", "title": "Kloruro sodiko", "text": ""}
{"id": "883959", "revid": "56334", "url": "https://eu.wikipedia.org/wiki?curid=883959", "title": "Elektra (2005 film)", "text": ""}
{"id": "883965", "revid": "512", "url": "https://eu.wikipedia.org/wiki?curid=883965", "title": "Tania Mallet", "text": "Tania Mallet (Blackpool, Ingalaterra, 1941eko maiatzaren 19a - 2019ko martxoaren 30a) britainiar modeloa eta aktorea izan zen. 1964ko \"Goldfinger\" filman Tilly Masterson pertsonaiaren papera antzezteagatik ezaguna zen.\nHelen Mirrenen lehengusua zen."}
{"id": "883973", "revid": "56334", "url": "https://eu.wikipedia.org/wiki?curid=883973", "title": "Diamagnetikoa", "text": ""}
{"id": "883974", "revid": "56334", "url": "https://eu.wikipedia.org/wiki?curid=883974", "title": "Diamagnetiko", "text": ""}
{"id": "883975", "revid": "105290", "url": "https://eu.wikipedia.org/wiki?curid=883975", "title": "Somerville College", "text": "Somerville College Ingalaterrako Oxfordeko Unibertsitateko fakultate bat da). Somerville hirian sortu zuten 1879an.\nCollege honetan besteak beste Margaret Thatcher, Indira Gandhi, Dorothy Crowfoot Hodgkin, Dorothy L. Sayers eta Emma Kirkbyk ikasi dute."}
{"id": "883976", "revid": "99177", "url": "https://eu.wikipedia.org/wiki?curid=883976", "title": "Somerville", "text": ""}
{"id": "883977", "revid": "99177", "url": "https://eu.wikipedia.org/wiki?curid=883977", "title": "Somerville Collegen", "text": ""}
{"id": "883993", "revid": "448", "url": "https://eu.wikipedia.org/wiki?curid=883993", "title": "Javier Zabala", "text": "Javier Zabala Villar, pilota arloan Zabala deituraz ezaguna (Naiara, Errioxa, ), esku huskako pilotari profesionala da. Aurrelari aritzen da, Aspe enpresarekin. Profesionaletako lehendabiziko partida 2019ko martxoaren 31n jokatu zuen, Logro\u00f1oko Adarraga pilotalekuan. Jo handiko pilotaria da, ezker indartsukoa.\nKirol lorpenak.\nEsku huskako pilotan, hauek ditu lorpen nagusiak:"}
{"id": "883996", "revid": "103793", "url": "https://eu.wikipedia.org/wiki?curid=883996", "title": "Katalabrox", "text": "Katalabrox, baita ere Katalinbrox eta Katalanbrox, Luzaiden egiten den pastela da.\nEtimologia.\nKatalabrox hitza frantsesetik dator, g\u00e2teau a la broche edo burruntziko pastela. Europan ere badaude antzeko errezetak. Alemanian, adibidez, Baumkuchen dago (Zuhaitz pastela), Suedian Spettekaka, Hungarian K\u00fcrt\u0151skal\u00e1cs, Polonian S\u0119kacz, Lituanian \u0161akotis. Batzuk, Ingalaterako Trayne roste bezalakoa, desagertutzat ematen dira. G\u00e2teau a la broche oraindik Pirinioetako toki askotan egiten da, Nafarroatik Okzitaniara.\nErrezeta.\nKono formako bizkotxoa da. Beheko suaren txingarretan egiten da, mantso-mantso, eta geruzak eransten zaizkion, kono edo izei forma eman arte. Lehen egun berezietan egiten zen, batez ere ezkontzetan. Mozterakoan, koloreen arabera, barruko eraztun desberdinak bereizi egin daitezke. Gozopil espektakularra zen: bukaeran metro bateko luzera izan zitekeen eta bazkaria bukatu arte mahai gainean apaingarri giza jartzen zen. Gainean sagar bat jartzen zen. Etnikerrek egindako ikerketen arabera, XX. mendo erdialdera arte otoruntzetan ezinbestekoa zen katalabrox. Egitea neketsua zen eta lan horretan emakume askok hartzen zuen parte. Gaurregun ez da prestatzen.\nOsagaiak hauek ziren: 20 pertsonentzat pastel bat egiteko 250 gramo gurin, arrautz dozena bat, azukre 600 gramo, irina 600 gramo eta almendra txikitua, 15 koilarakada. Azken osagai hau Luzaideko propioa zen eta hori zen g\u00e2teau \u00e0 la broche pastelatik bereizi zuena."}
{"id": "883997", "revid": "56334", "url": "https://eu.wikipedia.org/wiki?curid=883997", "title": "Bruno Traven", "text": ""}
{"id": "883999", "revid": "512", "url": "https://eu.wikipedia.org/wiki?curid=883999", "title": "Rohrau", "text": "Rohrau() Austria Behereako hiria da, Burgenland estatutik gertu.\nEzaugarriak.\nLehen sektoreko herria da: %8,66a basoa da eta gainontzekoa nekazaritzan erabiltzen da. Interes turistiko handia du, batez ere bertan Joseph Haydn musikagilea jaio zelako; berari eskainitako museo-etxea dago irekita. Halaber, Rohraun \"Schloss Harrach\" jauregi-gaztelua dago non anitzinako margolaritzaren bilduma interesgarria ikus daitekeen; jauregia Harrach familiakoa da.\nBarrutiak.\nRohrau \"Katastralgemeinde\" hauetan azpizatituta dago:\nEkonomia.\n74 lantegi daude herrian, 47 nekazaritzarekin lotuta. Basoekin lotuta 633 langile daude. Aktibitate-tasa %17,59koa da."}
{"id": "884002", "revid": "512", "url": "https://eu.wikipedia.org/wiki?curid=884002", "title": "Marianne Brandt", "text": "Marianne Brandt (Chemnitz, Alemania, 1893ko urriaren 1a \u2013 Kirchberg, Saxonia, 1983ko ekainaren 18a) pintorea, eskultorea, argazkilaria eta diseinugile industriala izan zen.\nBiografia.\nMarianne Liebe zeukan izena. 1911n pintura eta eskultura ikasten hasi zen Weimarreko Arte Ederren Goi Eskolan. Bere ikasketak amaitzean, denboraldi bat pasa zuen Norvegian, non Erik Brandt pintorearekin ezkondu zen (1935ean dibortziatu zen).\n1923an, 30 urte zituenean, Weimarreko Bauhaus-en eman zuen izena. Metalen tailerrean sartzeko arazoak izan zituen hasieran, baina eguneroko objektuak errepresentatzeko zuen trebetasuna ikusi zutenean, Bauhauseko metalen tailerrean sartzea lortu zuen lehen emakumea izan zen (1924an). Hala ere, trabak aurkitzen jarraitu zuen: bere kideek beti uzten zizkioten lan gogaikarrienak; pixkanaka guztien errespetua irabazi zuen, produktuak errepresentatzeko Bauhausen joerak primeran jarraitzen baitzituen, \"forma libreen\" erabilera, esate baterako. Marianne Brandtek triangelua, zilindroa eta esfera erabiltzen zituen diseinuetan. 1924an diseinatu zuen bere kafe- eta te- joko ezagunean bezala (MT50-55a), metalurgia tailerrean egin zuen haren lehen diseinuetako bat izan zena eta zilarra, ebanoa eta kristala bezalako luxuzko materialekin egindako azkenetakoa.\nBeti diseinu industrialean aritu zen eta arlo horretan nabarmendu zen lehen emakumeetako bat izan zen. Erredukzionista kontsideratu ahal den teknika erabiltzen zuen Brandtek, metalezko objektu praktikoetako haren diseinuak nagusi ziren errepertorioan. Diseinu horietako asko, argi lanparak, hautsontziak eta etxeko beste objektu batzuk barne, gaur egun erabiltzen jarraitzen ditugu.\n1928an ikastaroa amaitu zuenean, metalurgiako errektoreordearen kargua onartu zuen, eta Moholy-Nagy ordezkatu zuen. Lanparen fabrikatzaile enpresekin kolaborazio lanak antolatu zituen. Geroago beste lanpara batzuk diseinatu zituen beste diseinugile batzuekin, adibidez Kandem lanpara.\nWalter Gropius-en arkitekturako estudioan lan egin zuen 1929an eta baita Ruppel etxean Gotha-n (azken honetan 1932raino).\nGeroago pintura ikasi zuen eta hainbat institutuetan eta arte eskoletan irakatsi zuen.\nArgakigintzan eta fotomuntaian ere talentua erakutsi zuen eta izen ona lortu zuen. Haren lanetako batzuk New Yorkeko Moma museoan daude.\nKirchbergen hil zen, Saxonian, 89 urterekin."}
{"id": "884003", "revid": "512", "url": "https://eu.wikipedia.org/wiki?curid=884003", "title": "Marisa Valle Roso", "text": "Marisa Valle Roso (1987ko abenduaren 22a, La Felguera, Llangr\u00e9u), asturiar tonada abeslari bat da, Fernando Valle Roso anaiarekin abestu ohi du, bai gaztelaniaz nahiz asturieraz."}
{"id": "884006", "revid": "105290", "url": "https://eu.wikipedia.org/wiki?curid=884006", "title": "Gasteizko setioa (1834)", "text": "Gasteizko setioa 1834ko martxoaren 15ean, Lehen Karlistaldian zehar, Gasteizen jazo zen gudaldia izan zen. Gudua karlistek kristinatarren esku zegoen hiria hesitu zutenean piztu zen.\nSetioa.\n1834ko martxoaren 15ean Tomas Zumalakarregik gidatutako tropa karlistak Otazu herrira iritsi ziren. Handik indarrak antolatu zituen. Iturralde gudukideari Gasteiz Santa Luzia eta Arana bitarteko hegaletik eraso zezala agindu zion. Jose Urangak zuzendutako Arabako 1. eta Nafarroako 4. bataloiek, aldiz, San Kristobaldik Zumakadira aurrera eginez biztanleria inguratu zuten. Zumalakarregi aurretik sartu zen, gaur egungo Errioxa kalea dagoen lekutik, eta Errege Atea kaleraino iritsi ondoren San Frantzisko aldapa jaitsiz. Borroka latza izan zen, baina defendatzaileek erasoei eutsi zioten eta hainbat karlista hil zituzten.\nZumalakarregik Baldomero Esparteroren tropak Gasteiztik hurbil zeuden berri izan bezain laster, lasterka atzera egitea erabaki zuen. Erretretan kristinatarrek Domingo Retana kapitaina eta beste bi ofizial atxilo hartu zituzten. Joaqu\u00edn de Osma jeneralak atxilotuak berehala fusilatzeko agindua eman zuen. Bien bitartean, Zumalakarregik karlistek Gamarran preso hartu zituzten 120 zaindari liberalak fusilatzeko agindu zuen. Denera 118 zaindari erail zituzten, Bruno Villarrealek ezagunak zituen eta isilpean gorde zituen bi zaindari izan ezik."}
{"id": "884007", "revid": "56334", "url": "https://eu.wikipedia.org/wiki?curid=884007", "title": "Nacho Vegas", "text": "Ignacio Gonz\u00e1lez Vegas, ezizen artistikoz Nacho Vegas, (Gij\u00f3n, 1974ko abenduaren 9a), espainiar indie, folk eta rock musikari eta abeslari bat da.\nIbilbidea.\nIrakasle baten eta industriako eta politikako langile baten semea. Nacho Vegasek Filologia Ingeleseko ikasketak hasi zituen Oviedoko Unibertsitatean, baina ez zituen amaitu. Ondoren, Filologia Hispanikoa hasi zuen, eta Hizkuntzalaritza bere alderdi gogokoena zela ikusi zuen.\nLaurogeita hamarreko hamarkadaren amaieran, Vegasek, momentuan zegoen taldea utzi, eta bakarkako karrerari ekin zion. Oraingoz, zazpi album sortu ditu, bere zigiluarekin, eta bilduma, lankidetza-disko, split-single, mini-CD eta Verd\u00e1 bezalako soinu-bandak edo Asturiasko telebistaren ondorio izan diren gorteak.\n2006an, El tiempo de las cerezas CD bikoitza argitaratu zuen Enrique Bunbury aragoarrarekin batera, H\u00e9roes del Silencio taldeko abeslari ohia, eta berarekin Azteken lurrak zapaldu zituen lehen aldiz. 2007an, Verano fatal mini-CDa, Christina Rosenvinge kantautorearekin elkarlanean argitaratu zuen.\n\"Violetica\" eta \"La zona sucia\" dira bere diskarik ospetsuenak."}
{"id": "884008", "revid": "1545", "url": "https://eu.wikipedia.org/wiki?curid=884008", "title": "Itziar Gomez", "text": ""}
{"id": "884009", "revid": "105290", "url": "https://eu.wikipedia.org/wiki?curid=884009", "title": "Gasteizko setioa (argipena)", "text": "Gasteizko setioa historian zehar Gasteizen jazotako setioetako bat izan daiteke:"}
{"id": "884010", "revid": "512", "url": "https://eu.wikipedia.org/wiki?curid=884010", "title": "Ariel Rot", "text": "Ariel Rot (Buenos Aires, Argentina, 1960ko apirilaren 19a, ), argentinar rock musikari eta abeslari bat da. Urte luzez Espainia bizilekutzat du, eta Tequila eta Los Rodr\u00edguez taldeetako kidea izan da.\nCecilia Roth aktorearen anaia da eta Diana Rot abeslari, pianojole eta musikologoaren semea."}
{"id": "884012", "revid": "1545", "url": "https://eu.wikipedia.org/wiki?curid=884012", "title": "Saint Marcellina", "text": ""}
{"id": "884013", "revid": "1545", "url": "https://eu.wikipedia.org/wiki?curid=884013", "title": "Teresa Kartagenakoa", "text": ""}
{"id": "884014", "revid": "119347", "url": "https://eu.wikipedia.org/wiki?curid=884014", "title": "Los Rodr\u00edguez", "text": "Los Rodr\u00edguez, argentinar-espainiar rock musika talde bat da, 1990ean Madril hirian sortu eta 1996an desegina. Andr\u00e9s Calamaro (ahots nagusia eta pianoa), Ariel Rot (gitarra eta ahotsa), Germ\u00e1n Vilella (bateria) eta Juli\u00e1n Infante (gitarra eta noizbehinka ahotsa) kideek osatzen zuten.\nDiskografia.\nBildumak.\nBi bildumak aurrez argitaratu gabeko abestiez osatuak daude."}
{"id": "884016", "revid": "1545", "url": "https://eu.wikipedia.org/wiki?curid=884016", "title": "Sophia (jakinduria)", "text": ""}
{"id": "884017", "revid": "56334", "url": "https://eu.wikipedia.org/wiki?curid=884017", "title": "La Felguera (Llangr\u00e9u)", "text": ""}
{"id": "884019", "revid": "1545", "url": "https://eu.wikipedia.org/wiki?curid=884019", "title": "Jatorrizko jainkosa", "text": ""}
{"id": "884020", "revid": "1545", "url": "https://eu.wikipedia.org/wiki?curid=884020", "title": "Estefania Montaneisekoa", "text": ""}
{"id": "884021", "revid": "512", "url": "https://eu.wikipedia.org/wiki?curid=884021", "title": "The Big Year", "text": "The Big Year (euskaraz \"Urte Handia\"), 2011ko David Frankel estatubatuar zinema zuzendariak zuzendutako komedia film bat da. Mark Obmascik idazlearen \"The Big Year: A Tale of Man, Nature and Fowl Obsession\" (\"Urte Handia: Gizona, Natura eta Hegaztiekiko Obsesio Baten Istorioa\") liburuan oinarritua dago. Jack Black, Owen Wilson eta Steve Martin aktoreek antzeztu zuten.\nArgumentua.\nSut Preissler (Steve Martin), Brad Harris (Jack Black) eta Kenny Bostick (Owen Wilson) beren eguneroko betebehar eta ardurekin nazkaturik dauden eta krisialdi pertsonalean dauden hiru gizon dira. Berau gainditzeko urteroko txapelketa batean parte hartzea erabaki dute, honetan urte guztian zehar AEBetan hegazti gehien ikuskatzen dituenak irabaziko du."}
{"id": "884024", "revid": "137486", "url": "https://eu.wikipedia.org/wiki?curid=884024", "title": "Carmen Balcells", "text": "Carmen Balcells Segal\u00e0 (Santa Fe de Segarra, Olujas, Lleida, 1930eko abuztuaren 9a - Bartzelona, 2015eko irailaren 20a) literatura-agente kataluniarra izan zen. Egileek estimu handian zuten, biziarteko kontratuak eta argitaletxeen beste gehiegizko baldintzak kentzea lortu zuelako; eta, era berean, liburu baten lagapen klausulak denbora mugatu baterako baino ez izatea.\nBiografia.\nNekazari familia jabe txiki bateko lau anaia-arreben nagusiena zen. Santa Fe De Segarra herrian jaio zen. Segarra eskualdean dagoen 50 biztanleko lleidar herri txikia da.\nLehen hezkuntza bere jaioterrian ikasi zuen.\n1946an haren familia Bartzelonara joan zen bizitzera, eta bertan Carmenek literaturarekin zerikusirik ez zuten lan desberdinak egin zituen.\n1955an, Jaume Ferr\u00e1n poeta espainiarrarekin eta garai hartako beste idazle nabarmenekin harremanetan jarri zen: Ferrater anaiak, Jaime Gil de Biedma, Carlos Barral, Juan Goytisolo, Josep Maria Castellet, eta abar. Ondoren, ACER agentzia literarioak Bartzelonan zuen ordezkari moduan lan egiten hasi zen, Vintil\u0103 Horia idazle errumaniarraren jabetzakoa zena. Geroago Parisera joan zen bizitzera, eta Agencia Literaria Carmen Balcells sortu zuen.\nEgile atzerritarren itzulpen eskubideen kudeaketarekin hasi zen lanean. Luis Goytisolo izan zen ordezkatu zuen lehen idazle espainiarra eta haren ondoren egile nabarmen ugari ordezkatu zituen: Gabriel Garc\u00eda M\u00e1rquez, Mario Vargas Llosa, Julio Cort\u00e1zar, Carlos Fuentes, Pablo Neruda, Miguel Delibes, \u00c1lvaro Mutis, Camilo Jos\u00e9 Cela, Vicente Aleixandre, Gonzalo Torrente Ballester, Manuel V\u00e1zquez Montalb\u00e1n, Jos\u00e9 Luis Sampedro, Terenci Moix, Juan Carlos Onetti, Jaime Gil De Biedma, Carlos Barral, Josep Maria Castellet, Juan Goytisolo, Alfredo Bryce Echenique, Juan Mars\u00e9, Eduardo Mendoza, Isabel Allende, Rosa Montero eta Gustavo Mart\u00edn Garzo, besteak beste.\n1981ean RBA zerbitzu editorialen agentzia sortu zuen, Ricardo Rodrigoren eta Roberto Altarriba editorearen ondoan. Urte batzuk geroago utzi egin zuen, bere bazkideak Planeta de Agostini argitaletxearen zuzendari bihurtu zirenean eta argitaletxean zuen egoera agente literario izatearekin batera ezina zela iritzita.\nIa 40 urtez lan egin ondoren, 2000. urteko maiatzean Balcellsek iragarri zuen erretiroa hartzen zuela agente literario gisa, Arte Ederren urrezko domina jaso ondoren eta Bartzelonako Unibertsitate Autonomoak (UAB) honoris causa doktore izendatu ostean Haren agentzia literarioa Gloria Guti\u00e9rrez-ek zuzendua izatera pasa zen.\nHala ere, 2008an berriro itzuli zen agentzia zuzentzera, egile garrantzitsuak galdu zituztelako: Guillermo Cabrera Infante eta Roberto Bola\u00f1o (argitaratze sektorean \"Txakala\" ezizenaz ezagutzen zen Andrew Wylie-ren agentziara joan zirelako); Gonzalo Su\u00e1rez, Luisge Mart\u00edn eta Daniel V\u00e1zquez Sall\u00e9s.\nBalcells Andrew Wylierekin elkartu zen munduko agentzia literario garrantzitsuenetakoa sortzeko.\nSei Literaturako Nobel Sari ordezkatu zituen: Garc\u00eda M\u00e1rquez, Vargas Llosa, Asturias, Cela, Aleixandre eta Neruda.\n2010ean Kultura Ministerioak bere 50 urteko artxibo pertsonala erosi zion 3 milioi euroren truke.\nCarmen Balcells 2015eko irailaren 20an hil zen Bartzelonako bere etxean, 85 urterekin.\nHil ostean, bere seme Luis Miguel Palomares (1964) bihurtu zen Balcells agentziaren jabe eta zuzendari bakarra.\n2016ko urtarrilaren 12an omenaldi bat egin zioten Carmen Balcellsi Bartzelonako \"Palau de La M\u00fasica\"n. Idazle garrantzitsuak joan ziren omenaldira Carme Riera, Mario Vargas Llosa, Eduardo Mendoza eta Miquel de Palol. Erakunde asko ere egon ziren ordezkatuta omenaldian. Jaume Asens alkateordeak Jos\u00e9 Mar\u00eda Lassalle Kultura Estatu-idazkariari esan zion Balcells agentziaren artxiboarentzat lekurik egokiena Bartzelona dela, artxiboa Estatuak erosi zuen arren. Carmen Balcells fundazio baten sorkuntza ere eztabaidatu zuten, Bartzelonan egoitza izango lukeena.\nBizitza pertsonala.\n1961ean Luis Palomaresekin ezkondu zen Carmen Balcells. Hiru urtera haien seme bakarra jaio zen: Luis Miguel (1964an). Amaren negozioaren jabekidea izan arren, ez zuen parte hartu, ama 2015ean hil arte. Orduan osorik jaso zuen jabetza eta 51 urteetan enpresa zuzentzen hasi zen.\nSariak eta errekonozimenduak.\nLetra hispaniarren munduan agente literario ezagunena izan zen. Horregatik, errekonozimendu ugari jaso zituen. Hurrengoak nabarmentzen dira:"}
{"id": "884026", "revid": "1545", "url": "https://eu.wikipedia.org/wiki?curid=884026", "title": "Stephanie de Genlis", "text": ""}
{"id": "884027", "revid": "56334", "url": "https://eu.wikipedia.org/wiki?curid=884027", "title": "Sophie of Mecklenburg-G\u00fcstrow", "text": ""}
{"id": "884028", "revid": "1519", "url": "https://eu.wikipedia.org/wiki?curid=884028", "title": "Men in Black 3", "text": "Men in Black 3 edota Men in Black III eta MIB\u00b3 (euskaraz \"Beltzezko Gizonak 3\"), 2012ko Barry Sonnenfeld estatubatuar zinema zuzendariak zuzendutako zientzia-fikziozko ekintza eta komedia film bat da. Lowell Cunningham komikigilearen \"The Men in Black (comics)\" komiki liburuan oinarritua dago. Will Smith, Tommy Lee Jones, Josh Brolin, Jemaine Clement, Michael Stuhlbarg eta Emma Thompson aktoreek antzeztu zuten.\n\"Men in Black\" (1997) eta \"Men in Black II\" (2002) aurrekariak izan zituen eta ' (2019) jarraipena, bai eta ' (1997-2001) marrazki bizidun telesaila ere.\nArgumentua.\n2012. urtea, MIB erakundeak K agentea (Tommy Lee Jones/Josh Brolin) estralurtar baten esku hil daitekenaren informazioa jaso berri du, horrek Historiaren bilakaera behin betiko alda dezake, hori gerta ez dadin J agentea (Will Smith) 1969 urtera bidalia izango da.\nDenbora bidaien gaia nahiko txukun tratatzen duen filma da: gutxitan biribiltzen dira gauzak genero horretako pelikuletan, eta hau bada horietako bat.\nAktoreak.\nHonako ospetsuek kameoak egin zituzten: Justin Bieber, Lady Gaga, Tim Burton, Rick Baker eta Will Arnett."}
{"id": "884029", "revid": "119347", "url": "https://eu.wikipedia.org/wiki?curid=884029", "title": "Maria Antonia Salcedo Txabarri", "text": "Maria Antonia Salcedo Txabarri (gaztelaniaz Mar\u00eda Antonia de Salcedo y Ch\u00e1varri) (Iru\u00f1ea, 1664ko martxoaren 9a-Madril, 1737ko uztailaren 15a) Montehermosoko markesa eta Espainiako Filipe V.a Espainiakoaren infanteen haur-hezitzailea izan zen. Maria Antonia urte askoan Espainiako erregen semeen heziketaz arduratu zen. Familia noblearen alaba, bereak ziren bere amaren, Maria Eustaquia Txabarri Biguria, oinordekotzen jabetza. Vicente Jose Agirre Zarate gazteiztarrarekin ezkondu zen.\nBiografia.\nArre herrian dagoen Andra Mariaren Basilikan bataiatua, jatorri zaharreko familia baten alaba zen. Gurasoak Sorian jaiotako Antonio Ildefonso Salcedo Arbizu eta Maria Eustaquia Txabarri Biguria ziren; amak, Txabarriko oinordekotzaren jabegaia, jauregi desberdinen jabea zen: Lizarran, Aginaga, Errozen, Bigurian. Nafarroako Gortetan, bestetik, eserleku eta boto eskubidea zuen. Maria Antoniaren haurtzaroaz ez dago informazio handirik.\n1682ko urriaren 25ean, Soriako San Nicol\u00e1s elizan, Vicente Jose Agirre Zaraterekin ezkondu zen. Ordurako hilda zegoen bere amaren oinordetza jaso zuen. Hiru seme izan zituen: Pedro Ignacio (1684), haurra zelarik hilda, Francisco Antonio (1685) eta Manuel Antonio (1686), azken hau ere gaztetan hilda. Senara, emaztearen izenean, Lizarrako merio nagusia izan zen eta, 1686an, Gasteizko agintzailea. Senarra gazte hil zen ere bai, 25 urtez, 1690 inguruan.\nHabsburgo leinuko Espainiako azken erregea Karlos II.a Espainiakoa hil zenean, tronua Borboi leinuko Filipe V.a Espainiakoaren eskuetara pasa zen. Filipe Maria Luisa Savoiakoarekin ezkonduta zegoen. Maria Antonia Salcedo lehen unetik haien aldeko jarrera hartu zuen eta, 1701an, Filipe errege bezala aitortza egiteko Madrileko bidean zihoanean, Agirretarren Gasteizko etxean lo egin zuen, otsailaren 1 eta 2an. 1701ean luze jo zuen Espainiako Ondorengotza Gerra (1701-1714) sortu zen. 1707an Madril libre gelditu zen eta, orduan, Borboiak, bere garaian jasotako laguntza eskertzeko, Maria Antonia Salcedo, Luisen, bere semearen haur-hezitzaile izendatu zuen. Izendapena garrantzi handia zuen zeren eta Luis erregearen oinordekoa baitzen. Ordutik aurrera Maria Antonia Madrilgo Errege Jauregian bizi izan zen; berarekin bere semea, Frantzisko Antonio Agirre, eta haren emaztea, Mar\u00eda Lorenza Ayanz Arbizu. 1710ean, Habsburgo familiaren aldekoek Madril berriro ere setiatu zuten; Maria Antonia eta Luis infantea hiru hilabete Gasteizera joan ziren babesaren bila, Agirretarren jauregira.\nMaria Antonia Salcedok, 1708ko abuztuaren 15ean, erregearekiko erakutsitako bere leialtasuna saritzeko, Montehermosoko markesgoa jaso zuen. Geroztik, Gasteizko jauregiak izen hori jaso zuen. Maria Antonia bere haur-hezitzaile lana 1715 arte egin zuen; urte horretan kargua J\u00fadice kardinalera pasa baitzen. Horren truke Maria Antonia maiordomoaren eta Elisabet Farnesioren ohorezko damaren izendapena jaso zuen. Elisabet Farnesio Filipe V.aren bigarren emaztea izan zen. Izan ere, iruindarrak Luis printzearekin oso lotuta jarraitu zuen.\nDepresioak jota zegoela eta, 1724an, Filipe erregeak tronuari uko egin zion, bere semearen eskuetan uzteko. Horrela Luis semea Luis I.a Espainiakoa bihurtu zen. Ordurako gaztea Luisa Elisabet Orleanskoarekin ezkonduta zegoen. Baina urte bereko abuztuan, errege berria bat batean hil zen. Hiltzeko unean Maria Antoniaren besoetan zegoen. Horrela gauzak, Filipe V.ak berriro ere tronua onartu zuen eta 1716tik 1723ra, berriro ere Maria Antonia Karlos III.a Espainiakoa izango zenaren haurraz arduratu zen. Ondoren, haren heziketa Frantzisko Antonio Agirre bere semearen eskuetara pasa zen.\nMaria Antonia 1737an hil zen. Hil aurretik Frantzisko Antonio Agirreri bere titulu eta ondare nagusiak utzi zizkion. Madrilgo Descalzas Reales monasterioan lurperatuta dago."}
{"id": "884030", "revid": "1545", "url": "https://eu.wikipedia.org/wiki?curid=884030", "title": "Madame de Genlis", "text": ""}
{"id": "884031", "revid": "336", "url": "https://eu.wikipedia.org/wiki?curid=884031", "title": "Thecla", "text": "Thecla honakoa izan daiteke:"}
{"id": "884032", "revid": "56334", "url": "https://eu.wikipedia.org/wiki?curid=884032", "title": "Santa Tecla", "text": ""}
{"id": "884033", "revid": "56334", "url": "https://eu.wikipedia.org/wiki?curid=884033", "title": "Santa Tekla", "text": ""}
{"id": "884034", "revid": "336", "url": "https://eu.wikipedia.org/wiki?curid=884034", "title": "SoHo (New York)", "text": "SoHo Manhattango ( New York , AEB) auzo bat da. iparraldetik Houston kaleak mugatzen du, eta ekialdetik Bowery kaleak, Canal kaleak hegoaldetik eta mendebaldetik West kaleak.\nHasieran (1840az geroztik), \"Cast-Iron District (burdin urtuaren barrutia) barrutiko\" \"Hell's Hundred Acres\" (infernuko ehun akreak) izenarekin ezagutzen den behe-auzo bat izan zen. Artistentzako auzo bezala ospetsu bilakatu zen 1960ko eta 1970eko urteetan, noiz espazioak merkeak ziren fabrika zaharrak loft eta apartamentu bihurtu zituztelako. Gentrifikazio izeneko eredu batean, hurrengo hamarkadetan hiriko beste toki batzuetan ere gertatu zen beala, auzoak eskala sozioekonomikoan igo egin zen, eta azkenean horrek artista gehienen exodoa ekarri zuen, galeriak eta jantzi-dendak, eta jatetxe esklusiboak besterik ez utziz, eta maizter berriak bezala, yuppieak .\nSoHo-k \"\"South of Houston Street\" \" (\"Houston Street\" hegoaldean) hitzen kontrakziotik dator eta izen bereko Londreseko izen bereko guneari aipamena egiten dio. Honako auzoek mugatzen dute:"}
{"id": "884035", "revid": "512", "url": "https://eu.wikipedia.org/wiki?curid=884035", "title": "Martin Glaessner", "text": "Martin Fritz Glaessner (Aussig, Austria-Hungariako Inperioa, 1906ko abenduaren 25a - Melbourne, Australia, 1989ko azaroaren 23a), geologo eta paleontologo txekiarra izan zen, Kanbriarraurreko fosilekin egindako lanarengatik ezaguna. Ikerketak Australian egin zituenez paleontologo australiarra izan zela esaten da.\nBiografia.\nHastapenak.\nMartin Glaessner Austria-Hungariako Inperioko Aussig izeneko herrian jaio zen. Gaur egun Txekiar Errepublikan kokaturik dago eta \u00dast\u00ed nad Labem izena du. Aita Arthur Glaessner ingeniari kimikoa zen, keramika, beira eta farmakologia industrietan aditua eta Vienako zientzia komunitatean oso ezaguna. Vienako Historia Naturaleko Museoko ikertzailea izan zen 1923 eta 1932 artean eta 1929 urtean Zuzenbide doktoretza atera zuen Vienako Unibertsitatean. 1931 urtean Geologia eta Paleontologian doktoratu zen. 1930 eta 1931 artean Londresko Historia Naturalaren Museoan ikertzaile lanak egin zituen.\nErrusian.\nMikropaleontologiak iekrketa geologikoetan zuen garrantziaz ohartuta 1932 urtean Moskura joan zen eta Petroleoa aurkitzeko Estatu Institutuan hasi zen lanean. 1934 eta 1937 artean Erruisiako Zientzia Akademiaren barnean Erregai Mineralen Institutuko Ikerketa burua izan zen eta 1936an Moskuko Unibertsitatean irakasle gisa egin zuen lan. 1936an Tina Tupikinarekin ezkondu zen eta 1937an Vienara itzuli zen. Arbaso judutarrak zituenez 1938ko martxoaren 19an atxilotu egin zuten baina aske utzi zuten.\nAustralian.\nLondresko petrolio konpa\u00f1ia anglo-irandarrean hasi zen lanean (gaur egun British Petroleum) eta Port Moresbyra bidali zuten, gaur egun Papua Ginea Berria bada ere garai hartan Australiaren menpeko lurraldea zen. 1942 urtean ebakuatu egin zuten Bigarren Mundu Gerra zela eta, orduan Melbournera joan zen. Hurrengo hiru urtetan Australiar armadarentzako Papuako mapa geologikoak prestatu zituen. 1945 urtean \"Principles of Micropalaeontology\" liburua argitaratu zuen eta erreferentziazko liburua bihurtu zen hurrengo hamarkadetan. Ordutik aurrera Adelaidako Unibertsitateko Geologia eta paleontologia katedrarekin hainbat lanpostu bete zituen. 1950. hamarkadan Ediacararreko biota aztertzen hasi zen, taxonomia ezarriz eta paleobiologia eta estratigrafia eremuetan oinarrizko ekarpenak eginez. Reg Sprigg-ek marmoken arbasoak zirela uste zituenak berraztertu zituen eta taxoi berriak sortu zituen. Ediacararra garai geologikoaren mugak zehazten ere lagundu zuen, hasiera aurreneko animalia zelulanitzen agerpenean finkatuz. 1971 urtean erretiratu zen.\nSariak.\n1982 urtean Estatu Batuetako Geologia Elkarteko Lyell domina eta Amerikako Zientzia Akademiaren Walcott domina jaso zituen. 1985 urtean Australiako Ordenaren domina jaso zuen, australiarrentzako sari gorena."}
{"id": "884036", "revid": "56334", "url": "https://eu.wikipedia.org/wiki?curid=884036", "title": "Santa Martzelina", "text": ""}
{"id": "884037", "revid": "56334", "url": "https://eu.wikipedia.org/wiki?curid=884037", "title": "Teresa de Cartagena", "text": ""}
{"id": "884040", "revid": "21098", "url": "https://eu.wikipedia.org/wiki?curid=884040", "title": "Derediako fusilamentuak", "text": ""}
{"id": "884041", "revid": "512", "url": "https://eu.wikipedia.org/wiki?curid=884041", "title": "Mary Astell", "text": "Mary Astell (Newcastle upon Tyne, 1666ko azaroaren 12a \u2013 Londres, 1731ko maiatzaren 11) ingeles filosofo, idazle eta erretoriko feminista izan zen. \nBere garaiko giro intelektualean garrantzi handiko emakumea izan zen eta feminismo anglosaxoiaren aitzindarietako bat da Bathsa Makin eta Judith Drake-rekin batera. Ingalaterrako Ilustrazioko zenbait eztabaida filosofiko eta politiko nagusitan parte hartu zuen. Horretaz gain, bere idazkietan ikus daitekeenez, erabat jabeturik zegoen garaiko emakumearen desberdinkeriaren jatorriarekin eta emakumea menpeko egoeran mantentzen zuten ohiturak aldatzea aldarrikatzen zuen sutsuki. Bere idazkiek, Ilustrazio garaiko sexuen arteko eztabaidaren auziaren berri ematen digute. Testuinguru politiko moderno horretan, emakumeentzako bizi-proiektu bat proposatu zuen ezkontzari alternatiba gisa. \nHortaz, oso nabarmena da Astell-ek Argien Mendeko pentsamendu proto-feministari egindako ekarpena. Batez ere, gizarte patriarkalari egindako kritikari eta emakumeen hezkuntzaren defentsari dagokionez. Izan ere, XVII. mendearen amaieran, ez zen inongo garapenik egon emakumeen estatus sozial eta politikoan, ez Europan ezta Ingalaterran ere. Astellek nabarmendu zuenez, subjektu femeninoa Ilustrazioko eraldaketa sozio-politikotik at geratu zen, gizonezkoak baitziren eskubide zibilak zituzten subjektu bakarrak. \nBere babesle ekonomikoak Lady Ann Coventry, Lady Elizabeth Hastings eta Catherine Jones izan ziren eta harreman intelektuala eduki zuen Lady Mary Chudleigh, Judith Drake, Elizabeth Elstob, Lady Mary Wortley Montagu eta John Norris-ekin. \nEgun, emakumeen hezkuntzaren inguruko teoriengatik eta John Norris eta John Locke-ri egindako kritikengatik ezaguna da. Astell, Ren\u00e9 Descartes, eta batez ere, John Lockeren filosofia enpirikoaren jarraitzailea zen. Astellen ustez, arrazionaltasunak zentzua zeukan soilik pertsonok esperientzia ugari bizi ditugunean, bai kanpo munduan bai barne munduan. Hala ere, gure adimenak ulertu ezin dituen egia batzuk daude, eta horien adibideetako bat Jainkoa da. Horregatik, fedea ere ezagutza mota bat da. \nBiografia.\nOso informazio gutxi dago Mary Astellen bizitzari buruz. Astell 1666ko azaroaren 12an jaio zen Newcastle upon Tynen (Ingalaterra). Ikatzaren monopolioarekin aberastutako merkatari familia anglikano ospetsu batean jaio zen, oso kontserbadorea eta monarkikoa. Mary Errington eta Peter Astell-ek izan zituzten hiru seme-alabetatik zaharrena zen Astell. Emakumea zelako, ez zuen inolako hezkuntza formalik jaso. Hala ere, hezkuntza informal zabala jaso ahal izan zuen zortzi urtetatik aurrera, osaba batek matematika, filosofia eta hizkuntza modernoak erakutsi zizkiolako. Izan ere, bere osaba Ralph Astell elizgizon anglikano eta Cambridgeko Eskolako kidea zen. \nBere aitaren heriotzaren ondoren, 1678. urtean, Astell doterik gabe geratu zen. Izan ere, Astellen nebaren goi-mailako ikasketetan inbertitu zen aitaren heriotzagatik Newcastleko \"Company of Hostmen\"\"-\"ek familiari eman zion laguntza ekonomikoa eta familiak zeukan diru guztia. Hortaz, Astell eta bere ama izeba Mary-ren etxera bizitzera joan behar izan ziren. Baina, 1684an ama hil egin zen, eta handik bi urtera, izeba. Astellek, orduan, bere jaioterria utzi behar izan zuen eta lagun batekin joan zen Chelseara bizitzera (Londres kanpoaldean dagoen auzoa). \nChelsean, umezurtz eta doterik gabe, Astellek Canterburyko artzapezpikuari (William Sancroft) eskatu zion bere babesle ekonomikoa izateko. Gerora, Astellek poema bilduma bat bidali zion honi eskerrak emateko. Sancroft-en kontaktuei esker, nobleziako hainbat dama eta intelektual kontserbadore ezagutu zituen handik gutxira. Azken horiek, eragin handia izan zuten bere pentsamendu zein obran. Londresera iritsi eta ondorengo hamar urteetako idazkietan ikusi daitekeenez, bere ezagutza garatzen jarraitu zuen garai horretan. \nJohn Norris, Bemertoneko errektorea eta Nicolas Malebrache-ren jarraitzailea, Astellen lehenengo babesleetakoa izan zen. Teologia eta gai pertsonalen inguruko gutunak trukatu ostean, Norrisek Astell konbentzitu zuen \"Letters Concerning the Love of God\" (1695) argitaratzeko. Horretaz gain, Astell Lady Mary Wortley Montagu-ren laguna egin zen eta honen \"Letters from the East\" (1763) argitalpenerako hitzaurrea idatzi zuen. Bere babesleen artean, garaiko hainbat dama ospetsu egon ziren: Lady Ann Coventry, Lady Elizabeth Hasting eta Lady Catherine Jones. Jones Astellen adiskide mina izan zen eta bere bizitzako azken urteetan berarekin bizi izan zen. \nBestalde, Chelsean Mazzarinoko dukesa, Hortensia Mancini, ezagutu zuen Astellek. Dukesaren dibortzio ospetsua, \"Algunas reflexiones sobre el matrimonio\" (1700) lana idazteko abiapuntua izan zen. Elizabeth Elbstob-en\u00a0 (literatura anglosaxoian aditua) laguna ere izan zen. \nAstell ez zen inoiz ezkondu. Hortaz, adiskideen, eta batez ere, emakume adiskideen zaintzak berebiziko garrantzia eduki zuen bere bizitzan. Bere biografoen hitzetan, Astellen bizitza oso lasaia eta apala izan zen. Saiakera ugari idatzi zituen garaia kenduta (1697-1709), ia bere bizitza osoa eman zuen ikasten. Saiakera ugari argitaratu zituen garai horretan, ildo anglikano eta kontserbadorea zuten panfleto politiko eta filosofikoak idatzi zituen bereziki. 1709. urtean, bizitza publikotik erretiratu eta neskentzako karitate eskola bat sortu zuen Lady Catherine Jones-en laguntza ekonomikoari esker. \nHausnarketari, ikasteari eta aktibismo politikoari eskainitako bizitza baten ostean, 1731an hil zen Chelsean, bularreko minbiziak jota. Bizitzako azken egunetan ez zuen gertuko lagunik ikusi nahi izan eta gela batean egon zen bera bakarrik, bere hilkutxaren ondoan Jainkoarekin pentsatzen. Bere garaikideen artean oihartzun handia eduki zuen eta ikuspegi feministarako berebiziko garrantzia duten idazkiak utzi zituen. Mary Wollfstonecraft Ingalaterrako korronte honetako lehenengo pertsona famatutzat hartzen den arren, Astellek Wollfstonecraft-ek baino ia mende bat lehenago ireki zuen bidea. Izan ere, azken honek Astellen bidea jarraituta argitaratu zuen \"Vindicaci\u00f3n de los derechos de la mujer\" [\"Emakumearen eskubideen erreibindikazioa\"] (1792). \nObra.\nMary Astellek bederatzi lan argitaratu zituen, 1694 eta 1709 urteen artean. Argitaratu zituen liburuak hainbat aldiz berrinprimatu zituzten Astell bizi izan zen bitartean eta bere panfletoek publizitate handia edukitzeaz gain, asko zabaldu ziren.\nArgitalpen dataren araberako ordena kronologikoan, honakoak dira Astellek argitaratu zituen lanak:\nGutun-trukaketa.\nZoritxarrez, Mary Astellen oso gutun gutxi iritsi dira gaur egun arte. \"Letters Concerning the Love of God\" (1695) argitalpenari esker, Astell eta John Norrisen arteko eztabaida filosofikoaren berri daukagu. Bestalde, Astell eta Lady Ann Coventry eta Astell eta George Hickes apezpikuaren arteko gutunak ere iritsi zaizkigu. Mary Astellen gutun asko eta asko gizon ospetsuen artxibategietan gorde ziren, \u00a0Sir Hans Sloane eta John Walker-en artxibategietan esate baterako. Ruth Perry-ren \"The Celebrated Mary Astell\" (1986) liburuan, Astellen gutun-trukearen zerrenda dago eranskin batean.\nFilosofiari ekarpenak.\nMetafisika.\nMary Astellek bere metafisika Jainkoaren eta honen kreazioaren inguruan eraiki zuen. Astell dualista zen, gorputza eta gogoa bereizten zituen. Bai gogo eta bai gorputzean zehaztasun eta ustelgarritasun maila ezberdinak irudikatzen zituen: Jainkoa adimen infinitu eta ustelezina da; giza-gogoak eta gorputz-partikulak finituak dira, eta ustelezinak naturaz; eta gizakien gorputzak eta objektu fisikoak izaki finituak dira, baina ustelgarriak naturaz.\nJainkoa.\nAstellen ustez, Jainkoa \u201cLehenbiziko Inteligentzia\u201d da eta bere natura da dituen perfekzio guztiak infinituak izatea. Jainkoak bere dituen perfekzioen artean Astellek sarritan nabarmentzen ditu jakinduria, ontasuna, justizia, santutasuna, inteligentzia, presentzia, boterea eta auto-existentzia. Garaiko ikuspegi arrazionalistarekin bat, Astellek dio metafisika ondo ulertzeko ondo ulertu behar dela Jainkoa. Horregatik zehazten ditu bere lanetan Jainkoa zer den eta bera ulertzeko modu egokia zein den.\nMota horretako lehenengo azalpena, \"A Serious Proposal To the Ladies\" (1694) lanean azaltzen da. Bertan, Jainkoaren existentzia, perfekzioa eta ahalmen sortzailea frogatzen ditu. Horretarako, ezagutza lortzeko metodo zuzen baten adibidea jartzen du. Metodo horrek, antz handia dauka Descartes-en \"Metodoaren diskurtsoa\" (1637) eta Antoine Arnauld eta Pierre Nicole-n \"Logic or the Art of Thinking\" (1662) lanetan garatzen diren metodoekin. Astellek Jainkoaren existentzia frogatzeko ematen dituen argudioak hauek dira: ideia sinple eta konplexuak; hautemate argi eta bereziak eta hautemate zail eta nahasiak; ideia egoki eta desegokiak; intuizioz jasotako frogak eta ideien konparaketen fruituz jasotako frogak; Jainkoaren perfekzioak eta Jainkoaren perfekzioen inguruan ditugun ideiak; eta ideia eta terminoen arteko harremana. Honetaz gain, \"The\" \"Christian Religion\" (1705) lanean Jainkoaren existentzia justifikatzeko beste hainbat argudio aurkezten ditu: zalantzagarriak diren eta ez diren kontzeptuak; Jainkoaren perfekzioak eta Jainkoaren perfekzioen inguruan ditugun ideiak; kausalitatea; eta berak sortutako unibertsoaren edertasuna.\nBatzuetan, Astellek Jainkoaren perfekzio batzuk lehenesten ditu beste batzuen aurretik. \"The Christian Religion\" (1705) lanean, Jainkoaren auto-existentzia nabarmentzen du bere beste perfekzioen gainetik; izan ere, Jainkoaren auto-existentziaren ideiak gainerako perfekzioak ulertzea ahalbidetzen dio. Bestalde, William J. Broad autorearen arabera, Astellek Jainkoaren jakinduria eta ontasuna lehenetsi zituen bere ahalguztiduntasunaren aurretik.\nGaraiko filosofoek bi modutara hausnartu zituzten Jainkoaren jakinduria, ontasuna eta boterea. Batzuek, teoria \u201cintelektualistak\u201d defendatzen zituzten, eta horien arabera, Jainkoak gauzen benetako naturaren arabera egikaritzen zuen bere borondatea. Beste batzuek, teoria \u201cboluntaristak\u201d defendatzen zituzten, eta horien arabera, Jainkoak bere borondatea egikaritzen zuen gauzak eta gauzen egiak sortzeko. Broad-en ustez, argi ikus daiteke Astellek idatzitako hainbat pasartetan teologia intelektualista defendatzen zuela.\nIzakien banakakotzea.\nBere testuetan, Astellek azaldu egiten du nola banakakotzen diren Jainkoak sortzen dituen izakiak. Gainera, Jainkoak sortutako lau izaki mota bereizten ditu: gogoak, gorputzak, gogo-gorputz loturak eta gorputz-partikulak.\nGogo finituei dagokionean, Astell erabat urruntzen da Descartesen planteamendutik. Descartesek \"Metodoaren diskurtsoa\" (1637) lanean azaldu zuenez, gogo guztiek daukate arrazoitzeko gaitasun berdina. Baina, Astellen aburuz Jainkoak gogo desberdinak sortzen ditu. Arrazoietako bat, Jainkoak gogoen artean nahi dituen harremanetan oinarritzen da; izan ere, gizakiek komunitateak sortzen dituzte soilik euren gogoek gaitasun intelektual ezberdinak badituzte. Beste arrazoi baten arabera, Jainkoak bere buruaren eta gogoen artean nahi dituen harremanetan oinarrituta sortzen ditu gogo desberdinak. Horrela, gogoak Jainkoa gurtzeko sortu ziren eta Jainkoak bere adorazioa eta maitasuna behar ditu. Laburbilduz, Jainkoak gogo asko sortzen ditu eta bakoitzak egia sorta bat ulertzeko ahalmena dauka.\nAstell gogoaren inguruan mintzatzen denean, gogoa gorputzetik at ulertzen duela ematen du batzuetan. Hala ere, autoreak askotan azpimarratzen du gizakiak gogo-gorputz loturak direla. Hori bai, gizakiok ezin dugu ulertu gogoaren eta gorputzaren artean dagoen lotura:\nGogoa eta gorputzaren arteko bat egitea misteriotsua da. Nahiz eta lotura bat dagoela ezagutu eta sentitu, ez daukagu horren inguruko jakintza erabatekorik.\nAstellek baieztatzen du, gogo-gorputz loturen artean ere arrazoitzeko modu desberdinak daudela, esperientzia (Lockeren terminoa) ezberdinen ondorioak direlako. Hala ere, bere ikuspegia, orokorrean, arrazionalista da. Horregatik dio, gorputzek ez dietela uzten gogoei ideia perfektuak edukitzen. Hau da, Astellek, beste arrazionalisten antzera, adimenari balio gehiago ematen dio gorputzari baino.\nGogoarentzat gorputzak eginkizun instrumentala duen bitartean, gogoak gorputzaren nagusitasuna dauka eta pasioak gobernatzeko eginkizuna. Gizakiek euren gogo eta gorputzak modu egokian erabili beharko lituzkete basatiak ez bihurtzeko edota aingeruak bailiran ez bizitzeko.\nAstellek gogo-gorputz loturaren gainean duen azalpenak, aukera ematen dio garai horretan emakumeen inguruan zegoen iritzi publikoari kontra egiteko. Erabat zabaldua zegoen emakumeek ez zutela gizonek adina gaitasun intelektualik, emakumeek gizonek baino atxikimendu gehiago zutelako euren gorputzekiko. Gogo-gorputz loturaren azalpen arrazionalistaren bidez, Astellek frogatu dezake emakumeen ezintasunen inguruko ideiak ez daukala oinarri natural bat, gizarte-praktikek sortua dela, alegia. Horregatik, emakumeen eta gizonen gaitasunen arteko desberdintasunak ezin dira metafisikoki argitu, epistemologikoki baizik.\nGainera, Astellek baieztatzen du gogoa eta gorputza oso desberdinak direla. Gogo-gorputz lotura azaltzeko justifikazio sozial bat zuen moduan (zehazki emakumearen naturaren inguruko azalpenaren kontra egiteko), justifikazio sozial bat zeukan ere gogoa eta gorputzaren arteko bereizketa azaltzeko. Beraz, gogoa hilezkorra bazen gorputza ez bezala, Jainkoaren existentziak berebiziko garrantzia zeukan. \"The Christian Religion\" (1705) idazkian gogoa eta gorputzaren arteko bereizketa erreala aurkeztu zuenean, Astellek bi gauza frogatu zituen: gogoa materiagabea dela eta hilezkorra. Bere ustetan, gogoa materiagabea da zatituta ez dagoelako, eta horrek, zatiezina egiten du. Hortaz, zatiezina bada ustelgaitza ere bada, eta noski, hilezkorra.\nBestalde, Astellek gogoen suntsipen naturalaren ideia baztertzen du eta galdera baten inguruan hausnartzen du: Jainkoak gu suntsituko al gaitu? Autorearen erantzuna ezezkoa da, Jainkoak ez baitu ezer alferrik egiten. Ondorioz, Jainkoak ez luke zerbait sortuko soilik berarekin akabatzeko.\nGogoaren hilezkortasunaren inguruko eztabaidan, Astellek gogoa eta gorputza bereizten ditu, eta baita gorputz mota ezberdinak euren artean ere. Gogoek ez bezala, gizakien gorputzak eta beste objektu fisikoak zatitan banatuta daude, eta beraz, ustelkorrak dira. Gorputz horiek, gorputz-partikuletatik desberdintzen dira, azken horiek ez baitira ustelkorrak.\nHortaz, Astellek gogoa eta gorputzaren arteko banaketa erreala zehazteko, Descartesen argumentu berdintsua erabiltzen du. Horrela, adimenaren natura pentsamendua izango litzateke, eta gorputzarena hedadura. Gainera, aipatu banaketa erabiltzen du, Lockek planteatutako materia pentsakorraren posibilitateari kritika egiteko. C. B. Bryson-ek, Kathleen Squadrito-k, E. Derek Taylor-ek, Eileen O\u2019Neill-ek eta Broadek sakonki kritikatu zituzten argumentu horiek.\nJainkoa eta bere izakien arteko harremana.\n\"Letters Concerning the Love of God\" (1695) idazkian, Astellek eta John Norrisek Jainkoaren eta bere kreazioaren arteko harremanaren inguruan okasionalismoak eta Cambridgeko Eskolak ematen duten azalpena eztabaidatzen dute. Eztabaidaren erdigunean dagoen gaia Norrisek\u00a0 \"Practical Discourses upon Several Divine Subjects\" (1693) idazkian egindako baieztapen bat da: Jainkoa maitatu beharko genuke, bera delako gure sentsazioen, plazeren eta ongien iturria. Astell ez dator bat berarekin, bere ustez Jainkoa maitatzeko arrazoia ez litzateke printzipio okasionalista batean oinarritu behar; hots, Jainkoak unibertsoan daukan rol kausal zuzenean. Horretaz gain, beste hainbat gai eztabaidatzen dituzte, hala nola Jainkoak kreazioan daukan rol kausala, objektu fisikoen botere kausalak, gizakien hautematearen funtzionamendua, gogo-gorputz lotura eta ze modutan maitatu dezaketen eta maitatu beharko luketen Jainkoa eta bere kreazioa.\nHala ere, Astell eta Norris biak bat datoz giza maitasunaren azalpen batekin: gorputzak mugitu egiten direnez, gogoek maitasuna daukate. Astell eta Norris ados zeuden ere bi maitasun mota oinarrizkoren bereiztearekin. Banaketa hori, maitasuna bereganatzen duten objektuen araberakoa litzateke. Horrela, alde batetik, izakiek borondate ona daukate, inpartzialtasunean, altruismoan eta karitatean oinarritua. Bestalde, Jainkoak nahimena dauka, guretzako ona delako maite duen hura\".\" Funtsean, berak bakarrik dauka gure nahiak asetzeko botere kausala. Jainkoak ez du gure borondate ona behar, gizakiek ezin baitiote eman berak ez daukan ezer.\nAstellek eta Norrisek maitasunaren inguruan partekatzen duten ikuspegia oso lotuta dago haien kausalitatearen ikuspegiarekin. Okasionalistek eta Cambridgeko Eskolak kausalitatearen inguruko azalpenak garatu zituzten Descartesen ontologian zegoen ustezko arazoa gainditzeko. Descartesen arabera, Jainkoak bi substantzia mota sortu zituen: mentalak eta korporalak. Horiek, oso desberdinak dira beraien esentziari dagokionean, baina batzuetan batu egiten dira gogo-gorputz loturak egiteko. Oso lotuta daudenean, gogoek eta gorputzek elkarri eragiten diote. Aipatu ustezko arazoa zera da: nola da posible bi esentzia erabat desberdinak dituzten substantziek elkarri eragitea?\nArazo hau gainditzeko, Cambridgeko Eskolatik beste azalpen bat garatu zuten gogoa eta gorputzaren arteko elkarreraginaren inguruan. Horretaz gain, existitzen diren substantzien eta haien naturaren inguruko interpretazio berri bat eman zuten. Esate baterako, Henry More-n planteamenduan Jainkoaren eta izaki bizidunen arimaz gain, \u201cNaturaren Izpiritua\u201d deitu genezakeena ere badago, eta hori da, gizakien gogoen eta gorputzen arteko elkarreragina errazten duena.\nFilosofo okasionalistek beste hurbilpen bat proposatu zuten: Descartesek zion bezala beraiek ere uste zuten gogoa eta gorputza oso desberdinak zirela, izate desberdinak zituztelako. Baina, haien aburuz, ez dago inolako elkarreraginik gogoa eta gorputzaren artean. Horren ordez, adimenaren gertaeren eta gorputzaren gertaeren arteko korrelazio harmoniatsu bat antolatzen du Jainkoak. Eta Jainkoa da gizakion sentsazioen kausa eraginkor eta zuzenena.\n\"Letters Concerning the Love of God\" (1695) idazkian, Norrisek bere ikuspegi okasionalista defendatzen du Astellen kritiken aurrean. Astellen kritikak, Cambridgeko Eskolak duen ikuspegian oinarritzen dira, gogo-gorputz loturaren naturaren inguruan, hain zuzen ere. Idazkiaren eranskinetan, Astellek Norrisen azalpenaren azken bi kritikak aurkezten ditu. Lehenik eta behin, Astellek dio okasionalismoaren planteamenduaren arabera Jainkoaren kreazioaren gehiengoa alferrik izan dela. Jainkoa bada gure hautemate guztien kausa eraginkorra, orduan objektu materialen kreazioa ez da beharrezkoa, ez baitu inongo rol zehatzik betetzen gure hautemateetan. Bigarrenik, okasionalismoak Jainkoaren handitasuna samintzen du, eta ikuspegi horren esanetan, kreazioan muturrak sartzen ditu etengabe, gorputzak mugitu eta gertakari mentalak sortu beharrean.\nEpistemologia.\nAstellek arrazionalismoan landutako hiru gai garatzen ditu: gogoa azpimarratzea gorputzaren gainetik; sortzetiko ideien inguruko teoria bat ezagutzaren jatorria azaltzeko; eta gazteei ideiak argitzeko metodologia bat. Atal honetan, gogoa, ideia, ezagutza, sinesmena eta metodoa kontzeptuak azalduko dira.\nAdimena eta Ideiak.\nAstellen aburuz, gogoak bi gaitasun ditu: ulermena eta borondate askea. Ulermena ideiak jaso eta alderatzeko gaitasuna da, eta borondatea hausnarketak eta hunkidurak hobesteko eta zuzentzeko ahalmena. Gaitasun bakoitzak hautemangai propioak dauzka, adibidez bistak koloreak, usaimenak usaiak eta dastamenak zaporeak. Ulermenaren hautemangai propioa egia da, zeina betidanik jainkotasunean egon den. Borondatearen hautemangai propioa ongia da, Jainkoaren borondatea dena. Ulermena modu egokian erabiltzen denean, jakintzara iristen da. Borondate askea modu egokian erabiltzen denean, ulermenak bideratzen du. Ulermenaren egitekoa nahia gobernatzea da.\nGainera, Astellek defendatzen duen innatismoa arabera, ez ditugu soilik jatorrizko ideiak, jatorrizko joerak ere baditugu. Berak dio jatorrizko ideiak oinarrizko printzipioak direla, ezin direla ulermenetik bereizi eta gure ideien iturriak direla. Horretaz gain, baieztatzen du borondatetik bereizi ezin diren joerekin jaiotzen garela. Gure jatorrizko ideiek bihurtzen gaituzte izaki arrazionalak. Izaki irrazionalek, bestalde, Jainkoaren nahiaren arabera eta modu mekanikoan egiten dituzte ekintzak. Baina, arrazoia dugun heinean, gizakiok borondatezko agenteak gara. Hau da, gure ekintzak aukeratzen ditugu ulermenean ditugun printzipioen arabera eta gure nahiak erabakitzen ditugu.\nHorretaz gain, Astellek ideien inguruko bi azalpen ematen ditu, bat orokorra eta bestea zorrotza. Horrela, ezagutza eta hautemate argi eta berezien inguruan duen ikuspegia ematen du.\nZentzu orokor batean, ezagutza edukitzeko ideiak behar dira. Ideiak, adiera hertsian, ideiaren kontzeptutik desberdintzen dira. Ideiak argiak izan behar dira jakintza sortzeko.\nHala ere, Astell Descartesen filosofiatik urruntzen da baieztatzen duenean Jainkoaren eta arimen inguruan dauzkagun ideiak argiak direla, baina ez bereziak edo perfektuak. Nahiz eta substantzia horien inguruko ezaugarriak ezagutu, ezin dugu haien benetako natura ezagutu.\nAstellen iritziz ideiak nahasiak izan daitezkeen arren, ez dira akatsaren iturriak. Hobeto esanda, baieztapen batzuk faltsu edo okerrak dira, eta baita askotan hizkuntza bera ere. Astellek dio iritziak lortzeko bi ideien arteko alderaketa erabiltzen dela eta zenbaitetan erdibideko ideia bat falta zaigula judizioak egiteko.\nZentzu honetan, judizio bat egiterakoan akatsa saihestu dezakegu kontuz ibiltzen bagara ideiak banatzeko eta batzeko. Hizkuntzaren arloan ere saihestu ditzakegu hutsegiteak, ideia argiak dituzten hitzak erabiltzen baditugu. Lan hori egiteko, lehendabizi moralaren eta erlijioaren inguruko ideiak aztertu behar ditugu, eta banatu hausnarketa metafisikoetan aurkitzen duguna ohituretatik jaso dugunetik. Azken finean, arrazoiketa eta dedukzio guztiak ideia argietatik hasi beharko lirateke.\nEzagutza eta Sinesmena.\nAstellek ez du ezagutza egiazko sinesmen justifikatu bezala definitzen, tradizionalki definitua izan zen bezala. Izan ere, bere aburuz ezagutza eta sinesmena hainbat ezaugarrik bereizitako ideiak dira: jatorria, argitasuna, bereizgarritasuna eta berretsiak izateko bideak.\nGizakion adimenaren muga bere irismenak zehazten du eta desberdina da pentsatzeko moduen arabera.\nFedea, zientzia eta iritziaz gain, Astellek ere ziurtasun morala eta sentsazioa eztabaidatzen ditu. Berak dio, sentsazioa ez dela hainbeste ezagutzeko modu bat, nolabait kontziente izatea baizik.\nAstellek pentsatzeko moduen inguruan ematen duen azalpena oso lotuta dago gizakion egiara iristeko bideekin. Autoreak bi bide bereizten ditu. Lehenengo bidearekin, pasibotasunaren bidez iristen gara gizakiok egiara; hau da, egia batzuk guregana heltzen dira. Gure ulermenaren bidez heldu daitezke guregana (intuizioaren bidez) edota autoritatearen bidez. Egiak intuizioaren bidez iristen zaizkigunean, ideia argiak, bereziak, agerikoak, dudarik sortzen ez dituztenak dira, borondate askea behartzen dutenak eta oinarrizko printzipioaren funtzioa dutenak. Autoritatearen bidez iristen zaizkigunean, ordea, ideiak dudagarriak eta nahasiak dira eta ez dira nabariak. Bigarren bidearekin, ekintzaren bidez iristen gara gizakiok egiara; hau da, egia horiek beste egia batzuetatik ateratzen ditugu.\nZientzia da gizakiok pentsatzeko daukagun modua egia bat sumatzen dugunean eta egia hori, arrazoiketaren eta dedukzioaren bitartez, intuizio batetik eratorri denean. Azkenean, objektu zientifikoak ditugu. Bi kasuetan, ezagutza daukagu.\nFedea da gizakiok pentsatzeko daukagun modua autoritateak egia bat ematen digunean eta egia horietatik beste egia batzuk eratortzen direnean. Bi kasuetan fedearen objektuak dauzkagu eta sinesmena ere bai.\nZiurtasun morala da gizakiok pentsatzeko daukagun modua ideiak premisetatik ateratzen ditugunean. Iritzia da gizakiok pentsatzeko daukagun modua ideiak ateratzeko bai argumentu eskasetatik bai premisak ideia nahasiak diren argumentuetatik.\nIntuizioaren bidez lortutako ideiak ezagutzaren forma gorena dira. Ideia hauek argiak eta bereziak dira, nabariak eta dudarik sortzen ez dutenak. Are gehiago, ideia intuitibo horiek are indar gehiagorekin behartzen dute borondate askea. Intuiziotik eratortzen diren zientziaren objektuek, estatus epistemiko oso handia dute. Nahiz eta Astellek esan sinesmen guztiak zalantzagarriak direla, ez baitira nabariak, argiak eta bereiziak, fede objektuek estatus epistemiko handia dute.\nAstellen aburuz, borondatea (egia bati lotuta doana beti) aldatu egiten da egoeraren eta egia motaren arabera. Egia hain argi eta bereizia ikusten dugu, ezin dugula zalantzan jarri, soilik hura onartzea geratzen zaigu. Bestalde, egia autoritate batetik iristen zaigunean eta ez dugunean egiaren hautemate argi eta berezia, gure ideiek ez dute gure borondatea determinatzen. Kasu horietan, gure ideiak baieztatu behar baditugu eta guk geuk aldatu behar ditugu gure borondateak. Astellen ikuspegian harrigarria dena da, zuirtasun maila berdin edukitzea intuizioak behartu duen baieztapen batek (adibidez, bi gehi bi lau da) eta fedeak bere kasa borondate askea mugituz lortu duen baieztapena (adibidez, Jainkoaren edo aingeruen existentzia).\nHala ere, Astellek esaten du ezin dugula gure borondatea nahita erabili ideia argi eta bereziak lortzeko ideia argi eta berezi horiek ez dauzkagunean. Fedea ez da ideia argi eta bereziak sortzeko makinaria. Hau da, ezagutza osatzen duten egia horiek (intuizioak edo hautemateak) ezagunak dira, ez soilik sinistuak.\nHonakoa, Astellen jakinduriaren ikuspegiarekin lotura zuzena dauka; jakintsu baten ezaugarria da ezagutzea ezagutu behar dena eta sinestea sinetsi behar dena.\nMetodoa.\nArrazionalismoaren historian behin eta berriz agertzen diren bi gai dira: alde batetik, gaztedia zerk urruntzen duen ezagutzatik, eta bestetik, ea posible den metodo bat garatzea gazteak nahasmenetik ezagutzara eramateko.\nAstellek ere, gazteen nahasmenari azalpen bat ematen dio eta gazteak nahasmenetik ezagutzara eramateko metodo bat proposatzen du. Baina, gai honi dagokionean, Astellen ikuspegia oso interesgarria da emakume gaztea hartzen baitu ardatz. Autoreak emakume gazteak daukan nahasmen egoera aztertu eta teorizatzen du eta bere neurrira egindako metodo bat eraikitzen du.\nAstellen ustez, emakume gazteak daukan arazoa da, gizartearen eraginaren ondorioz bere gogoa gaixo dagoela. Emakume gazteak bere naturaren inguruko zalantza handiak ditu, pentsatzen baitu Jainkoak nahita sortu duela gogo gaixo batekin. Hau da, berari buruzko aurreiritziak asimilatzen ditu eta uste du ezinezkoa zaiola hobetzea, izatez oso harroputza delako. Beraz, ez dauka bere gogoa hobetzeko inolako desiorik eta ez denez gai bere perfekzioak ulertzeko, bere perfekzioek ezingo dute gidatu bizitza bertutetsu bat edukitzera.\nBestalde, Astellek pasioen inguruan hitz egiten du emakumeek daukaten arazoa azaltzeko. Bere ustez, emakume zein gizonak, biak jaiotzen dira eskuzabaltasuna eta perfekzioa lortzeko helburuarekin.\nZentzu horretan, pertsona bat eskuzabala dela esan dezakegu, bere borondateak daukan garrantziaz jabetzen denean eta borondate hori modu onean erabiltzea aukeratzen duenean. Descartesen aburuz, eskuzabaltasuna pasioa eta bertutea da. Pasioen artean funtsezkoena da, behin hura daukazunean ez baitaukazu biziorik.\nAstellek dio, emakumeek ez dutenez metafisikaren inguruko hezkuntza aberatsik, ezin dutela garatu haien benetako izatearen ezagutzarik, ezta haien borondatea modu onean erabiltzeko erabakimenik ere. Horren ordez, gorputzaren perfekzio fisikoa lortzean eta horri lotutako laudorioak jasotzean jartzen dituzte ahalegin guztiak. Ondorioz, harroputz hutsak bihurtzen dira; bizio femeninoa. Eta horrela, emakumeen salbazioa arriskuan geratzen da. \u00a0\nAstellen heziketa proiektuaren helburua salbazioaren arazoari irtenbidea ematea da. Emakume batek ez badu ikasten bere gogoa bere gorputzetik bereizten Lurrean dagoen bitartean, hiltzen denean ez da gai izango bereizketa hori egiteko, eta bere arima ezingo da zerura iritsi. Hau da, beharrezkoa da bere gaitasun arrazionalak hobetzea hautemate argi eta bereziak sortuz, eta horrela, bere jaiotzatiko ideiak findu eta modu egokian ordenatu. Modu honetan, Astellen heziketa arrazionalistak, heriotzan gorputzaren eta arimaren banakakotzearen arazo praktikoa konpontzen du. Horrek azaltzen du Astellek proposatzen duen heziketa mota: ez da medikua izateko prestakuntza bat, ezta egun hezkuntza liberala deitzen dugun horren aitzindaria ere. Horren ordez, emakumeei adimenaren gozamena eta perfekzioa, baita eskuzabaltasuna eta bertuteak nola landu erakusten dien hezkuntza da.\nAstellek onartzen du emakumeek metodo bat behar dutela heziketa metafisiko bat edukitzeko. Emakumeak, batez ere goi-mailako klaseko emakumeak, heziak izan dira alferrak izateko eta azaleko gaien inguruan interesa edukitzeko. Bere burua hobetzen saiatzen direnean, ez dakite nola egin eta oso azkar gogogabetzen dira. Horregatik, Astellek sei arau proposatzen ditu haien hausnarketa metafisikoetan lagungarriak izan daitezen:\nAstellen gainerako ikuspegi eta bereizketen antzera, arau hauek Descartesen arauekin konpara daitezke, baita Arnauld eta Nicolek aurkeztu zituztenekin ere. Berez, arau hauek Arnauld eta Nicoleren \"Port-Royal Logic\" (1662) liburutik ateratakoen bertsio bat dira. Astellek bere bertsioan, emakumeei bideratutako arauak aurkezten ditu, hauen eguneroko eszeptizismoa gainditu dezaten. Soilik eszeptizismo hori gainditzen dutenean, has dezakete eszeptizismo filosofikoa hausnartzeko prozesua, Descartesek \"Metodoaren diskurtsoa\" (1637) eta \"Meditations on First Philosophy\" (1649) liburuetan esan zuen bezala."}
{"id": "884043", "revid": "512", "url": "https://eu.wikipedia.org/wiki?curid=884043", "title": "Mary Adela Blagg", "text": "Mary Adela Blagg\u00a0(Cheadle, Staffordshire 1858ko maiatzaren 17a\u00a0\u2013\u00a01944ko apirilaren 14a) Erresuma Batuko\u00a0astronomoa izan zen. Royal Astronomical Society-ko ('Errege Astronomima Elkarte'-ko) kidea eta Nazioarteko Astronomia Elkarteak onartutako Ilargiko izendegiaren egilea.\nJaio zen lekuan\u00a0bizi izan zen ia bere bizitza osoan. Mary-ren gurasoak\u00a0John Charles Blagg abokatua eta Frantzia Caroline Foottit izan ziren. Matematikak \u00a0bere kontura ikasi zituen bere nebaren\u00a0testu-liburuak irakurriz. 1875an ikasketak amaitzeko\u00a0Kensington-go eskola batera bidali zuten,\u00a0non algebra eta alemana\u00a0ikasi zituen. Aurrerago, igandeetako eskolako irakasle izan zen eta \"Girls' Friendly Society\" ('Nesken aldeko Elkartea') elkartearen idazkari.\nBizitzaren erdialdera astronomian interesa garatu zuen, J. A. Hardcastle-ek (John Herschel-en\u00a0biloba zenak) emandako unibertsitate hedakuntzarako ikastaro batengatik. Bere tutoreak selenografia arloan lan egiteko iradoki zion (Ilargiaren azalera eta ezaugarri fisikoak), batez ere, Ilargiari buruzko nomenklatura sistema uniforme bat garatzean lan egiteko proposatu zion. (Garai hartako ilargiaren\u00a0mapak nagusiek desadostasunak ageri zituzten hainbat ezaugarri izendatzeko orduan.)\n1905ean\u00a0Akademien Nazioarteko Ekarteak bera izendatu zuen Ilargiko elementu geografiko guztien zerrenda erkatua osatzeko.\u00a0S. A. Saunder-ekin lan egin zuen lan luze eta latz horretan, eta emaitza 1913an argitaratu zen. Beren lanak desadostasun zerrenda luze bat ekarri zuen, elkarteak konpondu beharko zituenak. Era berean, izar aldakorrak aztertu zituen eta lan handia\u00a0egin zuen\u00a0H. H. Turner katedradunarekin elkarlanean. Hauek hamar artikulutako sail batean argitaratu ziren Royal Astronomical Society-ren\u00a0\"Hileko Oharrak\"aldizkarian; artikuluetan Turnerrek\u00a0aitortu zuen lan gehiena Mary Blagg-ek egin zuela.\nHainbat ikerketa-lan argitaratu ondoren\u00a0Royal Astronomical Society-rentzat, elkarteko kide hautatua izan zen 1916an,Turner katedradunak proposatu ostean. Horrela, Blagg izan zen elkarteko kide oso aldi berean izendatutako bost emakumeetatik bat, lehen emakumeak Royal Astronomical Society-ko kide oso izango zirenak.\nBoderen Legearen Fourier analisian lan egin zuen, Michael Martin Nieto-ren \u00a0\"The Titius-Bode Law of Planetary Distances\" (1972) liburuan esaten denez.\n1920an, berriki osatutako\u00a0Nazioarteko Astronomia Elkarte-ko Ilargiaren Batzordera batu zen, nomenklaturaren normalizazioarekin jarraitzeko.\u00a0Zeregin horretarako\u00a0Karl M\u00fcller-ekin (1866-1942) aritu zen elkarlanean, gobernu ofizial erretiratua eta astronomo amateurra zena\u00a0(beragatik jarri zioten Ilargiko M\u00fcller kraterrari izena).\u00a0Elkarrekin ekoiztu zuten bi liburukitako liburua 1935ean: \"Named Lunar Formations\" izenburuduna (\"'Izendun Ilargiaren Formazioak')\", eta gai horren erreferentzia estandarra bihurtu zen.\nBere bizitzan zehar borondateko lan ugari egin zuen, besteak beste, Lehen Mundu Gerran ume belgiar errefuxiatuak zaintzea, esate baterako. Bere zaletasun gogokoenetako bat xakea zen. Bere eskelan honakoa esaten zen: \"apala eta erretirozalea zen\", eta oso gutxitan joaten zen inolako gizarte bileratara.\nIlargiko\u00a0Blagg\u00a0kraterrak beragatik darama izena."}
{"id": "884044", "revid": "56334", "url": "https://eu.wikipedia.org/wiki?curid=884044", "title": "Sexto Ponpeio Festo", "text": ""}
{"id": "884045", "revid": "56334", "url": "https://eu.wikipedia.org/wiki?curid=884045", "title": "Sextus Pompeius Festus", "text": ""}
{"id": "884046", "revid": "1659", "url": "https://eu.wikipedia.org/wiki?curid=884046", "title": "Oblivion (2013ko filma)", "text": "Oblivion, 2013ko Joseph Kosinski estatubatuar zinema zuzendariak zuzendutako Zientzia-fikzio film post-apokaliptiko bat da. Joseph Kosinskiren \"Oblivion\" eleberri grafikoan oinarritua dago. Tom Cruise, Morgan Freeman, Olga Kurylenko, Andrea Riseborough, Nikolaj Coster-Waldau eta Melissa Leo aktoreek antzeztu zuten.\nArgumentua.\n2017. urtea. Duela 60 urte Lurra erasotua izan zen, Gizateriak gerra irabazi zuen baina planeta suntsitua gelditu zen eta gizaki guztiak ebakuatuak. Jack Harper (Tom Cruise), marine ohia, Lurrean oraindik bizitzen jarraitzen duten azken gizakietako bat da. Dronen ingeniaria izaki, planetaren baliabideak erauzteko egitasmo batean parte hartzen ari da. Bere betebeharra egunero zeruak patruilatzean datza. Egun batez, espaziontzi batetik emakume ezezagun bat erreskatatuko du, (Olga Kurylenko) eta orduan bere sinismen sakonekak zalantzan jartzera derrigortua egongo da."}
{"id": "884053", "revid": "512", "url": "https://eu.wikipedia.org/wiki?curid=884053", "title": "Venom (2018ko filma)", "text": "Venom, 2018ko Ruben Fleischer estatubatuar zinema zuzendariak zuzendutako superheroi film bat da. David Michelinie eta Todd McFarlane komikigileen \"Venom\" pertsonaian oinarritua dago, hain zuzen ere, Marvel Comics argitaletxeko Spider-Man superheroiaren komikietan agertzen den pertsonaia. Tom Hardy, Michelle Williams, Riz Ahmed, Scott Haze eta Reid Scott aktoreek antzeztu zuten.\nArgumentua.\nEddie Brock (Tom Hardy) kazetaria denbora luzez Bizitza Fundazioaren sortzaileari buruzko egia argitara ateratzen saiatu da, Carlton Drake zientzialaria (Riz Ahmed), bere kazetari ibilbidearen hondamendia eta Anne (Michelle Williams) neskalagunak abandonatzea ekarriko dizkion obsesioa. Draken esperimentuak ikertzean, Venom estralurtar izakia Eddien gorputzera itsatsi da, eta ondorioz kazetariak superahalmen berri eta sinistezinak bereganatu ditu, bai eta ia nahioro egiteko gaitasuna ere. Zitala, iluna, ustekabekoa eta amorruak bultzatua, Venomek Eddieri bere ahalmen arriskutsuak kontrolatzera derrigortuko du, eta une berean, ahalmen horiek erakargarriak eta oso boteretsu sentiaraziko diote. Eddie eta Venomek nahi dutena lortzeko elkarren beharrean daudenez, gero eta gehiago bategiten joango dira... non amaitzen da Eddie eta non hasi Venom?"}
{"id": "884056", "revid": "44278", "url": "https://eu.wikipedia.org/wiki?curid=884056", "title": "Uliako mendilerroa", "text": "Uliako mendilerroa Gipuzkoan kokatuta dagoen mendilerro bat da. Bere punturik altuena Ulia mendia da, 234 metrorekin.\nMendilerroan dagoen Ulia mendiak ematen dio izena mendilerroari."}
{"id": "884057", "revid": "44278", "url": "https://eu.wikipedia.org/wiki?curid=884057", "title": "San Millango mendilerroa", "text": ""}
{"id": "884058", "revid": "44278", "url": "https://eu.wikipedia.org/wiki?curid=884058", "title": "Esako mendilerroa", "text": ""}
{"id": "884059", "revid": "105290", "url": "https://eu.wikipedia.org/wiki?curid=884059", "title": "Padparadscha", "text": "Padparadscha laranja edo arrosa horixka den zafiro mota da, oso arraroa dena. Jatorriz, Sri Lankako altxor bitxietatik zetorrela uste zuten, baina Vietnamen eta ekialdeko Afrikan ere aurkitu dituzte. \"Padparadscha\" izena sanskritozko \"padma ranga\" (loto-kolorea) hitzetik dator."}
{"id": "884060", "revid": "336", "url": "https://eu.wikipedia.org/wiki?curid=884060", "title": "Bougainvilleren independentziarako 2019ko erreferenduma", "text": "Bougainvilleren independentziarako 2019ko erreferenduma 2019ko urriaren 17an Bougainvilleko Eskualde Autonomoan egin zen independentzia erreferenduma da. Nahiz eta galdeketa Papua Ginea Berriko gobernuaren eta Bougainvilleko Eskualde Autonomoaren artean adostutakoa izan, emaitza ez da loteslea izango. Hortaz, Papua Ginea Berriko gobernuak izango luke azken hitza hautesleek independentziaren alde egingo balute.\nIndependentziaren aukerak irabazi zuen % 98,31ko aldeko botoekin."}
{"id": "884062", "revid": "646", "url": "https://eu.wikipedia.org/wiki?curid=884062", "title": "Larlako mendilerroa", "text": "Larlako mendilerroa Nafarroa Beherean kokatuta dagoen mendilerro bat da. Bere punturik altuena Larla mendia da, 700 metrorekin.\nMendilerroan dagoen Larla mendiak ematen dio izena mendilerroari."}
{"id": "884063", "revid": "44278", "url": "https://eu.wikipedia.org/wiki?curid=884063", "title": "Larrateko mendilerroa", "text": ""}
{"id": "884064", "revid": "44278", "url": "https://eu.wikipedia.org/wiki?curid=884064", "title": "Henaioko mendilerroa", "text": ""}
{"id": "884068", "revid": "336", "url": "https://eu.wikipedia.org/wiki?curid=884068", "title": "Erregogor", "text": ""}
{"id": "884072", "revid": "46640", "url": "https://eu.wikipedia.org/wiki?curid=884072", "title": "Rocketman", "text": "Rocketman 2019ko Dexter Fletcher ingeles zinema zuzendariaren biografia film bat da. Elton John ingeles abeslari eta musikagilearen bizitzan oinarritua dago eta \"Rocket Man\" abesti ezagunaren izenburutik hartzen du izena. Taron Egerton, Jamie Bell, Richard Madden, eta Bryce Dallas Howard aktoreek antzeztu zuten.\nCannesko Zinemaldian estreinatu zen 2019ko maiatzaren 16an.\nArgumentua.\nElton Johnen bizitza azaltzen da: Royal Academy of Music-eko ikasle aparta izan zenetik, Bernie Taupinekin landutako lankidetza iraunkor eta eragingarrira, bai eta depresioarekin, substantzien neurrigabekeriarekin, eta sexu-joeraren onarpenarekin izandako borrokak ere."}
{"id": "884073", "revid": "512", "url": "https://eu.wikipedia.org/wiki?curid=884073", "title": "Protobionte", "text": "Protobionteak egitura aurre-zelularrak ziren, biziaren sorrera prozesuan benetako zelulak agertu baino lehen sortu zirenak. Molekula organikoz osatutako tanta txikiak ziren protobionteak, lipidozko mizela baten bidez ingurugirotik isolatuak. Oparinen koazerbatuak edo Sidney Fox-en mikroesferak protobionteak izango ziren.\nProtobionteak laborategian sortu daitezke modu esperimentalean. Ezin dute homeostasia mantendu, baina bai nolabaiteko barne-giro kimikoa.\nBiziaren sorrera prozesuan protobionteak lehenengo egitura biokimiko konpartimentatuak izan ziren, zituzten lipidozko mintzari esker. Horrek nolabaiteko autonomia ematen zien ingurugirotik (haien barne konposizio kimikoa ingurugirokoarena ezberdina baitzen), metabolismo primitibo baten agerpena erraztuz."}
{"id": "884074", "revid": "44278", "url": "https://eu.wikipedia.org/wiki?curid=884074", "title": "Peregainako mendilerroa", "text": ""}
{"id": "884076", "revid": "512", "url": "https://eu.wikipedia.org/wiki?curid=884076", "title": "San Faustoko mendi-adarrak", "text": "San Faustoko mendi-adarrak Gorbeia, Oroko Haitzak, Badaia eta Gibillo-Urkabustaizeko mendilerroen artean kokatuta dauden inguruko mendiak dira, Arabako probintzian.\nBere punturik altuena San Fausto mendia da, 749 metrorekin. Mendilerroan dagoen San Fausto mendiak ematen dio izena mendilerroari."}
{"id": "884077", "revid": "1659", "url": "https://eu.wikipedia.org/wiki?curid=884077", "title": "Maitasun erromantiko", "text": "Maitasun erromantikoa esapideak bi adiera ditu: alde batetik, bi pertsonaren (edo gehiagoren) arteko erakarpen biziari egiten dio erreferentzia; maitale bakoitzaren askatasunean oinarritutako harremana da; erakarpen horrek beste pertsonaren idealizazioa eta erotizatzea eragin ohi ditu, biolentziarik gabekoa eta sentimentuek parte hartzen dute, intimitatea bilatzen da eta harremanak irautea nahi izaten da. Bestetik, maitasun erromantikoa maitasun eredu kulturala litzateke; azken mendeetan mendebaldeko gizarteak deritzenetan sortu da ezkontza behartuen kontra, baina gaur egun planeta osoan zabalduta dago, batez ere fikzio erromantikoaren hedapenaren bidez. \nJatorria.\nGarai aurremodernoan pertsonen bizitza lotura tradizionalek baldintzatzen zuten, alegia; familia, aberria, erlijioa, etab. Lotura hauek bi aurpegi zituzten: alde batetik, gizabanakoa mugatu egiten zuten baina, bestetik, babesa eskaintzen zuten. Modernitatean, aldiz, indibidualizazioa agertzen da eta horrek lotura tradizionalekin apurtzen du, aukera eta pentsamolde berriak ekarriz. Aurreko gizarteen ardura nagusia biziraupena zen baina, modernitatean gizarteko hainbat sektorek beharrizanak asetuak zituzten eta, ondorioz, espazio eta aukera berriak ireki zitzaizkien. \nEuropa aurremodernoan familia komunitate ekonomiko bezala ulertzen zen. Bizitza eta belaunaldien ondorengotza ziurtatzea berebiziko garrantzia zuen eta, hortaz, sentimenduetarako tarte txikia gelditzen zen. Bikotearen hautaketa ez zen erakarpenagatik gauzatzen baizik eta arrazoi ekonomikoengatik eta, klase baxuen kasuan, ezkontzaren bitartez landa lana antolatzen zuten. Frantzia eta Alemanian XVII mendean zehar musuak eta laztanak sexuarekin harremantzen ziren eta bikoteen artean gutxitan gertatzen ziren. Baina, aldiz, gizonen kasuan oso ohikoak ziren ezkontzatik kanpoko amodio harremanak. Bakarrik aristokraziaren barruan baimentzen zen emakumeen askatasun sexuala eta horrek adierazten du nola askatasun sexuala boterearekin harremana duen. Azpimarratzekoa da nola emakume aristokratak ugalketa eta lanetik liberatuak zeuden goxamen sexual independientean arduratu zitezen.\nMaitasun erromantikoako XVIII mendetik aurrera indarra hartu zuen eta, garai horretan zehar, emakumeengan aldaketa nabariak gauzatu ziren: etxearen sorrera, guraso eta seme-alaben harremanen aldaketa eta, azkenik, amatasunaren sorrera. XIX mendean botere patriarkala errotuta egon arren, gizonaren boterea etxearen barruan ahuldu egin zen hau sistema produktiboaren erdigunea bilakatu baitzen eta, baita, etxea eta lanaren banaketa gauzatu baitzen. Hori dela eta. emakumeak seme-alaben heziketaz arduratu ziren eta amen idealizazioa gauzatu zen. \"Ama eta emaztea\" irudia bi sexu eredua indartu zuen eta emakumeak eta gizonak desberdinak izango balira bezala irudikatu ziren. Laburbilduz, esan genezake maitasun erromantikoa maitasun feminizatu bezala garatu zela eta gaur egun arte indar handia izan duela. \nSozializazioaren garrantzia.\nSozializazioa bizitza osoan zehar gertatzen den prozesua bada ere, genero rolak barneratzeko unean testuinguru sozial hurbilena (batik bat, familia) bereziki garrantzitsua da, eta, hortaz, haren efektuek eragin handiagoa dute haurtzaroan, non genero-nortasunaren oinarrizko elementuak eskuratzen eta garatzen diren imitazio- eta identifikazio-mekanismoen bitartez. Bigarren mailako sozializazioan (eskola, komunikabideak, berdinen taldea), aurrez barneratutako rol eta nortasun horien zilegiztatzea nahiz finkatzea (edota errefusatzea, zenbait kasutan) gertatzen da. Hau horrela izanik, nabarmentzekoa da nola egun sozializazio prozesuak ezberdintzaileak dira gizon eta emakumeentzat.\nSozializazio hori maitasun-eredu konkretu baten inguruan gauzatzen dela, maitasun erromantikoaren inguruan, alegia. Amodio mota hori kulturalki onartzen diren mito batzuen gainean eraikitzen da, eta, oro har, maitasun erromantikoaren ezaugarri nagusia bikote maitasun idealtzat onartua egotea da. Idealizatua daukagun pertsona batengatik edozer egitea esan nahi du, maitasunaren izenean edozein sakrifizio egitea. Maitasun horrek gainditu beharreko zailtasunak ugariak izan ohi dira, eta bidea sufrimenduz betea egoten da. Hala ere, sentitzen dena benetako maitasuna bada, zailtasun oro gainditzeko gai den bizi osoko amodioa dela sinesten da, eta igarotako sufrimendu guztia maitasun-froga ere kontsideratzen da. Pasioz beteriko maitasuna da, magikoa, irrazionala eta aurresanezina eta menderaezina, marku afektibo-sexual onargarri bakartzat heterosexualitatea hartuta.\nMaitasun erromantikoa eta genero indarkeriaren loturaren inguruko eztabaida.\nMaitasun erromantikoak genero indarkeria sortzen duen edo ez eztabaidan dago mugimendu feministan. Ondoren argituko ditugu aldeko eta kontrako argudioak:\nMaitasun erromantikoak genero indarkeriaren sortzaile.\nMaitasun erromantikoaren mitoak.\nEsan bezala, historian zehar indibiduoak maitasun erromantikoaren kontzeptua homogeneizatzeko izan duen joerak, zenbait ideia garatzea eragin du, egun gizartean bikote harremanen eta maitasun kontzeptuen sostenguak direnak, hala nola, bikotekiderik gabe ez zara inor; jeloskortasuna maitasunaren adierazle bikaina da; bikoteko maitasuna bermatzeko dena eman behar da... Hona hemen maitasun erromantikoaren balioak garatu dituen mito horietako batzuk, literatura eta kultura konkretu batzuen bitartez elikatuak izan direnak: \nMaitasun erromantikoa eta emakumeen aurkako biolentzia.\nEmakumeen aurkako indarkeria emakumeari emakume izateagatik egindako indarkeria da. Zehatzago, sexu-bereizkerian oinarritzen den eta emakumea helburu duen edozein indarkeria ekintza da, emakumeei kalte edo sufrimendu fisiko, sexual edo psikologikoa eragiten diena edo eragin diezaiekeena, baita halako ekintzak egiteko mehatxuak, hertsadura edo askatasun-kentze arbitrarioa ere, bizitza publikoan zein pribatuan gertatuak. Maitasun erromantikoa emakumea kontrolatzeko eta menderatzeko tresnarik indartsuena da, batez ere halako herrialdeetan non emakumeek eskubide guztiak baitituzte eta ez baitira, legez, inoren jabetza. Laztanak eta tratu txarrak batzerakoan emakumearen autoestimua deuseztatu egiten da eta mendekotasuna sortzen du.\nModu patriarkalean maite dugu: kultur mekanismo bat da erromantizismo patriarkala, patriarkatua betikotzen duen mekanismo bat, eta, gainera, egeak baino askoz eraginkorragoa da, gure bihotzean sustraitzen baitu berdintasun eza. Jabetza pribatuaren kontzeptua eta emakumeen eta gizonen arteko berdintasunik eza dira maitatzeko moduaren zutarriak. Emakumeoi irakasten digute gizonak debozioz maitatu behar ditugula, garai batean Jainkoa edo Jesukristo maitatzen zen bezala.\nEmakumeoi irakatsi digute gizonen askatasuna maitatzen, ez ordea gurea. Gizonak nabarmendu dira beti politikan, ekonomian, zientzian eta artean. Gizonak miresten ditugu, eta boterea duten heinean maitatzen ditugu; baliabide ekonomikoez eta jabetzaz gabetu baitituzte, emakumeek gizonak behar dituzte bizirik iraungo badute.\nGeneroak dakarren desberdintasun ekonomikoari tiraka, horra hor emakumeen mendekotasun ekonomikoa eta sentimentala. Gizon aberatsak erakargarri zaizkigu hain zuzen ere dirua eta aukerak dituztelako, eta txikitatik erakutsi digutelako senar bat topatzea dela salbatzeko bidea. Ez digute erakutsi berdintasunaren alde borrokatzen, eskubide berdinak lortzearen alde borrokatzen; aitzitik, erakutsi digute polit jartzen eta beste inork manten, maita eta babesa gaitzala lortzen; nahiz eta adiskideak galdu, nahiz eta gizon bortitz, desatsegin, berekoi eta anker batekin elkartu.\nKulturaren eta ekonomiaren bitartez eusten zaio emakumeen eta gizonen arteko egiturazko desberdintasunari. Gizon-emakumeok baliabide ekonomiko berdinak izango bagenitu eta aukera izango bagenu haurrak komunitatean hazteko, baliabideak konpartituz, orduan, gure harremanak ez lirateke beharrizanean oinarrituko. Hala balitz, tartean ez balego interes ekonomikorik, iruditzen zait askoz modu askeagoan maitatuko genukeela elkar. Eta askoz gutxiago lirateke nerabetan haurdun geratzen diren neska pobreak, zertarako eta arraren maitasuna ziurtatzeko edo hogei urtean gutxienez elikadura-pentsio bat jasoko dutela segurtatzeko.\nMaitasun erromantikoak ez du genero indarkeria sortzen.\n\"Maitasun erromantikoak hiltzen du\" Espainako eta amerkikako herrialde erdeldunen feminismoaren bezalako adierazpenen aurrean komunitate zientifikoa kontra ageri da zorroztasun zientifikoen falta dutela argudiatuz. IDEALOVE&amp;NAM txostenak, Espainiako hezkuntza, zientzia eta kirol Ministeritzak eskatuta eta CREA eta SAFO andra taldeari argerian jartzen ditu maitasun erromantikoa eta genero indarkeriaren erlazio kausalaren funtsik eza.\nMaitasun erromantikoa erlazio afektibo-sexual aske gisa.\nMaitasun erromantikoa desiratutako bikotea (eta ez familiak aukeratutakoa) aukeratzeko askatasun eta eskubide bezela sortu zen. Gizon eta emakumek erlazio afektibo-sexualen erreboluzioa sortu zuten ezkontza behartuen kontra eta maiteminduen benetazko borondatearen alde. Maitasun erromantikoa askatasun sexualaren aldeko aldarria izan zen, eta ondorioz genero indarkeriaren aurkakoa, bikotekide bakoitzaren desira eta onarpenean oinarritutako erlazioak eraikiz. Egun iraultza bat jarraitzen du izaten India bezelako herrialdeetan non oraindik ere ezkontza behartuak irauten duten. Maitasun erromantikoaren idealari jarraiki Indiako neska batzuk inposatutako senarrak arbuiatu egiten dituzte, baina beste batzuk aldiz, hala behartuta, mutilagunak utzi behar dituzte maite ez dituzten gizonekin eskontzeko.\nMaitasun erromantikoa berdintasunean oinarritutako erlazio gisa.\nMunk eta korotayev ikerketen arabera maitasun erromantikoan sexuen arteko berdintasuna garrantzitsua dela argudiatzen da. \u00abEngainua\u00bb ezberdintasunaren indikatzaile bezela hartuta, maitasun erromantikoa gizarte berdinzaleetan garrantzizko erlazio mota dela diote, eta gizarte jerarkikoetan aldiz maitasun erromantikoa ez dela zentrala frogatzen dute. Ondorioz, gizartean maitasun erromantikoaren esistentzia gizarte berdinzaleen indikatzailetzat har daiteke.\nGenero indarkeria erlazio mota guztietan ematen da.\nGenero indarkeria erlazio mota guztietan eman daiteke, bai aldi baterakoetan zein iraunkorretan. Hala demostratzen du Europan egindako genero indarkeriaren inguruan inkestarik zabalenak. Inkestaren azpiatal batean egilearen araberako jazarpenaren inguruko erregistroetan lau kasu adierazten dira: Oraingo bikotea, bikote ohia, pertsona ezagun bat eta pertsona ezezagun bat. Emaitzetan argi geratzen da eraso sexualak oso ohikoak direla bikote eta bikote ohia ez diren pertsonekin. Ondorioztatu daiteke maitasun erromantikoan oinarritzen ez diren erlazioetan (aldi baterakoetan) ere genero indarkeria badagoela eta maitasun erromantikoa ez dela berez biolentzia honen iturria.\nMaitasun erromantikoak ez du hiltzen, pertsona bortitzek baizik..\nMugimendu feministatik maitasun erromantikoak hiltzen duela sarri esaten da. Alabaina, ikerketa zientifiko internazioanletan ez dago baieztapen hori frogatzen duenik. IDEALOVE&amp;NAM txostenaren arabera inolako hori baieztatzen duen ikerketarik ez dagoela aditzera dator.\nHala ere, badaude zenbait ikerketa argudiatzen dituztenak gizon biolentoak direla bere emakumeen aurkako biolentzia eragiten dutenak. Hari honetatik Jennifer Yahnerren ikerketa azpimarratzekoa da, bertan ondorioztatzen da eskoletan jazarleak probabilitate bikoitza ditutela nerabetasunean genero indarkeria erabiltzeko.\nGenero indarkeria aldi baterako erlazioetan errezago aurkitzen da, iraunkorretan baino..\nSentimentuetan oinarritutako erlazioetan, maitasun erromantikokoak adibidez, intimitate, iraupen eta sentimentu sakonen trazuak dituzte. Aldi baterako erlazioak aldiz, ustegabekoak eta sentimentu sakonik gabekoak, maitasunik gabekoak halaber. Bartzelona eta Cambridgeko ikerketa baten arabera aldi baterako erlazioetarako mutil bioletoak zirela gogokoenak eta aldiz erlazio iraunkorretarako mutil ez biolentoak gogokoenak zirela. Ondorioz, maitasun erromantikoak faktore prebentibo bat ekartzen du harreman sexu-afektiboetan. Gainera, ikertzaileek neska nerabeak erakargarritasuna eta biolentzia lotzera bultzatzen dituen diskurtso hertsatzaile dominantea aurkitu zuten nerabeen artean. Diskurtso hau nerabeen lehenengo erlazio afektibo-sexualekin ikasten eta esperimentatzen duten momentuan agertzen da eta horrela genero indarkerian oinarritutako erlazioetan sozializazioa ematen dela diote. Diskurtso hertsatzaile hau aldi baterako erlazioetan ematen dela diote eta ez maitasun erromantikoan oinarritutako erlazioen aurrepausuetan.\nIpuin klasikoek ez dute genero indarkeria bultzatzen..\nIpuin klasikoak sortu ziren garaiaren jarreren trazuak izan ohi dituzte. Ohikoa da ipuin hauetan genero estereotipo tradizionalak non gizonak paper bat betetzen duen eta emakumeak beste ezberdin bat. Halabaina, ez dago ikerketarik genero indarkeria detektatzen duenik ipuin klasikoetan. Modu berean, XX. mendeko familia ereduetan ohikoa zen genero araberako errolen banaketa, baina seximo honek ez zuen ekartzen berez genero indarkeria.\nEzaguna da, \"paradoxa nordikoa\" deritzon fenomenoari. Iparraldeko herrietan non genero berdintasun maila handiak lortu den, genero indarkeria ere maila handietan ematen da. Beraz, genero berdintasuna bilatzen dituzten politikak ez dira genero indarkeriaren desagerpenerako nahikoak izaten.\nIpuin klasikoek genero eredu tradizionalak erakusten dituzte, baina argi dago ez dagoela emakumeak jotzen edo tratu txarrak ematen duen printzipe urdinik. Ondorioztatu daiteke beraz, ipuin klasikoak erakargarritasuna emakumeak ondo tratatzen dituzten gizonen aldera mobilizatzen dutela. Bestelako ipuin klasikoetan, esaterako Txanogorrixo (Perraulten bertsioan), Mari Titare, Bizarzuri edota Arratoi Pertxenta ipuinetan, nahiz eta genero estereotipoekin osaturik egon, genero indarkeria prebenitzeko ikasbide bat dutela interpreta daiteke. Ipuin hauetan, tratu txarrak jasotzen dituzten emakumeak agertzen dira eta azkenean emakume hauek, beren adiskideekin lagundurik askotan, gizonak errefuxatzen dituzte askatasuna lortuz. \nMaitasun erromantikoa literaturan.\nHaur literaturan, ezagunak dira Errauskine, Edurnezuri edo Rapunzel bezalako ipuinak. Hauetan genero-rol tradizionaletan eta sexistetan oinarriturik egon ohi dira, aldiz, genero indarkeriarik gabekoak dira. Bestetik, ezagunak dira Romeo eta Julietaren erromantzeak, Laurencia eta Frondoso Fuenteovejunan eta Saforen Poema erromantikoak.\nMaitasun erromantikoa desitxuratzen dituzten obra literarioak.\nLiteratur lanak ikuspegi androzentriko eta misogeno batez idatzi izan dira oro har, gizonezkoen desiraren irudikapen unibertsalari erantzunez eta biolentzia trazuak agertzen dituztenak. Literatura garaikidean ere maitasun erromantikoa eta indarkeria elkartzen dituzten adibide asko aurki daitezke, deigarrienak gazte-literaturari dagozkionak, hala nola Crep\u00fasculo saga edota Federico Moccia-ren eta Nicholas Sparks-en eleberriak. Cincuenta sombras de Grey adibide bat besterik ez da, baina izan duen arrakasta eta eraginagatik fenomeno soziologikoa bilakatu da. Eleberri hauek eta euren ondorengo pelikulak genero indarkeria sortu dute erakargarritasuna maskulinitate biolentoetara bideratu baita.\nLiteraturak eta beste industria kulturalek, beraz, etengabe saltzen dute maitasuna eta indarkeria matxista elkarturik euren produktuetan, eta literaturan, musikan edota zineman presentzia iraunkorra izateak ordena sozial patriarkala elikatzen jarraitzeko baino ez du balio belaunaldi berriei indarrez helaraziz eta normalizatuz, jarrerak kulturan ikasten baitira kontakizun eta mitoen bitartez."}
{"id": "884078", "revid": "44278", "url": "https://eu.wikipedia.org/wiki?curid=884078", "title": "Pitillasko mendilerroa", "text": ""}
{"id": "884081", "revid": "44278", "url": "https://eu.wikipedia.org/wiki?curid=884081", "title": "Lemoatxako mendilerroa", "text": "Lemoatxako mendilerroa Bizkaian kokatuta dagoen mendilerro bat da. Bere punturik altuena Lemoatxa mendia da, 363 metrorekin.\nMendilerroan dagoen Lemoatxa mendiak ematen dio izena mendilerroari."}
{"id": "884082", "revid": "512", "url": "https://eu.wikipedia.org/wiki?curid=884082", "title": "Onan (liburua)", "text": "Onan Aitor Aranak 2000. urtean argitaraturiko narrazio liburua da. Jorratzen duen gaiari dagokionez liburu erotikotzat har daiteke, eta horrela sailkatzen du txalapartak berak ere literotura sailaren barnean. Historiaren haria Onan, 11 urteko mutikoak, bere sexualitatearen aurkitkuntzan eta explorazioarekin hasten da. Euskal literaturazko LGTB liburu edo liburu homoerotikotzat har daiteke, nahiz eta ez izan oso-osorik eta inplizituki horrela.\nArgumentua.\nOnan 11 urteko mutikoa da liburuko pertsonai nagusia. Onanek aurkeztuko dizkigu lehen pertsonan bere bizipenak 11 urteretatik 20 urte bitarteraino. Onanek kontatzen dituen bizipenak hasiera-hasieratik sexualitatearen inguruan eginiko aurkikuntzen ingurukoak izango dira, eta liburan zehar istorio kokntaketa ezberdinak lotuz bere nerabezaroan zehar bizitako esperientzien berri ematen du. Protagonistak ausardiaz eta konplexurik zein aurreiritzirik gabe sexu munduaren inguruko bizpe, ideia eta esperientziak kontatzen dizkigu. \u00a0"}
{"id": "884083", "revid": "108057", "url": "https://eu.wikipedia.org/wiki?curid=884083", "title": "X hil da", "text": "X hil da Alaine Agirrek 2015ean Elkar Argitaletxearekin argitaraturiko eleberria da, berak idatziriko bigarrena izanik. Zilarrezko Euskadi Saria irabazi zuen liburu honek 2016an.\nArgumentua.\nLiburu honen protagonistak ez du izenik ezta ere bere maitaleak. Bere maitalea X da. Joko honen bitartez eta modu bizian Alaine Agirrek. kontakizun motz ezberdinen bidez, egunerokotasunena pairatzen den mina, sufrimendua eta maitasuna jartzen ditu erdian, eta gauza guztien gainetik heriotza eta galera sentimendua. Ohikoak ez diren gaiak plazaretzeaz, gain hauen inguruko apaindurarik gabeko hausnarketa sakon bezain errealista egiten du. Testuinguruari erreparatu gabe muinera doan eleberria da honako hau, galeraren obsesioak liburu guztian zehar jarraitzen duelarik irakurlea."}
{"id": "884084", "revid": "105290", "url": "https://eu.wikipedia.org/wiki?curid=884084", "title": "Tuyoko mendilerroa", "text": "Tuyoko mendilerroa Araban kokatuta dagoen mendilerro bat da. Bere punturik altuena San Vitores mendia da, 895 metrorekin.\nMendilerroan dagoen Tuyo udalerriak ematen dio izena mendilerroari."}
{"id": "884085", "revid": "512", "url": "https://eu.wikipedia.org/wiki?curid=884085", "title": "Etxera bidean", "text": "Etxera bidean Juan Carlos Etxegoien \"Xamar-\"ek idatziriko eleberri autobiografikoa da. Pamiela argitaletxeak argitaratu zuen 2018an. Lan honengatik \"Xamar\"ek 2019ko Euskadi Saria eskuratu zuen, Euskarazko saiakera alorrean. Liburuak, labur bilduz, Nafarroako Aezkoaren historia txikia biltzen du.\nGaiak.\nLehenez 80. hamarkadan bilobak euskaldunberriak amatxi euskaldunari euskaraz egiteak ematen dio liburuari abiapuntu. Hortik abiatuz Xamarrek 80. hamarkadako euskara eta euskal kulturaren berreskurapenaren inguruko testigantza ematen digu, baita ere 1980. hamarkada haietaraino iritsi aurretiko urteetan eman zen kultura ordezkatzeak gizartean izan zuen eragina ere. Hori gai nagusia izanik, beste asko ere azaltzen dira liburuan, asko zuzeneko testigantzez bidez bildutakoak:"}
{"id": "884088", "revid": "448", "url": "https://eu.wikipedia.org/wiki?curid=884088", "title": "Amodio", "text": ""}
{"id": "884089", "revid": "512", "url": "https://eu.wikipedia.org/wiki?curid=884089", "title": "One-Eyed Jacks", "text": "One-Eyed Jacks, 1961eko Marlon Brando estatubatuar aktoreak zuzendu eta antzeztutako western film bat da. Charles Neider idazlearen \"The Authentic Death of Hendry Jones\" (\"Hendry Jonesen Benetako Heriotza\") eleberrian oinarria dago. Marlon Brandoz gain, Karl Malden, Katy Jurado, Pina Pellicer, Ben Johnson eta Slim Pickens aktoreek antzeztu zuten.\nJatorriz, Stanley Kubrickek zuzendua izatea aurreikusia zegoen, Sam Peckinpahen gidoia erabiliz, baina ekoiztetxeak Brando eta Guy Trosper gidoilariarengatik ordezkatu zituen.\nArgumentua.\nMexiko, Sonora. Banku bat lapurtu ondoren Johnny Riok (Marlon Brando) bere lagun onena den Dad (Karl Malden) lapurreta kidearen traizioa jasango du. Mexikar poliziak Rio atxilotu eta Sonorako espetxe batean bost urte mingotz igaroko ditu, Dadez mendekatzeko obsesionatua. Aske gelditzean, Dad bisitatuko du, baina jada hura hiritar zintzo eta Monterreyko sheriffa bilakatu da. Dadek Riori Louisa (Pina Pellicer) alaba ordea aurkeztuko dio, eta Jonnhy neska gazte ederraz erakarria hura maitemintzen saiatuko da."}
{"id": "884092", "revid": "1519", "url": "https://eu.wikipedia.org/wiki?curid=884092", "title": "Tolkien (filma)", "text": "Tolkien, 2019ko Dome Karukoski finlandiar zinema zuzendariak zuzendutako biografia film bat da. J. R. R. Tolkien, (1892-1973) irakasle, hizkuntzalari eta idazlearen bizitzan oinarritua dago, \"Hobbita\", \"Eraztunen Jauna\" eta \"Silmarillion\" idazlan ospetsuen egilea. Nicholas Hoult, Lily Collins, Colm Meaney eta Derek Jacobi aktoreek antzeztu zuten.\nArgumentua.\nJ.R.R. Tolkienek idazle bilakatu zeneko urteak agertzen dira, ikasle talde batean adiskidetasuna, maitasuna eta inspirazio artistikoa bilatzen zueneko gaztaroko unibertsitate garaia. Testuinguru honetan Lehen Mundu Gerra jazoko da, haien \"Elkartea\" desegiteaz mehatxatuz. Bizipen guzti hauek Tolkien bere Lurralde Erdiko eleberri ospetsuak idaztera bultzarazi zuten."}
{"id": "884096", "revid": "512", "url": "https://eu.wikipedia.org/wiki?curid=884096", "title": "A Touch of Class", "text": "A Touch of Class (euskaraz \"Klase Ukitu Bat\"), 1973ko Melvin Frank estatubatuar zinema zuzendariak zuzendutako amodiozko komedia film bat da. George Segal, Glenda Jackson, Hildegarde Neil, Paul Sorvino eta K Callan aktoreek antzeztu zuten.\n (Glenda Jackson) irabazi zuen.\nArgumentua.\nVickie Allessio (Glenda Jackson) bi semeen ama dibortziatu britainiar da eta Steve Blackburn (George Segal) familiadun estatubatuar gizon ezkondua, arau bat duena: \"bere emaztea inoiz ez nagianatzea... hiri berdinean\". Biak Londresen ezagutu eta maitasun harreman bati ekingo diote."}
{"id": "884097", "revid": "512", "url": "https://eu.wikipedia.org/wiki?curid=884097", "title": "Daniel Sanz", "text": "Daniel Sanz Cordero (Madril, 1978) iruindartutako madrildar irakasle, punk abeslari eta idazle euskalduna da. \"Egurre\" punk musika taldeko abeslaria da.\nBizitza.\nMadrilen jaioa, 26 urterekin Iru\u00f1era joan zen bizitzera. Bertan euskara ikasteari ekin zion eta hiru urtetan C1 euskara ezagutza-ziurtagiria lortu zuen. Euskalduna eta euskarazalea, 2019an lehen nobela argitaratu zuen euskaraz: \"Dena zekien gizona\"."}
{"id": "884098", "revid": "1545", "url": "https://eu.wikipedia.org/wiki?curid=884098", "title": "Marguerite Gerard", "text": ""}
{"id": "884102", "revid": "9086466", "url": "https://eu.wikipedia.org/wiki?curid=884102", "title": "Gorka Salces", "text": "Gorka Salces Alcalde (Portugalete, 1986) bizkaitar historialaria eta poeta da. Euskal Herriko Unibertsitatean Historian lizentziaduna eta masterduna da. 2019an Donostia Kultura Poesia saria irabazi zuen. Gainera, Atopia RPG lanaren egileetako bat ere bada.\nBere tesia \"Euskaldunak komunikabideen aurrean: iritzien, ohituren eta jarreren azterketa kualitatibo eta kuantitatiboa\" izan zen."}
{"id": "884103", "revid": "512", "url": "https://eu.wikipedia.org/wiki?curid=884103", "title": "Blue Bloods (telesaila)", "text": "Blue Bloods (), AEBetako polizia telesail bat da. Robin Green eta Mitchell Burgess ekoizleek sortu zuten. Donnie Wahlberg, Bridget Moynahan, Will Estes, Len Cariou, Tom Selleck, Amy Carlson, Sami Gayle, Jennifer Esposito, Marisa Ramirez eta Vanessa Ray aktoreek antzeztu zuten.\n2010eko irailaren 24etik CBS katean aireratzen da.\nArgumentua.\nRegandarrak, New York hiriko hainbat polizia belaunaldiz osatutako irlandar jatorriko familia bat da."}
{"id": "884105", "revid": "105290", "url": "https://eu.wikipedia.org/wiki?curid=884105", "title": "Elhi\u00f1ako mendilerroa", "text": "Elhi\u00f1ako mendilerroa Nafarroa Beherean kokatuta dagoen mendilerro bat da. Bere punturik altuena Elhi\u00f1a mendia da, 350 metrorekin.\nMendilerroan dagoen Elhi\u00f1a mendiak ematen dio izena mendilerroari."}
{"id": "884106", "revid": "44278", "url": "https://eu.wikipedia.org/wiki?curid=884106", "title": "Erretz\u00fcko mendilerroa", "text": ""}
{"id": "884107", "revid": "336", "url": "https://eu.wikipedia.org/wiki?curid=884107", "title": "Onan", "text": "Onan () Bibliako pertsonaia da, Judaren eta Sua-ren semea. Aitak beste semearen alargun Tamarrekin ezkontzera behartu zuen seme-alabarik izan zezan, baina Onan bere emaztea haurdun ez gelditzeko moduan bizi izan zen harekin, eta ez zuen ondorengorik izan. Moralistek onanismo izena eman zioten Onanen jarrerari. Seme-alabarik ez izanagatik Jainkoak behar baino gazteago hiltzeko zigorra ezarri zion."}
{"id": "884108", "revid": "15795", "url": "https://eu.wikipedia.org/wiki?curid=884108", "title": "Gatzolatzeko mendilerroa", "text": ""}
{"id": "884109", "revid": "63274", "url": "https://eu.wikipedia.org/wiki?curid=884109", "title": "Jundizko mendilerroa", "text": "Jundizko mendilerroa Araban kokatuta dagoen mendilerro bat da. Bere punturik altuena Inglesmendi mendia da, 620 metrorekin.\nMendilerroan dagoen Jundiz mendiak ematen dio izena mendilerroari."}
{"id": "884111", "revid": "44278", "url": "https://eu.wikipedia.org/wiki?curid=884111", "title": "Orendaingo mendilerroa", "text": ""}
{"id": "884112", "revid": "44278", "url": "https://eu.wikipedia.org/wiki?curid=884112", "title": "Rivacaverako mendilerroa", "text": ""}
{"id": "884113", "revid": "105290", "url": "https://eu.wikipedia.org/wiki?curid=884113", "title": "Arrokagaraiko mendilerroa", "text": "Arrokagaraiko mendilerroa Lapurdin kokatuta dagoen mendilerro bat da. Bere punturik altuena Arrokagarai mendia da, 354 metrorekin.\nMendilerroan dagoen Arrokagarai mendiak ematen dio izena mendilerroari."}
{"id": "884115", "revid": "336", "url": "https://eu.wikipedia.org/wiki?curid=884115", "title": "Sugar Hill (New York)", "text": "Sugar Hill New Yorkeko Hamilton Heights-ko (Harlemeko azpi-auzoa) iparraldean kokatzen den auzo bat da. Auzoa 155. kaleak mugatzen du auzoa iparraldetik, 145. kaleak hegoaldetik, Edgecombe Etorbideak ekialdetik, eta Amsterdam Etorbideak mendebaldetik. Izena 1920tik datorkio, area hau herrialde afroamerikar aberatsentzako helmuga bihurtu zenean."}
{"id": "884117", "revid": "119347", "url": "https://eu.wikipedia.org/wiki?curid=884117", "title": "Jos\u00e9 Moraleda", "text": "Jos\u00e9 Manuel Moraleda Montero (Pasai San Pedro, 1750 - Callao, 1810) gipuzkoar itsasgizon eta kartografoa izan zen. Manuel Moraleda pilotuaren semea, Espainiako Itsas Armadak Cadizen zuen Errege Itsas-Eskolan ikasi eta Peruko Erregeorderrira bidali zuten. 1804an ontzi-teniente izendatu zuten.\nManuel Girior erregeordeak oso estimu handian izan zuen, eta itsaso haietan nabigatzeko bere garaiko piloturik onenentzat zuen. 1787 eta 1788an Chilo\u00e9ko uhartearen plano orokorra egin zuen, lurralde horretako portuetakoekin batera, eta hango ohitura, klima, historia, nekazaritza produkzio, biztanleen izaera eta abarri buruzko hainbat informazio eman zuen gainera, egoera ekonomiko eta soziala azaltzeaz gain.\nLanak.\nMoraledak bere egunkariak argitaratu zituen:"}
{"id": "884118", "revid": "1545", "url": "https://eu.wikipedia.org/wiki?curid=884118", "title": "Jose Moraleda", "text": ""}
{"id": "884120", "revid": "336", "url": "https://eu.wikipedia.org/wiki?curid=884120", "title": "Hamilton Heights", "text": "Hamilton Heights New Yorkeko auzoa da Manhattango boroughean. Manhattanville hegoaldean eta Washington Heights iparraldean mugakideak ditu. Harlem-en mendebaldeko zatia da, eta Sugar Hill auzoa barruan dago."}
{"id": "884121", "revid": "56334", "url": "https://eu.wikipedia.org/wiki?curid=884121", "title": "Telesilla", "text": ""}
{"id": "884123", "revid": "56334", "url": "https://eu.wikipedia.org/wiki?curid=884123", "title": "Margaret of Hungary", "text": ""}
{"id": "884124", "revid": "59723", "url": "https://eu.wikipedia.org/wiki?curid=884124", "title": "10,000 BC (filma)", "text": "10,000 BC (euskaraz \"K.A 1.000\"), 2008ko Roland Emmerich alemaniar zinema zuzendariak zuzendutako abenturazko epika film bat da. Steven Strait, Camilla Belle, Cliff Curtis, Joel Virgel, Nathanael Baring, Affif Ben Badra, Marco Khan eta Tim Barlow aktoreek antzeztu zuten. Omar Sharif aktoreak narratzailearen ahotsa ipini zuen.\nArgumentua.\nK. a. 1000. urtea da, mamut handia Lurrean harat-honat zebilenean, gizartea egituratu zuten lehenbiziko ideiak eta sinismenak sortu zirenean. D'Leah (Steven Strait) ehiztari gazteak bere herria basamortu zabal batean zehar gidatu du: tigre hagin-luzeei eta bestelako historiaurreko harrapakariei aurre egin diete, zibilizazio galdu bat topatu eta, Evolet (Camilla Belle), maite duen emakumea ere salbatu behar du."}
{"id": "884125", "revid": "512", "url": "https://eu.wikipedia.org/wiki?curid=884125", "title": "Funny Girl (filma)", "text": "Funny Girl (euskaraz \"Neska Dibertigarria\"), 1968ko William Wyler estatubatuar zinema zuzendariak zuzendutako amodiozko komedia-drama musikal film bat da. Isobel Lennart antzerkigilearen \"1963ko izenburu berdineko musikalean\" oinarritua dago, eta biak ere Fanny Brice judu-estatubatuar musikal abeslariaren bizitzan. Barbra Streisand, Omar Sharif eta Kay Medford aktoreek antzeztu zuten.\n (Barbra Streisand) irabazi zuen, eta Film onenaren Oscar Saria, Taldeko emakumezko aktore onenaren Oscar Saria (Kay Medford), Argazkigintza onenaren Oscar Saria (Harry Stradling), Muntatze onenaren Oscar Saria (Robert Swink, Maury Winetrobe eta William Sands), (Walter Scharf), (Styne eta Merrill) eta Soinu onenaren Oscar Saria.\nArgumentua.\nLehen Mundu Gerra amaitu berritan, New York hirian, Fanny Brice Keeney\u2019s Music May musikalarekin eta patinatzaile gisa debutatuz arrakasta izan du. Urte baten buruan, Follies ospetsuan lan egiten hasi eta izar bilakatuko da. Alde txarra Nick Arnsteinez (Omar Sharif) maiteminduko dela da, zorte gehiegirik gabeko jokozale eta apustularia."}
{"id": "884126", "revid": "512", "url": "https://eu.wikipedia.org/wiki?curid=884126", "title": "Komierazko literatura", "text": "Komierazko literatura komiera hizkuntzaz egiten den literatura da. Komiera Errusian hitz egiten den Uraldar hizkuntza da eta 390.000 hiztun inguru ditu; beraz, hizkuntza gutxitua da.\nHistoria.\nLehenengo aztarnak XIV. mendekoak dira: San Esteban Permekoa 1372an alfabeto berezi bat asmatu zuen, Abura edo Anbur izenekoa. Erabilera ez zen handia izan eta bakarrik liturgiako eta ikonoetan jasotako idazkunak gordetzen dira. Komieraz idaztekeo lehenengo saiakerak XVI eta XVII. mendean eman ziren, \"Maly Perm\" idazkera permikoaz. XVIII. mendearen amaieran alfabeto zirilikoz idatzitako testu batzuk agertu ziren. 1813an gordetzen den komierazko gramatika zaharrena plazaratu zen, A. Flerov-ek idatzitako \"Zyrjanska grammatika\" liburua. XIX. mendean, hizkuntza honetaz eta bere ahozko literatura aberatsez (ipuinak, abestiak, atsotitzak) ikerlari asko interesatu ziren. Matthias Castr\u00e9n filologo finlandiarrak \"Elementa grammaticae syrjaenae\" (1844) idatzi zuen. Urte batzuk geroago Ferdinand Johann Wiedemann lan horrekin jarraitu zuen, \"Grammatika der syrjanischen sprache\" (1884) eta \"Syrjanisch-Deutsches W\u00f6rterbuch\" (1880) liburuak plazaratuz. Lan horiei esker hizkuntza permikoak ezagutu ziren, bereziki Anders Jans Sj\u00f6gren, N. Nadezhdin eta G. Lytkin errusiar filologoei esker. Urte horietan ere komierazko literatura idatziaren benetako sortzailea agertu zen, Ivan Alexeievich Kuratov (1839-1875). Kuratov poeta progresista izan zen eta bere lanetan komi herriak pairatzen zuen zapalkuntza abestu zuen.\n1918tik aurrera komieraz idatzitako lehen lanak plazaratu ziren, batez ere \"Zyrianskaia Zhizn\"' (1919) egunkariaren sortzearekin batera. 1920an Komi Argitalpenen Etxea eta Komi Eskola Nazionala sortu ziren. Aldi berean, aldizkari bat agertu zen, \"Ordym\" (Bidea), geroago \"Voyvyv Kodzuv\" (Iparraldeko Izarra) bezala ezagututa."}
{"id": "884127", "revid": "75584", "url": "https://eu.wikipedia.org/wiki?curid=884127", "title": "Las Lajasko santutegia", "text": "Las Lajasko Gure Andre Errosariokoaren Santutegia () Kolonbiako basilika katoliko bat da. Nari\u00f1o departamenduko Ipiales udalerrian dago, Gu\u00e1itara ibaiaren arroila batean eta Ekuadorreko mugatik 10 kilometrora.\nJada, XVIII. mendean bazen bertan eliza bat, 1754. urtean jazotako ustezko mirari bati eskainia. 1916-1949 artean gaur egungo basilika neogotikoa eraiki zen.\nEraikinak 27,50 metro garai ditu eta dorreak 100 metro. Sarbideko zubiak 50 metro garai, 17 metro zabal eta 20 metro luze ditu."}
{"id": "884128", "revid": "105290", "url": "https://eu.wikipedia.org/wiki?curid=884128", "title": "Ipiales", "text": "Ipiales, Kolonbiako Nari\u00f1o departamenduan dagoen hiri bat da, Ekuadorreko mugatik hurbil. 2018an 123.341 biztanle zituen."}
{"id": "884131", "revid": "512", "url": "https://eu.wikipedia.org/wiki?curid=884131", "title": "1755eko haragiaren matxinada", "text": "1755eko haragiaren matxinada Deba Garaian haragiaren prezioa zela eta 1755an emandako errebolta izan zen. Ez zen izan 1766ko matxinada bezain garrantzitsua baina, horrek bezala, elikagaien garestitzearen ondorioz izan zen.\nGipuzkoako Batzar Nagusiek hainbat produktu probintziatik ateratzea debekatu zuten, tartean haragia. Helburua prezioak kontrolatzea zen, baina espekulazioa, estraperloa eta prezioen gorakada etengabea izan zen. 1718ko matxinada eman zen herri berdintsuetan hasi zen hau ere. Lehen paxkinak Bergaran agertu ziren, baina laster hedatu zen Gipuzkoan zehar, bereziki Araba eta Nafarroa Garaiarekin muga egiten zuten herrietara."}
{"id": "884132", "revid": "56334", "url": "https://eu.wikipedia.org/wiki?curid=884132", "title": "SoHo", "text": ""}
{"id": "884134", "revid": "12788", "url": "https://eu.wikipedia.org/wiki?curid=884134", "title": "Maule ibaia", "text": ""}
{"id": "884135", "revid": "512", "url": "https://eu.wikipedia.org/wiki?curid=884135", "title": "Kollasuyo", "text": "Kollasuyo (; : \"qulla\", \u201chegoalde\u201d, \"suyu\", \u201ceskualdea\u201d) Inken Inperioaren hegoaldeko suyu edo probintzia izan zen. Cuscoren hegoaldean hedatzen zen, Andeetatik eta Boliviako Altiplanotik Maule ibairaino (egun Txile), eta Ozeano Baretik Santiago del Esteroko zabaldietaraino (egun Argentina)."}
{"id": "884138", "revid": "448", "url": "https://eu.wikipedia.org/wiki?curid=884138", "title": "Neolito", "text": ""}
{"id": "884139", "revid": "448", "url": "https://eu.wikipedia.org/wiki?curid=884139", "title": "Neolitikoa", "text": ""}
{"id": "884140", "revid": "512", "url": "https://eu.wikipedia.org/wiki?curid=884140", "title": "Ray Manzarek", "text": "Raymond Daniel Manzarek Jr. jaiotzez Manczarek (Chicago, 1939ko otsailaren 12a - Rosenheim, Alemania, 2013ko maiatzaren 20a) estatubatuar musikari, abeslari, ekoizle eta zinema zuzendaria izan zen. The Doors musika taldearen sortzaile izan zen Jim Morrisonekin batera. The Doors-en zortzi albumetan parte hartu zuen. USA Today-k definitu zuen betiko teklatu jotzaileak onenen bat bezala."}
{"id": "884142", "revid": "105290", "url": "https://eu.wikipedia.org/wiki?curid=884142", "title": "Karburo", "text": "Karburoa karbonoa beste elementu batekin konbinatzean sortzen den konposatu binarioa da. Solido gogorrak dira eta fusio-tenperaturak oso altuak dituzte.\nMetal elektropositiboekin, alkalino, lurralkalino eta aluminioarekin karburo estekiometrikoak eta ionikoak sortu daitezke. Gehienetan dikarburo (-2) ioia C22- dago eta batzuetan, Be2C, Al4C3, C4- ioia. Karburoak oso erreaktiboak dira (CaC2).\nKarburo kobalenteak gutxi dira, SiC eta B4C, solido oso gogorrak eta\u00a0 erremintak egiteko egiteko erabiltzen dira.\nAleazio metalikoetan ere karbonoa metalaren paketatze trinkoan sartzen da, hutsuneetan, hauek zirrikituetako karburoak dira. Metalen propietateak dituzte, itxura metalikoa eta eroale elektriko onak baina metalak baino fusio-tenperatura altuagoak dituzte eta gogorragoak dira, gainera metal puruak baino kimikoki geldoagoak ere badira."}
{"id": "884146", "revid": "42829", "url": "https://eu.wikipedia.org/wiki?curid=884146", "title": "C\u00e1novas del Castilloren erailketa", "text": "C\u00e1novas del Castilloren hilketa 1897ko abuztuaren 8an izan zen, Arrasateko Santa Ageda bainutegian, egun Aita Menni Ospitalean. Antonio C\u00e1novas del Castillo bertan zegoen atseden-egun batzuk igarotzen. Erasotzailea Michele Angiolillo anarkista italiarra izan zen. Angiolillo berehala atxilotua izan zen; eta, gerra kontseilu azkar bat ondoren, hilarazi zuten. Epaiketan, Angiolillok adierazi zuen erasoa Montju\u00efceko prozesuan atxilotuei egindako torturen mendekua izan zela.\nAurrekariak.\nXIX. mendearen amaieran Bartzelonak anarkistek burututako eraso armatu ugari ezagutu zituen. Ziur aski ezagunena eta larrienetariko bat 1896ko ekainaren 7koa izan zen. Egun horretan, Canvis Nous kalean zehar Corpus Christi eguneko prozesioa igarotzen ari zenean, lehergailu baten eztandak hamabi pertsona hil zituen (zifra ez da ondo argitu) eta beste berrogeita bi zauritu zituen. Ondorengo poliziaren errepresioa bortitza izan zen, sarritan bereizkuntzagabekoa. Ondoren, atxilotu askorekin, Montju\u00efceko prozesua egin zen non 400 \u00absusmagarri\u00bb atxilotu eta oso gogor torturatu zituzten. Torturak mota askotakoak izan ziren: jipoiak, kasko elektrikoak, zigarroak gorputzetan itzaliak, oinak makinekin zapalduak... Ondorengo gerra kontseiluan 28 atxilotuei heriotza zigorrera kondenatu zituzten nahiz eta gero bost bakarrik erahil, eta beste 59 bizitza osorako espetxera kondenatu zituzten. 63 errugabetzat jo zituzten baina hala ere Afrikako R\u00edo de Orora deportatu zituzten.\nProzesuak benetako mendekua izan ziren eta nazioartean zabalkunde handia izan zuten. Proba nagusiak torturen bidez lortutakoak ziren eta prentsan gobernuaren aurkako salaketa kanpaina handia eragin zuen. Salaketa horietan \"El Pa\u00eds\" egunkariko zuzendaria zen Alejandro Lerroux kazetari gaztea gailendu zen; egunkari horrek torturak zehaztasun handiekin azaldu zituen.\nAtentatua.\nHainbat historialariren esanetan, salatutako tortura haiek Angiolillo Canovas hiltzera eraman zuten. Hasiera batean, helburutzat errege familia bazuen ere, Ram\u00f3n Emeterio Betances Puerto Ricoko iraultzaileak Espainiako gobernuburua hiltzea aholkatu zion, eta bada harako bidaia hark finantzatu ziola esaten duenik ere. Hala ere, Angiolillok bazuen Londresera erbesteratutako kubatar independentista batzuekin lotura eta litekeena da haiengandik ere laguntza ekonomikoa jaso izana. Dena dela, Angiolillo Espainiara iritsi eta Canovas Arrasateko bainuetxean oporretan zegoela jakin zuen: Madrildik Zumarragaraino trenez joan zen eta zalgurdiz Santa Agedaraino, \"Il Popolo\" egunkariarentzat lan egiten zuen \"Emilio Rinaldi\" kazetaria zela esanez.\n1897ko abuztuaren 8an, eguerdian, errebolber batez, hiru tiro egin zizkion Canovasi, Espainaiko Gobernuko Presidenteari, Arrasateko Santa Ageda bainutegian atseden hartzen ari zela. Canovas, erasoa pairatu zuenean, egunkari batzuk irakurtzen ari zen eta Angiolillok ezustean harrapatu zuen. Tiro egin ahala, tirokatzaileak Jos\u00e9 Rizal ekarri zuen gogora, espainiarrek exekutatutako aktibista politiko filipinarra. Gertaerak oihartzun handia izan zuen Europa osoan.\nEpaiketa eta heriotza zigorra.\nAngiolillo berehala atxilotua izan zen eta, gerra kontseilu azkar bat ondoren, hilarazi zuten. Epaiketa militarra berehala egin zioten. Bertan Angiolillok erasoa Montju\u00efceko prozesuan atxilotuen aurka egin ziren torturen mendekua izan zela esan zuen; haren ustez horien arduradun nagusietariko bat Canovas zen zeren eta gobernuak ez baitzuen ezer egin gertaera lazgarri horiekin bukatzeko. Halaber, berak bakarrik egin zuela aitortu zuen. Dena dela, ezaguna da eraso aurretik horretaz jende askorekin hitz egin zuela. Ikerlari batzuek gertaeren atzean konspirazio bat ikusi nahi izan dute.\nZigorra heriotzarena izan zen. 1897ko abuztuaren 19an, erasotik hamaika egun pasa ondoren, Michele Angiolillo garrotez hil zuten Bergarako espetxean, egun gaztetxea dagoen tokian. Hiltzea Burgosko Gregorio Mayoral Sendino borreroak burutu zuen.\nEragina.\nErasoak zein ondoreko epaiketak eta hil arazteak eragin handia izan zuen Europako prentsan. Espekulazio nagusiak zera zion: Canovas konplot baten biktima zen eta Angiolillo atzean Karibeko nazionalistak eta beste estatuak zeuden. \"The Times\" egunkariak, dena dela, fanatiko baten lana zela zioen eta konplotaren tesia ezeztatu zuen. Hori bai, Ingalaterrako egunkariak erasoa Montju\u00efceko prozesuarekin eta Espainiaren izaera errepresatzailearekin lotu zuen. Angiolilloren izaeraz, Espainiako egunkarietan haren irudia zikintzen zuten bitartean, kanpoan, hedabide askotan, heroi bat bezala aurkeztu zuten. \"The New York Times\" k, adibidez, 1897ko abuztuaren 22an, \"Germinal aldarrikatuz adorez hil zela\" zioen. Atzean 1898ko Espainia-Estatu Batuak Gerraren prestaketak zeuden. Espainian, bestetik, zentsurak bere lana egin zuen, elementu asko ezkutatuz.\nErasoa euskal literaturan.\nCanovas del Castillo oso ezaguna zen Euskal Herrian, Euskal Herriko gertaera politikoez zuen ezagutzagatik eta bertako foruak kentzen izan zuen eragin bereziagatik. Kontatu izan da Txirrita bertsolariak Donostiako udaletxe aurrean ikusi zuela Canovas del Castilloren alarguna, eta ondorengo bi bertso bota omen zizkiola:\n\"Iru reloje, iruna kate,&lt;br&gt;\n\"iru mallakin bakoitza,&lt;br&gt;\n\"buruan berriz iru korona,&lt;br&gt;\n\"petxuan iru orratza,&lt;br&gt;\n\"iru doblako amoriyua&lt;br&gt;\n\"tximista bezin zorrotza,&lt;br&gt;\n\"iru tirotan utzi zizuten&lt;br&gt;\n\"zuri senarra illotza,&lt;br&gt;\n\"iru ezpatak zulatzen dute,&lt;br&gt;\n\"se\u00f1ora, zure biotza.&lt;br&gt;&lt;br&gt;\nGertaera haietan oinarrituta Koldo Izagirre idazleak, 1998ko maiatzean, \"Nik ere Germinal! egin gura nuen aldarri\" eleberria plazaratu zuen.\nKanpo estekak.\n[[Kategoria:Maria Kristina Austriakoaren erreginordetza]]\n[[Kategoria:Euskal Herriko atentatuak]]\n[[Kategoria:1897]]\n[[Kategoria:Gipuzkoako historia]]\n[[Kategoria:Terrorismoaren biktimak]]\n[[Kategoria:Atentatu anarkistak]]\n[[Kategoria:XIX. mendeko hilketak]]"}
{"id": "884147", "revid": "56334", "url": "https://eu.wikipedia.org/wiki?curid=884147", "title": "Collasuyo", "text": ""}
{"id": "884148", "revid": "56334", "url": "https://eu.wikipedia.org/wiki?curid=884148", "title": "ONU", "text": ""}
{"id": "884152", "revid": "56334", "url": "https://eu.wikipedia.org/wiki?curid=884152", "title": "Cham herria", "text": ""}
{"id": "884153", "revid": "56334", "url": "https://eu.wikipedia.org/wiki?curid=884153", "title": "Malaio-polinesiar hizkuntzak", "text": ""}
{"id": "884154", "revid": "512", "url": "https://eu.wikipedia.org/wiki?curid=884154", "title": "Paolo Orsi", "text": "Paolo Orsi (Rovereto, 1859ko urriaren 17a \u2013 \"ib.\", 1935eko azaroaren 8a) italiar arkeologoa izan zen.\nBiografia.\nFormakuntza.\nRovereton jaiotzeak, garai hartan Austria-Hungariako inperioko hirian, erraztu zizkion kultura-loturak Erdialdeko Europarekin. 1869 eta 1877 artean, Roveretoko \"Imperial Regio Gymnasiumean\" ikasi zuen eta 1875ean, oraindik 16 urte zituela, arkeologia eta entomologiako laguntzailea bilakatu zen, baita Recoveroko museoko kide bat ere. 1880an, arkeologia eta numismatika sailaren kontserbatzaile kargua hartu zuen, hil arte mantendu zuena.\n1877an, giza-ikasketak egin zituen Paduako Unibertsitatean. 1878 eta 1879 bitartean, Vienara joan zen antzinako historiaz eta arkeologiazko ikasketak egiteko. 1881ean, Paleontologiako ikastaro bat egin zuen La Sapienza Erromako Unibertsitatean, non Luigi Pigorini izan zuen irakasle. 1882an, Paduan graduatu zen.\nLehenengo ikerketak.\nLehenengo ikerketak egin zituen, 1881 eta 1883 bitartean haren jaioterrian, aurretiaz landutako leku batean, zeinen toki interesgarrienak koaderno batean idatzi baitzituen. Ikerketak egin zituen Grotta del Colomboren inguruan, Morinen, Busa dell'Adamon eta Castel Tiernon (Trentino). Horien emaitzak 1878an argitaratu zituen.\nTarte batez, Alatriko lizeoan (Erromako probintzia) irakasle aritu ondoren, \"Erromako Antigoaleko eta Arte Ederren\" zuzendaritza orokorrean sartu zen, eta 1885 eta 1888 urteen artean, Florenziako Liburutegi Nazional Zentralean.\nSirakusara helduera.\nArkeologiako katedra La Sapienza Erromako Unibertsitatean ez lortzean, administrazio publikoan sartu zen, non izendatu baitzioten III. klaseko ikuskatzailea Sirakusako indusketetan eta museoetan. Hartara bidali zuten Francesco Saverio Cavallariren gidaritza pean. Horko eremuak esploratu gabekoak ziren, eta Orsiren eskarmentuaz baliatuz, 1889an ikerketa arkeologikoak hasi zituen.\nBehin Sizilian, sikano, sikulo eta italo herriak ikasi zituen, baita Brontze Aroko kokalekuak eta greziar koloniak ere, hala nola, Naxos eta Megara Hiblea. Horiei buruzko monografia \"Accademia Nazionale dei Lincei\" erakundeak argitaratu zuen 1890ean. Urte berean, Calabrian indusketak egin zituen Eugen Petersen \"Erromako Alemaniar Institutuko\" zuzendariari laguntzeko, Locriko joniar tenpluan.\n1891ean, Cavallari ordezkatu zuen \"Sirakusako Eskualdeko Museoan\", non haren karrera osoan zehar materialen inbentarioa egin baitzuen. Honetaz gain, gelak eta museoren bildumak prestatu eta handitu zituen.\nIblei mendien lanetan, itsasora zabalik dagoen haranean material eta gune arkeologiko asko aurkitu zituen, hala nola, tenpluak, nekropoliak, harresiak, jauregiak, txanponak, Pantalica, Melilli, Stentinello, Castelluccio di Noto, Maddalenako penintsulako Plemmirio, Cozzo pantano, Thapsos eta Cassibile. Era berean, 1893an, Megara Hiblea eta Naxosko hasitako ikerketak jarraitu zituen.\nKatakonbak eta bizantziar elizak ikertu zituen, interpretazio berezi bat emanez San Foca basilikako arkitekturari, Priolo hirian. 1896an, Camarinako indusketak hasi zituen, eta1889tik aurrera, Akrai, Heloro eta Kasmenako aztarnategiak ikasi zituen. Terravecchia de Grammichelez arduratu zen 1890ean eta Iblaz 1892an.\n1900 eta 1901ean artean, \"Napoliko Museo Arkeologiko Nazionalaren\" komisario izan zenean, oroipen ahaztezina utzi zuen. Izatez, oinarriak jarri zituen berrantolaketa orokor baterako, hamar bilduma handiak identifikatuz. Lan horretaz hurrengo zuzendaria, Ettore Pais, baliatu zen.\nCamarina eta Gelari buruzko ikerketen emaitzak \"Monumenti Antichi dei Licei\" institutuan argitaratu ziren 1904 eta 1906an artean. Caltagironeko Monte San Mauro, Mazzarinoko Monte Bubbonia eta Licodia Eubeako aztarnategiak identifikatu zituen.\n1907an, Calabriako Superintendentziaren arduraduna izendatua izatean, \"Magna Greziako Museoaren\" sortzeko lagundu zuen eta Magna Greziako ikasketekin jarraitzeko, lan egin zuen hurrengo toki hauetan: Reggio, Locri, Krotone, Sibaris, San Giorgio Morgeto eta Rosarno.\nZenbait hiri aurkitu zuen, tenplu joniar bat eta Medma, Krimisa eta Kaulon tokiak. Hainbat urtetan, indusketak egin zituen Calabriako Monteleonen (gaurko Vibo Valentia). 1908an, Locriko \"Perseforiona\" identifikatu zuen eta inguruetan, beste ikerketa gehiago egin zuen. Bestalde, lagundu zuen hiri-museo bat inauguratzeko 1914an.\n1909an, \"Italiako Arkeologiako Elkartearen\" sortzaileren bat izan zen. 1917 eta 1921 artean, Megara Hiblean lan egin zuen eta urte haietan ere, Morgantina identifikatu zuen.\n1920an, Umberto Zanotti Biancorekin \"Magna Grezia Elkartea\" fundatu zuen. Asmoa zen indusketarako dirua biltzea. Honek eriden zuen Hipponiongo tenplu joniarra eta nekropoli bat Torre Gallin. 1931ean, \"Calabria eta Lukaniako Artxibategi Historikoaren\" aldizkaria argitaratu zuten.\n1923an, Errege Dekretu baten bitartez, \"Sirakusako Antigoalekoen Superintendentziaren\" arduraduna izendatu zioten eta Calabriako erantzunkizunari eutsi zion beste inspektore bat izendatu arte, 1924an. Sizilian jardun zuenez, unibertsitateko katedrari muzin egin zion. 1924an, Italiako Erresumaren senatari izendatu zioten, eta karguan zegoela, arkeologiarako diru funtsak bilatu zituen.\n300 liburu baino gehiago idaztean, Linceen Akademiaren sari nagusia lortu zuen. Haren bibliografiako gaiak Historiaurretik Erdi Aroa artekoak ziren, arreta berezia jarriz ekialdeko Sizilian eta Calabrian, baita Rovereto eskualdea, Alpeetan eta Alto Adigean ere.\nNahiz eta jubilatua izan, Sirakusako Museoko antolamenduan jardun zuen. 1932an, Giuseppe Cultrera izendatu zuten superintendentziarako. 1934Ko udazkenean, utzita Sirakusa, Roveretora itzuli zen, non 1935eko azaroarren 8an hil zen.\nHaren omenez.\nLinceen Akademia Nazionalaren kide bat izan zen. Berari eskainita dago urteko \"Zinema arkeologikoaren berraztertzea,\" 1990tik\" Roveretoko hiri-museoan\" antolatzen dena.\nPaolo Orsiren Sirakusako Museo Arkeologikoan eta Magna Greziako Museo Arkeologikoan lan asko gordetzen dituzte historiaurretik greziar aldia arte. Material guztia Sizilian eta Calabrian aurkitu zen."}
{"id": "884156", "revid": "56334", "url": "https://eu.wikipedia.org/wiki?curid=884156", "title": "Mari herria", "text": ""}
{"id": "884159", "revid": "512", "url": "https://eu.wikipedia.org/wiki?curid=884159", "title": "Suman Pokhrel", "text": "Suman Pokhrel (; Biratnagar, Nepal, 1967ko irailaren 21a) hizkuntza anitzeko olerkari nepaldarra da. Hegoaldeko Asiako sortzaile nabarmenentzat hartzen dute.\nSAARC Literatura Saria jaso zuen 2013 eta 2015ean, bere poesia eta eskualdeko olerkigintzari egindako ekarpenak sarituz."}
{"id": "884163", "revid": "1545", "url": "https://eu.wikipedia.org/wiki?curid=884163", "title": "Ignacio Maria Alaba", "text": ""}
{"id": "884164", "revid": "1545", "url": "https://eu.wikipedia.org/wiki?curid=884164", "title": "Jundizeko mendilerroa", "text": ""}
{"id": "884166", "revid": "96586", "url": "https://eu.wikipedia.org/wiki?curid=884166", "title": "Hozier", "text": "Andrew Hozier-Byrne (Bray, Wicklow konderria, 1990eko martxoaren 17a) irlandar musikari eta abeslari bat da. Mundui mailan nagusiki \"Take Me to Church\" abestiarekin ezaguna egin zen.\n2009-2012 An\u00fana folk taldeko kide izan zen eta 2014an bakarkako ibilbideari ekin zion."}
{"id": "884168", "revid": "336", "url": "https://eu.wikipedia.org/wiki?curid=884168", "title": "Take Me to Church", "text": "Take Me to Church (euskaraz \"Eraman Nazazu Elizara\"), 2013ko Hozier irlandar musikariaren soul abesti bat da. 2014ko \"Hozier\" diskoan argitaratu zuen."}
{"id": "884169", "revid": "10891", "url": "https://eu.wikipedia.org/wiki?curid=884169", "title": "Martin Lardizabal", "text": "Martin Lardizabal Elortza (Idiazabal, XVII. mendea - Segura, 1740) gipuzkoar legelaria izan zen. Salamancako Unibertsitatean ikasi ondoren, irakaslea izan zen bertan. 1732an, Andresoteren matxinadaren garaian, Filipe V.ak Venezuelako izendatu eta gobernadore \"de facto\" bilakatu zen. 1737an Gabriel Zuloagak Lardizabal ordezkatu zuen eta honek etxerako buelta hartu zuen."}
{"id": "884170", "revid": "1545", "url": "https://eu.wikipedia.org/wiki?curid=884170", "title": "Martin Lardizabal Elortza", "text": ""}
{"id": "884171", "revid": "98220", "url": "https://eu.wikipedia.org/wiki?curid=884171", "title": "Jack Reacher (filma)", "text": "Jack Reacher, 2012ko Christopher McQuarrie estatubatuar zinema zuzendari eta gidoilariak zuzendu eta idatzitako ekintza thriller film bat da. Lee Child ingeles idazlearen \"One Shot\" (2005) eleberrian oinarritua dago. Tom Cruise, Rosamund Pike, Richard Jenkins, Werner Herzog, David Oyelowo eta Robert Duvall aktoreek antzeztu zuten.\n\"\" (2016) jarraipena izan zuen.\nArgumentua.\nJack Reacher (Tom Cruise) iraganean polizia militarra izandako etxegabeak orain bere kaxa lan egiten du, eta oraingoan tiroketa batean bost pertsona pertsona hiltzea leporatzen dioten James Barr (Joseph Sikora) AEBetako Armadako frankotiratzailearen kasua ikertzea erabaki du. Galdekatua izatean, Barrek Jack Reacher berarekin batera egotea eskatu du."}
{"id": "884172", "revid": "46380", "url": "https://eu.wikipedia.org/wiki?curid=884172", "title": "Ventura Barkaiztegi Urbina", "text": "Ventura Barkaiztegi Urbina (Donostia, 1762 - Madril, 1816) gipuzkoar militar eta geografoa izan zen. Filipinetan itsas armadako komandante nagusia zelarik, uharteetan ikerketa eta mapa hidrografikoak egin zituen.\nOndoren, Mazarredo almiranteak Kubako ekialdeko kostalderako \"ezkutuko espedizioaren\" ardura eman zion, inguru hartan kartografi lanak egiteko eta baso baliabideak aztertzeko, hain zuzen. \"Santa Casilda\" pakebotearen aginduan, espedizio hau 1790 eta 1793 bitartean egin zuten."}
{"id": "884173", "revid": "1545", "url": "https://eu.wikipedia.org/wiki?curid=884173", "title": "Ventura Barkaiztegi", "text": "Ventura Barkaiztegi familia bereko militar hauek izan daiteke:"}
{"id": "884175", "revid": "10891", "url": "https://eu.wikipedia.org/wiki?curid=884175", "title": "Ventura Barkaiztegi Donamaria", "text": "Ventura Barkaiztegi Donamaria (Niza, - Algeciras, ) gipuzkoar militar eta politikaria izan zen.\nInfanterian aritutakoa, 1843an teniente koronel izendatu zuten. Lehen Karlistaldian liberalen alde borrokatu zuen eta Arroitzen zauritu zuten. Esparteroren aldekoa, 1841eko urrian moderatuen altxamendua ito zuen. Biak Ingalaterran erbesteratu ziren eta Biurteko aurrerakoian berriro karguak izan zituen."}
{"id": "884176", "revid": "56334", "url": "https://eu.wikipedia.org/wiki?curid=884176", "title": "Sugar Hill (Manhattan)", "text": ""}
{"id": "884177", "revid": "336", "url": "https://eu.wikipedia.org/wiki?curid=884177", "title": "Borough (New York)", "text": "New York hiriak bost borough ditu (literalki \"burgu\", batzuetan \"barruti\" gisa itzulita ; Bronx, Brooklyn, Manhattan, Queens eta Staten Island); bakoitzak konderri baten ia eskumen berberak ditu, baina haien gobernuak desagertu ziren hiria bateratu zenean, 1898. urtean"}
{"id": "884178", "revid": "336", "url": "https://eu.wikipedia.org/wiki?curid=884178", "title": "Tudor City", "text": "Tudor City New Yorkeko Manhattango East Side-n kokatutako apartamentu-gunea da. Lehen egoitza- etxe orratza izan zen munduan. Iparraldetik, 43. kaleak mugatuta dago, Lehenengo Etorbideak ekialdetik, 40. kaleak hegoaldetik eta Bigarren Etorbideak mendebaldetik. Tudor Cityk Tudor dinastiatik (1485-1603) hartu zuen izena, letrak eta arteentzako urrezko garaitik."}
{"id": "884179", "revid": "512", "url": "https://eu.wikipedia.org/wiki?curid=884179", "title": "Pteridinium", "text": "Pteridinium Garai Ediakarikoan bizi izan zen animalia genero bat da, gaur egun iraungita dagoena. Hainbat espezie ezagutzen dira.\nAurkikuntza.\nGeorg G\u00fcrich paleontologoak 1930 urtean aurkitu zuen Namibian eta \"Zeitschrift der Deutschen Geologischen Gesellschaft\" liburuan \"Pteridium simplex\" izenarekin deskribatu zuen. Giovanni Scopoli naturalistak 1777 urtean \"Peteridium\" izena erabili zuen iratze arrunta izendatzeko eta beraz 1933 urtean Georg G\u00fcrich-ek izena aldatu behar izan zuen eta \"Pteridinium\" aukeratu zuen.\n1973 urtean Ipar Carolina estatuan (Estatu Batuak) John Brattain ikasleak bi \"Pteridinium\" fosil aurkitu zituen. Joseph St. Jean geologoak ordea trilobiteak zirela uste izan zuen eta \"Paradoxides carolinaensis\" izena eman zien. Ondoren \"Pteridinium\" generoari zegokiola ikusi eta akatsa zuzendu zuen. 1974an hirugarrenespezie bat aurkitu zen, \"Pteridinium nenoxa\".\nPlaneta osoko Kanbriarraurreko estratuetan oso fosil arrunta da. Namibian, Australia hegoaldean, Itsaso Zuriaren ertzetan (Errusia), Ipar Carolinan, Kalifornian eta Ipar-mendebaldeko Lurraldeetan (Kanada) aurkitu izan dira besteak beste.\nDeskribapena.\nHiru lobuloz osaturiko gorputza zuen, baina fosiletan zapalduta egoten denez bi lobulo soilik ikusten zaizkio. Lobulo bakoitzaren ardatzetik sahiets paraleloak ateratzen zitzaizkion. Unitate berriak gehituz hazten zen animalia. Fosilik bikainenetan ere ez zaio aho, uzki, begi, hanka edo antenarik ikusi.\nBizimodua.\nLurrari itsatsita egongo zela uste da, sakonera gutxiko itsasoetako sedimentuetan. Ez da erabaki fotosintesi bidez elikatzen zen edo osmosiaren bidez itsasoko uretatik elikagaiak eskuratzen zituen.\nTaxonomia.\nHasierattik Cnidaria filumari zegokiola pentsatu zen baina ez zaio marmoka edo polipoekiko ahaidetasun garbirik aurkitu. Ediacararreko biotak gainerako generoekiko antzekotasunak topatzea ere ez da erraza, agina \"Dickinsonia\", \"Spriggina\" edo \"Tribrachidium\"-ekin erlazionatu daiteke nolabait.\nHiru espezie ezagutzen dira:"}
{"id": "884181", "revid": "512", "url": "https://eu.wikipedia.org/wiki?curid=884181", "title": "Pierre-\u00c9tienne Cabarrus", "text": "Pierre-\u00c9tienne Cabarrus (Baiona?, 1743ko urriaren 19a - ?, 1819), Esteban Cabarrus izenaz ere ezaguna Gipuzkoan agertzen denean, Bordeleko bankaria, eta bertako burtsako artekari eta kontsula izan zen, baita Pirinio Apaletako kontseilari nagusia eta Baionako Merkataritza Ganberako zuzendaria ere. Anaia bat izan zuen, ezaguna, Frantzisko Cabarrus, eta bi arreba: Jeanne, Fran\u00e7ois Faurie politikari frantses eta negozio gizonaren ama, eta Catherine Martine, Donibane Lohizuneko L'Infante deitu etxeko [Jean-Baptiste] Haraneder jabearen emaztea.\nCabarrus Filipinetako Errege Konpainiako faktorea izan zen Pasaian, eta arazoak izan zituen Inkisizioarekin, 1790eko maiatzean bertako Casa del Caf\u00e9 ezaguneko eztabaidetan Frantziako herriak eta Nazio Biltzarrak apezpikuak baliozta zitzaketela esan zuenean.\nKonbentzioaren Gerrako frantses armada iraultzailearen okupazio aldian, Pasaian geratu zen. Baionako udalaren ordezkaria ere bazen 1794ko udaberrian, eta Parisen Tallienek lapurtarren errepresioaren kontra aurkeztutako txosten bat babestu zuen. Dena den, Gipuzkoan, kolaborazionista zen, eta aktiboki aritu zen lankidetzan agintari frantses berriekin, atxiloketak eginez eta elizetako zein ihesi joandakoen biltegiak eta, oro har, ondasun higiezinak bahituz. Basileako Bakearen ondoren, Tallienek kolaborazionistak zigorgabetzeko gutun bat idatzi zion Godoyri, tartean zela PIerre-\u00c9tienne bere senitarteko politikoa."}
{"id": "884182", "revid": "512", "url": "https://eu.wikipedia.org/wiki?curid=884182", "title": "\u00cdnsuako itsasargia", "text": "\u00cdnsuako itsasargia Portugalgo \u00cdnsuako gotorlekuaren baluarte batean eraikitako itsasargia da. Mi\u00f1o ibaiaren estuarian dago kokatuta, uharte txiki batean, \u00cdnsuan alegia, Moledo y Cristelo fregesian, Caminhan, Viana do Castelo barrutian. Bakarrik txalupaz joan daiteke. Publikoari ez dago irekita.\nHistoria.\nItsasargia 1886an eraiki zen. Itsasargia burnizko euskarriez egina dago; ondoan etxetxo gorri bat dago. \u00cdnsako gotorlekuaan dago integratuta. Gaur egun eguzki energia erabiltzen du."}
{"id": "884187", "revid": "448", "url": "https://eu.wikipedia.org/wiki?curid=884187", "title": "Mugaldekoak", "text": ""}
{"id": "884190", "revid": "103793", "url": "https://eu.wikipedia.org/wiki?curid=884190", "title": "Claude-Anne de Rouvroy de Saint Simon", "text": "Claude-Anne de Rouvroy (Fayeko gaztelua, Deviat, 1743ko martxoaren 16a - Iru\u00f1ea edo Madril, 1819ko otsailaren 27a), Saint-Simongo eta Montbler\u00fako markesa, gero \u00abSan Simongo dukea\u00bb ere (espainiar titulua), XVIII. mendeko eta XIX. mende hasierako militar eta politikari frantsesa izan zen. Frantses Iraultzan piztutako Konbentzioaren Gerran Euskal Herrian ibili zen Pirinioetan, Konbentzioaren Mendebaldeko Pirinioetako Armadaren kontrako legio bat antolatzen eta gidatzen, kutsu katoliko irmokoa.\nBizitza.\nClaude-Anne de Rouvroy de Saint-Simon-ek bere ikasketak Estrasburgoko Eskola Militarrean egin zituen. Auverniako erregimentuan bere lehenengo armak egin zituen, kadete moduan. Hemezortzi urte zituelarik brigadako burua bezala Stanis\u0142aw Leszczy\u0144ski Erregearen Guardian sartu zen. Koronel bezala 1771an Poitouko Erregimentua agindu zuen.\n1773ean, Louis XV lekuko izan zen bere ezkontzan ( 1773ko apirilaren 1ean ), Fran\u00e7oise-Louise Thomas de Pange-rekin, 17 urte zituena, Fran\u00e7ois de Pange- ren arreba eta Lorreneko zinegotzi baten alaba. Ezkondu eta lau urtetara hil egin zen. Senarrari bi seme-alaba eman zizkiola : Hippolyte semea, elurrean hil egin zen espainiar gerretan (Inperioaren) zituen zauriak zirela eta. Balbine, ezkondi ez zen neskatila 1857an hil egin zena, 80 urte zituela.\n1775ean, Turenne erregimentua agindu zuen.\n1780. urtean, espainiar zerbitzura igaro zen, Mariskala izan ostean. Martinikan egonaldi labur baten ondoren, 1781eko irailean Comte de Grasse eskuadran itsasoratu zen, indar expeditionari baten komandante bezala. 2000 gizonekin bidali zuten Ameriketara \"Matxinatuen\"kontra. Bere burua bereizi zuen parte hartu zituen gatazketan, batez ere Yorktown-en .\nFrantzian itzuli zenean, 1783ko maiatzean , Saint-Jean-Pied-de-Porteko gobernadorea bilakatu zen. 1788an, Franche-Comteko agintea hartu zuen eta probintzia horretako jaunen legez kanpoko muntaia kontrajartzen egon zen.\n1789ko martxoaren 30ean, parlamentuan (States Generals) nobleziaren diputatua zelarik Angoulemeko [./https://fr.wikipedia.org/wiki/Bailliage bailliage]gatik, noblezia tituluak indargabetzearen aldeko erreformen kontra protesta egin zuen. Gutunen sekretua urratzearen aurka egon zen, batez ere berari zuzenduta. 1790ean, herritar zin egin zuen. Erreakzioak eman berri zuen konstituzioa aldatu dezakeen aitzakiarekin protestak sinatu zituen. 1791ko irailean ere, batzarraren ekintzen aurkako protestak sinatu zituen..\nFrantziako Iraultzean, Claude-Anne Saint-Simon-Montbl\u00e9ru (1743-1819) markesa Espainiara ihes egin zuen eta bere jabetza ( M\u00e9doc-en dagoen Giscours-eko gaztelua eta Villexavierko Faye gaztelua ) nazio propietate bezela hartu zituen Frantziako estatuak.\nEspainian.\nPirinioetako Legio Katolikoa eta Erreala.\nSaint-Simoneko Markesa migratu zuen, Pirinioetako Errege Legio Katolikoa altxatu zuen eta 1792ko kanpaina egin zuen printzearen armadan .\n1793ko maiatzaren 16an , Karlos IVak bere armaden eremu mariskala izendatu zuen. Iru\u00f1eako emigranteen kontra borrokatzera bidalio zion. 600 soldadu kontratatu zituen, hussard talde bat eratu zuen eta bere agintea hartu zuen . \"Pirinioetako legio\" hori (edo \"Saint-Simoneko legioa\" ) noble, jaun eta ofizialak osatzen dute, baina baita gerrako presoak, desertistak, euskaldunen emigranteak ere, halaber, espainiar komisario ez batzuek . Emigratzaile eta desertore horiek preso egiten zituztenean exekutatu egin zituzten. \nUnitatea ez zen operazio militar handietan sartu 1793ko urtera arte. 1793ko abenduan, Espainiako Gobernuak Saint-Simon Legioa bidali zuen Toulon setiora, non ingelesak eta gaztelaniak gudan zeuden urte hartako udan .\nClaude-Anne de Saint-Simon Pedro Caro y Sureda jeneralaren agindupean egon zen. Irunen gaineko atean, Saint-Simonek lepoa zeharkatu zion bala jaso zuen. 1793ko irailaren 29an koronelaren patentea lortu zuen Pirinioetako Errege Legioan, eta Espaniako armaden generala titulua lortu baino hamaika egun lehenago, bere legioa Pirinio Atlantikoen borroketan borrokatu zuen honelakoak lortuz :\nSaint Etienne de Bigorren, 1794ko apirilaren 26an hamazazpi preso giliotinatu zituzten.\nArkizungo mendietan, uztilaren 10ean, gizonen galera handia izan zuten (ehuneko hogeita hamar eta berrogeita hamar artekoa).\nBidasoako portuan, uztailaren 24ean, gizon galera asko izan zituzten berriz ere espainiarren erretiraketa defendatzen eta berroigeita hamar gizon preso hartu zituzten.\nIru\u00f1eko setioa, azaroan.\nBere pozizioa defendatzen bala bat jaso zuen bularrean eta operatu egin zuten. 1795ean, bere legioa \"Erreginaren Legioa\" izendatu zuten Royal Rousillon legioarekin bateratu ostean.\n1796ean, Nafarroako komandate izendatu zuten Nafarroako bigarren armadan. Espainiako armadan \"\"Regimiento de Infanter\u00eda Borb\u00f3n\", 47duna eraman zuen 1796ean. Geroago,\" 1802ean, 3714duna eraman zuen. 1808 urtean 1600 gizon izan zituen.\n1801ean, espainiar tropen buruzagi izan zen, frantsesekin batera, portugalen kontra batailatu zutenean. Laranjen gerra deitutakoan izan zen hori. Urte horretan Manuel Godoyk gerra deklaratu zion Portugali Madrilgo itunaren bitartez eta horrela espainia frantsiarekin aliatu zen portugalen kontra.\n1808an, Madrilgo hiria defendatu zuen Napoleonen ejerzitoen aurka. Madril hartu zuten frantsesak azkenean, eta bera preso hartu. Guda kontseilu batean hiltzera zigortu zuten. Bere semea Napoleonen errukia eskatu zuen eta Besan\u00e7ongo ziudadelan zegoen ezpetxera eraman zuten. Han bere alabarekin elkartu zen, alaba presa sartu baitzen boluntaria bere aitarekin egoteko eta. 1814 urtean, kosakoek askatu egin zuten eta bere epaiketa deuseztu egin zen. Urte horretan Madrilera itzuli zen eta Fernando VII ak duke eta kapitain generala izendatu zuen 1814ko urrian. Bost urte geroago hil egin zen."}
{"id": "884191", "revid": "512", "url": "https://eu.wikipedia.org/wiki?curid=884191", "title": "Alazne Rivero", "text": "Alazne Rivero (Bilbo, Bizkaia, 1958ko martxoaren 22a - \"ib.\", 2002ko apirilaren 9a) euskal marrazkilari eta komikigilea izan zen. \"Ipurbeltz\" aldizkarian argitaratu ziren bere lanak, eta Madrilen ere lan egin zuen komikigintzan, besteren artean Chiqui de la Fuenterekin.\n1979ko \"Ipurbeltz\" aldizkariko 23. zenbakian agertu zen lehen aldiz Nerea pertsonaiari buruzko bere komikia. 25. aleko aldizkariaren azala eta beste azal batzuk ere bereak izan ziren. Aldizkarian Ikas Jolas atalaz ere arduratu zen.\n1985. urtean Euskarazaleak Alkarteak antolatutako ipuin bat ilustratzeko antolatutako lehiaketan 2. aipamen berezia jaso zuen.\nEuskal Akuarelisten elkarteko kide izan zen. Banakako eta taldeko erakusketak egin zituen Bizkaian eta Araban. Margolaritza eskolak eman zituen zenbait urtez Bizkaiko hainbat Udaletan.\nMadrilen komikigintzarako lanean ere aritu zen.\nBilbon hil zen 44 urterekin."}
{"id": "884192", "revid": "15251", "url": "https://eu.wikipedia.org/wiki?curid=884192", "title": "Rafaela Ibarra", "text": ""}
{"id": "884196", "revid": "105290", "url": "https://eu.wikipedia.org/wiki?curid=884196", "title": "Superman Returns", "text": "Superman Returns (euskaraz \"Supermanen Itzulera\"), 2006ko Sidney J. Furie kanadar zinema zuzendariak zuzendutako superheroi filma bat da. DC Comics argitaletxearen Superman superheroian oinarritua dago. Brandon Routh, Kate Bosworth, James Marsden, Frank Langella, Eva Marie Saint, Parker Posey, Kal Penn, Sam Huntington eta Kevin Spacey aktoreek antzeztu zuten.\n\"Superman\" (1978), \"Superman II\" (1980), \"Superman III\" (1983), \"Supergirl\" (1984) eta ' (1987) aurrekariak izan zituen, eta \"Man of Steel\" (2013) eta ' (2016) jarraipenak.\nArgumentua.\nHainbat urtez inork bere berririk izan ez ondoren, Superman (Brandon Routh) Lurrera itzuli da, baina iraganeko etsai batek bere ahalmenak ohostu nahi dizkio. Mundua suntsipen masibo batetik babesten saiatuz, Supermanek ozeano sakonetik espazioko eremu urrunetara doan luditze epiko abentura bati ekingo dio."}
{"id": "884203", "revid": "98220", "url": "https://eu.wikipedia.org/wiki?curid=884203", "title": "Joker (2019ko filma)", "text": "Joker, 2019ko Todd Phillips estatubatuar zinema zuzendariak zuzendutako thriller psikologiko film bat da. DC Comics argitaletetxearen Batman superheroiaren komikietako Joker pertsonaian oinarritua dago. Joaquin Phoenix, Robert De Niro, Zazie Beetz, Bill Camp, Frances Conroy, Glenn Fleshler, Brett Cullen, Douglas Hodge, Josh Pais, Shea Whigham eta Brian Tyree Henry aktoreek antzeztu zuten.\n2019ko Veneziako Mostran estreinatu zen eta Urrezko Lehoia irabazi zuen. 92. Oscar Sarietan, hamaika izendapen lortu zituen, eta hauetatik bi sari eskuratu zituen: Gizonezko aktore onenaren Oscar Saria (Joaquin Phoenix) eta .\nArgumentua.\n1981, Gotham Hiria. Arthur Fleck (Joaquin Phoenix) gizarteak jaramonik egiten ez dion gizasemea da, bere motibazioa bizitzan barregineraztea da. Baina hainbat zorigaiztoko gertaerek mundua beste ikuspuntu batetik ikustera eramango dute."}
{"id": "884213", "revid": "336", "url": "https://eu.wikipedia.org/wiki?curid=884213", "title": "Johnny Clegg", "text": "Jonathan Clegg (Bacup, Lancashire, 1953ko ekainaren 7a \u2013 Johannesburgo, 2019ko uztailaren 16a) hegoafrikar musikari eta antropologoa izan zen, Zulu Zuria goitizenez ezaguna. Juluka eta Savuka taldeetan aritu zen, eta baita bakarka ere. Zuluera eta ingelesa nahastu zituen bere abestietan, baita afrikar doinuak Mendebaldeko estiloekin uztartu ere.\nBizitza.\nIngalaterrako Bacup herrian jaio zen, 1953an, aita ingelesa eta ama rhodesiarra zituela. Haurra zela, Rhodesiara \u2014egungo Zimbabwera\u2014 joan zen bizitzera amarekin, eta Hegoafrikara ondoren. Musikari ibilbidea antropologia ikasketekin tartekatu zuen gaztetan. Izan ere, musika zulua ezagutu zuen Johannesburgon, eta Sipho Mchunurekin Juluka taldea sortu zuen. Musikari beltzek eta zuriek osatzen zuten taldea, eta, apartheidaren legeak urratzen zituztela eta, jazarpena jasan zuten Hegoafrikan; nazioartean, baina, arrakasta lortu zuten.\nEgoera bera bizi behar izan zuen gero Savuka taldearekin, 1986. urtean Dudu Zulurekin eratu zuena. Zuluera eta ingelesa nahastu zituzten abestietan, baita Afrikako doinuak Mendebaldeko estiloekin uztartu ere. Zulu zuria ezizenarekin egin zen ezagun, eta hainbat sari eskuratu zituen bere ibilbidean. 2019ko uztailaren 16an hil zen, Johannesburgon, pankreako minbiziaren eraginez."}
{"id": "884214", "revid": "512", "url": "https://eu.wikipedia.org/wiki?curid=884214", "title": "Frantziako Iraultzaren eraginak", "text": "Frantziako Iraultza 1789tik eta 1799ra bitartean Frantzian aldaketa azkar eta sakonak ekarri zituen prozesu sozial eta politikoa izan zen, Europaren etorkizuna erabat eraldatuz. Antzinako Erregimenari bukaera eman zion, indarrean zegoen gobernu forma irauliz, gobernu monarkikoa hain zuzen. Historialari askok uste dute Frantziako Iraultza dela historia unibertsalaren pasarte garrantzitsuenetako bat.\nEragin nagusienak.\nHainbat ondorio edo eragin aurki ditzakegu Frantziar Iraultzaren bukaerarekin eman zirenak, denbora pasa ahala mantendu edo influentzia handia eduki dituztelarik. Frantziar Iraultza eragin zuten kausak batez ere, norbanako askatasun falta, pobrezia eta desberdintasun sozial eta ekonomikoa ekarri zituzten. Eliza, kleroa eta aristokrazia mugarik gabeko boterearekin gobernatzen zuen, \u201cJainkoak aukeratutako\u201d gobernariak karguan zeudelako. Modu honetan desberdintasun sozialak muturrekoak ziren, eta horregatik biztanleriaren gehiengoa zoriontasun eza zuen. Ikara gobernuan bizitako biolentzia handiko egoerak inspiratzailetzat hartu ziren 1917an eman zen Errusiar Iraultzarentzako.\nFrantziar Iraultza, gogorra izan arren, aldaketa asko ekarri zituen arlo sozial, ekonomiko eta politikoan. Beste alde batetik Gizonaren eta Herritarraren Eskubideen Adierazpena agertu zen. Bertan aurkitzen dira nazionalismoaren inguruko lehenengo ideiak edo Europan garatuko zen lehenengo demokrazia ideiak. Aldi berean, gizaki guztientzako lege berdinak ezarri ziren, jatorri soziala edo arraza alde batera utziz. Horrekin batera ere rol sozial desberdinak ezarri ziren, adibidez, emakumea paper berri bat bete zuen, rol aktiboagoa edukiz.\nFrantziar Iraultzaren hasierarekin Antzinako Erregimenaren bukaera ematen da, horrekin batera estatu feudal zein elizaren pribilegio edo abantailekin akabatu zen. Ekonomia behatuz, kapitalismoan oinarritutako sistema eraiki zen. Lanaren banatze berria aldarrikatzen da. Gizarte estamentalaren amaiera frantsesen produkzioa aldatu zuen eta horrek eskaintza-eskaera legeen agerpena bultzatu zuen. Honek gizarte liberal berria eraiki zuen, politikan sufragio unibertsalean babestuta. Ideologiari erreferentzia eginez, aldaketa bat eman zen baita, eta tolerantzia eta aniztasuna agertu ziren. Pentsamendu, adierazpen eta erlijio askatasunak aldarrikatu ziren. Izan ere gizartean zeuden pentsamenduak aldatu ziren nolabait. Aldaketa ideologiko batzuk eman arren, gizartea klasista bihurtu zen, tolerantzia hori murriztuz.\nHauek irizpide nabarmenenak izan badira ere, Frantziar Iraultza ondoren ez dira hainbeste aldaketa eman Frantziar aurre-iraultzailearen gizartearekin konparatzen badugu. Berez, demokrazia ezarri bazen ere, hura pertsona burgesek betetzen zuten gehiengo batean eta hori zela medio haien talderako hobekuntzengatik borrokatzen zuten orokorrean, haiek antzineko nobleen papera hartuz. Hau soilik aldatzen zen baldin eta alderdi erradikalenak boterean sartzen zirenean (Herriaren semeak), azken hauek Antzineko Erregimenaren edozein arrastoa ezabatu nahi baitzuten, biolentzia haien arma nagusiena izanik. Modu honetan hasi ziren ikara gobernuen agertzeak, non norbanako bat Antzinako Erregimenarekiko harremanak gordetzen zituela susmatzekotan urkamendira eramaten zitzaien. Gobernuen joan-etorri hauek ahalbidetu zuten Frantziar Iraultzarekin lortutakoa ezegonkortuko zuten zenbait pertsonaiak boterera heltzea ahalbidetu zuten, hala nola, \"Napole\u00f3n Bonaparte\", zeinek erregetasunekoa ez bazen ere, frantziarren enperadore koroatu zen, Frantziar demokrazia ukatuz eta ia monarkia absolutu batera bueltatuz.\nEzegonkortze handia ekarri zuen beste une historiko bat 1814an egindako berrezarkuntza borboitarraren eskutik etorri zen. Une horretan Frantziaren bi bandoak elkarren aurka egin zuten, batak monarkia borboitarra itzuleraren aldekoak zirenak ( modu parlamentarioan nahi bazuten ere), eta itzulera hori ez zituztenak begi onez ikusten. Horrela beste zenbait istilu agertu ziren hainbat hildakoekin, ondorioz Frantziatik borboitarren kanporatzea erakarri zituztenak. Beraz, atera daitekeen aldaketa nagusiena Frantzian elizaren egoera erabat aldatu zela izango zen, erresuma laiko izatera pasatu baizen.\nEpe luzeko eraginak.\nBidezko heriotza zigorra.\nExekuzio metodoen hobekuntzari egiten dio erreferentzia. Aurretiko metodoak sufritze handiago bat suposatzen zuten; adibidez itotze, urkamendu eta sutzar metodoak. Hobekuntza hori etorri zen gillotinaren sorkuntzarekin batera.\nSistema metrikoa..\nMetroa neurri unitate bezala sortu zen, eta honek hedatze handia izan zuen lehenik Europatik zabaltzerakoan eta ondoren mundu osora zabalduta. Aurretik, erabiltzen ziren neurrien artean oinak eta hazbeteak zeuden. Beraz, metroarekin lortu zen neurriak modu zehatzago batean kalkulatzea.\nBaguette (Berdintasuneko ogia).\n1793. urtean dekretu ofizial bat plazaratu zen gobernuaren aldetik, bertan ogi guztia berdin izan behar zela goraipatuz. Denok ogi berdina, itxura zein forma jango zuten. Legenda dio ogi hori baguettea zela, baina hori frogatzeko gauza zaila da.\nGuztiontzako moda.\nFrantzian Antzinako erregimenean janzkera gizarte mailaren arabera hitzartua zegoen. Nobleak adibidez urre koloreko mantu eta txalekoak eramaten zituzten, lumekin apainduriko kapelekin. Kleroa berriz arropa eklesiastiko gorriak eta moreak erabiltzen zituzten. 1792an janzkera horiek desagertu ziren, eta iraultza ondoren horrela janzten jarraitzeak ondorioak eduki zezakeen, klase estamentuekin bukatu nahi bait zen.\nZoo publikoa.\n1793. urteko azaroan, gobernuak familia aristokratikoei konfiskaturiko animali bizidun eta exotikoen hiru sorta des Plantes lorategian aurkitu zuten haien etxea. Urte horretan ere dekretu bat atera egin zen non animali basatien presentziaren debekua ematen zen kapitaleko kaleetatik , eta hauek ere Landareen lorategira eraman zituzten. 1794. urtean ere, Versalles zein \"Raincy\" zeuzkaten animali bildumak ere gehitu zitzaien eta 58 animaliko zoo-a inauguratu zen konbentzioaren bidez adosturiko dekretu batekin. Gaur egun, zoo horrek 1200 animali baino gehiago biltzen ditu Pariseko bihotz bertan.\nMedikuntza teknika moderno eta iraultzaileak.\nAntzinako Erregimenean medikuek kirurgialarien gainetik autoritatea handiagoa zeukaten. 1792. urtean askatasun eta berdintasun ideal horiek medikuntzara heldu ziren. \"Dominique Larrey\", guardia inperialaren kirurgialaria zena, \u2018\"\u2019triaje\u2019\"\u2019-aren ideia sortu zuen. Etimologikoki, hau hirutan banatzea izango litzateke bataila-eremuaren barnean. Azkenean zauritutako pertsona guztien artean hiru talde osatzen ziren, haien zauri larritasunaren araberakoa. Azkenengo taldekoek medikuntzaren bitartean haien zauriak sendatzeko aukera handienak zeukatenak aurkitzen ziren, eta talde hauek besteon gainetik lehentasuna eduki zuten.\nGurutze gorriaren antzeko medikuntza zerbitzuaren aplikazioa.\n\"Larrey\" eta bere kirurgialari laguna, \"Pierre-Fran\u00e7ois Percy\" doktorea, Gurutze Gorriaren zerbitzuak praktikatu zituzten bere sorkuntza baino 75 urte lehenago. \"Larrey\"-k \u2018\u2019anbulantzia hegalaria\u2019\u2019 sortu zuen. Anbulantzia honek zaldien indarrarekin mugitzen zen eta lau zauritu ospitale hurbilenera garraiatu ahal zituen modu azkar eta \u2018\u2019eroso\u2019\u2019 batean. Orduan \"Percy\"-k urrunerago joan zen, eta 1799. urtean kirurgia unitate mugikorra sortu zuen, bataila-eremura ebakuntza mahi bat edukitzea posibilitate zuena. Medikuntza mugikor honek ez zituen kontuan hartzen inolako nazionalitate edo afiliaziorik zaurituak tratatzerako orduan. Idei hau unibertsal sortu zen arte zenbait hamarkada behar bazituen ere, mugikortasun programa honek askatasun, berdintasun eta senidetasun printzipioekin abian jarri zen, iraultzan sorturikoak.\nFrantziar Iraultza eta Emakumeak.\nFrantziar Iraultza Ilustrazioaren ideietatik abiatuta, Frantziar Iraultzak askatasuna, berdintasuna eta eskubideak zituen paradigma unibertsaltzat, baina emakumeak hitzarmen honetatik at geratu ziren. Pentsalari ezberdinen ustetan mundu zaharraren kolapsoak, kate berriak sortu zituen, batez ere emakumeari dagokionean. Gizarte postfeudalean, estatu modernoaren sorrerarekin bi esfera ezberdintzen ziren: publikoa eta pribatua. Eta ezberdintze honek sexuaren araberako lanaren indartzea eta espazio publikoaren eraketa autonomoa ekarri zituen . Publiko-pribatu dikotomian, lehenengoa inpartzialtasun, unibertsaltasun, askatasun eta berdintasunaren espazio bilakatu zen eta bigarrena, ordea, berezitasunaren, naturaltasunaren, zaintzaren etikaren eta politikoki hutsalaren erreinu bilakatu zen (Fraisse, 1991). Honi paralelo, diskurtso burgesaren oinarrian \u201cetxekotasuna\u201d-ren ideia zegoen, helburua emakumeak esparru publikoan isiltzea izanik . Gizonezkoen natura publikoa zen eta emakumezkoena, pribatua. Pentsalari ilustratuen artean, emakumeak izaki natural eta etxetiar ziren eta ondorioz, ez zuten aukerarik izaki politiko izateko.\nProzesu politikoan emakumeek izan zuten protagonismoari dagokionean, frantziar iraultzaren testuingurua emakumeak berariazko talde sozial bezala artikulatu ziren lehenengo aldia izan zen. Nashen ustetan, hitz apalagoak erabiliz, emakumeek beraien eskubideen defentsa egiteko feminismo kolektiboagoaren esnatzea gertatu zen garai honetan. Izan ere, Luis XIV.ari \u201cKexen Kaier\u201d-en (kuaderno edo ezkutitz kezken) bitartez frantziar herriak behar zituen aldaketak aurkeztu zizkioten bezala, emakumeak Asanblada Nazionaletik kanpo uztean, hauek ere beraien kexak aurkeztu zituzten. Kaier hauetan, emakumeek prostituzioaren debekua, gizonezkoen kanporatzea emakumeen lanbidetatik eta lanpostu hobeak lortzen lagunduko zieten hezkuntzarako aukera eskatzen zuten beste hainbat aldarriren artean. 1789-1793 urteen artean, emakume errepublikarren 56 klub zentsatu ziren eta eztabaida leku izateaz gain, eskaera politikoak egiteko tresna ere izan ziren. Espazio publikoan jarduten zutelarik eta aspektu politikoez arduratuak zeudelarik.\n1750 eta 1850 urteen artean ordea, bazterketa berri bati aurre egin behar izan zioten emakumeek, lege burges berrien mendean konstituzioaren gutxiespenari. Izan ere, \u201cKexen Kaier\u201d-etan egindako eskakizunei muzin eginez eta emakumeak kontuan ez hartuz, 1789an Asanblada Nazionalak \u201cGizonaren eta Herritarraren Eskubideen Adierazpena\u201d aldarrikatu zuen eta jarraian, 1791eko Konstituzioak estatu berrian emakumeen parte hartzea debekatu zuen. Aipatzekoa da, emakumeek beraien eskubideak aldarrikatzen jarraitu zutela eta 1789ko Adierazpenaren aurrean, 1791an Olimpia de Gouges-ek \u201cEmakumearen eta Herritarraren\u00a0 Eskubideen Adierazpena\u201d argitaratu zuen. Estatu berriak emakumeari debekatzen zizkion eskubide guztiak aldarrikatzen zituen.\nEmakumeek zuzenean parte hartu bazuten ere iraultzan eta momentuko egoera politikoan, pentsamendu ilustratuak eta Estatu iraultzaile berriak ez zuen kontraesanik ikusten emakumeak, aldarrikatzen zituen askatasun unibertsal eta eskubide zibil eta politikoetatik at uztean. Eztabaida politikoetan ohikoa bilakatu zen hauen izaera publikoaren aurka jotzea, argudiatuz emakumeen aktibitate politikoak, haien zeregin naturala zen familiaren eta etxearen zaintzaz aldentzen zituela. Honen harira, 1793ko jakobinoen konstituzio berriak, gizonezkoen sufragio unibertsala aitortzen zuenak, honakoa ukatuko zion emakumeari: emakumeen klubak debekatu zituzten, bide publikoetan 5 emakume baino gehiago elkartzea debekatu zuten eta azkenik, asanblada politikoetara bertaratzea debekatu zitzaien. Hemendik aurrera emakume guztiak izaki mendeko eta irrazional izanen dira, hiritartasunik gabekoak, adingabe eta adimen urrikoen pareko.\nAzkenik, Napoleonen erregimenaren goratzeak eta 1804ko Kode Zibilak azkeneko ateak itxiko dizkio emakumeari bizitza publikoan. Espazio publikoaren emantzipazioa indartuko du, soilik gizonezkoen esparrutzat onartuz. Kode Zibil berriak ezkontza gizonen eta emakumeen arteko kontratu desberdin bezala hartuko du: emakumeak gizonari men egin beharra dio eta gizonak emakumea zaindu. Emakumeak legearen aurrean ez du eskubiderik eta gizonaren ahalmenaren azpian egonen da, azken honek \u201cfamilia buru\u201d status-a hartuko du. Ezkondutako emakumeek ez dute ahalmen ekonomikorik izanen, juridikoki bere familiako gizonen tutoretzapean egonen dira. XIX. mendeko iraultza eta erregimen liberal eta gerora demokratiko berrietan emakumeari izate politikoa ukatuko zaio, monopolio maskulinoko sistema politikoak betikotuz .\nBeraz, ia XX. mende amaiera arte ezagutu dugun publiko-gizonezko eta pribatu-emakumezko dikotomiak erroak estatu liberalen egituratzean ditu eta industria iraultzak egoera hau erradikalizatuko du, etxearen eta fabrikaren arteko banaketak gizon eta emakumeen egoera soziala polarizatuko baitu."}
{"id": "884215", "revid": "42829", "url": "https://eu.wikipedia.org/wiki?curid=884215", "title": "Arranoa", "text": ""}
{"id": "884218", "revid": "82059", "url": "https://eu.wikipedia.org/wiki?curid=884218", "title": "FK Spyris", "text": ""}
{"id": "884219", "revid": "82059", "url": "https://eu.wikipedia.org/wiki?curid=884219", "title": "FK Lietava", "text": ""}
{"id": "884223", "revid": "1545", "url": "https://eu.wikipedia.org/wiki?curid=884223", "title": "Claude-Anne de Rouvroy", "text": ""}
{"id": "884228", "revid": "119347", "url": "https://eu.wikipedia.org/wiki?curid=884228", "title": "Arnaud I.a Maitie", "text": "Arnauld I.a Maitie (Maule, - Oloroe, 1622ko iraila/urria) apaiz zuberotarra eta 1597tik hil arte Oloroeko apezpiku izandakoa.\nBiografia.\nJoana III.a Nafarroakoaren eraginpean, Oloroe eta Leskarreko elizbarrutiak jabegabeak ziren \"de facto\". Hala ere, semea katoliko bihurtu zenean, kanpaina militar baten ostean berriro katolizismora itzuli ziren. Arnaud Petri Maitieren semea izan zen eta aitak G\u00e9rard Rousselen pulpitua aizkoraz apurtu zuenetako bat izan zen.\nBordelen ikasi zuen eta 1585ean apaiz bihurtu zen. 1590ean Urdi\u00f1arbeko apaiza izan zen. Saint-P\u00e9-de-Bigorreko abadiaren abadea izandakoa, 1618an elizbarrutiaren jabetza lortu zuen Arnaud II.a Maitie ilobarekin batera.."}
{"id": "884229", "revid": "46380", "url": "https://eu.wikipedia.org/wiki?curid=884229", "title": "A Passage to India", "text": "A Passage to India (euskaraz \"Indiarako Txartela\") 1984ko David Lean ingeles zinema zuzendariak zuzendutako historia eta drama film epiko bat da. Santha Rama Rau indiar-estatubatuarren \"izenburu berdineko antzezlanean\" eta E. M. Forster ingeles idazlearen \"izenburu berdineko eleberrian\" oinarritua dago. Peggy Ashcroft, Judy Davis, James Fox, Alec Guinness, Nigel Havers, Victor Banerjee eta Roshan Seth aktoreek antzeztu zuten. Maurice Jarrek soinu banda konposatu zuen.\nOscar Sarietarako zortzi izendapen jaso zituen, bi irabaziz: Taldeko emakumezko aktore onenaren Oscar Saria (Peggy Ashcroft) eta (Maurice Jarre).\nArgumentua.\n1920ko hamarkada, Britainiar India. Adela Quested (Judy Davis) ingeles emakume gaztea Moore andrea (Peggy Ashcroft) amaginarrebarekin batera herrialdera etorri berri da, Ronny Heaslop (Nigel Havers) senargaia eta Chandrapore hiriko magistratuarekin ezkontzeko asmoz. Neska gaztea herrialdearen errealitatea sakontasunez ezagutzeko obsesioaz dator eta bere jakinmina Aziv (Victor Banerjee) hindu medikuaren bidez asetuko du. Halere, Aizvek Adelak Marabarreko leizeak ezagutzeko txango bat antolatzen duenean, pentsaezina den zeozer jazoko da."}
{"id": "884232", "revid": "119347", "url": "https://eu.wikipedia.org/wiki?curid=884232", "title": "Arnaud II.a Maitie", "text": "Arnauld II.a Maitie (Maule, - Oloroe, ) apaiz zuberotarra eta 1622tik hil arte Oloroeko apezpiku izandakoa.\nBiografia.\nGuilhemto Maitie Lextarreko negoziogizonaren eta Joana Behere Hegoburukoaren semea izan zen.\nSaint-P\u00e9-de-Bigorreko abadiaren abadea izandakoa, 1618an elizbarrutiaren jabetza lortu zuen Arnaud I.a Maitie osabarekin batera.."}
{"id": "884233", "revid": "119347", "url": "https://eu.wikipedia.org/wiki?curid=884233", "title": "Transporter 2", "text": "Transporter 2, (euskaraz \"Garraialaria 2\"), 2005eko Louis Leterrier frantziar zinema zuzendariak zuzendutako ekintza thriller film bat da. Jason Statham, Alessandro Gassman, Amber Valletta, Kate Nauta, Fran\u00e7ois Berl\u00e9and, Keith David, Hunter Cleary, Shannon Briggs, Matthew Modine eta Jason Flemyng aktoreek antzeztu zuten.\n\"The Transporter\" (2001) aurrekaria izan zuen eta \"Transporter 3\" (2008) eta \"The Transporter Refueled\" (2015) jarraipenak, eta \"\" (2012-2014) telesailak.\nArgumentua.\nOraingoan, Frank Martin (Jason Statham) mertzenario ohiak Miamin iraganeko bizimodutik arras ezberdina den bizitza darama, baina bere adiskideak diren familia bat bahitua denean lehengo akziozko bizimodura itzultzera derrigortua egongo da."}
{"id": "884234", "revid": "512", "url": "https://eu.wikipedia.org/wiki?curid=884234", "title": "Jakue Foix-Rabatekoa", "text": "Jakue Foix-Rabatekoa ( - Leskarre, ) nafar apaiz eta Oloroe (1523 \u2013 1532 edo 1537) eta Leskarreko (1532 edo 1537 \u2013 1555) apezpikua izandakoa.\nBiografia.\nJakue Foixkoaren sasiko semea izan zen. San Volusiengo abadea, 1521ean apezpiku izendatu zuten. Bearnoko gobernadore eta Nafarroa Behereko teniente-jenerala izan zen."}
{"id": "884240", "revid": "10891", "url": "https://eu.wikipedia.org/wiki?curid=884240", "title": "G\u00e9rard Roussel", "text": "G\u00e9rard Roussel (Vacquerie-le-Boucq, - Maule, 1555) frantziar predikaria eta 1536tik hil arte Oloroeko apezpiku izandakoa.\nBiografia.\nMeauxko zirkuluaren kidea, 1525en Eliza Katolikoaren barruan geratzea erabaki zuen eta Margarita Angulemakoaren aholakulari bilakatu zen. Joan Kalbino eta Sorbonak bere jarrera heterodoxoa gogor kritikatu zuten. Herri-hizkuntzaren alde egin eta \"Famili\u00e8re exposition du symbole, de la loi et de l'oraison dominicale\" idatzi zuen. Asaldatu katoliko batzuk Mauleko pulpitua aizkoraz eraitsi eta Roussel hil zuten."}
{"id": "884243", "revid": "119347", "url": "https://eu.wikipedia.org/wiki?curid=884243", "title": "Choia", "text": "Choia Kanbriar eta Ordoviziar garaietan bizi izan zen belakien genero bat da, gaur egun iraungita dagoena. Hainbat espezie ezagutzen dira. Duela 505 milioi urte inguru agertu zen.\nAurkikuntza eta etimologia.\nCharles Doolittle Walcott paleonologo amerikarrak 1920 urtean aurkitu zuen Burgess Shale aztarnategian (Kanada) eta \"Choia cartieri\" izena ezarri zion. \"Choia\" izenaren jatorria ez da ezagutzen, agian \"cholla\" izeneko kaktusaren antzekotasunagatik emango zion izena, \"cartieri\" aldiz H. J. Carter naturalistaren omenez ezarria da, XIX. mendeko belaki hexactinelidoen espezialista handena izan zen Carter.\nLehenago 1896 urtean John William Dawson geologoak aurkitua zuen fosil bat ere \"Choia\" generokoa zela ikusi zen.\nPlanetako hainbat aztarnategitan aurkitu dira Choiaren hainbat espezie, Burgess Shalez gain, Maotianshan Shales (Txina), Wheeler Shale (Utah, AEB) eta Fezouata formazioan (Maroko) besteak beste.\nDeskribapena.\nBi zentimetroko diametroa zuen disko eliptiko zapal bat zen eta gorputzetik 3 zentimetro ateratzen ziren espikula erradialak zituen. Espikula hauek gogorrak ziren, silikatoez osaturik zeuden. \"Choia ridleyi\" espeziea txikiagoa zen, 1'5cm ingurukoa, \"Choia hindei\" berriz handiagoa, 8cm ingurukoa.\nBizimodua.\nHasiera batean gorputz konikoa izango zuela uste izan zen eta zoruan iltzaturik egon gabe sustratuaren gainean kokatuko zela. Marokon berriki aurkitu diren fosilek ordea lurrari espikula luze batzuez itsatsita zegoela erakutsi dute eta animalia bera altuera batean kokaturiko diskoa zela. Espikula erradialen zentzuan ura hartu eta erdialdeko zulotik botatzen zuen, gaur egungo belakien antzera, uretan dauden materia organikozko partikulak eskuratuz.\nTaxonomia.\nBelaki silizeoen taldean sartzen da, Hexactinellida klasean hain zuzen ere. Hainbat espezie aurkitu dira:"}
{"id": "884245", "revid": "512", "url": "https://eu.wikipedia.org/wiki?curid=884245", "title": "Transporter 3", "text": "Transporter 2, (euskaraz \"Garraialaria 3\"), 2008ko Olivier Megaton frantziar zinema zuzendariak zuzendutako ekintza thriller film bat da. Jason Statham, Natalya Rudakova, Fran\u00e7ois Berl\u00e9and eta Robert Knepper aktoreek antzeztu zuten.\n\"The Transporter\" (2001) eta \"Transporter 2\" (2005) aurrekariak izan zituen eta \"The Transporter Refueled\" (2015) jarraipena, bai eta \"\" (2012-2014) telesaila.\nArgumentua.\nFrank Martin (Jason Statham) arriku goreneko garraioak burutzen dituen espezialista bikaina da. Honakoan, mehatxupean bi poltsa eta Valentina (Natalya Rudakova) ukrainiar neska gaztea Odessatik Marseillara garraiatzea derrigortua izango da. Zer dago poltsetan? Zein da neska? Zer dago garraio honen atzean? Frankek ez ditu erantzunak ezagutzen, baina zinez ez dakiena inoiz topatu duen etsai gupidagabe eta arriskutsuenak prestatu dion tranpa da."}
{"id": "884246", "revid": "56334", "url": "https://eu.wikipedia.org/wiki?curid=884246", "title": "Clair Cameron Patterson", "text": ""}
{"id": "884248", "revid": "1519", "url": "https://eu.wikipedia.org/wiki?curid=884248", "title": "Ust\u2019 Pinega formazioa", "text": "Ust\u2019 Pinega formazioa Errusia ipar-mendebaldean kokaturik dagoen aztarnategi bat da, Ediacararreko biotari dagozkion fosilak aurkitu direlako ezaguna.\nGeologia.\nItsaso Zuriaren ertzetik gertu dago eta Onega ibaiaren alboetan aurkitzen da.\nDuela 558 eta 555 milioi urte sortu ziren errautsezko arroketan fosil kopuru handiak aurkitu dira.\nHistoria.\nMartin Glaessner (1930. hamarkadan) eta Mikhail Fedonkin (1990. hamarkadatik aurrera) bertan aritu ziren lanean fosilak batu, interpretatu eta identifikatzen.\nIzaki bizidunak.\nEdiacararra garaiko animalien fosil ugari aurkitu dira, baina 2007ko ikerketa batean garai hartako aurreneko landare makrofosilak ere aurkitu ziren, zelularen morfologia parenkimatikoa azaltzen zuten algak hain zuzen ere."}
{"id": "884250", "revid": "512", "url": "https://eu.wikipedia.org/wiki?curid=884250", "title": "The Transporter Refueled", "text": "The Transporter Refueled, (euskaraz \"Garraiatzailea: Errekargatua\"), 2015eko Camille Delamarre frantziar zinema zuzendariak zuzendutako ekintza thriller film bat da. Ed Skrein, Ray Stevenson, Loan Chabanol, Gabriella Wright, Tatjana Pajkovi\u0107, Wenxia Yu, Radivoje Bukvi\u0107, Lenn Kudrjawizki, Anatole Taubman eta No\u00e9mie Lenoir aktoreek antzeztu zuten.\n\"The Transporter\" (2001), \"Transporter 2\" (2005) eta \"Transporter 3\" (2008) aurrekariak izan zituen, bai eta \"\" (2012-2014) telesaila.\nArgumentua.\nFrantziako gaizkile giroan Frank Martin (Ed Skrein) gizasemea \u00abGarraiolaria\u00bb ezizenez ezaguna da, diruz erosgai dagoen auto gidari eta mertzenario onena. Frankek giru arauen pean lan egiten du: inzeik ez, galderarik ez eta birnegoziaziorik ez, eta prezio egokian edozein gauza garraiatzen du. Anna (Loan Chabanol) femme fatale erakargarria eta lapur talde hilgarri baten buruzagia ezagutzen duen arte, Annak errusiar giza trafikatzaile talde gupidagabea atzeman arte ez du atsedenik hartuko. Annak badaki Frank bere lanean onena dela, eta bere elkarlana ziurtatzeko, haren aita (Ray Stevenson) bahituko du. Orain, aita-semeak Annarentzat lan egin eta talde arriskutsu hori justiziaren aurrera eramatera derrigortuak egongo dira."}
{"id": "884252", "revid": "512", "url": "https://eu.wikipedia.org/wiki?curid=884252", "title": "Alberto Cortez", "text": "Jos\u00e9 Alberto Garc\u00eda Gallo, Alberto Cortez bezala ezaguna, (Rancul, La Pampako probintzia, 1940ko martxoaren 11-M\u00f3stoles, Madril, Espa\u00f1a, 2019ko apirilaren 4), abeslari, kantautore eta idazle panpatarra izan zen. Bere musika-ibilbide nagusia Espainian egin zuen. 79 urtekin hil zen.\nBiografia.\nAlberto Cortez, \"Gauza txikien kantautore handia\" bezala ezaguna, Argentinako Pampan jaio zen. Sei urtekin pianoa jotzen hasi zen eta hamabiekin lehenengo abestia egin zuen, \"Un cigarrillo, la lluvia y t\u00fa\". 17 urte zituelarik, ikasten ari zen bitartean, Arizona izeneko orkestra batean hasi zen abeslari moduan. Hogei urte zituenean, soldaduskara ez joateko eta Europara joateko Argentine International Ballet Show ekimenean apuntatu zen. Espektakulu berean Waldo de los R\u00edos musikagilea zegoen. Baina show horren enpresaria, taldea Belgikan zegoenean, desagertu zen. Garc\u00eda Gallo orduan Belgikan izena zuen abeslari peruar baten identitatea hartu zuen, Alberto Cortez (jaiotzez Dar\u00edo Alberto Cortez Olaya) eta errepertorio bera erabili zuen: boleroak eta chachachak. 1964an Ren\u00e9e Govaert-ekin ezkondu zen. Urte berean Alberto Cortez peruarrari Madrilen disko bat grabatzeko aukera eskaini zioten; baina grabazioan argentiarra aurkeztu zen; horrela bere lehenengo arrakasta izan zen diskoa grabatu zuen: \"Mr. Sucu Sucu\" (1963).\nAlberto Cortez peruarrak (Alberto Cortez \"El Original\") argentinarra salatu zuen eta Belgikako epaitegietan arrazoia eman zioten, izen hori berarena zela, alegia. 1966an argentinarra Bartzelonan atxilotu zuten baina Hispavox disketzea fidantza ordaindu zion eta kalera atera zen. Polemika urtetan luzatu zen, baina argentiarra arazoak saihestu zituen. Hau guztia peruarrak liburu batean argitu zuen: \"Yo s\u00ed soy Alberto Cortez\". Argentinarrak gaiaz ez zuen hitz egin nahi.\nArgentinarra hasierako estilotik kantautore estilora garatu zen eta arrakasta handiko abestiak sortu zituen: \"El abuelo\", \"En un rinc\u00f3n del alma\", \"Cuando un amigo se va\", \"Te llegar\u00e1 una rosa\", \"Castillos en el aire\", \"A partir de ma\u00f1ana\", \"El callejero\". Milioi diska saldu zituen eta sari ugari jaso zituen, Grammy saria (2007) eta Espainiako Memito Artistikoaren Urrezko Domina tartean. Abeslari askorekin kolaboratu zuen (Mar\u00eda Dolores Pradera, Mercedes Sosa, Estela Raval, Mike Ribas) baina batez ere Facundo Cabralekin; honekin bi espektakulu prestatu zituen: \"Lo Cortez no quita lo Cabral\" eta \"Cortez\u00edas y Cabralidades\".\nAzken urtetan, nahiz eta osasun txarra izan, kontzertuak egiten jarraitu zuen. 2019an, M\u00f3stolesen, Madrilen hil zen.\nDiskografia.\nCortezek, 1960. hamarkadatik, berrogei album edo disko luzea baino gehiago plazaratu zituen. Hauek dira:"}
{"id": "884253", "revid": "10891", "url": "https://eu.wikipedia.org/wiki?curid=884253", "title": "Rosamund Pike", "text": "Rosamund Mary Ellen Pike (Londres, 1979ko urtarrilaren 27a) ingeles antzerki eta zinema aktorea da. \"Die Another Day\"en debuta egin zuen. Beste film batzuk: \"Wrath of the Titans\", \"Jack Reacher\", \"The World's End\", \"Made in Dagenham\", \"Entebbe\", \"The Big Year\"..."}
{"id": "884260", "revid": "56334", "url": "https://eu.wikipedia.org/wiki?curid=884260", "title": "Gibbs energia askea", "text": ""}
{"id": "884261", "revid": "336", "url": "https://eu.wikipedia.org/wiki?curid=884261", "title": "Sydney Brenner", "text": "Sydney Brenner (Germiston, Hegoafrika, 1927ko urtarrilaren 13a - Singapur, 2019ko apirilaren 5a) hegoafrikar biologoa izan zen. Medikuntzako Nobel Saria jaso zuen 2002an John E. Sulstonekin eta H. Robert Horvitzekin batera. Kode genetikoaren ikerketari lagundu zion."}
{"id": "884262", "revid": "512", "url": "https://eu.wikipedia.org/wiki?curid=884262", "title": "The Dead Don't Die (2019ko filma)", "text": "The Dead Don't Die (euskaraz \"Hildakoak Ez Dira Hil\"), 2019ko Jim Jarmusch estatubatuar zinema zuzendari eta gidoilariak zuzendu eta idatzitako umore beltzeko beldurrezko film bat da. Bill Murray, Adam Driver, Tilda Swinton, Chlo\u00eb Sevigny, Steve Buscemi, Danny Glover, Caleb Landry Jones, Rosie Perez, Iggy Pop, Sara Driver, RZA, Carol Kane, Selena Gomez eta Tom Waits aktoreek antzeztu zuten.\nArgumentua.\nAEBetako udalerri lasai batean bapatean hildakoak lurpetik atera eta zonbi moduan biztanleak erasotzen hasiko dira. Herriko hiru polizia (Adam Driver), Bill Murray eta Chlo\u00eb Sevigny) eta hiltegiko eskoziar langile batek (Tilda Swinton ) aurre egingo diete."}
{"id": "884269", "revid": "96586", "url": "https://eu.wikipedia.org/wiki?curid=884269", "title": "Tom\u00e1s Yerro", "text": "Tom\u00e1s Yerro Villanueva (Lerin, 1950eko otsailaren 11 - Iru\u00f1ea, 2021eko apirilaren 10a) nafar poeta, filologo eta katedraduna izan zen.\nBiografia.\nNafarroako Unibertsitatean Filologia Erromanikoa ikasi zuen. Nafarroako Unibertsitateko eta Nafarroako Unibertsitate Publikoko irakasle izan zen, eta literatur lanak argitaratu zituen hainbat hedabidetan. Nafar Ateneoa sortzeko prozesuan parte hartu zuen, eta Nafarroako Gobernuan ere izan zituen ardurak: Nafarroako Gobernuko Kultur Ekinaldien zerbitzuko buru izan zen 1991tik 1995era, eta Kultura zuzendari nagusi 1995etik 1999ra. Bestetik, \"R\u00edo Arga. Revista navarra de poes\u00eda\" aldizkariaren zuzendaria ere izan zen.\nLanak.\nBere lan nagusiak honakoak dira:"}
{"id": "884270", "revid": "1545", "url": "https://eu.wikipedia.org/wiki?curid=884270", "title": "Tomas Yerro", "text": ""}
{"id": "884271", "revid": "105290", "url": "https://eu.wikipedia.org/wiki?curid=884271", "title": "Iru\u00f1eko Ganbara Abesbatza", "text": "Iru\u00f1eko Ganbara Abesbatza Nafarroako hiriburuko abesbatza mistoa da.\nAbesbatza Nafarroako talderik garrantzitsuenetarikoa dugu musika koralari dagokionean. 1946 urtean sortu zuen Luis Morondo musikari nafarrak eta ordutik kalitatea izan da koruaren irizpide bakarra.\n2018ko Vianako Pritzea Saria jaso zuen, izandako konpromisoagatik musika garaikidearekin eta autore nafarrak sustatzeagatik."}
{"id": "884273", "revid": "56334", "url": "https://eu.wikipedia.org/wiki?curid=884273", "title": "Hugo Grocio", "text": ""}
{"id": "884274", "revid": "512", "url": "https://eu.wikipedia.org/wiki?curid=884274", "title": "Bolero (argipena)", "text": "Bolero hitzak esanahi desberdinak izan ditzake. Hauek batzuk:"}
{"id": "884275", "revid": "56334", "url": "https://eu.wikipedia.org/wiki?curid=884275", "title": "Jeanne Bourgeois", "text": ""}
{"id": "884276", "revid": "336", "url": "https://eu.wikipedia.org/wiki?curid=884276", "title": "Anglo-espainiar Gerra (1739-1748)", "text": "Anglo-espainiar Gerra- espainiar historiografian \"Asiento\"aren Gerra () eta britainiar historiografian Jenkinsen belarriaren Gerra () deitua- 1739 eta 1748 artean izandako Britainia Handiko Erresuma eta Espainiaren arteko gatazka izan zen, 1742tik aurrera gudu nagusirik izan ez zuena. Jenkinsen belarriaren Gerra izen bitxia Thomas Carlylek asmatu zuen 1858an \"casus belli\" honakoa izan zelako: 1731n \"La Isabela\" espainiar kostazainak \"Rebecca\" britainiar merkataritza-itsasontzia preso hartu zuen Florida parean eta Robert Jenkins bere kapitainaren belarria moztu zuten. Edonola ere, litekeena da kapitainak Erresuma Batuko Legebiltzarrean azaldu zuen istorioa fikziozkoa izatea.\nHala ere, oposizioak eta Hegoaldeko Itsasoaren Konpainiak iritzi publikoa berotu zuten, garaipen batek Kariben merkataritza-aukerak sortuko zituelakoan. Gainera, Espainiar Inperioa \"asiento\" (kokapen) kontratuez arnegatzeko arriskuan zegoen eta britainiar esklabistek afrikarrak saltzeari eutsi nahi zuten.\nErresuma Batuak hildako asko izan zituen Ipar Amerikan. Bestetik espainiar inteligentzia zerbitzuak eraginkorra izan ziren oso eta, nahiz eta, indar handiagoak izan, espainiarrek gudu gehienak aurreikusi zituzten, tartean 1741eko Cartagena de Indiasko setio ospetsua. 1742tik aurrera, gerra Austriako Ondorengotza Gerrako fronte bat bilakatu zen."}
{"id": "884277", "revid": "1545", "url": "https://eu.wikipedia.org/wiki?curid=884277", "title": "Asentuaren Gerra", "text": ""}
{"id": "884278", "revid": "512", "url": "https://eu.wikipedia.org/wiki?curid=884278", "title": "Pepe S\u00e1nchez (musikaria)", "text": "Jos\u00e9 \"Pepe\" S\u00e1nchez (Santiago de Cuba, 1856ko martxoaren 19a \u2013 1918ko urtarrilaren 3a) musikari, abeslari eta musikagile kubatarra izan zen. Bolero musika mota kubatarraren sortzailearen bezala onartuta dago.\nBiografia.\nIzatez mulatoa zen. Mulatoak, garai hartan, nahiko baztertuta zeuden baina S\u00e1nchezek onartua izatea lortu zuen. Lanbidez jostuna zen eta musikan autodidakta izan zen. Antzerki komikoan hasi zen eta, halaber, musikan baina ez profesional moduan hasieran. Bere bolero \"Tristezas\" (1885) musika mota horren lehen adibidea bezala aipatua izan da. Abeslari hau beste batzuen eredua izan zen: Sindo Garay, Rosendo Ruiz, Manuel Corona eta Alberto Villal\u00f3n. Beste abesti askoren artean hauek oso ezagunak egin ziren: \"Pobre artista\", \"Rosa I\", \"Rosa II\" eta \"Rosa III\", \"Cuando o\u00ed la expresi\u00f3n de tu canto\", \"Cuba, mi patria querida\", \"Cuba libre\", \"Caridad\", \"Esperanza\", \"Naturaleza\" eta \"Himno a Maceo\". Ezagutzen den grabazio berriena \"La m\u00fasica de Pepe S\u00e1nchez da\", musikagilearen kanten bertsioekin (Siboney LD\u2013315) da."}
{"id": "884279", "revid": "1545", "url": "https://eu.wikipedia.org/wiki?curid=884279", "title": "Jenkinsen belarriaren Gerra", "text": ""}
{"id": "884280", "revid": "1545", "url": "https://eu.wikipedia.org/wiki?curid=884280", "title": "Asientoaren Gerra", "text": ""}
{"id": "884284", "revid": "58701", "url": "https://eu.wikipedia.org/wiki?curid=884284", "title": "Villa Capra", "text": "\u00a0\nVilla Capra (Villa la Rotonda izenez ere ezaguna) Italiako Vicenza hiriaren kanpoaldean kokatuta dago. Andrea Palladiok 1566an diseinatu zuen oinplano zentrala duen landa jauregia da.\n1591n Capra abizena zuten bi anaien artean eraikina bukatu zuten, hala bada, hori da eraikinaren izenaren jatorria. Palladioren villa ospetsuena da eta ziur asko veneziar villa guztien artean ezagunena, izan ere, aro modernoko arkitekturako eraikin esanguratsuenetako bat da. \nInspirazioa.\n1565n Paolo Almerico konde eta apaiza, Pio IV eta Pio V Aita Santuen bikarioa, Erromako kuria utzi ostean, Vicenza bere jaioterrira itzuliko da. Bertan landa jauregi bat eraikiko du. Andrea Palladio arkitektoari agindutako eraikin hau hurrengo 5 mendeetan gehien imitatu eta aztertuko den eraikin prototipoa bihurtuko da; Villa Capra berak, milaka eraikin inspiratu baditu ere, zalantzarik gabe, Erromako Panteoian inspiratuta dago.\nPalladiok hogei bat villa proiektatu zituen Veneziako eskualdean baina honako hau, ondoren \"La Rotonda\" izenez ezaguna, arkitekturaren historiako eraikin ezagunenetako bat bihurtu da.\nProiektua.\nGarai hartan, balore arkaikoen lilura zela eta, noble aberats askoren artean, bizimodu sinplearen bizipoza indarra hartuz zihoanez, Almericok, Vicenzako hormen kanpo aldeko muino txiki baten goiko aldean bere jauregia eraikitzea erabaki zuen inolako nekazaritzako eranskinik gabe.\nAlmerico ez zegoen ezkonduta eta ez zuen jauregi handi baten beharra, baina jauregi sofistikatu bat nahi zuen eta hori da hain zuzen ere Palladiok diseinatu zuena; hiripeko egoitza, hiriko itxurekin baina era berean meditazio eta ikerketarako leku lasai bat.\n1566an hasi ziren eraikitze lanak. Eraikin karratu bat da, erabat simetrikoa eta zirkulu perfektu bat inskribaturik du (ikusi oinplanoa). Hala ere, villa \"Rotonda\" (biribila) gisa deskribatzea teknikoki ez da zuzena, eraikinaren oinplanoa ez delako zirkularra, izan ere, karratu eta gurutze baten arteko superposizioa dela esan daiteke. \nLau fatxada ditu eta bakoitzak bolumen aurreratu bat dauka galeria (loggia) bat medio, eta bertara eskailera zabal baten bitartez heltzen da. Galeria bakoitzak bere pronaoa azpimarratzen du, hots, Greziako jainko klasikoak irudikatzen dituzten eskulturak dituen frontoia. Lau sarrera nagusietako bakoitzak, korridore labur bat igaro ondoren, kupula batek estaltzen duen erdiko gelara eramaten du. Zoladura zirkularra duen gela hau, konposizioaren ardatz nagusia da.\nProiektuak arkitektura errenazentistaren ideal humanistak islatzen ditu.\nJauregi honetako arkitektura irekia da, hiriarekin eta inguruko landarekin lotura du .Gela nagusi guztiak solairu nagusian kokatzen dira eta eguzkiak gela bakoitzean antzeko argi kopurua eman zezan, Palladiok, planta ardatz kardinalekiko 45 gradu biratu zuen.\nEraikin etxebizitza honetan lehendabiziko aldiz kupularen erabilera ematen da, izan ere, ordura arte oinplano zentrala erlijio arkitekturari lotuta zegoen. Nahiz eta konbinazio honen hainbat adibide egon, Villa Capra da eredu honen adierazgarri nagusia.\nOsatzea eta aldaketak.\nPalladiok eta Paolo Almericok ez zuten eraikina bukatuta ikusi, nahiz eta 1569an bizitzeko egokitua egon. Palladio 1580an hil zen eta Vincenzo Scamozzi arkitekto ospetsuaren esku jarri zuen Almericok eraikinaren bukaerako lanak.\nPalladioren jatorrizko ideian, erdiguneko gela nagusia kupula hemisferiko batez estali behar zen, baina Scamozziren proiektuan kupula txikiagoa ageri da, idi begi batekin burutua eta Panteoian bezala, irekia.\nAlmericoren heriotzaren ostean, jauregia bere semeak Virginio Bartolomeok hartu zuen, baina kudeaketa ekonomiko latz baten ondorioz, bi urte geroago, 1591an , Odorico eta Mario Capra anaiei saldu behar izan zien. Capra anaiek 1620. urtean harlangaitz lanak eta barrualdeko fresko apaingarriak ere burutu zituzten.\nBarrualdea eta dekorazioa.\nBarruko espazioaren lekurik nabarmenena, zalantzarik gabe, gela zirkularra da.\nKupula hemiesferikoaren freskoak Alessandro Maganzak eginak dira; erlijio-bizitzarekin eta bertuteekin lotutako alegoriak hain zuzen ere.\nPalladiok diseinatu zuen arkitektura elizgizon batentzat zenez, eraikinaren apaingarriak sakralitatea iradokitzeko egin zituen, eraikinaren programarekin bat egin zezan. Barneko freskoen kopuruak, ia katedral baten giroa sortzen du eta ez landa etxe batena.\nGoethek sarritan bisitatu zuen eraikina eta bere esanetan, Palladiok, bizi izateko tenplu greko bat egokitu zuen .\nGaur egun.\nVilla honen azken jabea Mario Valmarana izan zen (\u2020 2010eko urriaren 13a), arkitektoa bera eta Palladioren lanetan aditua , Virginiako Unibertsitateko irakasle irakaslea 1973az geroztik. \n1994an Unescoko Munduko Ondarearen zerrendan gaineratu zuten Villa la Rotonda, baita Vicenzako beste eraikin batzuk ere. "}
{"id": "884286", "revid": "98220", "url": "https://eu.wikipedia.org/wiki?curid=884286", "title": "L'Enfant sauvage", "text": "L'Enfant sauvage (euskaraz \"Mutiko Basatia\"), Fran\u00e7ois Truffaut frantziar zinema zuzendariak zuzendutako drama eta historia film bat da. Jean Marc Gaspard Itard medikuak 1799an basoan topatutako Victor Aveyrongoa mutikoari buruz idatzitako liburuan oinarritua dago.\nArgumentua.\n1798an, Frantziako hegoaldeko Aveyron barrutiko basoetan ehiztari batzuk zibilizaziotik guztiz isolatua, bakar-nakarrik eta biluzik bizitu izan den mutiko bat topatu berri dute, ez da mintzatzeko gai, animalien antzera jokatu eta soinuak egiten ditu eta ez die gizakien adierazpenei jaramonik egiten.\nKasu honek herrialde osoan ohiartzun handia izango du eta mutikoa Paris hiriburuko Gor Mutuentzako Institutu Nazionaleera eramana izango da, bertan Jean Marc Gaspard Itard medikua mutikoari Victor Aveyrongoa izena ipini, mintzatzen irakatsi eta giza heziketa ematen saiatuko da."}
{"id": "884295", "revid": "1545", "url": "https://eu.wikipedia.org/wiki?curid=884295", "title": "Lituano-Bermontiar Gerra", "text": "Lituanio-Bermontiar Gerra bermontiarren eta lituaniarren arteko gerra bat izan zen Lehen Mundu Gerra eta gero.\nBermontiarrek, formalki \"Mendebaldeko Errusiako Bolondresen Armada\" bezala ezagutuak, Pavel Bermondt-Avalov jeneralaren agindupean zeuden, horregatik haien izena. Armada honek alemaniar gerra presoz osatuta zegoen, Errusiaren alde Boltxebikeen kontra borrokatzeko hitza eman zutenak askatasuna lortzeko. Boltxebikeen kontra joateko agindua izan arren, haien meta garrantzitsuena Alemaniak Brest-Litovskeko Itunean lortutako lurrak Baltikoan alemaniar kontrolpean mantentzea izan zen.\nAurrekariak.\nHasieran bermontiarrek Letonian borrokan egon ziren baina 1919ko Ekainean Lituania eta Letoniaren arteko muga gurutzatu zuten eta Kur\u0161\u0117naiko herria hartu zuten. Garai hartan Lituaniarrak Boltxebikeen kontra borrokatzen ari ziren eta ezin zuten beste etsai bati gerra deklaratu, honengatik bermontiarrek lituaniar lur multzo handiak hartu zuten, ia oposizio gabe. Herritarrak partisano taktikak erabiltzen hasi ziren bere lurrak defendatzeko, bermontiarrek hartzen zituzten herriak harrapaketa eta arpilatze jarraitua jasaten zutelako. 1919ko urrian bermontiarrak Samogitiako zati handi bat kontrolatzen zuten, \"\u0160\"iaulai, Bir\u017eai eta hainbat hiri garrantzitsu gehiago probintzia honetan egonda. Bermontiarrek herri bat hartu eta gero herrian Errusiera soilik hitz egitea behartzen zuten.\nGerra.\n1919ko urriaren bukaera lituaniar armadak bermontiarrei eraso egin zien. Azaroaren 21ean eta 22an garaipen garrantzitsua lortu zuten Radvili\u0161kiseko trenbide zentro garrantzitsutik gertu. Lituaniarrek gudu honen ostean 30 hegazkin eta 10 kanioi harrapatu zituzten.\nBakea.\nGerra amaitu zen Henri Niessel frantziar jeneralak Aliatuen izenean su-eten bat agindu zuenean. Hurrengo hilabeteetan bermontiarrak Lituaniatik atera behar izan ziren, lituaniarren estu-estuko kontrolaren azpian, bidean harrapaketa gehiago ez gertatzeko. 1919ko abenduaren 15ean bermontiarrik ez ziren geratzen lituaniar lurretan."}
{"id": "884298", "revid": "12654", "url": "https://eu.wikipedia.org/wiki?curid=884298", "title": "Finlandiako Samien Lurraldea", "text": ""}
{"id": "884299", "revid": "512", "url": "https://eu.wikipedia.org/wiki?curid=884299", "title": "Double Team (filma)", "text": "Double Team (euskaraz \"Talde Bikoitza\"), 1997ko Tsui Hark vietnamdar-txinatar zinema zuzendariak zuzendutako ekintza eta komedia film bat da. Jean-Claude Van Damme, Dennis Rodman, Paul Freeman eta Mickey Rourke aktoreek antzeztu zuten.\nArgumentua.\nJack Quinn (Jean-Claude Van Damme) terrorismoaren aurkako AEBetako agente onena da. Bere azken misioan Stavros gaizkilearen aurka porrot egin ondoren, \"Kolonia\" delakoan esnatuko da, bizi guztirako atera ezinik geldituko den lekua. Orain Stavrosek haren familia jomugatzat du. Jackek Kathryn (Natacha Lindinger) emaztea eta alaba salbatzeko Yaz (Dennis Rodman) arma-trafikatzailearen laguntza beharko du."}
{"id": "884302", "revid": "336", "url": "https://eu.wikipedia.org/wiki?curid=884302", "title": "Liberty Island", "text": "Liberty Island (Askatasunaren uhartea) (), lehen Bedloe uhartea (Bedloe's Island) izenekoa, New Yorkeko (Amerikako Estatu Batuak) badian inor bizi den uharte txiki bat da, ezagunagoa Askatasunaren Estatua bertan izateagatik. \"Liberty Island\" izena XX. Mendearen hasieratik erabili da, baina izena ez da ofizialki aldatu 1956ra arte. Askatasunaren Estatua baino lehen, Bedloe uhartea Fort Wood-en etxea zen, granitoz eraikitako defentsarako gotorlekua, hamaika puntako izar baten itxurarekin. Horregatik, bere ezizena \"Star Fort\" (izar itxurako gotorlekua) izan zen.\nIrla gobernu federalak zaintzen du eta Parke Nazionalaren Zerbitzuak mantentzen du. Publikoari soilik anezkaz eskuragarria, Bateria Park City-tik (Manhattan) edo Liberty State Park-tik, Jersey hirian (New Jersey), abiatzen dena. Ellis Islandetik 1,6 kilometrora dago bereizita.\nUhartea New Jersey estatuko ur barruan kokatzen den New Yorkeko barrendegia da.\nUharteak 59.558 metro karratuko azalera du, AEBetako errolda bulegoak dioenez.\n2001eko irailaren 11z geroztik, uhartea US Coast Guard itsas-pratruilariek zaintzen dute."}
{"id": "884303", "revid": "119347", "url": "https://eu.wikipedia.org/wiki?curid=884303", "title": "Knock Off (filma)", "text": "Knock Off (euskaraz \"Lur Jota\"), 1998ko Tsui Hark txinatar-vietnamdar zinema zuzendariak zuzendutako ekintza film bat da. Jean-Claude Van Damme, Rob Schneider, Lela Rochon, Michael Fitzgerald Wong, Carmen Lee eta Paul Sorvino aktoreek antzeztu zuten.\nArgumentua.\nMarcus Ray (Jean-Claude Van Damme) Hong Kong hirian \"V SIX\" galtza markaren komertzial gisa lan egiten duen CIAko agente bat da. Hiria Erresuma Batuaren kolonia izatetik Txinara pasatzera doan unean, errusiar mafiak hirian mikrobonba batzuk sartzeko asmoa du, nazioarteko merkatu terroristan salgai ipintzeko."}
{"id": "884305", "revid": "56334", "url": "https://eu.wikipedia.org/wiki?curid=884305", "title": "Friedrich von Schiller", "text": ""}
{"id": "884306", "revid": "105290", "url": "https://eu.wikipedia.org/wiki?curid=884306", "title": "The Tarnished Angels", "text": "The Tarnished Angels (euskaraz \"Aingeru Lausotuak\"), 1957ko Douglas Sirk alemaniar zinema zuzendariak zuzendutako drama film bat da. William Faulkner idazlearen \"Pylon\" (1935) eleberrian oinarritua dago. Rock Hudson, Robert Stack, Dorothy Malone, Jack Carson eta Robert Middleton aktoreek antzeztu zuten.\nArgumentua.\nRobert Schumann (Robert Stack) Lehen Mundu Gerran (1914-1918) borrokatu zen hegazkin estatubatuar pilotua da, eta Depresio Handiaren garaian herriz-herri hegaldi ikuskizunak eskeiniz bizi da. Burke Devlin (Rock Hudson), kazetariak Schumann familiarekiko jakinmina du eta pilotuaren gainbeheraren lekukoa da, bai eta LaVerne Shumann (Dorothy Malone) emazteaeren frustrazioarena ere, gainontzeko pilotu eta mekanikariek bere senarraren kontura txantxak egiten baidituzte, eta Jack (Chris Olsen) semeak ere egoera onekin sufritu egiten du. Halere, Schumannek bere amodio propioa berreskuratu eta haren familiari bere ametsak oraindik egingarriak direla erakusten saiatuko da."}
{"id": "884310", "revid": "105290", "url": "https://eu.wikipedia.org/wiki?curid=884310", "title": "Cellular (filma)", "text": "Cellular (euskaraz \"Zelularra\"), 2004ko David R. Ellis estatubatuar zinema zuzendariak zuzendutako thriller film bat da. Kim Basinger, Chris Evans, Jason Statham, Eric Christian Olsen, Noah Emmerich&lt; eta William H. Macy aktoreek antzeztu zuten.\nArgumentua.\nRyan (Chris Evans) gizon gazteak Jessica Kate Martinen (Kim Basinger) telefono deia jaso du, honetan bahitua izan dela eta laister hilko dutela aipatuko dio. Gainera, bere bahitzaileek Craig (Richard Burgi) senarra eta Ricky (Adam Taylor Gordon) semearen bila ere badabiltz. Jessicak laguntza behar du, baina ez daki non dagoen eta mugikorraren bateriak ez du betiko iraupenik."}
{"id": "884311", "revid": "512", "url": "https://eu.wikipedia.org/wiki?curid=884311", "title": "Blitz (filma)", "text": "Blitz, 2011ko Elliott Lester britainiar zinema zuzendariak zuzendutako thriller film bat da. Ken Bruen irlandar idazlearen 2002ko izenburu berdineko eleberrian oinarritua dago. Jason Statham, Paddy Considine, Aidan Gillen eta David Morrissey aktoreek antzeztu zuten.\nArgumentua.\nBlitz (Aidan Gillen) Londres hirian polizia agenteak banaka-banaka hiltzen ari den serieko hiltzaile bat da. Tom Brant (Jason Statham) izaera gogor eta politikoki zuzena ez den poliziak psikopata atxilotxeko ardura jaso du. Dirudienez, Blitzek bere krimenak egunkarietako izar bilakatzeko burutzen omen ditu, gero eta polizia gehiago hil eta egunkarietako albisteetan gero eta gehiago agertzen dela ohartu baita."}
{"id": "884312", "revid": "98220", "url": "https://eu.wikipedia.org/wiki?curid=884312", "title": "The Fog (2005eko filma)", "text": "The Fog (euskaraz \"Lainoa\"), 2005eko Rupert Wainwright ingeles zinema zuzendariak zuzendutako beldurrezko film bat da. John Carpenter estatubatuar zinema zuzendariaren \"1980ko izenburu berdineko film\" ospetsuaren berregokitzapena da. Tom Welling, Maggie Grace, Selma Blair, Rade \u0160erbed\u017eija, DeRay Davis, Sonja Bennett, Kenneth Welsh eta Adrian Hough aktoreek antzeztu zuten.\nArgumentua.\nAEB, Oregon. Antonio Bay uhartean, lainoan ezkutatutako deabruzko indar gaizto batek uharteko biztanleak erasotu eta izua hedatzen du. Lanbroan estalirik, mendeku gupidagabe baten bila dabilen iraganeko misterio beldurgarri bat dago, se esconde un espeluznante misterio que busca una venganza despiadada,eta uhartetarrek berandu izan baina lehen zein den jakiten saiatu beharko dira."}
{"id": "884317", "revid": "512", "url": "https://eu.wikipedia.org/wiki?curid=884317", "title": "Opistodomos", "text": "Opistodomos edo opisthodomos izenez ere erabilia, antzinateko greziar tenplu baten atzeko aldean dagoen tokia da. Jatorriz, , (\"opistho\" = atzean) eta (\"domos\" = etxea), adierazten du opisthodomos tenpluaren atzeko zatian kokatuta dagoela hain zuzen ere. Bestalde naos erdiko gunea da eta pronaos aurreko aldea."}
{"id": "884318", "revid": "105290", "url": "https://eu.wikipedia.org/wiki?curid=884318", "title": "Doubles vies", "text": "Doubles vies 2018ko Olivier Assayas frantziar zinema zuzendariaren komedia dramatiko filma da.\nSinopsia.\nAlain editorea eta Leonard idazlea adin konplikatuan daude, eta ez dira guztiz ongi moldatzen mundu digitalean. Leonarden liburu berriarekin eztanda eginen du krisiak. Atzean geratzen ari dela esan nahi dio Alainek Leonardi."}
{"id": "884319", "revid": "512", "url": "https://eu.wikipedia.org/wiki?curid=884319", "title": "Pronaos", "text": "Pronaos (, \"ho pr\u00f3naos\", naos aurreko aldean). Berez \"pron\u00e0on\" latindar hitza da, aldi berean greziarra , \"aurretik (\"pro\") tenplua (\"na\u00f3s\") \" hitzetatik eratorria, hots tenplu greziarren erdiko gelaren aurrean dagoen gela edo portikoa da. Orokorrean naosaren zabalera bera du eta ardatz berdinean hedatzen da."}
{"id": "884320", "revid": "105290", "url": "https://eu.wikipedia.org/wiki?curid=884320", "title": "The Aftermath (2019ko filma)", "text": "The Aftermath 2019ko James Kent britainiar zinema zuzendariaren film dramatikoa da, Rhidian Brooken izen bereko eleberrian oinarrituta.\nSinopsia.\nBigarren Mundu Gerraren ondorengo urteetan, Rachael Morgan Hanburgon elkartuko da senarrarekin, eta harriduraz ikusiko du etxea beste bikote batekin partekatu beharko dutela. Pasioa eta traizioa nahastuko dira."}
{"id": "884321", "revid": "105290", "url": "https://eu.wikipedia.org/wiki?curid=884321", "title": "Lo dejo cuando quiera", "text": "Lo dejo cuando quiera 2019ko Carlos Ther\u00f3n espainiar zinema zuzendariaren film komikoa da.\nSinopsia.\nKrisiaren ondorioz, Pedro, Arturo eta Eligio, unibertsitateko hiru irakasle, lanik gabe geldituko dira. Egoera horretan, irtenbide bat bilatuko dute boladan jarriko den droga sintetiko bat asmatzean. Gaueko giroan murgilduko dira."}
{"id": "884322", "revid": "512", "url": "https://eu.wikipedia.org/wiki?curid=884322", "title": "Mike Ness", "text": "Michael James Ness (Lynn, Massachusetts, 1962ko apirilaren 3a), ezagunagoa Mike Ness izen artistikoaz, estatubatuar gitarra-jotzailea, abeslaria, ekoizlea eta kantugilea da. Social Distortion punk-rock musika-taldeko abeslaria da."}
{"id": "884323", "revid": "1545", "url": "https://eu.wikipedia.org/wiki?curid=884323", "title": "Love, Death &amp; Robots", "text": "Love, Death &amp; Robots (LOVE DEATH + ROBOTS idatzia) estatubatuar marrazki biziduneko telesaila da, Tim Millerrek sortua.\nSinopsia.\nHemezortzi atalez osaturiko saioa da, edo hemezortzi film laburrez osaturikoa. Telesaileko istorioen artean daude, besteak beste, piztia erraldoien arteko borrokak, gizakien iraganeko ohiturekin harrituriko robotak, satira politikoa, epidemiak eta landa eremuaren defentsa, sexu jazarpena, eta hilketak. Horiek denak fantasiazko unibertso artistiko bereizgarrietan girotuta."}
{"id": "884324", "revid": "1545", "url": "https://eu.wikipedia.org/wiki?curid=884324", "title": "Love, Death and Robots", "text": ""}
{"id": "884325", "revid": "512", "url": "https://eu.wikipedia.org/wiki?curid=884325", "title": "Leona Lewis", "text": "Leona Louise Lewis (Londres, 1985eko apirilaren 3a) britainiar R&amp;B abeslaria da. Erresuma Batuko \"The X Factor\" reality showaren hirugarren edizioaren irabazlea da."}
{"id": "884326", "revid": "119550", "url": "https://eu.wikipedia.org/wiki?curid=884326", "title": "The Bisexual", "text": "The Bisexual (euskaraz: Bisexuala) 2018ko britainiar telesaila da, Desiree Akhavanek eta Rowan Rileyk sortua. \n2023ko irailaren 23an, Bisexualitatearen Ikusgarritasunaren Egunean, Primeran plataforma digitalean argitaratu zen euskarara bikoiztuta.\nSinopsia.\nSei ataleko telesail honetan, emakume baten krisi eta ezagutza prozesu pertsonala landu du harreman lesbiko batetik heterosexual batera igarotzen denean."}
{"id": "884327", "revid": "512", "url": "https://eu.wikipedia.org/wiki?curid=884327", "title": "Philharmonia (telesaila)", "text": "Philharmonia frantziar telesaila da, Marine Gacemek sortua.\nSinopsia.\nOrdura arteko zuzendaria bat-batean hil ostean, Helenek Frantziako orkestra nazionalaren gidaritza hartuko du. Hogei urtez atzerrian bizi ondoren itzuliko da Parisera, musikariak bere metodo zorrotzera egokitzeko asmoz. Goi mailako musika munduko erronkak, drama pertsonala eta iraganeko mamuen zama uztartzen ditu."}
{"id": "884328", "revid": "1545", "url": "https://eu.wikipedia.org/wiki?curid=884328", "title": "Lituania-Bermontiar Gerra", "text": ""}
{"id": "884330", "revid": "512", "url": "https://eu.wikipedia.org/wiki?curid=884330", "title": "Manuel Villacampa del Castillo", "text": "Manuel Villacampa del Castillo (Betanzos, 1827ko otsailaren 17 - Melilla, 1889ko otsailaren 12) Galizian jaiotako familia aragoiarraren militar espainiarra, progresita eta errepublikaren aldekoa izan zen. 1886an Borboien berrezarkuntza aurkako matxinada prestatu zuen baina ez zuen arrakastarik izan.\nBiografia.\nFamilia Aragoi Garaiakoa zen. Aita, Jos\u00e9 Villacampa y Periel, infanteriako teniente koronela zen. Bere osaba, Pedro Villacampa y Maza de Lizana (1776-1854), Iberiar Penintsulako Gerraren heroia izan zen. Bederatzi urte zituenean aita hil egin zen eta, orduan, ama, Rosa del Castillo, Eskola Militarrean sartu zuen.\nMatilde Mor\u00e1nekin ezkondu zen. Manuelek 1868ko Iraultzan hartu zuen parte; bere lana garrantzitsua izan zen Granadan. Militar bezala karlisten aurkako borrokan hartu zuen parte, Matinerren Gerran (1846-1849) eta Bigarren Karlistaldian (1872-1876). Goardia Zibilaren ofizial bezala ere Andaluzian bidelapurreriaren aurka aritu zen. Espainiako Lehen Errepublikan, 1873an, jeneral izendatu zuten. 1874an Castell\u00f3n de la Planaren gobernadore militarraren izendapena jaso zuen. 1877an, monarkiaren berrezarpenarekin, kargu guztiak kendu zizkioten eta Bellver gazteluan atxilotu zuten.\nBerriro libre, errepublikaren aldeko matxinada hasi zen prestatzen. Gertaerak 1886ko irailaren 19an izan ziren. Zibilen aldeko burua Manuel Ruiz Zorrilla. Atxilotuta, epaitua eta zigor heriotz kondena ezarri zioten. Baina, ondoren, betiko espetxeraldiarekin Afrikan trukatu zuten kondena hori. Hasieran Fernando Poo kolonian izan zuten eta, 1887tik, Melillan. Urte horietan umuliazio ugari pairatu zuen. Berarekin, beti, bere alaba, Emilia Villacampa, egon zen. Espetxean hil zen, 1889an."}
{"id": "884331", "revid": "1545", "url": "https://eu.wikipedia.org/wiki?curid=884331", "title": "Mendebaldeko Errusiako Bolondresen Armada", "text": "Mendebaldeko Errusiako Bolondresen Armada (; ) edo \"Bermontiarrak\" Baltikoan borrokatu zuen armada bat izan zen, Errusiako Gerra Zibilaren bitarteko garaian.\nAlemaniar Inperioak 1918ko udan \"Freikorps\" deituriko armada paramilitarra sortu zuen Pskoven. Armada honek alemaniar antikomunistaz osatuta zegoen eta Compi\u00e8gneko armistizioaren 12. artikulua zionez, Errusian eta Baltikoan borrokatu behar ziren Boltxebikeak geldiarazteko eta Aliatuak gerran parte hartzen zutenean alde egin. Kurlandian \"Baltische Landeswehrko\" armada bat, Anatoli Pavlovitx Lieven printzearen (1872-1937) agindupean komunisten kontra jada borrokatzen ari ziren. Erretiratzeko agindua jaso zuten Versaillesko Ituna sinatu eta gero, 1919ko ekainian, baina \"freikorpsen\" zati oso txiki bat Alemaniara bueltatu zen; beste guztiak R\u00fcdiger von der Goltz (1865-1946) jeneralaren azpian, Pavel Bermondt-Avalov (1877-1974) kosakoaren laguntzarekin Baltikoan jarraitu zuten.\nArmada hau \"Freikorpseko\" soldaduez\",\" Baltikoko Alemaniarrez eta errusiar gerra presoz osatuta zegoen. 1919ko abuztuan Alexander Koltxaki, armada zuriaren generala, fidelitate itun bat idatzi zioten. Ofizialki Daugavpils hiria hartzean San Petersburgora edo Moskura abiatuko ziren, armada zuriaren beste alderdiekin batera. 1919ko urrian Letonia eta Lituania atakatzen dute, Errusiar Inperioatik independentzia lortu berri zuten herrialdeak; hilabete hartan Goltz jenerala armada uzten du eta botere guztia Bermondt jasotzen du. Letoniako inbasioan Daugava ibaira iristen dira eta Riga, Letoniar hiriburua, mehatxatzen dute. K\u0101rlis Ulmanis, Letoniar agintaria Lituaniari eta Estoniari laguntza militarra eskatzen die; Lituania Boltxebikeen kontra borrokatzen ari dela eta lagundu ezin duela erantzuten dio, Estoniak, bitartean, bi tren blindatuak bidaliko zituela laguntzera hitzartu zen Letoniak Ruhnuko irla Estoniarra zela aitortzen bazuten, eta hala gertatu zen.\nBritania Handiak gerra itsasontzi bat bidaltzen dute Rigako kostaldera.\nAzaroan letoniarrek alemaniarrak geldiaraztea lortzen dute eta lituaniarrek Radvili\u0161kisen garaipen handia lortzen dute haien kontra. Porrot hauek eta gero Walter von Eberhardt jeneralaren agindupean Alemaniarantz itzuli ziren guztiak."}
{"id": "884332", "revid": "336", "url": "https://eu.wikipedia.org/wiki?curid=884332", "title": "Cartagena de Indiasko setioa (1741)", "text": "Cartagena de Indiasko setioa Anglo-espainiar Gerraren azken gudu erabakigarria izan zen.\n1741ean Cartagena de Indiasen Sebasti\u00e1n Eslaba nafarra erregeorde eta buruzagi zibila eta Blas Lezo gipuzkoarra buruzagi militarra ziren. Lezo ingelesen aurkako eskarmentu handiko itsasgizona zen, estratega ona zen baina 4.500 lagun eta sei itsasontzi (\"Gal\u00edcia\" nao nagusia eta \"San Felipe\", \"San Carlos\", \"\u00c1frica\", \"Drag\u00f3n\" eta \"Conquistador\" itsasontziak) baino ez zituen. Lezoren maniobrei esker, armada erasotzaileak hildako asko izan zituen gatazketan baina gaixotasunek eta goseak azken kolpeak eman zituzten. Urte hartako maiatzaren 20an britainiarrak erretiratu ziren. Hain handiak ziren bere galerak ezen itsasontzi batzuk ere erre behar izan zituzten eskifaiarik ez zutelako."}
{"id": "884333", "revid": "512", "url": "https://eu.wikipedia.org/wiki?curid=884333", "title": "Winsor McCay", "text": "Zenas Winsor McCay, Winsor McCay gisa ezaguna (Spring Lake, Michigan, Estatu Batuak, 1867ko irailaren 26a \u2013 New York, 1934ko uztailaren 26a) estatubatuar komikigilea izan zen, komikiaren historiako garrantzitsuenetakoa, \"Little Nemo in Slumberland\" klasikoaren egilea. Animaziozko zinemaren aitzindari ere izan zen, Gertie the Dinosaur bezalako lan berritzaileekin. Gerora Walt Disney eta Osamu Tezuka bezalako egileengan eragina izango zuen."}
{"id": "884336", "revid": "56334", "url": "https://eu.wikipedia.org/wiki?curid=884336", "title": "Bidelapurreria", "text": "Bidelapurreria bidelapurrek aurrera eramandako aktibitatea izan zen mendeetan eta herrialde oso desberdinetan. Bidelapur bat lapurtzeko asmotan bideetan armaturik ibiltzen zen delinkuentea zen. Askotan, mendian ezkutatu eta bizi ziren. Haren delitu mota ugariak ziren: bidaiariei eraso egitea, bahiketak, kontrabandoa. Normalean, bide bakartietan, mendietan zein basoetan, kokatzen ziren lapurtzeko asmoz. Ohikoena ez zen bakarrik ibiltzea, taldean baizik. Itsasoan bidelapurreriaren parekoa pirateria da. Biziraupena jo da gizarte-delitu horren arrazoi nagusitzat. David Zapirainen hitzetan \"bidelapurreria biziraupenaren estrategia bat izan zen, errekurtso gabeko pertsonek burututa. Pertsona horiek ezin zuten emigratu, ez zuten nagusirik eta ezta ere tokia baserrian\". Euskal Herrian ere bidelapur ospetsu ezagutu dira. Erromantizismoak eta literaturak pertsonaia hauek mitifikatu egin ditu.\nEuskal Herriko bidelapurrak.\nEuskal Herrian bidelapurrak mendeetan ezagutu izan dira. Bereziki ezagutzen dira XVII. mendetik XIX.ra ibili zirenak. David Zapirainen arabera badago gure geografian puntu beltzak non urtetan ezagutu diren bidelapurrak: Elosua, Deskarga, Perurena, Urkiola. Beste puntu beltza Lizarrate zen; han, Aranzadi Zientzia Elkarteko ikertzaile Alfredo Morazak dioenez, piko edo zigorleku bat zegoen. Gaizkileak hiltzeko eta haien gorpuak luzaroan erakusgai izateko erabiltzen omen zuten, gainerako gaizkileak ohartarazteko asmoz. Nafarroako Bardea ere bidelapurren ezkutalekua izan zen.\nAsko izan dira Euskal Herrian ibilitakoak. Hona hemen batzuk:"}
{"id": "884337", "revid": "119347", "url": "https://eu.wikipedia.org/wiki?curid=884337", "title": "Canyon Diablo (meteoritoa)", "text": "Canyon Diablo edo Diablo Arroilaren meteoritoak asteroide baten hainbat zati dira, zeina Lurrean erori zen orain 50.000 bat urte, eta bertan sortu zuen Barringer kraterra (edo Meteoritoaren kraterra), Arizona estatuan, AEBetan. Kraterraren ertzean hainbat meteorito aurkitu dira, eta hurbilean dagoen Canyon Diablotik hartzen dute izena, berau kraterretik bospasei km.ra mendebalera.\nHistoria.\nAsteroidea orain 50.000 bat urte erori zen. Harrezkero, XIX. mendetik hasita, antzeman eta jaso egin dira zatiak, eta jakina da jatorrizko amerikarrek erabili egiten zituztela. XIX. mende bukaeran hasi eta XX. mende erdira bitartean, Barringer kraterra ika-mika luze baten abiapuntua izan zen bolkanismoaren ebidentziarik ez zuten kraterren inguruan. Eztabaida 1960an itxi zen, Eugene Shoemaker-ek kraterraren inguruan egindako azterketari esker.\n1953an Clair Cameron Pattersonek neurtu zituen berun-isotopoen ratioak meteoritoaren lagin batzuetan. Ondorioz, izugarri zehaztu zen Lurraren adina, zeina baita 4.550 milioi urtekoa (\u00b1 70 milioi urte), alegia, 70 milioi urteko errakuntza-tarte batekin.\nKonposizioa eta sailkapena.\nMeteorito hau da burdin-oktaedrita bat, eta ondoko mea hauek ditu:\nZatiak.\nSekula aurkitu den zatirik handiena da Holsinger meteoritoa, 639 kilokoa, eta gaur egun ikusgai dago bertako bisitarien gunean, kraterraren ertzean. Beste zati ospetsuak:"}
{"id": "884339", "revid": "512", "url": "https://eu.wikipedia.org/wiki?curid=884339", "title": "William James Sidis", "text": "William James Sidis (1898ko apirilaren 1a, Manhattan, New York - 1944ko uztailaren 17a, Boston, Massachusetts), estatubatuar haur prodijio bat izan zen, matematika eta hizkuntzalaritzarako dohain bikainak zituena. 1920an \"The Animate and the Inanimate\" liburua idatzi zuen, termodinamikaren testuinguruan materia iluna, entropia eta bizitzaren jatorriari buruzkoa.\nGarai guztietako gizaki buruargienetakoa bat izan zen, 300-250 arteko adimen-kozientea zuela kalkulatu baita.\nSidis bere haurtzaroko goiztiartasuna, eta helduaroko bizimodu xelebrea eta bizitza publikotik at bizitzeagatik ezaguna egin zen. Harvard Unibertsitatean 11 urterekin sartu zen eta heldua zela goi mailako adimen-kozientea eta 25 hizkuntza eta dialekto mintzatzeko gai zela aipatu zen.\nPentsaera sozial eta politikoz libertarioa zen, Lehen Mundu Gerran kontzientzia-eragozlea izan zen, sozialista ere bai, eta ez zuen Jainkoan \"kristauen buruzagi nagusia\" bezala sinisten, gizateriatik harago zegoen zerbait bezala baizik.\nBoston hirian 46 urte zituela burmuineko enboliaren ondorioz hil zen."}
{"id": "884344", "revid": "512", "url": "https://eu.wikipedia.org/wiki?curid=884344", "title": "Good Guys Wear Black", "text": "Good Guys Wear Black (euskaraz \"Tipo Zintzoak Beti Beltzez Jazten Dira\"), 1978ko Ted Post estatubatuar zinema zuzendariak zuzendutako ekintza film bat da. Chuck Norris, Anne Archer, Soon-Tek Oh, Dana Andrews, James Franciscus, Lloyd Haynes eta Jim Backus aktoreek antzeztu zuten.\nArgumentua.\nJohn Booker (Chuck Norris) maiorrak Vietnamgo Gerran zehar \"Tigre Beltzak\" deituriko eliteko komandoa gidatzen du, harekin estatubatuar preso ugari askatuz. Beren ospe eta eraginkortasuna hain zen handia, Vietnamgo Gobernuak AEB Gobernuari Bake Negoziaketetan komando kideen exekutatzea eskatu zuela. Urte batzuk igaro ondoren, AEBetako Gobernuko hainbat politikari hitzarmen izugarri hori argitara atera ez zedin, komando horretako bizirik dirauten kideak hiltzea erabaki dituzte."}
{"id": "884345", "revid": "105290", "url": "https://eu.wikipedia.org/wiki?curid=884345", "title": "Mon (herria)", "text": "Mon ( edo ; , ahoskatua; , , ahoskatua) Myanmarren jatorria duen herria da, Irawadi ibaiaren delta inguruan bizi dena. Eskualdeko herririk antzinetako bat da eta haiei esker Theravada budismoa zabaldu zen. Moneraz egiten dute eta Thailandiako Nyah Kur herriarekin lotura estua dute."}
{"id": "884348", "revid": "1519", "url": "https://eu.wikipedia.org/wiki?curid=884348", "title": "Mon", "text": "Mon edo MON izan daiteke:"}
{"id": "884349", "revid": "512", "url": "https://eu.wikipedia.org/wiki?curid=884349", "title": "Mon (Grisonia)", "text": "Mon Suitzako udalerria da. Grisonia kantonamenduan dago, barrutian. 2014an biztanle zituen kilometro koadrotan banatuta.\nMugakideak.\nHonako udalerri hauekin egiten du muga:"}
{"id": "884350", "revid": "1545", "url": "https://eu.wikipedia.org/wiki?curid=884350", "title": "Mon (Suitza)", "text": ""}
{"id": "884351", "revid": "56334", "url": "https://eu.wikipedia.org/wiki?curid=884351", "title": "Mon herria", "text": ""}
{"id": "884352", "revid": "59723", "url": "https://eu.wikipedia.org/wiki?curid=884352", "title": "Mordoviar", "text": "Mordoviarrak (, , , \"mordva\") Mordovia eta inguruko eskualdeetako talde etniko nagusia dira. Volga inguruan bizi den finiar herri hori Errusiako jatorriko herririk handienetariko bat da. Bi taldetan banatzen dira, erzya eta mokxa, XIX. eta XX. mendeetan zehar turkiartu eta errusiartu zirenak."}
{"id": "884355", "revid": "512", "url": "https://eu.wikipedia.org/wiki?curid=884355", "title": "Breaker! Breaker!", "text": "Breaker! Breaker!, 1977ko Don Hulettek zuzendutako ekintza film bat da. Chuck Norris, George Murdock, Terry O'Connor eta Michael Augenstein aktoreek antzeztu zuten.\nGaure egun aski ezaguna den Chuck Norris aktoreak protagonista gisa antzeztu zuen lehenbiziko filma izan zen.\nArgumentua.\nJ.D. (Chuck Norris), Kaliforniako kamioilaria errepidetik itzuli berri da haren adiskidemin batek Texas City udalerriko Strode (Don Gentry) polizia sarjentuaren erasoa jasan duela jakin berri baitu. Texas Cityra joan eta hainbat galdeketa burutu ondoren, Strode sarjentua eta Boles (Ron Cedillos) udaltzaina Trimmings (Terry O'Connor) epaile ustelarentzat lan egin eta kamiolariak erasotzen jarduten dutela ohartuko da.\nJ.D.-ren anaia gaztea den Billy (Michael Augenstein) kamiolari lanean hasiberri denez, J.D.-ek Texas Cityra ez joateko ohartuko dio, baina Stordek irratiz engainatu eta Billy desagertu egingo da. Desagerketaren ondoren, J.D. anaiaren bila aterako da."}
{"id": "884356", "revid": "105290", "url": "https://eu.wikipedia.org/wiki?curid=884356", "title": "The Octagon (filma)", "text": "The Octagon (euskaraz \"Oktagonoa\"), 1980ko Eric Karsonen ekintza film bat da. Chuck Norris, Karen Carlson, Tadashi Yamashita eta Lee Van Cleef aktoreek antzeztu zuten.\nArgumentua.\nScott James (Chuck Norris), borroka arteetako txapelduna, ninja batzuk bere neskalagun Nancy (Kim Lankford) erailtzen dutenean nazioarteko abentura arriskutsu bati ekingo dio, talde hau Scotten anai ordea den Seikurak (Tadashi Yamashita) entrenatua dago. Nancyren familia ere eraila izan dela ohartuko da, bai eta europar kazetaritza talde bateko enpresaburu bat ere. Hortaz, neskalaguna mendekatu eta erailketa horien atzean dagoena ikertzeko asmoz McCarn (Lee Van Cleef) mertzernario eta borroka arteetako adituarekin kontaktuan jarriko da."}
{"id": "884358", "revid": "105290", "url": "https://eu.wikipedia.org/wiki?curid=884358", "title": "Oirat", "text": "Oiratak (, \"Oirad\", ahoskatua, edo , \"Oird\"; kalmukeraz: \u04e8\u04e9\u0440\u0434) mendebaldeko mongol herria da, Altai mendietan eta mendebaldeko Mongolian jatorria duena. Egun bere talde nagusia Kalmukian bizi da, non kalmuk izena duena."}
{"id": "884360", "revid": "1545", "url": "https://eu.wikipedia.org/wiki?curid=884360", "title": "Paxtuera", "text": ""}
{"id": "884362", "revid": "98220", "url": "https://eu.wikipedia.org/wiki?curid=884362", "title": "Tibetar (herria)", "text": "Tibetarra (, \"bod pa\") Tibeten jatorria duen talde etnikoa da. Egun zazpi miloi inguru dira, gehienak Tibeten eta Txinako beste eskualdetan bizi direnak. Indian, Pakistanen, Nepalen edo Bhutanen diaspora zabala dute. Elkarrekiko ulergarritasun handia duten tibetar hizkuntzez egiten dute."}
{"id": "884364", "revid": "1545", "url": "https://eu.wikipedia.org/wiki?curid=884364", "title": "Tibetar", "text": "Tibetar izan daiteke:"}
{"id": "884365", "revid": "105290", "url": "https://eu.wikipedia.org/wiki?curid=884365", "title": "Fino-ugriar hizkuntzak", "text": "Fino-ugriar hizkuntzak Uraletako hizkuntzen familiako adar nagusia osatzen duten hizkuntza multzoa. Hizkuntza fino-ugriarrak zenbait milioi biztanlek hitz egiten dituzte, Norvegiako mendebaletik hasi eta Siberiako Ob ibairaino eta Europako Danubio beheko mendebaleraino iristen diren lurraldeetan. Lurralde zabal horrek hizkuntza germaniarrak, eslaviarrak, erromanikoak eta turkiarrak ditu inguruan. Fino-ugriar hizkuntzen adar ugriarra hungarierak eta ob-ugriar hizkuntzek (mansiera eta khantiera) osatzen dute. Adar finiarra, berriz, bost taldek osatzen dute: baltiko-finiarra (finlandiera, estoniera, kareliera, ludiera, vepera, ingriarra, livoniera eta votikoa); komi eta udmurt hizkuntzek osatzen duten taldea; eta volga-finiarren taldean bilduak izan diren beste hiru hizkuntza, mari hizkuntza, mordoviera eta laponiera. Hizkuntza fino-ugriarrek historian zehar Uraletakoak ez ziren hizkuntzekin harremanak izan zituztela erakusten dute hiztegian. Mailegu indo-irainiarrak dirudite zaharrenak, eta finlandierak Baltikoko hizkuntzetatik, germaniarretatik eta errusieratik aspaldiko garaietan hartu zituen hitzak. Hizkuntza atzizkidunak dira gehienak, eta horietako zenbaitetan kasu sistema landua erbiltzen dute. Laponiera eta hizkuntza ob-ugriarrak dual kasua dute singularra eta pluralarekin batera. Fonologian forma ugari dituzte (hiru motako bokalak: atzekoak, aurrekoak eta neutroak), eta kontsonanteak aldatu egiten dira hitzetan hartzen duten lekua kontutan hartuta."}
{"id": "884366", "revid": "512", "url": "https://eu.wikipedia.org/wiki?curid=884366", "title": "Hizkuntza uralo-altaikoak", "text": "Hizkuntza uralo-altaikoak, zenbait hizkuntzalariren arabera, Uraletako eta Altaiko hizkuntza taldeak biltzen dituen familia bakarra da, hitz multzo komuna baino areago egituren antzekotasuna oinarri duena. Hauek dira ezaugarri nagusiak:"}
{"id": "884367", "revid": "15795", "url": "https://eu.wikipedia.org/wiki?curid=884367", "title": "Hizkuntza ural-altaiko", "text": ""}
{"id": "884368", "revid": "69297", "url": "https://eu.wikipedia.org/wiki?curid=884368", "title": "2019ko Miguel Indurain Sari Nagusia", "text": "XXI. Miguel Indurain Sari Nagusia (\"LII. Nafarroako Foru Erkidegoko Saria\" eta \"LXXI. Lizarrako Udala Saria\") 2019ko apirilaren 6an Lizarran egindako txirrindularitza lasterketa izan zen, 193 kilometroko luzera zuena.\nUCIk 1.1 mailan sailkatu zuen. 18 taldek eta 131 txirrindularik hartu zuten parte, 89k bukatu zutelarik."}
{"id": "884369", "revid": "8553891", "url": "https://eu.wikipedia.org/wiki?curid=884369", "title": "The Babadook", "text": "The Babadook, Jennifer Kent australiar zinema zuzendari eta gidoilariak zuzendutako beldurrezko film bat da. Jennifer Kentek berak idatzitako \"Monster\" (\"Munstroa\") kontakizunean oinarritua dago. Essie Davis, Noah Wiseman, Hayley McElhinney, Daniel Henshall, Barbara West eta Ben Winspear aktoreek antzeztu zuten.\nArgumentua.\nSenarraren heriotz bortitza jazo eta sei urtera, Ameliak (Essie Davis) ezin izan dio zorigaiztoko egoerari bueltarik eman eta atsekabeturik jarraitzen du, baina Samuel (Noah Wiseman) semea haztea lortu du, ametsetan agertu eta biak hilko dituela mehatxatzen duen munstro batekin izuturik bizi den sei urteko mutikoa. Une horretantxe, etxean \"The Babadook\u201d izenburuko ipuin liburua agertuko da, eta Samuelek ametsetako izakia Babadooka dela usteko du. Orduan haluzinazioak kontrolagaitz bilakatu eta mutikoaren jokaera ustekabeko eta oldarkor bihurtuko da. Amelia geroz eta gehiago beldurtu eta semeari botikak ematera derrigortua egongo da. Baina, bat-batean, semeari eragiten dion izakia benetakoa izan daitekeela pentsatzen hasiko da Amelia, zerbaiten presentzia nabarituko du eta."}
{"id": "884373", "revid": "56334", "url": "https://eu.wikipedia.org/wiki?curid=884373", "title": "Tibetar herria", "text": ""}
{"id": "884374", "revid": "56334", "url": "https://eu.wikipedia.org/wiki?curid=884374", "title": "Oirate", "text": ""}
{"id": "884376", "revid": "336", "url": "https://eu.wikipedia.org/wiki?curid=884376", "title": "Wall Streeteko atentatua", "text": "Wall Streeteko atentatua (AEBetan bezala ezagutzen dena) 1920ko irailaren 16an, eguerdian, Manhattan finantza auzoan, New York hirian, burutu zen. Erasoaren ondorioz 38 lagun hil ziren eta 400 pertsona zauritu ziren. Atentatu hau XX. mendeko Estatu Batuetako historian gogorrenetariko bat izan zen, McNamara anaiek 1910ean \"Los Angeles Times\" egunkariaren eraikinaren aurka egindako baino hilgarriago izan zen.\nErasoa.\nEguerdian, zaldiz eramandako gurdia jendetza artean J.P. Morgan Bankeko bulegoaren aurrean gelditu zen, Wall Streeteko 23. zenbakian, finantza-barrutian zegoen toki jendetsuenean. Zalgurdi barruan 45 kg dinamita zegoen . Lehergailua erloju mekanismo batekin lehertu zen. Zaldia eta gurdia airetik atera ziren eta 30 lagun baino gehiago hil zituzten ia-ia unean. Biktima gehienak Burtsako langileak, mezulariak eta estenografoak izan ziren . Eztandak ere Morgan banketxearen instalazioak suntsitu zituen.\nEgileak.\nFBI hiru urte baino gehiago ibili zen kasua argitu nahian. Azkenean, egileak ezin izan ziren identifikatu. Hala ere, ikerketa guztien arabera, italiar anarkista talde txiki izan zitekeen erasoaren arduraduna. Izan ere, azkenean ezin izan zen ezer frogatu.\nAnarkistak susmagarriak ziren, batez ere \"galleanistak\" edo Luigi Galleani jarraitzaileak. Erasoa zuritzeko, AEBetako justiziak Sacco eta Vanzetti anarkistei ezarritako heriotza zigorrak zuten. Erasoaren ostean, atzerriko migratzaileen aurkako diskriminazioa nabarmen handitu zen, batez ere italiarren aurkako. Atentatuak ere Palmerren epailearen sarekadak justifikatu zituen. Ofizialki kasu argitu gabe dago.\nSusmagarrien artean, galleanista zehatz bat zegoen, Mario Buda (1884 - 1963), Sacco eta Vanzetti-en gertua. Atentatua bi anarkista horien heriotzaren mendekua izango zen. Budaren partaidetza bere iloba Frank Maffi-k eta Charles Poggi-k berretsi zuten. Biak Savignano-n (Italia) elkarrizketatuak izan ziren, 1955ean. Buda (\"Mike Boda izengoitiaz)\" lehergailuen erabileraz aditua zen eta galleanistek erabilitako asko berak egindakoak omen ziren. Gainera, Buda New Yorken zen erasoaren unean. Edonola ere, poliziak ez zuen inoiz atxilotu.\nNew Yorketik alde egin ondoren, Mario Buda Napolira joan zen eta Estatu Batuetara inoiz ez zen itzuli. Hala ere, gutxieneaz beste hamabi urtez galleanisten erasoak jarraitu ziren.. "}
{"id": "884378", "revid": "512", "url": "https://eu.wikipedia.org/wiki?curid=884378", "title": "The Exterminator", "text": "The Exterminator (euskaraz \"Exterminatzailea\"), 1980ko James Glickenhaus estatubatuar zinema zuzendari eta gidoilariak zuzendu eta idatzitako ekintza film bat da. Robert Ginty, Samantha Eggar, Christopher George eta Steve James aktoreek antzeztu zuten.\n\"Exterminator 2\" (1984) jarraipena izan zuen, eta denboraren poderioz ekintza zinemazaleen artean kultuzko film estatusa bereganatu du.\nArgumentua.\nJohn Eastland (Robert Ginty) Vietnamgo Gerratik itzuli eta New York hirian bizimodua ahal duen bezala irabaziz bizitza zibilera egokitzen saiatzen ari den gizasemea da, baina hiria mota guztietako kale gaizkile taldeez betea dago; talde horietako batek bere lagunik onena eta gerra fronteko soldadu kidea bortizki erasotzen dutenean, Johnek mendekatzeko asmoz hiriko gaizkile guztien aurka egingo duela zin egingo du.\nAktoreak.\nGaur egun aski ospetsua den Samuel L. Jackson aktorea film honetan estra moduan agertu zen."}
{"id": "884379", "revid": "98220", "url": "https://eu.wikipedia.org/wiki?curid=884379", "title": "Death Wish II", "text": "Death Wish II ekintza-filma da, Michael Winner ingeles zinemagileak 1982an zuzendutakoa. Charles Bronson, Jill Ireland, Vincent Gardenia, J. D. Cannon eta Anthony Franciosa izan ziren aktore nagusiak.\n\"Death Wish\" (1974) aurrekaria izan zuen, eta \"Death Wish 3\" (1985), ' (1987) eta ' (1994) jarraipenak izan zituen. Lehenbiziko filma 1972ko Brian Garfield idazlearen \"izen berdineko eleberrian\" oinarritua dago.\nArgumentua.\nZenbait urteren buruan, Paul Kersey (Charles Bronson) arkitektoak bere emaztearen hilketa gainditzea lortu eta Los Angeles hirian bizimodu lasaia darama. Baina, bere alaba Carol (Robin Sherwood) bortxatua izan zenez ospitale psikiatriko batean zegoela bahitua eta eraila izango da, hortaz Kerseyk mendekua bere eskutik hartuko du."}
{"id": "884380", "revid": "512", "url": "https://eu.wikipedia.org/wiki?curid=884380", "title": "Exterminator 2", "text": "Exterminator 2 (euskaraz \"Exterminatzailea 2\"), 1984ko Mark Buntzman estatubatuar zinema zuzendariak zuzendutako ekintza film bat da. Robert Ginty, Deborah Geffner, Frankie Faison eta Mario Van Peebles aktoreek antzeztu zuten.\n\"The Exterminator\" (1980) filmaren jarraipena da.\nArgumentua.\nJohn Eastland (Robert Ginty) New York hiriko gaizkileei soldatze-kaskoa eta su-jaurtitzaile batekin aurre egiten dien Vietnamgo Gerrako soldadu ohi bat da."}
{"id": "884387", "revid": "336", "url": "https://eu.wikipedia.org/wiki?curid=884387", "title": "Gerraoste", "text": "Gerraostea, gerraondoa edo gerlaondoa (Ipar.) gerra bukatu ondoko denbora da. Gerraoste nabarmena izateko gerra bera 'handia' ere izan behar da, ondorioz, eskasia eta krisialdi ekonomiko eta sozialak sortuko ditu. Gerraosteko garaia ez da bukatzen susperraldi ekonomikoa lortu eta gatazka sozialak amaitu arte.\nGerraondoak denetariko ondorioak ditu gizarte arlo guztietan (ekonomian, demografian...). Parte-hartzaile bakoitzak bere denbora beharko du indarberritzeko, baina normalean garaileek garaituek baino denbora gutxiago behar izaten dute."}
{"id": "884388", "revid": "1545", "url": "https://eu.wikipedia.org/wiki?curid=884388", "title": "Gerraondo", "text": ""}
{"id": "884389", "revid": "1545", "url": "https://eu.wikipedia.org/wiki?curid=884389", "title": "Gerlaondo", "text": ""}
{"id": "884390", "revid": "336", "url": "https://eu.wikipedia.org/wiki?curid=884390", "title": "Edoardo Mangiarotti", "text": "Edoardo Mangiarotti ( ahoskatua; Renate, 1919ko apirilaren 7a - Milan, 2012ko maiatzaren 25a) ezpata eta florete modalitateetako italiar eskrimalaria izan zen. Olinpiar Jokoetan sei urrezko, bost zilarrezko eta bi brontzeko domina irabazi zituen. Munduko txapelketan hamahiru urrezko, zortzi zilarrezko eta bost brontzeko domina irabazi zituen. Dominak irabazi zituen 1936 eta 1960 bitartean. Dario bere anaia txapeldun olinpikoa ere izan zen."}
{"id": "884391", "revid": "10891", "url": "https://eu.wikipedia.org/wiki?curid=884391", "title": "Udabeko gudua", "text": "Udabeko gudua edo Eraulgo bigarren gudua Udabe inguruan (Nafarroa Garaia) alfontsotarrek eta karlistek 1873ko ekainaren 26ean egindako gudua izan zen, Bigarren Karlistaldian.\nEraulgo guduan garaipena lortu eta gero, armada karlistak alfontsotarrak jazarri zituen. Saihetsetik eraso bat ez jasotzeko Casta\u00f1\u00f3nek maniobra bat egin zuen baina, azkenean, Nafarroako 1., 2. eta 3. batailoiek eta Azpeitikoak bere zutabea eraso zuten. Munizio eskasa zutenez, karlistek garaipena lortu zuten eta alfontsotarrek Iru\u00f1ea aldera itsumustuan ihes egin zuten.\nAlde biek eroritako asko izan zituzten. Ofizial karlista asko, abangoardian bere gudarosteak berotzen zirela, hil ziren (tartean Justo Sanjurjo Bonrostra kapitaina, Jos\u00e9 Sanjurjoren aita). Alfontsotarrek 215 hildako, zauritu eta preso izan zituzten; karlistek, berriz, 180."}
{"id": "884393", "revid": "119347", "url": "https://eu.wikipedia.org/wiki?curid=884393", "title": "Iru\u00f1eko setioa (1874-75)", "text": "Iru\u00f1eko setioa Bigarren Karlistaldiko gudua izan zen, noiz karlistek Nafarroako hiriburua setiatu zuten.\nSetioa.\nAbartzuzan garaipena lortu eta gero, karlistak indarberritu ziren. Hiri handi bat hartzeko asmotan, Gasteiz, Irun, Donostia eta Iru\u00f1ea setiatzeari ekin zioten. Jada 1873an Karlos VII.aren aldekoak nafar hiriburutik gertu zeuden baina hurrengo urteko abuztura arte ez zuten ganorazko eraso bat egiten. Mendiri jeneralak Moriones menderatu zuen Biurrun aldean mendean hartu ondoren, San Kristobal eta Miravalles mendiak bereganatu zituen eta handik hiria etengabe bonbardatzeari ekin zion. Dena primeran zihoan karlistentzat baina jeneral batzuei, Irungo setioa kendu ondoren, balentria eza aurpegiratu zien. Honek begi guztiak josi zituen Mendirirengan eta karlista erradikalek bere jarrera kritikatu zuten. Jeneralak, bere entzute hobetzeko asmotan, borroka biziagotu zuen.\nGaria haietan Iru\u00f1ea erortzeko zorian zegoen baina 1874ko abenduaren 29an Mart\u00ednez Campos jeneralak Espainiako errege aldarrikatu zuen Alfontso XII.a Espainiakoa eta karlista moderatu asko bandoz aldatu ziren. Gudaroste karlistak ahulduz gain, 1875. urteko hasieran liberalek armada handia eraiki zuten. Mendiri, Eskintza mendia babesik gabe utzi ondoren, posizioa galdu eta liberalek Lakar eta Lorka berreskuratu zituzten. Deierritik bide bat zuten Iru\u00f1erantz eta otsailaren 2an 35.000 soldadu sartu ziren hiriburuan, Domingo Moriones buru zutela. Karlistek azken posizioak utzi eta Iru\u00f1eko aldirietatik alde egin zuten.\nOndorioak.\nDonostia eta Gasteiz oraindik setiopean baziren eta Iru\u00f1ea berreskuratu eta hurrengo egunean Lakarren Ram\u00f3n Blanco menderatua izanda ere, 1875ean gerraren patua aldatu zen. Karlista asko bandoz aldatu eta alfontsotar lerroak indartu zituzten. Egoera aprobetxatuz, liberalek ofentsiba handi bat prestatu zuten eta gerra amaitu zen."}
{"id": "884394", "revid": "56334", "url": "https://eu.wikipedia.org/wiki?curid=884394", "title": "2019ko Euskal Herriko Itzulia", "text": "2019ko Euskal Herriko Itzulia Euskal Herriko Itzuliaren 59. edizioa izan zen. 2019ko apirilaren 8tik 13ra ospatu zen, 6 etapatan banatutako 784,2 kilometroko ibilbidea eginez."}
{"id": "884397", "revid": "56334", "url": "https://eu.wikipedia.org/wiki?curid=884397", "title": "El Imposible Vencido. Arte de la Lengua Vascongada", "text": "El Imposible Vencido. Arte de la Lengua Vascongada, jatorrizko izenburua \"El Impossible Vencido. Arte de la Lengua Bascongada,\" (euskaraz \"Ezina egina\" bezala itzulia) Manuel Larramendik idatzitako euskarazko gramatika izan zen, 1729an argitaratua. Liburuaren lehenengo edizioa Salamancan egin zen, Antonio Jos\u00e9 Villagordo y Alcarazen tipografian.\nLaburpena.\nEuskararen lehen \"arte\" edo gramatika argitaratua zela esan daiteke. Garai hartako jakintsuen artean arras zabaldua zen ideia baten arabera, hebreerak, grekoak, latinak eta berorren eratorriek bakarrik zuten gramatika. Euskara bezalako hizkuntzak, ordea, jende ezjakinaren hizkerak ziren; ia animalien orroen gisakoak eta beraz, liburuetan irakatsi ezin zirenak. Horiei erantzunez idatzi zuen liburua Aita Larramendik eta hortik izenburua, \"Ezina egina\". Horrekin, euskara beste hizkuntzen parean zegoela adierazi zuen. Oro har, Arnaut Oihenartek \"Notitia utriusque Vasconiae\" lanean mende bat lehenago egindakoa baino txarragoa da.\nLiburuaren edukia.\nLehenengo edizioan, liburuaren korpus nagusiaren aurretik, hitzaurre eta komentario batzuk daude:\nTestua.\nArtikulu honetan, [[1853]]ko edizioaz ari gara: Donostian egin zen, [[Pio Zuazua]]ren [[San Bizenta kalea|San Bizenta kale]]ko inprimategian. Argitalpen horretan, Pio Zuazuak bere osaba Marcelino Zuazuari idatzitako eskaintza jaso zen. Ortografia berritu zen, horrela, bere irakurketa errazteko.\nKanpo estekak.\n[[Kategoria:Manuel Larramendiren liburuak]]\n[[Kategoria:1729ko liburuak]]\n[[Kategoria:Euskarazko saiakerak]]\n[[Kategoria:Euskal hizkuntzalaritza]]"}
{"id": "884399", "revid": "58701", "url": "https://eu.wikipedia.org/wiki?curid=884399", "title": "''El Imposible Vencido. Arte de la Lengua Vascongada''", "text": ""}
{"id": "884400", "revid": "10891", "url": "https://eu.wikipedia.org/wiki?curid=884400", "title": "Somorrostroko gudua (1874ko otsaila)", "text": "Somorrostroko lehenengo gudua Somorrostroko haranean alfontsotarrek eta karlistek 1874ko otsailaren 24 eta 25 artean egindako gudua izan zen, Bigarren Karlistaldiko Bilboko setioa desegitea helburua zuena.\nGudua.\nLiberalak Janeo mendian, Rigadan eta Barbadun ibaiaren ezkerraldean zeuden. Karlisten gotorlekuak, berriz, Monta\u00f1o mendian, Murrietan, San Pedro Abanton, Santa Julianan eta La Mina Rubian (Putxeta auzopean) ziren. Bere artilleria Bilbora begira zegoenez, karlistek muinoak baino ez zituzten babesteko.\nMoriones jeneralak bere gudaroste guztiak bidali zituen Monta\u00f1oko magaletarantz. Janeoko artilleria liberalaren babesa bazuen ere, eraso bortitzak ez zen nahikoa eta Torcuato Mendirik zuzendutako karlistak eusteko gai izan ziren. Alde biek eroritako asko izan zituzten. Fernando Primo de Rivera bera zaurituta suertatu zen eta Morionesek, indargabeturik, ordezkatua izateko eskaera egin zuen."}
{"id": "884402", "revid": "1545", "url": "https://eu.wikipedia.org/wiki?curid=884402", "title": "Somorrostroko gudua", "text": "Somorrostroko gudua, Bigarren Karlistaldian, Bilboko setioa desegiteko asmoa zuten hiru gatazka izan ziren:"}
{"id": "884403", "revid": "1545", "url": "https://eu.wikipedia.org/wiki?curid=884403", "title": "Somorrostroko lehenengo gudua", "text": ""}
{"id": "884405", "revid": "1545", "url": "https://eu.wikipedia.org/wiki?curid=884405", "title": "Somorrostroko gudua (1874ko martxoa)", "text": ""}
{"id": "884406", "revid": "1545", "url": "https://eu.wikipedia.org/wiki?curid=884406", "title": "Somorrostroko bigarren gudua", "text": ""}
{"id": "884407", "revid": "512", "url": "https://eu.wikipedia.org/wiki?curid=884407", "title": "Paulien De Groote", "text": "Paulien De Groote (Oudenaarde, 1973ko otsailaren 19a - Bonheiden, 2018ko uztailaren 5a) belgikar politikaria izan zen.\nDe Groote emakume transgeneroa zen. Belgikako E\u00e9n telebista-kate publikoak Ganteko Unibertsitate Ospitalearekin elkarlanean egin zuen \"M/V/X\" transgeneroei buruzko dokumentalean parte hartu eta gero egin zen ezagun.\nUdal politikagintzan aritu zen. 2018. urtearen hasieran Open Vlaamse Liberalen en Democraten alderdiaren 2018ko urriko udal haustekundeetarako hautes-zerrendan egongo zela jakinarazi zen. Alderdiko lehen hautagai transgeneroa izan zen.\nDe Grootek hedabideen arreta erakarri zuen pertsona transgeneroek izaten dituzten arazoak nabarmenduz. Sexua berresleitzeko ebakuntza egin gabe izenez aldatzea ahalbidetzen zuen belgikar legeaz baliatuz, herrialdean izenez aldatu zuen lehen pertsona transgeneroetako bat izan zen. Udalerri eta enpresa batzuek prozedura horren inguruan zuten ezezagutza ohartarazi zuen.\n2018ko uztailaren 5ean hil zen."}
{"id": "884408", "revid": "15251", "url": "https://eu.wikipedia.org/wiki?curid=884408", "title": "Somorrostroko gudua (1874ko apirila)", "text": "Somorrostroko hirugarren gudua Somorrostroko haranean alfontsotarrek eta karlistek 1874ko apirilaren 27 eta maiatzaren 2 artean egindako gudua izan zen, Bigarren Karlistaldiko Bilboko setioa desegitea helburua zuena.\nGudua.\nLiberalak Janeo mendian, Rigadan eta Barbadun ibaiaren ezkerraldean zeuden. Karlisten gotorlekuak, berriz, Monta\u00f1o mendian, Murrietan, San Pedro Abanton, Santa Julianan eta La Mina Rubian (Putxeta auzopean) ziren. Bere artilleria Bilbora begira zegoenez, karlistek muinoetan egindako lubakiak baino ez zituzten babesteko.\nOtal brigadierrak Ota\u00f1es hartu zuen eta handik liberalek Las Mu\u00f1ecasko mendatean zeuden Castor Andetxagaren gudarosteak eraso zituzten. Andetxaga Las Mu\u00f1ecasko mendatean buruturiko erasoan hil zen. Behin frontea hautsita, Joaqu\u00edn Elio jeneral karlista Galdamesetik Gue\u00f1es eta Soduperaino erretiratu zen. Antonio Dorregarayk ere gauza bera egin zuen Somorrostrotik Bilboko itsasadarreraino eta maiatzaren 2an setioa amaitu zen."}
{"id": "884409", "revid": "1545", "url": "https://eu.wikipedia.org/wiki?curid=884409", "title": "Somorrostroko hirugarren gudua", "text": ""}
{"id": "884413", "revid": "105290", "url": "https://eu.wikipedia.org/wiki?curid=884413", "title": "Entrapment", "text": "Entrapment (euskaraz \"Tranpa\"), 1999ko Jon Amiel ingeles zinema zuzendariak zuzendutako thriller film bat da. Sean Connery, Catherine Zeta-Jones, Will Patton, Maury Chaykin eta Ving Rhames aktoreek antzeztu zuten.\nArgumentua.\nLapurtutako artelan baliotsu baten aztarnari jarraika, Gin Baker (Catherine Zeta-Jones) aseguru agenteak bere aseguruetxeak Robert \"Mac\" MacDouglas (Sean Connery) lapur presitigiotsu eta beteranoarekin elkarlanean lapurreta bat burutzeko konbentzituko du. Baina Macek Ginengan konfindantza izateko aurretik entrenamendu eta proba latzak ezarriko dizkio."}
{"id": "884423", "revid": "60265", "url": "https://eu.wikipedia.org/wiki?curid=884423", "title": "Izaskun Landaida", "text": "Miren Izaskun Landaida Larizgoitia (Ugao, Bizkaia, 1969) bizkaitar politikaria eta enpresa administratzailea da. 2013ko urtarrilaz geroztik Emakunde Emakumearen Euskal Erakundeko zuzendaria izan zen, hiru legealditan zehar, 2022ra arte.\nIbilbidea.\nEuskal Herriko Unibertsitatean Graduatu Sozialean diplomatu zen, eta gerora Berdintasun agente Masterra gauzatu zuen Valentziako Unibertsitatean.\n1993 eta 1996 bitartean Bizkaiko zenbait enpresa txiki eta ertainetan administrazio lanak egin zituen. 1995etik 2007ra Ugaoko Udaleko Ekintza Sozialerako Zinegotzia eta alkateordea izan zen, EAJrekin. Honetaz gain 2001 eta 2007 bitartean LANDA XXI Landa Eremuko Emakume eta Familien Elkartean berdintasuna eta landa eremuko emakumeen inguruko proiektuen koordinazio eta garapenerako lan teknikoak gauzatu zituen.\n2007ko udal hauteskundeen ondoren Ugaoko alkate bilakatu zen, eta karguan jarraitu zuen 2011ko hauteskundeen ondoren. Alkate zela Bizkaiko Foru Aldundiko Genero Indarkeriaren Behatokiko kidea izan zen, eta baita EUDELeko exekutibako kidea zein erakunde honetako Berdintasun saileko arduradun politikoa ere. Denbora tarte horretan \"Berdinbidean\" eta \"Basqueskola\" bezalako egitasmoak jarri ziren martxan.\n2013ko urtarrilaren 29an Eusko Jaurlaritzak egindako gobernu-bileran Emakundeko zuzendari izendatu zuen, Maria Silvestre ordezkatuz. Hiru legealditan zehar bete zuen postua, eta erronka nagusietako bat Berdintasun Lege berria onartzea izan zen, 2022ko martxoan. 2022ko urrian kendu zuten kargutik, eta Miren Elgarrestak hartu zuen postua.\nBizitza pertsonala.\nEzkonduta dago, eta alaba bat eta seme bat ditu."}
{"id": "884424", "revid": "46380", "url": "https://eu.wikipedia.org/wiki?curid=884424", "title": "Jean Escuret-Laborde", "text": ""}
{"id": "884426", "revid": "119347", "url": "https://eu.wikipedia.org/wiki?curid=884426", "title": "Alalcomenaeus", "text": "Alalcomenaeus Kanbriar garaian bizi izan zen artropodo bat da, gaur egun iraungita dagoena. Espezie bakarra ezagutzen da, \"Alalcomenaeus cambricus\". Duela 505 milioi urte inguru bizi izan zen.\nAurkikuntza eta etimologia.\n1920. hamarkadan Charles Walcottek aurkitu bazuen ere 1970.ean deskribatu zuen Alberto Simonettak. 300 fosil inguru bildu zituen Simonettak eta animaliaren morfologiari buruzko informazio osatua bildu ahal izan zuen. Atena jainkosa greziarraren omenez honen jaiolekua zen \"Alalcomenae\" izena eman zion, \"cambricus\" aldiz existitu izan zen garaiari dagokio. Kanbriarreko artropodoen artean zabalduena eta gehien iraun zuena izan zenez fosil askoaurkitu dira, 600-dik gora Burgess Shale eta Chengjiang artean.\nDeskribapena.\nOpabinia fosil ezagunaren antz handia zuen. Sei zentimetrotako luzera zuen eta trapezio itxurako buruan bi begi pedunkulatu eta beste hiru begi txiki zituen aurrealdean. Antena luze pare bat ateratzen zitzaizkion burutik eta beste bi luzakin pare ere bai, motzagoak eta birramoak.\nGorputzak 11 segmentu zituen, exoeskeletoz babestuak, eta bakoitzetik luzakin birramo pare bat ateratzen zitzaizkion. Luzakin bakoitzaren adarretako batek hanka arantzatsuen itxura zuen eta beste adarrak luma edo arraun itxura. Telsonak ere arraun zapalen itxura zuen eta alboetan arantza zapalak zituen.\nBizimodua.\nAnimalia igerilaria zela pentsatzen da, hanka itxurako adarrek ibiltzeko baino sustratuari edo elikagaiari eusteko balioko baitzioten. Sarraskijalea izango zen baina interpretaziorik berrienek harraparia izango zela ere proposatu dute.\nTaxonomia.\nHasiera batean krustazeoen arbasoen taldean sartu zuten. Beranduago Opabiniaren taldeko kide bihurtu zuten, baina gaur egun araknomorfoetatik gertuago egongo zela pentsatzen da."}
{"id": "884429", "revid": "98220", "url": "https://eu.wikipedia.org/wiki?curid=884429", "title": "Death Wish (1974ko filma)", "text": "Death Wish ekintza-filma da, Michael Winner ingeles zinemagileak 1974an zuzendutakoa. Brian Garfield idazlearen \"izenburu berdineko eleberrian\" oinarritua dago. Charles Bronson, Hope Lange, Vincent Gardenia, William Redfield eta Steven Keats izan ziren aktore nagusiak.\n\"Death Wish II\" (1983), \"Death Wish 3\" (1985), ' (1987) eta ' (1994) jarraipenak izan zituen, bai eta \"2018ko izenburu berdineko berregokitzapena\" ere.\nArgumentua.\nAEB, New York hiria. Paul Kersey (Charles Bronson]]) bere emazte Joana (Hope Lange) eta Carol Anne (Kathleen Tolan) alabarekin bizimodu lasai eta zoriontsua daraman gizaseme arrunt bat da. Gaizkile batzuk Kerseytarren etxera lapurtzera sartuko dira, Paul kanpoan dagoenez eta lapurtzeko diru gutzi topatu dutenez, emaztea bortxatu eta ama-alabak jipoituko dituzte. Biak ospitalera oso zauri larriekin eramango dituzte, azkenean Paul itxarongelan dagoela emaztea hil dela berri emango diote. Une honetatik aurrera Paulek mendekua bere eskuz hartu eta gaizkile horiek akatu arte ez du atsedenik izango."}
{"id": "884431", "revid": "512", "url": "https://eu.wikipedia.org/wiki?curid=884431", "title": "St. Ives (1976ko filma)", "text": "St. Ives, 1976ko J. Lee Thompson britainiar zinema zuzendariak zuzendutako ekintza film bat da. Charles Bronson, John Houseman, Jacqueline Bisset eta Maximilian Schell aktoreek antzeztu zuten.\nArgumentua.\nRaymond Ives (Charles Bronson) kazetaria, eleberri idazlea eta polizia ohia da. Behinola, negoziogizon batek agiri garrantzitsu batzuk eramateko kontratatuko du, baina hark agiriak bilatzen dituen bitartean, eraila izango da. Ivesi jakinmina piztu eta hilketa ikertzeari ekingo dio."}
{"id": "884433", "revid": "1491", "url": "https://eu.wikipedia.org/wiki?curid=884433", "title": "Hiztegi Hirukoitza", "text": "Hiztegi Hirukoitza (jatorrizko izenburua, ) Manuel Larramendi idazlearen hiztegia da, Larramendiren hiztegia izenaz ere ezaguna, Donostian (Gipuzkoa) 1745ean argitara emana. Bere garairako, lan erraldoia izan zen, bi liburukitan plazaratua.\nHistoria.\nLarramendiren hiztegia euskararen historiako gertakari garrantzitsuenetako bat da: argitaratu zen eta, beraz, askoren eskuetara iristeko gai izan zen lehen hizkuntz hiztegi orokorra da. Aldi berean, Euskal Herriko erakunde ofizial batek, Gipuzkoako Foru Aldundiak, estreinakoz bere gain hartu zuen halako lan baten argitalpena.\nEspainiako Errege Akademiaren \"Autoritateen Hiztegia\" argitaratu berria zela, Larramendik oso-osorik euskaratu nahi izan zuen, erdaldunak euskal hizkuntzaren aberastasunaz konbentzitzeko. Herriz herri galdetuz eta liburuak arakatuz hitz andana bildu zuen. Andres Alberdiren ustez hau izan zen andoaindarren obra nagusia eta jarraitzaileengan eraginik zuzenena izan duena.\nBi liburukitan plazaratu zuen:\n2020an hiztegiaren edukia digitalizatu egin zen. Karaktereen ezagutze optikoa erabiliz eta bertsio digitala Wikiteka igo zen bere erabilera publikoa eskaintzeko.\nEdukia.\nHiztegia lan erraldoia da, baina baditu bitxikeria batzuk ere. Erdal etorkiko hainbat hitz euskal hitz jatorrak balira bezala aurkezten ditu (\"alferez\": \"alfer-ez\", \u00absoldadua baino langileagoa delako\u00bb). Jakintza adigaiak (\"unibertso, astronomia, matematika\", eta beste) eta euskararentzat ezezagunak ziren objektuen izenak (\"bolbora, txokolatea, tabakoa\") izendatzeko, hitz berriak asmatzeko beharrean sentitu zen. Batzuetan, zaila da jakiten zein hitz diren herriaren ahotik jasoak eta zein berak asmatuak.\nLarramendiren irudimenari esker sortutako hitz batzuk, egungo euskaran erabiltzera iritsi dira, \"hilezkor\" eta \"garrantzi\", esaterako. Asmatu zituen neologismo horiek, hala ere, berak ez zituen inoiz erabili eta bere jarraitzaile gehienek ere ez. Hala ere, garaiko euskal idazlanetan aldaketa nabari da hiztegia argitara eman zenetik: Idazleak hitz berrien sorkuntzarako baliabideak gehiago erabiltzen hasi ziren, gaztelaniara eta frantsesera hainbeste jo gabe.\nBertsio digitala (2021).\n2020an hiztegiaren edukia digitalizatu eta Wikitekara igo zen bere erabilera publikoa eskaintzeko. Digitalizazioa karaktereen ezagutze optikoa teknika erabiliz egin zen, eta ondoren zuzenketa semiautomatikoa burutu. \nIkasketa automatikoa baliatuz, hiztegiko testuaren eredu bat entrenatu zuten gero digitalizazioan egin beharreko lana dezente laburtu ahal izateko. Hiztegiaren edukiaren % 4 baino gutxiago eskuz transkribatuta (32 orrialde), gero hiztegi guztia (828 orrialde) eredu horrekin automatikoki transkribatu zenean testu-bertsioan ia % 98,5eko doitasuna lortu zuten, ordura arte eskuragarri zeuden testu-fitxategietan baino errore askoz gutxiagorekin.\nEragina.\nLarramendiren hiztegiak oso eragin zabala izan zuen euskal hizkuntzalaritzan, batez ere Hego Euskal Herriko hiztegigileen artean. Esaterako, Resurreccion Maria Azkueren lanetan Larramendiren oihartzuna garbia da. Dena dela, hiztegiaren oinarria gaztelaniaz dago; horrek neologismoak asmatzera eraman zuen, eta horrek egilearen ospearen aurka egin du. Alberdiren ustetan, liburu honek \u00abegilearen izenari kalterik handiena ere obra beronek egin diola esan behar da\u00bb. Hitz argi eta garbi asmatuak, Larramendiren hiztegian, hauek bide dira: \"sutanpe\" (\u00abkanoia\u00bb), \"godaria\" (\u00abtxokolatea\u00bb) eta \"surrautsa\" (\u00abtabakoa\u00bb). Dena dela, badira orobat susmagarriak diren beste batzuk. Horrek, espezialista batzuen ustez, hiztegia erabat baliogabetu du."}
{"id": "884439", "revid": "2048", "url": "https://eu.wikipedia.org/wiki?curid=884439", "title": "Navarra Suma", "text": "Navarra Suma (NA+, euskaraz \"Nafarroak batzen du\") UPN, Ciudadanos eta PP alderdiek adostutako hauteskunde-plataforma bateratua da, 2019an egin ziren Espainiako hauteskunde orokorretara eta Nafarroako udal zein foru hauteskundeetara aurkezteko. Aliantzaren helburu nagusia 2015eko foru hauteskundeen ondoren Nafarroan eratu zen lauko gobernua (Geroa Bai, EH Bildu, Podemos eta I-E) agintetik kentzea zen, Nafarroan eta bertako erakunde nagusietan (hala nola, Iru\u00f1eko udalean) gobernu \"konstituzionalistak\" eratuz.\n2019ko martxoaren 2an UPN eta PP-k akordio bat iragarri zuten 2019ko maiatzaren 26ko udal eta foru hauteskundeetara elkarrekin aurkezteko, UPN-ren zuzendaritzaren %72k babestua. Handik astebetera, martxoaren 11n, Albert Rivera Ciudadanos alderdiko buruak UPN eta Ciudadanosen elkarrekin aurkeztuko zirela jakinarazi zuen. \nCiudadanosekin batera aurkezteko proposamena UPNren zuzendaritzaren %94k babestu zuen. Era horretan ofizialki UPN eta Ciudadanosen arteko zerrenda izango zen Navarra Suma, eta UPNri esleitutako postuetan PPko kideak ere joango ziren. Martxoaren 20an hauteskunde orokorretarako zerrendaburuak aurkeztu zituzten, eta koalizioaren helburuen artean \"abertzaletasunari harresia jartzea\" zein Konstituzioko laugarren xedapen iragankorra ezabatzea finkatu zituzten, besteak beste.\n2022ko abenduaren 12an, hurrengo hauteskundeei begira, UPNk Navarra Suma formula ez errepikatzea erabaki zuen alderdiaren kongresuan, Javier Esparza alderdiko presidentearen proposamena aho batez onartuz. PPk damua agertu zuen UPN ez zelako aurrez saiatu haiekin elkarrizketan aritzen; Ciudadanos alderdiak, halaber, Navarra Suma desegiteko formak kritikatu zituen."}
{"id": "884440", "revid": "90204", "url": "https://eu.wikipedia.org/wiki?curid=884440", "title": "Dem\u00f2crates Valencians", "text": "Dem\u00f2crates Valencians (DV, euskaraz \"Valentziar Demokratak\") Valentziar Erkidegoko alderdi politiko zentrista eta valentzianista da, 2013ko irailaren 18an sortua. Nahiz eta oraindik ez den inongo hauteskundeetara aurkeztu, zenbait herritako hautagaitza independenteekin erdietsitako akordioen ondorioz alkatetza bat eta 17 zinegotzi ditu. Alderdiko kontseilu politikoaren presidentea Roger Mira da.\nHistoria.\n2013ko otsailaren 15ean Valentziako Vincci Lys hotelean \"Proposta per un Centre Democr\u00e0tic Valenci\u00e0\" (Valentziar Zentro Demokratiko Baterako Proposamena) izeneko manifestua aurkeztu zuten tradizio politiko valentzianistako hainbat pertsonak, alderdi poltiko berri bat sortzeko deia eginez, valentzianismo moderatua ardatz izango zuena.\nHurrengo hilbateetan zehar alderdi berria sortzeko kudeaketak egin ziren, eta azkenean 2013ko irailean erregistratu zen, idazkari nagusi gisa Ferran Gonz\u00e0lez zuelarik. Alderdiaren helburua 2015eko udal hauteskundeetara eta hauteskunde autonomikoetara aurkeztea zen, eta zenbait herritako hautagaitzekin bilerak mantendu zituzten arren, azkenean 2015eko hauteskundeetara ez aurkeztea erabaki zuten, unerik egokiena ez zela iritziz. Une honetatik aurrera alderdia inaktibo geratu zen.\n2016ko urriaren amaieran alderdia berriz aktibatu zen, Comprom\u00eds koalizio valentzianista ezkerrera zeuden posizioetara gehiegi hurbildu zela salatuz eta valentzianismo zentrista bat aldarrikatuz, Uni\u00f3 Democr\u00e0tica del Pa\u00eds Valenci\u00e0 aurrekaria eredutzat hartuz. Valentziako Gorteetan David de Miguel Ciudadanoseko diputatu ohiak alderdiaren izenean galderak egitea onartu zuen. Alderdiaren kontseilu politikoko burua Roger Mira da, BLOC alderdiko kide ohia eta Comprom\u00eds koalizioko zerrendaburu izandakoa 2011ko hauteskundeetan.\n2019ko Europako Hauteskundeetan EAJ, Coalici\u00f3n Canaria, Compromiso por Galicia, Geroa Bai eta Proposta per les Illes-ekin batera aurkeztuko da Europa Solidaria hautagaitzan."}
{"id": "884441", "revid": "512", "url": "https://eu.wikipedia.org/wiki?curid=884441", "title": "Alpensko gudua", "text": "Alpensko gudua () Bigarren Karlistaldiko arma ekintza izan zen, 1873ko uztailaren 9 eta 10 artean egina, zeinean Alfontso Karlos infanteak eta Francesc Savalls jeneralak gidaturiko indar karlistek guduan bizia galduko zuen Jos\u00e9 Cabrinetty brigadierraren errepublikar zutabea garaitu zuten. Guduaren ondorioz, hein handi batean bertakoez osaturiko fakzio karlistak Alpens herria hartu zuen.\nGudua.\nAlpensko ingurunean karlistek Savalls, Huguet, Camps, Miret eta beste buruzagi karlisten indarrak batu zituzten. Orotara, mila soldadu inguru, unitate trebatu eta ingurua ondo ezagutzen zutenak. Herriko elizaren kanpandorrean karlistek frankotiratzaileak jarri zituzten.\nLiberalak arratsaldeko zortziak aldera iritsi ziren herrira. Jos\u00e9 Cabrinetty brigadierrak jarri zioten segada ez zuen susmatu eta lehenbiziko tiroketan hil zen. Bere tropek buruzagirik gabe egin zieten aurre etsaiei, zortzi orduz eta gauez. Borrokaldi latzaren ondorioz, eta musikari talde karlista batek valsak eta militar-martxak jotzen zituen bitartean, ia ehun hildako egon ziren, gehienak liberalak. Hauetariko batzuk alde egitea lortu zuten, baina karlistek 900 preso egin zituzten. Harrapakin handia ere lortu zuten: armak, munizioa eta 10.000 ogerleko."}
{"id": "884442", "revid": "6816749", "url": "https://eu.wikipedia.org/wiki?curid=884442", "title": "Elsa Ru\u00edz", "text": ""}
{"id": "884445", "revid": "336", "url": "https://eu.wikipedia.org/wiki?curid=884445", "title": "Elsa Ruiz", "text": "Elsa Ruiz (Madril, Espainia, 1987ko martxoaren 2a) espainiar umorista, ilustratzailea eta ekintzaile feminista da.\nBizitza.\nElsa emakume transgeneroa da. Lehen Edu Ruiz jaiotza-izenaz ezaguna, 27 urterekin emakumerako trantsizioa egiten hasi eta Elsa izena hartu zuen. Trantsizio-prozesua \"Lost in translation\" izenburuko Youtubeko bideo-sailean dokumentatzen ari da. Gainera, prozesuari buruzko \"Lost in transition\" ilustraziodun liburua argitaratzeko lanetan dabil.\n2019tik Espainiako Cuatro telebista-kateko \"Todo es mentira\" saioko kolaboratzailea da."}
{"id": "884446", "revid": "2048", "url": "https://eu.wikipedia.org/wiki?curid=884446", "title": "Foruen amaiera Hego Euskal Herrian", "text": "Foruen amaiera Hego Euskal Herrian Lehen Karlistalditik (1833-1840) Bigarren Karlistaldi osteko aldira (1876-1878) luzatu zen. Hartara, bukaera eman zitzaion Gaztelako Koroarekiko atxikimendua eta autogobernua uztartu zituen euskal lurralde horien estatusari. Ipar Euskal Herrian, foruak Frantziako Iraultzan kendu zituzten (1789-1790ean). Hamarkada luzez foruak higatzen joan ondoren, Lehen eta Bigarren Karlistaldien osteko okupazio militarretan, Espainiako gobernuek Hego Euskal Herriko lege eta erakundeak indargabetu zituzten Espainiako konstituzioen epelean (1812, 1820, 1837, 1876); horretarako, (1839), Foruak Eraldatzeko Legea (1841) eta (1876) prestatu eta ezarri zituzten.\n1778ko Merkataritza Libreko Erregelamendutik aurrera, Hego Euskal Herriko lurraldeen ekonomiaren egoera oso zaila zen. Monarkiako gobernuak ezarritako Ebroko aduana larriek eragotzi egiten zuten Euskal Herriko produktuak monarkiako lurralde komunera ateratzea. Aldi berean, itsas trafikoa ataka batean zen. Manuel Godoy ministro ahalguztidunak protagonismo berezia hartu zuen aduanak eta foruak desegiteko monarkiaren politiketan, XVIII. mende amaieran eta XIX. mende hasieran. Hego Euskal Herriko goi-burgesia, Bilbo eta Donostiakoa bereziki, Ebroko aduanak kentzearen alde agertu zen. Horrekin batera, 1812ko Espainiako Konstituzioa babestu zuten. Gobernuak, bestetik, begiz jota zituen Hego Euskal Herriko lurraldeen ogasuna eta ahalmen militarra.\nKonbentzioaren Gerrak hondamendi ziklo bati eman zion hasiera, Julio Caro Barojak 1876 arte luzatu duena: Araba, Bizkai eta Gipuzkoako foruen abolizioaren urtea. Aldi horretan, Euskal Herriko gizarte eta politika egiturak gogor kolpatuak eta eraldatuak izan ziren, gerra giro ia etengabean. Espainiarako ezarritako konstituzioek berdindu egin zituzten monarkia horretako jurisdikzio guztiak, bereziki Euskal Herriko lege, gizarte eta ekonomia errealitateen kaltetan, 1808 eta, bereziki, 1812tik aurrera. Gerra testuinguru orokorrean, baina, herri militarizatuak erreakzio bat izan zuen elite liberalen kontra. Frantses estatu eredua bultzatzeko deliberoaz, monarkiaz jabetutako elite liberalek uniformizazio programa bat aplikatu zuten 1833tik aurrera.\n1775etik, Hego Euskal Herriko aldundiek beren interes komunak defendatzeko Konferentzia Politikoak izeneko topaketak antolatu zituzten arren, ez zuten beti elkarrekin jokatu, eta Nafarroa Garaiak, bereziki, dinamika politiko aparte bat eraman zuen. Foruen galeraren lorratzean, beste gertaera garrantzitsu batzuk gertatu ziren: Probintzia Baskongadoetako Ekonomia Itunak (1878), herri protesta eta altxamenduz zipriztindutako aldiak (bereziki, Gamazada Nafarroan), eta industrializazio masiboa. Giro horretan, euskal nazionalismo politikoa sortu zen, formalki Euzko Alderdi Jeltzalea eratu zenean, Bizkaian indartsuen.\nTestuingurua.\nAduanen itomena, gerra giroan.\nEuskal lurraldeen erregimen fiskala aldatzeko Espainietako Koroaren ahaleginak hainbat matxinada eragin zituen XVIII. mende osoan: 1718an mugen inguruan, eta 1766an merkatuen liberalizazioaren ondorioz. Aldiz, artean, tokiko eliteek eutsi egin zioten foru antolamendua aldatu gabe. 1778ko Merkataritza Libreko Erregelamenduaren helburu nagusia Probintzia Salbuetsiak direlakoen (alegia, Hego Euskal Herriaren) gainean presioa egitea zen, aduanak kostaldera eraman zitzaten, eta bertako eliteek senti zezaten probetxugarriagoa zitzaiela hori eta ez Ebroko aduanak mantentzea. \n1778ko Erregelamendu horren bidez, euskal lurralde horietako kostaldeko portuak eta produktuak atzerritartzat hartuak izan ziren. Bada, Nafarroa Garaiko merkatariek areagotu egin zuten salerosketa Frantziarekin eta beste euskal lurraldeekin, 1808 arte, areago urrunduz Espainiar Koroaren lurralde komunetik. 1786an, Nafarroa hegoaldeko hainbat herri (Milagro, Faltzes, Martzilla, etab.) kexu ziren Gaztelako aduanetako zerga larriek beren ardoei zekarzkieten galera handiengatik.\n1804ko Trafalgarko guduan, oro har, monarkiako eta, zehazki, Euskal Herriko ontzidia oso kaltetuta atera zen. Euskal Herriaren itsas merkataritza eta bokazio atlantikoa biziki hondatu ziren, Britainia Handiaren mesedetan. 1811tik 1823ra, bestalde, Ameriketako askotariko lurraldeek independentzia aldarrikatu zuten. Euskal burgesiak eta Erriberako jauntxo lur-jabeek Ebroko aduanak kentzeko bultzatzen zuten.\nFrantziako Iraultzaren lorratzean, Konbentzioaren Gerra piztu zen; Iberiar Penintsulako Gerrak jarraitu zion, eta San Luisen Ehun Mila Semeak 1823an. Aztoramendu horrek sakonetik astindu zituen Euskal Herriko bertako egitura politikoak, gizartea eta ekonomia. Gainera, Espainietako Koroaren diruzaintza hondoa jota zegoen. Monarkiak diru sarreren premia larria zuen, baita zerbitzu militarrerako soldaduena ere.\nNazio-estatuen eraso ideologikoa.\nXVIII. mendetik monarkia ilustratuek zentralizaziorako joera areagotu ahala, beren ideologia zabaldu zuten. 1766an, Espainietako Koroak lehen liberalizazio erregelamendua onartzearekin batera, gaztelania ez beste hizkuntzatan argitaratzeko debekua ezarri zen Karlos III.aren agintaldian (Inperioaren hizkuntza nazionaltzat hartua), baita molde berean jokatu hezkuntzan ere, gaztelania irakats hizkuntza bakarra izatea aginduz (1768). 1766ko matxinadaren ostean, Jesusen Lagundia kanporatua izan zen, Euskal Herrian oso errotua.\nManuel Godoy ministro ahalguztiduna gobernura heltzean, mikaztu egin ziren harremanak Hego Euskal Herriko aldundiekin. Godoyk foruak errotik kendu nahi izan zituen, aduanen auzian, zergen eta soldadutzaren gaian eta aldundiekin izandako bilkuretan (Konbentzioaren Gerraren aurretik, bitartean eta ondoren). Hego Euskal Herriko erakundeek, beren aldetik, mekanismoak sortu zituzten beren interes komunak babesteko: Euskalerriaren Adiskideen Elkartea (1764), edota aldundi nagusien konferentzia politikoak 1775etik aurrera, \"Herrialdeko konstituzioa babesteko eta betikotu nahi duten senidetza sendotzeko\" (Bilbo, 1793ko urriko aktan bildutako adierazpena).\nTentsio horiek Bilboko Zamakolada matxinadan azaleratu ziren berriz (1804), Godoyk zuzenean kudeatuko zuen portu bat Abandon eraiki nahi izan zuenean, foruen gainetik. Aldi berean, gobernuaren babespean, hainbat idazlan argitaratu ziren foruak Gaztelako erregeek esleitutako pribilegioak (eta ez berdinen arteko ituna) zirela justifikatzeko, eta, beraz, haiek kentzea ere koroaren erabakia zela: \"Diccionario geogr\u00e1fico-hist\u00f3rico de Espa\u00f1a\", Espainiako Historiako Errege Akademiarena (1802); \"Noticias hist\u00f3ricas de las tres provincias vascongadas en que se procura investigar el estado civil antiguo de \u00c1lava, Guip\u00fazcoa y Vizcaya, y el origen de sus fueros\" (Madril, 1806-1808), Juan Antonio Llorenterena, Espainietako Koroak agindu eta ordaindutako lau liburukiko azterlana, aldundi nagusien ahalmenaren oinarri teorikoen kontra; Jose Maria Zuaznabarren \"Ensayo hist\u00f3rico-cr\u00edtico de la Legislaci\u00f3n de Navarra\" (1820); Tomas Gonz\u00e1lezen lana; etab.\nIdazlan horien kontra, hainbat euskal egilek apologia deitutako idazlanak onduz erantzun zuten. Lehendik ere bertako agintaritza iturriak babesten zituzten liburuak argitaratu baziren ere, orain areagotu egin ziren, gaztelaniaz gehienean. Batzuetan, zentsura pasa behar izan zuten eta ez ziren argitaratu. Jatorrien eta antzinatasunaren inguruko eztabaidan Pedro Pablo Astarloak \"Apolog\u00eda de la lengua bascongada o ensayo cr\u00edtico filos\u00f3fico de su perfecci\u00f3n y antiguedad\" argitaratu zuen (Madril, 1803), Historia Akademiaren \"Diccionario\" hiztegiari erantzunez. Juan Mateo Zabalak \"Antxinako euskaldunen alabantzak\" argitaratu zuen euskaraz. Juan Antonio Zamacolak, erbestean zela, \"Historia de las naciones bascas\" argitaratu zuen Auchen 1818an; bertan, probintzien historiak gainditu eta euskaldunen batasunera deitu zuen, eta \"antzinago lege eta ohiturak\" iraunaraztera. \nOrdu arte foru erakundeek ez zuten ardurarik agertu euskarari buruz, baina ordutik aurrera Bizkaiko Batzar Nagusietan euskara erabiltzen hasi ziren, baita agirietan ere. Bestalde, 1808ko Baionako Espainiako Konstituzioan, euskal ordezkariek beren eragozpenak adierazi zituzten, beren estatus desberdina gogoraraziz. Montehermosoko kondeak ondorengoa adierazi zuen Arabaz:\nIldo beretik mintzatu ziren Luis Gaintza eta Miguel Escudero nafar ordezkariak:\nMonarkia absolutista, aldi baterako.\nFernando VII.a espainiar Borboi erregea, Antzinako Erregimenaren jarraipenaren aldekoa, 1814an itzuli zen tronura. Euskaldunek \"Desiratua\" deitu zioten hasieran, foruak zin egin zituen, baina espainiar zentralizazioa ez zen eten, pixkanaka foruak kaltetzen zituzten erreforma berriak onartuz. Errege horrek eten bat izan zuen bere agintaldian: 1820-1823ko Hirurteko Liberala, frantses ereduaren arabera, laburki Konstituzioa berrezarri zuena. Euskaldun ia denak konstituzionalismoaren kontra zeuden; hasteko, soldadutzara deituak izan ziren hartara behartuta (\"kintak\"). Partida absolutistak eratu ziren erregimen berriaren kontra. Epe hori amaitu zenean (1823), ospakizun bat egin zen Markina, Xemein eta Etxebarrin, bertsoz alaitua.\n1829an, Nafarroako Erresumako parlamentu jurisdikzionala, Gorteak, biltzeko deia egin zen, historian azkeneko aldiz; Erresumako Aldundia, berriz, 1836ko irailaren 6an bildu zen azkenekoz, kontraforuen aurka protesta egin ondoren indarrez desegina. 1833ko urrian, Fernando VII.a hil zen, eta tronuko ondorengotzari buruzko gatazka piztu zen, aukerak bi zirela: haren alaba Elisabet II.a, Maria Kristina Bi Sizilietakoa erreginordeak ordezkatua, ala Karlos Maria Isidro Borboikoa, hildakoaren anaia.\nLehen Karlistaldia.\nMadrilgo liberalek Maria Kristina erreginordea igo zuten tronura. Aldundi nagusiek aho txikiaz aitortu zuten erregina, Nafarroan izan ezik, baina berehala Hego Euskal Herri gehiena altxa zen Karlos errege-nahiaren alde, baita hiriburuetan ere hasiera batean: Lehen Karlistaldia piztu zen. Espainietako Erresumaren administrazio homogeneizazioa agindu zen, erresuma probintziatan banatzeko Javier de Burgosen plana 1833ko azaroaren 20an dekretu bidez onartu zenean. Euskal Herrian, horrek berretsi egin zuen herritar gehienenen haserrea, gatazka hauspotuz.\nKarlos errege-nahiak ez zituen berehala euskal foruak zin egin. Aldiz, hurrengo bi urtean egin zuen, euskal lurralde guztietan. Tomas Zumalakarregi altxa zen eratutako milizia guztien buru, euskal herritarren artean ospe itzela hartuz eta konfiantza piztuz. Haren mendeko tropetan, bi talde ideologiko elkartu ziren: apostolikoak eta foruzaleak. Haren garaipen militarren itzalean, Euskal Herrikoak ez zirenen susmorako, euskal herritar karlistak \"Nafarroako errege eta Bizkaiko (Baskongadetako) jaun\" titulua emateko zorian izan ziren Zumalakarregiri. 1835eko ekainean, baina, Zumalakarregi zauritu eta hil egin zen, eta gerrak beste joera bat hartu zuen.\n1835etik, gerra gogorik gabe luzatu zen, foruak galtzearen beldurrez. Liberalak karlisten programatik foruen kausa banantzen saiatu ziren. 1836ko abuztuaren 13an, Cadizko Konstituzioa berrezarri zen eta, luze gabe, , ekainaren 18koak, administrazioa berdintzeko espainiar agintarien bidea zelaitu zuen: Espainiako oinarrizko lege testu berriak hutsean uzten zuen Euskal Herriko lege eta erakundeen errealitatea, hari ezikusia eginez. Neke orokorraren adierazgarri, Madrilera egindako erasoaren porrotaren ondoren, 1838ko Mu\u00f1agorriren bertsoek nolabait foruak salbatzeko beharra nabarmentzen zuten, \"foruak eta bakea\" goiburupean.\nSubiranotasunaren transferentzia.\nBergarako besarkadaren ekintzak jarri zion amaiera Lehen Karlistadiari. Agiriak idazkera bihurria zuen. Bertan, Baldomero Espartero jeneralak \"gogotsu gomendatuko\" zion Espainiako Gobernuari Euskal Herriko legeak eta instituzioak errespetatzeko, tarte zabala utziz interpretaziorako erabakia zehazteko orduan.\nLorenzo Arrazola Grazia eta Justiziako orduko ministroaren arabera, esaldiak \"batasuna lotura handi guztietan\" esan nahi zuen. Korrejidoreak kendu egin ziren, baina trukean, gobernadore zibil bana ezarri zen euskal lurraldeotan. Foruzaleen iritziz, foruen 'berrespen' lege horrek ezarritako estatusak talka egiten zuen bete-betean Hego Euskal Herriaren beraren oinarri konstituzionalekin: oximoron bat. Lege horrek amaiera eman zion 1727ko Hitzarmenetik Hego Euskal Herriak, oro har, eta Arabak, Bizkaiak zein Gipuzkoak, zehazki, gordetako estatus politikoari. Euskal herritarren subiranotasuna ez zegoen legez jada beren eskuetan.\nGerra artean.\nNafarroako Foruak Eraldatzeko Legea.\n1840ko otsailean, Bizkaiak, Gipuzkoak eta Arabak uko egin zioten beren autogobernuan, foruetan, aldaketak egiteari. Aldiz, bestelako giroa zebilen Nafarroan: bertako probintziako (ez Erresumako) aldundi berriak mandatari batzorde bat eratu zuen Madrilera joateko, negoziazio agindu bat zeramala, 1839ko urriko Foruak Berresteko Legean oinarritua. Nafarroan, askok uko egiten zioten beren autogobernua negoziatzeari, baina beste batzuek, Jose Yanguas Mirandak, adibidez, zioten Foru Orokorra, Nafarroako oinarrizko konstituzio-agiria, zaharkituta zegoela. Jose Yanguasen ikuspegia Donostiako udalbatzak babestu zuen, Migel Antonio, Tomas Zumalakarregiren anaia, buru zuela.\nBatzordeak negoziatzeko sei puntuko zerrenda bat prestatu zuen. Gauzak, ordea, bestela gertatu ziren. Zazpi urteko gerra luzearen ondoren, Nafarroak okupatuta jarraitzen zuen, Espainiako Gobernu autoritarioak izendatutako probintziako aldundi batek zuzenduta eta negoziatzeko ia gaitasunik gabe. Madrilgo gobernua militarren eskuetan geratu zen 1840ko maiatzean, Espartero jenerala gobernatzaile aukeratu zuten, eta gobernu buruzagitzara uztartu.\nForuen abolizioa armadaren okupazioaren pean.\nProbintzia Baskongadoek harriduraz ikusten zuten Nafarroaren inguruko gertaerak, eta utzi egin zituzten Madrilgo gobernu ordezkariekin zituzten elkarrizketak. 1841 abuztuko Foruak Eraldatzeko Legearen ostean, tentsioak gora egin zuen, eta Araba, Bizkai eta Gipuzkoako aldundiek egindako foruen aurrez aurreko defentsari Esparteroren gobernu zentralak Hego Euskal Herrira tropak bidaliz erantzun zion. Abolizio Dekretu batek jarraitu zion, Gasteizen emana, Espainiako gobernuaren armadak okupatuta zegoela (1841eko urria).\nUrriko Dekretuak Pirinioetara eta kostaldera eraman zituen aduanak, eta atzerriko salerosketarako portu deklaratu zituen Donostia zein Pasaia. 1842ko urtarrilean, murrizketa gehiago ezarri ziren, Araba, Bizkai eta Gipuzkoako administrazioa, justizia, eta gobernua Espainiako probintziekin erabat parekatuz; pase forala ere indargabetuta geratu zen, eta Esparterok berak probintziako aldundiak ezarri zituen, jatorrizko aldundi nagusiak baliogabetzen zituztenak. Lurralde bakoitzeko (foru) aldundi nagusiak, berriz, erresistentzia pasiboari lotu zitzaizkion, beren erakunde, diruzaintza, eta zerbitzu militarreko ezaugarriei eutsiz, alegia, Espainiako armadan zerbitzatzeari uko eginez.\nGarai \"neoforala\".\nAraba, Bizkai eta Gipuzkoako 1841eko itopuntua Espainiako gobernura Ram\u00f3n Mar\u00eda Narv\u00e1ez eta bere Hamarkada Moderatua heltzean amaitu zen. Narv\u00e1ezek legezko konponbide bat agindu zuen, foruen jarraipenerako estatutu mugatu baina nabarmen bat (1844ko uztaila). Foruei eusteko handia izan zen, une horretan, Pedro Ega\u00f1ak egindako lana. Betiko galdu ziren, baina, lehengo aduanak, bertako auzitegi sistema eta foru pasea. Euskal mendebaldeko hiru lurraldeok oreka zaileko estatus bati eman zioten hasiera, \"garai \"neoforal\" bitxi bat\", deitu izan zaion bezala. Hurrengo ia 30 urtean, probintzia horietako agintariek saihestu egin zuten subiranotasuna berreskuratzeko (\"berrintegrazio\") eskaerak gehiagotan egitea eta, trukean, ziurtasunik gabeko bake batean mantendu zen, zerga gaietarako eta zerbitzu militarrerako Espainiako Gobernuarekin \"ad hoc\" negoziazioetan oinarritua, adibidez, Espainiar-Marokoar Gerran (1859-60). Espainiako aztoramendu eta desegonkortasunaren aldean, baina, Hego Euskal Herria \"oasi\" bat bihurtu zen.\nHerriak mesfidantzaz begiratzen zituen elite liberalak: Lehen Karlistaldi arte uzkur izan ziren foruekiko, eta Espainiako Konstituzioaren oso zale agertu ziren, baina 1834tik aurrera bere egiten hasi ziren foruen ikurra, Europan zabaltzen ari zen erromantizismo giroak zipriztinduta eta ohiko bilakatutako administrazio zentralaren erasoei aurre egiteko. Talde horretan nabarmendu ziren Novia de Salcedo, Sagaseta de Ilurdoz, Ega\u00f1a, Moraza, Barroeta-Aldamar, Lersundi, Ortiz de Zarate, etab. Garai horretan indartsu loratu zen euskal erromantizismoa; Jose Maria Iparragirre nabarmendu zen, euskal herriaren gogo eta kezken bozeramaile bilakatu zen, arrakasta handiz, tartean \"Gernikako Arbola\" abestia zela. Espainian, aldi berean, Euskal Herriko estatusa Espainiako lege eta administrazio unitario orokorrarekin berdintzeko ahotsak harrotzen ziren; aldiz, ahots aurrerakoi gutxi batzuk euskal foruen alde mintzatu ziren, horiek berdintasunaren alde zituzten bertuteak goretsiz. Bizkaian pixka bat lehenago bezala, Gipuzkoako erakunde batzuk euskara balioesten hasi ziren, adibidez, lanpostu publiko batzuetarako hizkuntza nahitaezkotzat hartuz.\nAldi horretan, hainbat gizarte eta ekonomia garapen garrantzitsu gertatu ziren. Santa Ana de Bolueta, Euskal Herriko lehen fabrika kapitalista, 1841ean sortu zen barnealdeko aduanak kentzean, Espainiako ordu arteko gremio harremanak hautsiz eta, trukean, ugazaba-enplegatu harremanak hobetsiz. Aduanak kostaldera eramatearen ondorioz, merkatu gatibu bat sortu zen Espainiarekin, harekiko aduanak bertan behera utzita; Ybarra merkatari familiak ondo baliatu zuen aukera, bere produktuei herrialde horretan aterabidea emanez.\nAldi berean, kanpoko merkatuekin lehiatu ezinik burdinolak azkenetan ziren unean, ybarratarrek labe garaien Bessemer sisteman inbertitu zuten, burdingintzan burdinolen errelebua hartuz. Familia horrek, aldi berean, Banco de Bilbaoren sorrera bultzatu zuen (1857). Industria-finantzetako burgesia berriak burdinbidea sustatzearen alde apustu egin zuen; burdinbide sarearen hedakuntza, baina, Madriletik abiatuta izar formakoa, Espainiako hiriburuan diseinatu zen (1864. urtean, Irunera heldu zen, eta Frantziako sarearekin bat egin).\nHego Euskal Herria, altxamendu karlistaren erdigune.\n1872an apirilean, gerra piztu zen euskal lurraldeetan, Espainiako desegonkortasun handiko une batean: hil horren 21ean, entrenamendu gabeko milaka boluntario elkartu ziren Orokieta-Erbitin (Nafarroa); asaldura Bizkaira zabaltzen hasi zen luze gabe. Hasierako eztanda, baina, hutsaldua izan zen 1872ko maiatzaren 24an, Bizkaiko Aldundi Nagusiko ordezkariek eta Francisco Serrano espainiar jeneralak Zornotzako ituna sinatu zutenean. Aldiz, zeinek bere aldean ez zuen itunerako bilatzen zuen babesik aurkitu, eta gatazka militarrak jarraitu egin zuen.\nKarlos errege-nahiak uko egin zion hasieran Gernikan foruak zin egiteari, baina 1874an egin zuen euskal herritarren leialtasuna galtzearen kezkaz. Gipuzkoan ere berdin egin zuen, Ordizian. Karlistak sendo egin ziren landa eremuetan, baina ez ziren gai izan euskal lurraldeetako hiriburuak hartzeko, espainiar militarren gotorleku nagusiak, baita burgesia liberalaren erdigune ere. Azken horiek askotariko interesak agertzen zituzten, baina foruen aldekoak ziren gehienean.\n1874ko abenduaren 31ko altxamendu militarraren ondoren, Alfontso XII.a aldarrikatu berriak dei bat egin zien Azkoienen euskal karlistei armak utzi eta \"nire amaren zetroaren pean hogeita hamar urtetik gora izan zenituzten abantailez gozatzera\". Bere hitzek ez zuten erantzunik izan karlisten aldean eta, geroko hitzarmen ahaleginak ahalegin, 1875eko abuztuaren 11ko dekretuz, Espainiako gobernuak soldadutzara 100.000 pertsona biltzeko agindu zuen karlisten eta euskal herritarren altxamendua itotzeko.\n1875eko udan Katalunian karlistak garaituak izan ondoren, Alfontso XII.a.aren aldeko espainiar gobernuko armadak iparraldera jo zuen Nafarroa Garaira lehendabizi, aktibo zebiltzan 35.000 euskal karlista zain zituztela. Espainiako gobernuaren 150.000-200.000ko armada erraldoiak, baina, Iru\u00f1ea eta eremu karlista osoaren kontrola hartua zuen 1876ko otsailerako. Horietatik, 40.000 gerlari Probintzia Baskongadoetan finkatu ziren ondoren, eta gerra legea ezarria izan zen. Ez zen gerra amaierako itunik izan 1839n bezala. Karlisten porrotak mendetako euskal autogobernuaren amaiera ekarriko zuen.\nForuen abolizioa gerraostean.\nGerra bukatu berritan eta Canovas del Castillok Espainiako hauteskundeetan indartsu irabazi eta gero, 1876ko Apirilaren 6ko Errege Agindua eman zen, Araba, Bizkai eta Gipuzkoari \"probintzia garaituak\" deitzen ziena. Agindu horren lorratzean, Canovas del Castillok lurralde horietako hamaika (gero hamabi) ordezkariko batzorde batekin biltzea beste aukerarik ez zuen ikusi. Ate itxiko negoziazioetan aritu zen hiru euskal foru aldundi horietako agintariekin, Batzar Nagusiak zokoratuz. Gerrak iraun bitartean, foru aldundiak hiriburuetan geratu zirenez, agintari horiek liberalak ziren, baina mende luzetako autogobernuari eustearen aldekoak.\nEtsipenez, Madrilgo Probintzia Baskongadoetako parlamentariek, guztiak ere liberalak, beren eserlekuak utzi zituzten isiltasun ozen batez. Antonio Canovas del Castillo lehen ministroak bultzatutako legeak Bizkai, Araba eta Gipuzkoako erakunde sistema indargabetu zuen. Lehen ministroak adierazi zuenez, Abolizio Legea \"zigor lege bat\" zen, eta bermatu egiten zuen \"batasun konstituzionala Espainia osora hedatzea\", 1876ko ekainaren 30ean ezarritako Konstituzio zentralistaren arabera. Administrazio unitario eta zentral bat ezarriko zen, espainiar-gaztelar eredu baten arabera moldatua. Hala ere, Canovas del Castillok diseinatutako Abolizio Legeak tarte bat uzten zuen irekita hura ezartzeko orduan modu batera edo bestera jokatzeko. 1876ko uztailaren 21eko lege horren lehen artikuluak zioenez:\nPentsatuz 1841eko Foruak Eraldatzeko Legeak, Nafarroako Erresuma Espainiako beste probintzia bat bihurtu zuen legeak, aldaketa berriak ezartzeko Espainiako Gobernuaren asmoetatik salbu utziko zituela, nafar ordezkariek ez zuten, hasiera batean, parte hartu Probintzia Baskongadoetako (foru) aldundi nagusien eta Espainiako Gobernuaren arteko eztabaida tirabiratsuetan. Aldiz, luze gabe ikusi zuten Espainiako Gobernuak haientzat ere plan bat bazuela.\nProbintzia Baskongadoetako Ekonomia Itunaren sorrera.\nGerraostea, gerra legearen erdian.\nLurraldeotako foruak bertan behera utzi zirenean, hainbat gairen mataza geratzen zen ebazteko, adibidez, zerga bilketa eta zerbitzu militarra. Aldundi nagusiek autogobernuari eta gerra aurreko \"status quo\"ari eusten zioten. Okupazio militarraren erdian, adierazpen askatasuna eta manifestazioak debekatu ziren, bereziki zapalduz foruen aldeko edozein adierazpen edo aldarri. Araba, Bizkai eta Gipuzkoako larrialdi egoerak mutuarazita, euskal ordezkari politikoek beren aldarrikapena Madrilera eramatea erabaki zuten, egunkari bat plazaratuz: \"La Paz\". Foruen aldeko Hego Euskal Herriko ordezkari zahar eta gazteen kolaborazioak argitaratzen zituen.\nEspainiako lehen ministroak, baina, autogobernuaren zantzu guztiak kentzen joan nahi zuen. Espainiako Konstituzio berriak, izan ere, botere errealik gabe utzi zituen diputazioak eta udalak, gobernu zentralaren eta gobernadore zibilen agindupean jarriak. Nolanahi ere, Canovas del Castillo pragmatikoa zen; gotorleku militarrez, aduanez, eta hiriburuetako auzitegiez aparte, Espainiako gobernuak ez zuen ia azpiegiturarik mendebaldeko euskal lurraldeotan. Horrez gain, gutxi ezagutzen zuten euskal lurraldea.\nNafarroako ordezkariek Araba, Bizkai eta Gipuzkoarekiko tentsioetatik kanpora gera zitezkeela uste zuten,1841eko Foruak Eraldatzeko Legeari atxikiz. Aldiz, Canovas del Castillok lau euskal lurraldeekin elkarrizketak hastear zegoela, Nafarroako ordezkariek beren aldetik jokatzen zutela ikusi zuen, eta aukera ederra iruditu zitzaion ordezkari horien posizio bakartia baliatuz, \"Lege Hitzartua\" kentzeko, adieraziz hori guztiz zilegi zela, hura parlamentuko lege arrunt bat besterik ez zelakoan. Nafarroaren zerga kuota aldatu gabe zegoen 1841etik eta, beraz, erabaki zuen hori aldatzea: 1876ko ekaineko Espainiako Aurrekontuen Legean egin zuen, 24. artikuluaren bidez eta Nafarroa Espainiako probintzia arrunt batekin erabat berdinduz.\nLege horri buruzko atariko eztabaidetan, agerian geratu zen zulo bat zegoela Espainiako gobernuaren eta euskal herritar ordezkarien artean; Canovas del Castillok berretsi zuen gerra amaierako 1839 eta 1841eko legeak gertutik ere ez zirela hitzarmen bat. Esan zuenez,\nTentsioak gora aldaketa politiko eta ekonomikoak gauzatu ahala.\nEspainiako Gorteek, azkenean, Gobernuak bultzatutako legea onartu zuten, 123 botoren babesaz, eta 11 diputaturen kontrako botoaz: Nafarroako zazpi parlamentarietatik lauk, eta gainerako zazpi euskal ordezkariek. Sortutako desegonkortasuna nabarmena zen eta, hori ikusita, gobernu zentralak erabaki zuen Manuel Aguirre de Tejada, Tejada de Valdoserako kondea (jurista ere baitzen), Nafarroara bidaltzea, beste adostasun batera heltzeko. Bada, elkarrizketa horren ondorioz, \"Tejada-Valdosera hitzarmena\" ponposoki deitu izan zena onartu zen, alegia, 19/2/1877 Errege Dekretua.\nErrege dekretu horren arabera, Nafarroak bere estatus administratibo desberdinari eutsiko zion Espainian. Horrek, baina, ez zituen Espainiako gobernuaren asmoak baretu: 1877ko Aurrekontuen Legeak zirrikitu berriak ireki zituen 8. artikuluan geroago zerga erreforma gehiago egin ahal izateko, Nafarroa Espainiako probintziekin guztiz berdintzeari begira. Bada, harridura handia piztu zen Madrilgo nafar parlamentari bat ere ez zelako konponbide horren kontra agertu, eta horrek zurrumurruak eragin zituen parlamentari horien jarrera eta damuzko azalpen arraroei buruz, iritzi zabaldua baitzen lege hori Nafarroako diruzaintzaren eta berezitasunen kontrako inposizioa zela.\nProbintzia Baskongadoetan, Bizkaiko foru erakundeek hartu zuten gidaritza foruak desegiteko Espainiako Gobernuaren aginduen kontra. Gipuzkoak eta Arabak, Bizkaiarekin bat egin arren, jarrera lasaiagoa hartu zuten; Bizkaiko Batzar Nagusiek intsumisioa agertu zuten, eta ondorengo adierazpena adostu:\nAdierazpen hori entzun berritan, Canovas del Castillok bertan behera utzi zituen berehala amore ematen ez zuten Bizkaiko Batzar Nagusiak. Horrekin askietsi ez, eta hurrena Bizkaiko Aldundi Nagusia desegiteko agindu zuen, 1877ko maiatzaren 5ean. Erabateko haustura instituzionala berresteko, Espainiako Gobernazioko ministroak agindu zuen Bizkaian aldi baterako probintziako aldundia eratzeko eta legedi orokorra Bizkaira hedatzeko. Gipuzkoa eta Bizkaiko foru erakundeak zatituta zebiltzan, eta eztabaida bizietan murgilduta, abolizioari kontra egitearen eta men eginez adostasun batera heltzearen aldekoen artean; alabaina, bigarren horiek nagusitu ziren, eta moztu egin zuten ordu arteko Bizkaiko foru erakundeekin zuten komunikazio ofiziala. Hurrengo hilabeteetan, aldundi horiek guztiek harremanetan jarraitu zuten Canovas del Castillorekin eta Jenaro Quesada jeneralarekin, okupazioko armadaren buruzagia Probintzia Baskongadoetan. Elkarrizketek, baina, ez zuten aurrerabiderik izan.\nAbolizioaren gauzapenaren azken ekintza, ordea, oraindik heltzeko zegoen, eta 1877ko udazkenean gertatu zen, 1877ko Azaroaren 13ko Errege Dekretuaren bidez. Bertan, Espainiako lehendabiziko zerbitzu militarrerako deialdia egiten zen eta, are, lehendabizikoz ere, Canovas del Castillok eskuak sartzen zituen Araba, Bizkai eta Gipuzkoako diruzaintzetan. Haserre bizia piztu zen orduan aldundi guztietan, onartezintzat jo, eta horretan ez laguntzeko deliberoa hartu zuten. Bada, Araba eta Gipuzkoako aldundi nagusiei lehengo jarrera lasaiagoak ez zien salbatu oraingoan Espainiako Gobernuaren erreakziotik: aldundi nagusi eta foru erakunde guztiak erabat desegitea eta probintziako aldundiak hiru lurraldeotan ezartzea. Gobernuak orain ezarritako ordezkariak lurraldeotako epaileen batzordeak ziren, estatuko Administrazioko kideak: Gipuzkoako buru Tadeo Ruiz de Ogarrio, eta Arabakoa Benito Maria de Vivanco.\nForuen aztarna: ekonomia itunak.\nCanovas del Castillok euskal ordezkariekin 1876ko apirilean egindako bilkuraren ondoren, Fermin Lasala Collado lagunarekin elkartu zen. Garai hartan, jada, donostiar duke ezkontideak honelaxe esan zion Ministroen Kontseiluko presidenteari:\nCanovas del Castillok \"gauzak era horretan tratatuz, uste dut elkar ulertuko dugula\" erantzun zion. Espainiar lehen ministro horren eta hiru euskal lurralde horietako agintari liberalen arteko negoziazioek lehendabiziko Probintzia Baskongadoetako Ekonomia Ituna eman zuten, 1878ko otsailaren 28an. Hasiera batean, aldi baterako konponbidea zen: 8 urte irautekoa. Era horretan, probintziako aldundiak lurralde bakoitzeko zergak biltzeko arduradun bilakatzen ziren, eta gero negoziazio bat egingo zuten gobernu zentralari eman beharreko diru kopuru orokor bat zehazteko.\nFermin Lasala bitartekari izandako hitzarmen hori Nafarroarako 19/2/1877 Errege Dekretuan oinarritu zen. Ekonomia Ituna \"Gaceta de Madrid\" kazeta ofizialean iragarri zen, eta itunaren \"irabazi politiko eta ekonomikoak\" goresten zituen: 1. Konstituzio ordena Espainia osora hedatzea. 2. Probintzia Baskongadoak zerbitzu militarrari lotzea. 3. Espainiako diruzaintzari ekarpena egitea Espainiako gainerakoek bezala. Dena den, une horretan, iragarritako ekonomia itun horrek ez zuen izenik; dekretu horretako \"concierto\" hitza ordena edo harmonia esanahiaz erabiltzen da, Uriartek nabarmendu duenez.\nGalderak piztu izan dira zergatik, puntu horretara helduta, Canovas del Castillok ez zituen gobernu eta kudeaketa mekanismo guztietan Probintzia Baskongadoak Espainiarekin berdindu. Uriarteren ustez, sortutako tentsioak Espainiako lehen ministroa konbentzitu zuen hiru aldundi horiekin adostasun batera heltzea beste konponbiderik ez zegoela altxamendu eta errebolta berriak eragozteko eta epe luzeko egonkortasuna lortzeko. Watsonen iritziz, bide beretik, itun horren bidez, Espainiako gobernuak teorian edozein sentimendu erregionalista desegitea lortzen zuen, industria garapenerako oinarri sendo bat jartzen, eta gobernu zentrala politiko eta administratiboki errotzen.\nForurik gabeko Euskal Herria Espainian.\nEuskal Herria kinka larrian.\nBi gerra karlistek Euskal Herriari utzi zioten hondamendi moral eta materialaren aztarna neurrigabea da. Mendetan Euskal Herriak zekarren endekapen ibilbidean puntu beherena jo zuen, Ildefonso Gurrutxagak nabarmendu duenez. Orduan, ahots batzuek herri gisa Euskal Herriaren azkena iritsi zela iragarri zuten, Elis\u00e9e Reclus geografo frantsesak, adibidez; justu gerra aurretik, 1867an artikulu bat idatzi zuen: \"Les Basques. Un peuple qui s'en va\" ('euskaldunak, badoan herri bat'). Antzekoa nabarmendu zuten Pariseko aldizkariek (\"A travers le monde\" eta \"Magasin pittoresque\") karlistaldia amaitu ondoko bi hamarkadetan, Gamazadaren testuinguruan (1893-1894), \"euskal askatasunen garaiaren amaiera\", \"jada nazioa ez den herria\" eta asimilazioa nabarmenduz. \n1875-1876ko Espainiako gobernuaren kanpaina militarreko 100.000 soldadu inguruek artean denbora batez jarraitu zuten euskal lurraldea okupatzen, kopuru hori pixkanaka jaitsiz joan zen arren. \"Okupazioko armadak\" (garaian deitzen zitzaion bezala) mantenua eskatzen zuen, eta hura herri xehearen lepotik egin zen; gainera, beste zeregin bat ere jarri zioten, \"ez baitu aintzatespen gutxiago merezi, nola den herrialde horretan [Gobernuaren armada] hain adoretsu borrokatu ondoren, hark herrialdea moralki baketzea\".\nGerraren amaieran eta hurrengo urteetan, euskal herritarrak samaldan atera ziren Ameriketako erbestera; estimazioen arabera, 200.000 pertsonak erabaki zuten atzerrira abiatzea, guztizko 800.000ko biztanleriatik XIX. mendean. Ildefonsok larriagotzat jotzen du Euskal Herriari emigrazio horrek eragin zion kaltea gerrak berak eragindakoak baino. 4.451 pertsona deportatuak izan ziren, gehienak Nafarroatik (probintzia horretako biztanleriaren % 1). XIX. mendearen bigarren erdialdean, Hego Euskal Herriko kostaldeko kideetan ez bezala, Araba eta Nafarroako ekonomia pixkanaka moteldu egin zen, lurrari lotuta geratuz eta nekazariz, baserritar txikiz, landako jauntxoz eta lur-jabe aberatsez osatutako biztanleria batez.\nMendearen hasieran Nafarroak, biztanle gehieneko lurraldeak, eta Arabak demografia nabarmen igo bazuten ere, mendeak aurrera egin ahala, Nafarroak utzi egin zion biztanle gehieneko lurraldea izateari. XIX. mendearen azken herenean, Araban eta, hasieran, baita Gipuzkoan ere, biztanleriak behera egin zuen; trukean, demografia hazi egin zen kostaldeko lurraldeetan, industria astunaren, turismoaren eta hiriguneen pisuagatik, era ikusgarrian Bilbon eta Bizkaian industrializazioaren epelean (ikus Ondorio demografikoak atala \"Industrializazioa Euskal Herrian\"\"\" artikuluan).\nBaskongadetako Ekonomia Ituna, erreboltaren baretzaile.\nHego Euskal Herriko ekonomiaren interesak orain estatuaren aduanen babesa zuten, Espainiako merkatu gatibuari esker. Espainiako Gobernuaren plana Probintzia Baskongadoetako Ekonomia Ituna aldi baterako bakarrik ezartzea zen. Hala ere, industria garapen, inbertsio eta diru sarrerei dagokienez, arrakastatsua izan zen.\nOnuradun nagusiek, alegia, Espainiako Gobernuak eta bertako hiriko burgesiak, berehalako interesa agertu zuten Ekonomia Itunaren formula beste zortzi urtez berritzeko, eta gehiago. Euskal herritarrek foruen defentsan elkar hartuz 1876tik 1878ra bildutako indarrak ez zuen luzaro iraun krisi politikoaren txarrena pasatakoan; orain hauteskundeetara aurkezten zen Karlismoak bere egin zituen foruzaletasunaren eskariak.\nEkonomia eta administrazio arloko diseinu instituzional berriak hauspotuta, Bizkaiak oparoaldia bizi izan zuen emaitza ikusgarriekin; Bilbo Handia ekonomia garapenaren gune erreferentzial bat bihurtu zen Europako testuinguruan. Euskal herritarren arteko interes zatiketa, baina, aurki geratu zen agerian eta, ondorioz, foruen aldeko mugimendu zabala sakabanatu egin zen. Era horretan, goi klase industrialaria Espainian integratzen joan zen. Nafarroan, foruen berrezarpen osoaren aldeko mugimendu politikoaren arrakastak zertxobait luzaroago iraun zuen, Arturo Kanpion abokatuak zuzenduta; hala ere, haien eskaerak gero eta gehiago sartzen ziren hauteskundeko karlismoan 1886tik aurrera.\nIndustrializazio masiboa, inmigrazioa.\n1876 arte XIX. mendean, oro har, oso motel hazi zen demografia Euskal Herriko lurralde guztietan. Joera hori, ordea, aldatu egin zen azken hamarkadetan: Gipuzkoan hazkundea % 25ekoa izan zen 1857tik 1900era; Bizkaian, are, % 94koa. Bizi hobe baten promesaz, biztanle talde handiak hurbildu ziren industriaguneetara, era horretan hiriak eta hiri inguruak biztanleriaz elikatuz. Etorkinak Euskal Herriko barnealdetik heldu ziren hasieran, eta Gaztelako mesetatik gero. Industria diseinu kapitalista berria elikatzera heldutako jende samaldaren etorrerak era guztietako desorekak eta arazoak sortu zituen, azpiegitura faltak, baliabiderik ez bideratzeak eta aurreikuspen ezak eraginda. Egoera latzetan metatutako herritarrek proletario klasea berria osatu zuten, batez ere Ibaizabal itsasadarraren ezkerraldean.\nBizkaian, populazio-hazkunde prozesua 1811n hasi zen, Antzinako Erregimena deuseztatzen joan ahala, desamortizazioak gertatu eta landa eremu asko geratu baitzen ereiteko. 1841ean prozesua azkartu zen lurralde horretan, %0,5 eta %1 arteko hazkunde tasak lortuz. Industrializazioarekin meatzaritza eta fabriketarako eskatzen zen laneskuak milaka etorkin erakarri zituen, lehendabizi auzoko euskal eskualdeetatik familian eta, geroago, Espainiako hainbat tokitatik, Euskal Herrira etorkin heldutako lehen jende samalda handia. Inmigrazio masibo hau bereziki Bilbo Handian izan zen nabarmena, baina industria eratu zen beste gune batzuetan ere nabaritu zen.\n1877tik aurrera Bigarren Karlistaldia bukatuta, leherketa demografikoa hasi zen Bizkaian; meatzaritzaren hazkundeak eta industrializazioak demografiaren hazkunde tasa urteko %2ra eraman zuen, momentu horretara arte inoiz egondako handiena. Hazkunde hori azaltzeko barne faktoreak begiratu behar dira, alde batetik, eta inmigrazioak izandako rola, bestetik. Bizkaian, betiere, jaiotza-tasa %33tik %35era igo zen 1800-1877 tartean; heriotza-tasa, berriz, \u203028tik (1787) \u203023ra (1877) jaitsi zen. Beherakada hori nabarmena izan zen haurren artean: 1800ean jaiotako 1.000 umetik 350 bederatzi urte bete aurretik hiltzen ziren, eta 1877an 250 ziren, industriaren goraldi handiaren bezperan. Berehala lehen sindikatuak sortu ziren 1879tik aurrera, sozialistak bereziki, langileen bizi eta lan baldintzak babesteari begira. 1890ean, sozialistek Euskal Herriko lehendabiziko greba orokor modernoa antolatu zuten Bilboko itsasadarreko ezker eskualde osoan.\nEtorri berriek ez zuten arrazoirik ikusten beren harrerako herrialdeari eta haren ugazabei atxikitzeko. Mugimendu sozialista berriak, bada, espainiar nazionalismoa besarkatu zuen masak elkartzeko baliagarria zelakoan. Euskal nortasunaren berezitasunak desagerraraztea bultzatzen zuten, \"elkarren ulermenaren eta anaitasunaren kontrakotzat\" jotzen zituzten neurrian eta, are, sozialistek (\"La lucha de clases\" astekarian) euskal kultura eta hizkuntzaren adierazpenak erreprimitu zitzala eskatzen zioten gobernuari. Egoera horretan, baserria eta mundu tradizionala lehengo egoerara bueltatzeko modu gisa ikusten zuten karlista izandako askok, horietako batzuk elitekoak; euskal nazionalismoaren hastapenak izan ziren, askotan Euskal Lore Jokoei eta antzeko ekimeni lotuta.\nBerdintze ahaleginen kontra, euskal abertzaletasunera bidean.\nBurujabetza galtzearekin eta Nafarroaren euskal identitate ezaugarrien atzerakadarekin kezkatutako politika eta kultura arloko pertsona publikoek Euskal Elkargoa sortu zuten Nafarroan 1877an, baina programa osoki politiko bat saihestuz eta kultura ospakizunetan eta ekimenetan arituz, adibidez, Lore Jokoetan parte hartuz (1852an egin ziren lehenengo aldiz). Bilbon, aldiz, Fidel Sagarminagaren eskutik, Euskal-Erria elkartea sortu zen 1879an, Euskal Batasunaren Alderdi Foruzalea eta Euskal-Nafar Batasuna alderdiak aurrekari zituela; foruak berrezartzea zuen helburu, eta fronte politiko zabal moduan antolatu zen.\nTejada-Valdosera hitzarmena deitu izan den dekretuak ez zituen gauzak bare utzi Nafarroarentzat. Nafarroaren administrazio berezia aitortu arren, irekita uzten zuen bidea Espainiako estatuko diruzaintzak Nafarroari zerga arloko betekizun gehiago ezartzeko. Hamarkada bat eta gehiago geroago, lan hori Germ\u00e1n Gamazo espainiar ministroak hartu zuen: zerga arloan ere Nafarroa Espainiarekin guztiz berdintzeko ahaleginak nafar herriaren eta erakunde publikoen altxamendua piztu zuen, Gamazada deitu zena (1893-1894). Protesta handi horrek Sabino Aranaren euskal abertzaletasun politikoaren sorrera ere ekarri zuen berehala, Bizkaian loratua.\nAraba, Bizkai eta Gipuzkoan, Ekonomia Ituna (28/02/1878 Errege Dekretua) hasiera batean zortzi urterako onartu (eta gero zortzi urtero berritu) zen bezala, Nafarroarako 19/2/1877 Errege Dekretuak (Tejada-Valdosera) 1927 arte iraun zuen indarrean aldatu eta eguneratu gabe. 1879ko azaroaren 4an, gerra legearen aldia amaitu zuten, eta Hego Euskal Herrian indargabetutako Espainiako berme konstituzionalak ezarri ziren legez; une horretatik aurrera, gobernuak izendatu beharrean, aldundiak hautespen bidez aukeratu ziren."}
{"id": "884453", "revid": "512", "url": "https://eu.wikipedia.org/wiki?curid=884453", "title": "Robert Gu\u00e9\u00ef", "text": "Robert Gu\u00e9\u00ef (Kabakouma, Mendebaldeko Afrika Frantsesa, 1941eko martxoaren 16a - Abidjan, Boli Kosta, 2002ko irailaren 19a) Boli Kostako estatuburua izan zen.\nHerriko mendebaldean jaio zen eta yacouba tribukoa zen. Ouagadougoun eta Frantzian eskola militarretan ikasi zuen. 1990ean F\u00e9lix Houphou\u00ebt-Boignyk armadaren buru izendatu zuen.\nGu\u00e9\u00ef Henri Konan B\u00e9di\u00e9 presidente berriarengandik urrundu zen, eta B\u00e9di\u00e9k armadatik bota zuen 1997an.\nB\u00e9di\u00e9, berriz, estatu-kolpe batek bota zuen 1999an, eta Gu\u00e9\u00ef estatuburua izendatu zuten. 2000an Laurent Gbagbok garaitu zuen presidentetzako hauteskundeetan.\n2002ko irailaren 19an Gu\u00e9\u00ef erail zuten Abidjango Cocody auzoan, bere emakumearen eta bere seme-alaben ondoan, gerra zibilaren lehen orduetan."}
{"id": "884455", "revid": "1491", "url": "https://eu.wikipedia.org/wiki?curid=884455", "title": "Silikato mineralak", "text": ""}
{"id": "884456", "revid": "1491", "url": "https://eu.wikipedia.org/wiki?curid=884456", "title": "Fosfato mineralak", "text": ""}
{"id": "884457", "revid": "1491", "url": "https://eu.wikipedia.org/wiki?curid=884457", "title": "Sulfuro mineralak", "text": ""}
{"id": "884458", "revid": "1491", "url": "https://eu.wikipedia.org/wiki?curid=884458", "title": "Mineral oxidoak", "text": ""}
{"id": "884460", "revid": "1491", "url": "https://eu.wikipedia.org/wiki?curid=884460", "title": "Haluro mineralak", "text": ""}
{"id": "884461", "revid": "1491", "url": "https://eu.wikipedia.org/wiki?curid=884461", "title": "Karbonato mineralak", "text": ""}
{"id": "884462", "revid": "1491", "url": "https://eu.wikipedia.org/wiki?curid=884462", "title": "Sulfato mineralak", "text": ""}
{"id": "884465", "revid": "512", "url": "https://eu.wikipedia.org/wiki?curid=884465", "title": "Babanekita", "text": "Babanekita fosfato motako minerala da.\nEzaugarriak.\nBab\u00e1nekita fosfato-mineralaren formula kimikoa hau da: Cu3(AsO4)2 \u00b7 8H2O . Sistema monoklinikoaren arabera sortzen ditu kristalak."}
{"id": "884466", "revid": "15795", "url": "https://eu.wikipedia.org/wiki?curid=884466", "title": "Arazo egoeretan oinarritutako ikaskuntza", "text": ""}
{"id": "884467", "revid": "6950", "url": "https://eu.wikipedia.org/wiki?curid=884467", "title": "Problemetan oinarritutako ikaskuntza", "text": ""}
{"id": "884468", "revid": "6950", "url": "https://eu.wikipedia.org/wiki?curid=884468", "title": "Arazoetan oinarritutako ikaskuntza", "text": ""}
{"id": "884470", "revid": "58701", "url": "https://eu.wikipedia.org/wiki?curid=884470", "title": "Jos\u00e9 Joaqu\u00edn Ferrer Cafranga", "text": ""}
{"id": "884476", "revid": "512", "url": "https://eu.wikipedia.org/wiki?curid=884476", "title": "Letoniako Behin-behineko Gobernua", "text": "Letoniako Behin-behineko Gobernua ( ; 1918-1920) Letoniako Herri Kontseiluak 1918ko azaroaren 18an sortu zuen.\nHistoria.\nK\u0101rlis Ulmanis Nekazaritzako Batasuna-ko alderdi politikoaren liderra, Behin-behineko gobernuaren agintaria izendatu zuten. Abenduan ministerioak sortu ziren.\n1918ko abendutik 1919ko maiatzera arte, Letoniako lurraldeak (alemaniarren okupazioaz aske zeudenak) P\u0113teris Stu\u010dka- k zuzentzen zuen Letoniako Behin-behineko gobernu sobietikoaren agintearen azpian zeuden. Hilabete horietan, Ulmanisen gobernua Kurlandiara ihes egin zuen Alemaniako babespean egote. Ulmanisen gobernua alemaniarrekin bateratu zen 1919ko udaberrian eta elkarrekin Sobietar armadak Latgaletik kanpora bultzatu zituzten.\nUlmanisen gobernuak 1920ko otsailaren 21ean sinatu zuen Sobietar Errusiarekin armistizioa eta 1920ko abuztuaren 11 bake ituna.\n1920ko apirilaren 14tik 16ra hauteskundeak izan ziren Letonian eta honekin Behin-behineko Gobernua amaitu zen. "}
{"id": "884481", "revid": "65203", "url": "https://eu.wikipedia.org/wiki?curid=884481", "title": "David J. Thouless", "text": "David James Thouless (Bearsden, Eskozia, 1934ko irailaren 21a - Cambridge, 2019ko apirilaren 6a) eskoziar materia kondetsatuaren fisikaria izan zen. 2016an Fisikako Nobel Saria jaso zuen Duncan Haldanekin eta John Michael Kosterlitzekin batera materiaren fase topologikoei buruzko ikerketagatik.\nFisikako Wolf Saria jaso zuen ere 1990an."}
{"id": "884488", "revid": "56334", "url": "https://eu.wikipedia.org/wiki?curid=884488", "title": "Maitasun erromantikoa", "text": ""}
{"id": "884497", "revid": "448", "url": "https://eu.wikipedia.org/wiki?curid=884497", "title": "Wikimedia Fundazio", "text": ""}
{"id": "884499", "revid": "1545", "url": "https://eu.wikipedia.org/wiki?curid=884499", "title": "Khalifa Haftar", "text": "Khalifa Belqasim Haftar (; Ajdabiya, ) libiar militarra da, Libiako Armada Nazionalaren buruzagi gorena 2014tik aurrera.\nBizitza.\nAjdabiyan jaio zen, Zirenaika eskualdean, 1943 aldean. Bengaziko akademia militarrean ikasi zuen 1964-1966 bitartean, Sobietar Batasunean trebatu zen. Idris erregearen aurkako estatu kolpean parte hartu zuen 1969an. Kadafi koronelak boterea hartu zuen orduan, eta haren hurbileko aliatua izan zen Haftar. Estatu nagusiaren buruzagitza eman zion Kadafik. Bien arteko harremana 1980ko hamarkada bukaeran okertu zen. Izan ere, Txadeko gerran Libiako indarrak zuzendu zituen Haftarrek. Txadeko armadak preso hartu zuen, baina Kadafik ez zuen onartu Libiako soldadurik gatibu zegoenik Txaden. Haftar AEBetan erbesteratu zen, eta CIAren egoitzatik hurbil hartu zuen etxea, Langleyn.\n2011n itzuli zen Libiara, Kadafiren aurkako matxinada eta NATOren esku hartzea hasi ondoren. Handik aurrera, itzalpean eratu zuen bere agintepeko indar militarra, Tobrukeko gobernuaren adar militar bilakatu zena; gobernu horrek kontrolpean zuen Libiako ekialdea eta hego-mendebaldea, baina mendebaldeko zati gehiena, Tripoli hiriburua eta Misratah hiria barne, GNC Kongresu Nazional Nagusiaren eraginpean zegoen. 2014ko maiatzean, Egiptok eta Saudi Arabiak emandako laguntza militarrari esker, milizia islamisten aurkako \"Duintasuna Operazioa\" abiarazi zuen, baina gerra fronteak bere horretan iraun zuen."}
{"id": "884506", "revid": "1545", "url": "https://eu.wikipedia.org/wiki?curid=884506", "title": "Alpenseko gudua", "text": ""}
{"id": "884508", "revid": "9124698", "url": "https://eu.wikipedia.org/wiki?curid=884508", "title": "Juantxo Zeberio", "text": "Juantxo Zeberio Etxetxipia (Tolosa, Gipuzkoa, 1968) Ibilbide luzeko pianojole, arreglista eta konpositorea. Interes berezia du musika ulertzeko modu desberdinak eta estilo anitzak uztartzen dituzten proiektuetan. \nDonostiako Udalaren Musika eta Dantza Eskolako irakaslea.\nJazza eta abesbatza musika konbinatzen dituen lau lan kaleratu ditu: \"Umama!\", \"Umama2\", \"Eguberri Umama\" eta \"Xomorroak\".\nMaddi Oihenart kantariarekin batera \"Hari-biru\" eta \"Baldi\" diskoak pazaratu ditu.\nBenito Lertxundiren pianista da 2.000. urteaz geroztik zuzenean nahiz grabaketetan -\"Nere ekialdean, 40 urtez ikasten egonak, Itsas ulu zolia, Oroimenaren Oraina-, \"eta azken urtetan Pettirekin ere badabil (\"Manipulazio estrategiak\")\nTenpora taldeko sortzaile, talde honekin hiru disko kaleratu ditu jada: \"Mundu berria\", \"Itzulika\" eta \"Berriro asma nazazu\".\nAskotariko musikak jo ditu: klasikoa, latinoa, jazza... Euskal kantari ugarirekin lan egin izan du eta baita hauentzat moldaketak idatzi ere: Imanol, Pello Ramirez, I\u00f1aki dieguez Juantxo Arakama, Mice, Anari, E\u00f1aut Elorrieta, Chill Mafia...\nElkarlan estuan dabil hainbat euskal idazlerekin eta bere kantuen ohiko letragileak dira Harkaitz Cano, Karlos Linazasoro eta Leire Bilbao. Eider Rodriguez eta Yolanda Arrieta idazleekin emanaldi literarioak eskaini izan ditu.\nMusika eta mendizaletasuna batu zituen Urmuga ekitaldiaren sortzaileetako bat da.\nEgun, moldaketak, denetariko sorkuntza eta pianoa dira bere lanaren ardatzak\nLanak.\nHainbat disko argitaratu ditu:"}
{"id": "884512", "revid": "119347", "url": "https://eu.wikipedia.org/wiki?curid=884512", "title": "Salbamen Publikorako Batzordea", "text": "Salbamen Publikorako Batzordea ( - \"salut\" bere latinezko zentsuan ulerturik, \"salbamen\") Jakobinoen konbentzioaren garaian botere exekutiboaz arduratzen zen taldea izan zen. 1793ko apirilaren 5 eta 6an Maximilien Robespierre (diputatu jakobinoa) eta Georges-Jacques Danton Konbentzio Nazionalaren kideek sortu zuten. Izu Garaian \"de facto\" botere exekutiboa zuen, Segurtasun Orokorrerako Batzordea ordezkatuz. Kanpoaldeko (europar monarkiak) eta barnealdeko (iraultzakontrako indarrak) mehatxuez arduratzen zen. 1794ko uztailean, Berolisko Konbentzioaren garaian, bere gainbehera hasi zen eta 1795ean indargabetu zuten.\nHistoria.\nIraultza arriskuan.\nHasitako mugimendu iraultzailea mehatxu asko pairatu behar zituen, batzuk Frantzian bertan:\nEgoerari aurre egiteko instituzio indartsu eta gogorra behar zen, iraultzaren helburuetatik aldentzen zireneei zigor handiak ezartzeko. Salbamen Publikorako Batzordea hasieratik instituzio errepresiboa izan zen.\nBoterea batzordeari.\nBatzordearen boterea handitzen joan zen. 1793ko apirila eta ekaina artean, batez ere Konbentzio Nazionalean girondarrek porrota ezagutu zutenean. Une horretan, jakobino garrantzitsuak, Maximilien Robespierre eta Louis de Saint-Just bezalakoak, Batzordean sartu ziren. Une horretan, iraultzak aurre egin behar zituen arriskuekin, instituzioa, \"de facto\", izugarrizko boterearekin, Frantziako gobernu erakunde nagusia bihurtu zen.\nModu ofizilaean Kobentzioak Batzordeari botere exekutiboa 1793ko abenduan eman zion. Berehala Batzordeak neurri kontrairaultzaileak hartu zituen. 1973ko apirilatik 1974ko uztaila arte, hilabetero, Konbentzioak Batzordearen botereak berritu zituen; uztailean Batzordea desegin zen. Hartutako neurriak oso mota askotakoak ziren eta, halaber, polemikoak. Helburua ez ziren bakarrik Antzinako Erregimenaren noble monarkikoak: iraultzaile moderatuak, girondar bezalakoak, oso grinatsuak zirenak edo haien ortodoxia oso garbia ez zirenak (\"Indulgents\" eta \"Herbetistak\" izenekoak adibidez) epaituak eta erahilak izan ziren. Hiltzeko sistema gillotina zen. Gillotina hiltzeko tresna berria zen, 1792an sortua, alegia. Gilotinaren biktima batek, Pierre Victurnien Vergniaud iraultzaleak, zera esan zion: \"Iraultzak haren seme propioak iresten ditu\". Horrela Izu Garaia ezarri zen.\nRobespierre eta Danton.\nJean-Paul Marat iraultzailea Charlotte Cordayk hil zuenean Iraultzaren bidea libre gelditu zen Robespierre eta Dantonentzat. Baina bi hauek laster hasi ziren haien artean eztabaidatzen. Arrazoi pertsonalak zirela eta, Danton Batzordea desegin zuen eta Indulgents edo Bihotzbereen taldea antolatu zuen, batez ere muturrekoa zen Herbetista taldearen aurka joateko. Robespier ados egon zen eta Herbetistak atxilotu zituen; ondoren, Danton Belgikako inbasioan inplikatu zen eta Prusiako ejerzitoarekin harremanetan jarri zen. Horregatik, Robespierrek Bertrand Bar\u00e8re de Vieuzac, Jean-Marie Collot d'Herbois eta Jean Nicolas Billaud-Varenne, herbetisten gertuak, atxilotu zituztenean eta 1794ko apirilaren 5ean hil egin zituztenean ez zuen ezer esan. Bi hilabete geroago Robespierrek Konbentzioaren Presidentearen kargua onartu zuen. Batzordearen autoritarismoa handitu egin zen eta epaiketa iraultzaileetan testiguen eta defendatzaileen presentzia debekatu zuen. Rosbepierre oso herrikoia zen baina, hala ere, haren aurkako oposizioa antolatu zen, Thermidorianoak, gehienak prozesuaren aurrean beldurtuta eta haien bizitzak arriskuan ikusten zituztenak. Robespierre traidoretzak jo zuten eta saioen aretoan erasotua izan zen; ondoren, 1794ko thermidorraren 9an, Louis Saint-Just eta Georges Couthonekin batera, atxilotua izan zen. Hurrengo egunean, epaiketarik gabe, gillotinatuak izan ziren. Handik gutxira Salbamen Publikorako Batzordea deseginda izan zen.\nErrepresioaren datuak.\nParisen 2.639 pertsona kondenatuak izan ziren, erdia baino gehiago, 151, 1794ko ekainetik uztailera. Baina hau ez zen errepresio bortitzena izan. Beste barrutietan, batez ere monarkikoak altxatu ziren lurraldeetan, esaterako Vend\u00e9en, askoz gogorrago izan zen.\nNantesko epaitegiak, Jean-Baptiste Carrier agindupean, 8000 pertsona hil zituen hiru hilabeteetan. Guztian, epaitegi eta batzorde iraultzaileek hamasei mila hiritar hil zituzten. Izu Garaian biktimen kopurua 40.000 ingurukoa izan zen. Horietatik %8a nobleak ziren, %6a apaizak, %14a erdi mailako klasekoak eta %70a langileak edo nekazariak. Juliotar egutegia kendu zen eta haren ordez santuak ez zituen Egutegi errepublikanoa ezarri zen. Festa bakarrak herritarrenak ziren, ez erlijosoak. Eguneko santuen ordez, landreak, animaliak, mineralak edo lan-tresnak jasotzen ziren."}
{"id": "884513", "revid": "1545", "url": "https://eu.wikipedia.org/wiki?curid=884513", "title": "Salbamen Publikoko Komitea", "text": ""}
{"id": "884515", "revid": "1545", "url": "https://eu.wikipedia.org/wiki?curid=884515", "title": "Claude-Antoine Prieur-Duvernois", "text": ""}
{"id": "884516", "revid": "1545", "url": "https://eu.wikipedia.org/wiki?curid=884516", "title": "Pierre-Louis Prieur", "text": ""}
{"id": "884517", "revid": "6327", "url": "https://eu.wikipedia.org/wiki?curid=884517", "title": "Zuzenbide Fakultatea (Donostia)", "text": ""}
{"id": "884518", "revid": "1491", "url": "https://eu.wikipedia.org/wiki?curid=884518", "title": "EHUko Zuzenbide Fakultatea", "text": ""}
{"id": "884524", "revid": "512", "url": "https://eu.wikipedia.org/wiki?curid=884524", "title": "Dymaxion etxea", "text": "Dymaxion etxea Buckminster Fuller asmatzaileak garatu zuen eraikuntza-tekniketan aurkitutako akats asko zuzentzeko. Fullerrek etxeko bertsio asko diseinatu zituen une desberdinetan, eta aurrez fabrikatutako kit batzuk ziren, leku edo ingurune guztietarako egokiak izateko eta baliabideak modu eraginkorrean erabiltzeko diseinatuak. Bere diseinuan garrantzi handia izan zuen garraiatzeko eta mihiztatzeko erraztasuna.\nDymaxion hitza Fullerrek bere asmakizun askorentzat erabili zuen marka da."}
{"id": "884525", "revid": "56334", "url": "https://eu.wikipedia.org/wiki?curid=884525", "title": "Androzentriko", "text": ""}
{"id": "884526", "revid": "448", "url": "https://eu.wikipedia.org/wiki?curid=884526", "title": "Piano jotzaile", "text": ""}
{"id": "884527", "revid": "98220", "url": "https://eu.wikipedia.org/wiki?curid=884527", "title": "Fast &amp; Furious (2009ko filma)", "text": "Fast &amp; Furious, The Fast and the Furious edota Fast &amp; Furious 4 (euskaraz \"Azkar eta Amorruz\"), 2009ko Justin Lin estatubatuar zinema zuzendariak zuzendutako ekintza film bat da. The Fast and the Furious sailaren laugarren filma da. Paul Walker, Michelle Rodriguez eta Jordana Brewster aktoreek antzeztu zuten.\nArgumentua.\nDom Toretto (Vin Diesel) iheslaria eta Brian O\u2019Conner (Paul Walker) detektibea Los Angeles hirian berrelkartu dira, baina beren harremana ez da hobetu. Halere, etsai amankomun bati aurre egitera derrigortuak daudenez, berau garaitzeko indarrak batzea beste konponbiderik ez dute izango. Convoy bat lapurtu ondoren, bi protagonistek mendekatu nahi baldin badute, auto lasterketetan beren aukeren mugetaraino gidatu beharko dutela ohartuko dira."}
{"id": "884531", "revid": "512", "url": "https://eu.wikipedia.org/wiki?curid=884531", "title": "Dymaxion", "text": "Dymaxion hitza Buckminster Fullerrek bere asmakizun askotan erabili zuen marka da. \"Dy\"namic \"max\"imum ten\"sion\" (gehienezko tentsio dinamikoa) adierazpenaren laburdura bat da.\nTerminoa Fuller-etzat asmatu zuen 1928an Waldo Warren-ek, \"irrati\" hitza asmatzeagatik ospetsua zen publizitate adituak. Fullerrek marka izen bat zuen bere lehen eredu arkitektonikorako, gero Dymaxion etxea izenez ezagutzen dena."}
{"id": "884533", "revid": "96586", "url": "https://eu.wikipedia.org/wiki?curid=884533", "title": "Efrat Tilma", "text": "Efrat Tilma () (Israel, 1947) israeldar emakumezko polizia transgeneroa da. Holokaustotik bizirik irten ziren gurasoen alaba da. Israelgo lehen emakume transgenerotzat hartua da.\nIsraelgo polizian boluntario sartu zen lehen emakume transgeneroa da. Israelek LGBTQ pertsonen eskubideak aitortzen dituenetik komunitate transgeneroaren eta Israelgo poliziaren arteko tartekari-lanak egiten ditu. Polizian sartu baino zenbait urte lehenago, ordea, Tilmak hango poliziarekin arazo ugari izan zituen. Esaterako, poliziak Tilma preso eraman zuen emakumez jantzitako gizon biologikoa izatea egotzita. Urteak igaro eta eskubideen irabaztearekin batera, poliziak barkamen ofiziala eskatu eta domina bat eman zion.\n2016an israeldar emakume transgeneroentzako \"Miss Trans\" edertasun-lehiaketan ederrena aukeratzeko epaimahaikidea izan zen."}
{"id": "884535", "revid": "105290", "url": "https://eu.wikipedia.org/wiki?curid=884535", "title": "Fast Five", "text": "Fast Five, Fast &amp; Furious 5 edota Fast &amp; Furious 5: Rio Heist (euskaraz \"Fast &amp; Furious: Rioko Lapurreta\"), 2011ko Justin Lin estatubatuar zinema zuzendariak zuzendutako ekintza film bat da. \"The Fast and the Furious sailaren\" bosgarren filma da. Vin Diesel, Paul Walker, Jordana Brewster, Tyrese Gibson, Chris \"Ludacris\" Bridges, Matt Schulze, Sung Kang eta Dwayne Johnson aktoreek antzeztu zuten.\nArgumentua.\nBrian O'Conner (Paul Walker) eta Mia Torettok (Jordana Brewster) Dom Toretto (Vin Diesel) espetxetik atera zutenetik, ihes egin eta polizia saiesteko muga ugari zeharkatu behar izan dituzte. Rio de Janeiron atzeman behar dituztenean, beste behin ere ihes egin beharko dute, baina hiruek beren ihesaldi etengabea behin betiko amaitzeko beraiek hilik ikusi nahi dituen Hernan Reyes (Hernan Reyes) enpresaburu ustel bati aurre egin beharko diotela jabetuko dira. Baina enpresaburua ez da beren atzetik jarraika duten arerio bakarra, Luke Hobbs (Dwayne Johnson) AEBetako agentea ere haiek atzemareko asmoa baitu."}
{"id": "884541", "revid": "56334", "url": "https://eu.wikipedia.org/wiki?curid=884541", "title": "Xebe Pe\u00f1a", "text": "Seberiano \"Xebe\" Pe\u00f1a Albizu (Tolosa, Gipuzkoa, 1907ko azaroaren 7a - \"ib.\", 1999ko urriaren 16a), euskal mendizale eta ibiltari bat izan zen.\n1925ean mendizaletasunean hasi eta 1936. urterako Euskal Herriko mendi gehienak igoak zituen, bai eta Pirinioetako nabarmenenak ere. 1936ko gerra iritsi zenean, Ipar Euskal Herrira erbesteratu zen eta Eusko Jaurlaritzan lanean aritu zen. 1953an 4 Katedralen Ibilbidea burutu zuen: Euskal Herriaren bira, Bilbo-Donostia-Iru\u00f1ea-Gasteiz-Bilbo hiriburuetan barna. Ibilaldi honi buruzko \"Al mismo tiempo que Hillary y Tensing...\" liburua atera zuten ondoren.\n1964an Cervino mendia igo zuen eta 1975ean Mont Blanc, azken hau zazpi aldiz igoa du. 1968an Kilimanjaro igo zuen, hau ere bigarren aldiz igoz. 1973an Aconcagua mendiaren igoera burutzen saiatu zen lehenbiziko euskal herritarra izan zen, baina ez zuen gailurrik egitea lortu, bidean frantziar mendizale bati bizitza salbatu baitzion. Ondoren, uztaila Alpeetan igaro eta Pirinioetan iragan zuen.\n79 urteko adinarekin minutuko 42 bihotz-taupada eta esfortzu ondorengo osatze ahalmen bikaina zuen. 1992an Kilimanjaro mendia hirugarren aldiz igo zuen eta Aralarreko XIV Orduko Martxa burutu zuen hamargarren aldiz."}
{"id": "884554", "revid": "512", "url": "https://eu.wikipedia.org/wiki?curid=884554", "title": "Fast &amp; Furious 6", "text": "Fast &amp; Furious 6, Furious 6 edota Fast Six (euskaraz \"Azkar eta Amorruz 6\"), 2013ko Justin Lin estatubatuar zinema zuzendariak zuzendutako ekintza film bat da. \"The Fast and the Furious sailaren\" seigarren filma da. Paul Walker, Dwayne Johnson, Michelle Rodriguez, Jordana Brewster, Tyrese Gibson, Chris \"Ludacris\" Bridges, Sung Kang, Luke Evans, Gina Carano eta John Ortiz aktoreek antzeztu zuten.\nArgumentua.\nDom (Vin Diesel) eta Brianek (Paul Walker) mafiaburu bati 100 milioi dolar lapurtu ziotenetik, ezinezkoa zaie etxera itzultzea legea jarraika baidute. Bitartean, Hobbsek (Dwayne Johnson) hainbat herrialdeetan barna gidari mertzenario hilgarri batzuen aztarna jarraitu du, talde horretako Owen (Luke Evans) buruzagiak Letty (Michelle Rodriguez) sexyaren laguntza du, Domen neskalagun ohia, eta hark hiltzat jotzen zuena. Haiek gelditzeko modu bakarra beraiei kaleetan aurre eginez izango da, hortaz, Hobbsek Domesi bere taldea Londres hirian berrelkartu dezan eskatuko dio."}
{"id": "884558", "revid": "512", "url": "https://eu.wikipedia.org/wiki?curid=884558", "title": "No One Lives", "text": "No One Lives' (euskaraz \"Inor Ez Bizirik\"), 2012ko Ryuhei Kitamura japoniar zinema zuzendariak zuzendutako beldurrezko film bat da. Luke Evans, Adelaide Clemens, Lee Tergesen, Laura Ramsey, Derek Magyar, Beau Knapp, America Olivo, Brodus Clay eta Lindsey Shaw aktoreek antzeztu zuten.\n2012ko Torontoko Zinemaldian estreinatu zen.\nArgumentua.\nHamalau ikasle bortizki erailak agertu dira, eta krimenaren lekuan ez dago bizirik ateratzea lortu duen azken pertsona non den argitu dezakeen aztarnarik, Emma (Adelaide Clemens) neska gaztea.\nHandik hilabete batzutara, banku bat ohostu berri duten Hoag (Lee Tergesen), Amber (Lindsey Shaw), Tamara (America Olivo), Denny (Beau Knapp) eta Flynn (Derek Magyar) lapur taldekide arriskutsuek beren ihesaldian itxuraz arrunta dirudien eta herrialdean barna bidaian doazen Betty (Laura Ramsey) eta Gidaria (Luke Evans) bikote gaztearen autoa ireki dute, eta autoaren maleteroan guztiz izutua dagoen Emma topatu dute. Lapurrak pozez zoratzen jarriko dira, Emmaren \"erreskate\" diru saria jasoko dutelakoan, baina gauzak berehala okertuko dira, lapurrek harrapakin erraza izango zirenak, zinez beraiek baina oraindik eta arriskutsuagoak diren serieko hiltzaile odoltsu eta gupidagabeak baidira, eta lasterrera lapurrak bikotearekin topo egin izanaz damutuko dira."}
{"id": "884561", "revid": "105290", "url": "https://eu.wikipedia.org/wiki?curid=884561", "title": "Errepublikaren Defentsa Batzordeak", "text": "Errepublikaren Defentsa Batzordeak edota EDB, edota CDR, iraganean Erreferendumaren Defentsa Batzordeak deituak, Comit\u00e8s de Defensa del Refer\u00e8ndum, Kataluniako tokian tokiko, auzo, eskualde eta nazio mailan eratu eta lehenbizi 2017ko urriaren 1eko Kataluniaren independentziarako erreferenduma eta ondoren Kataluniako Errepublika indarkeria ezaren bidez defendatzeko helburua duten asanblada multzoa da.\nKataluniaz gain atzerrian ere eratuak daude, tartean Paris, Montpellier, Berlin, Munich, Londres, Milan, Viena eta abarren, bai eta Euskal Herrian ere (Donostia eta Gasteizen)."}
{"id": "884562", "revid": "98220", "url": "https://eu.wikipedia.org/wiki?curid=884562", "title": "Comit\u00e8s de Defensa de la Rep\u00fablica", "text": ""}
{"id": "884563", "revid": "512", "url": "https://eu.wikipedia.org/wiki?curid=884563", "title": "Furious 7", "text": "Furious 7, Fast &amp; Furious 7 edota Fast Seven (euskaraz \"Amorruz 7\", \"Azkar eta Amorruz 7\" edpta \"Azkar Zazpi\"), 2015eko James Wan australiar zinema zuzendariak zuzendutako ekintza film bat da. \"The Fast and the Furious sailaren\" zazpigarren filma da. Vin Diesel, Paul Walker, Dwayne Johnson, Michelle Rodriguez, Tyrese Gibson, Chris \"Ludacris\" Bridges, Jordana Brewster, Djimon Hounsou, Kurt Russell eta Jason Statham aktoreek antzeztu zuten.\nArgumentua.\nDominic Torreto (Vin Diesel) eta BrianO'Connerren (Paul Walker) taldeak indultua jaso eta azkenean AEBetara itzuli ahal izan zuenetik urtea igaro da. Lege barruko bizimodura egokitu nahi dute, baina giroa jada ez da berbera. Domek Lettyrekin (Michelle Rodriguez) harremana berreskuratzen saiatzen ari da, eta Brianek urbanizazio batean Mia (Jordana Brewster) eta semearekin bizimodu arrunt bat izatera ohitzen ikasten ari da. Bietako batek ere ez da jakitun laister Deckard Shaw (Jason Statham) britainiar hiltzaile gupidagabea beren bizitzetan agertu eta heuren etsairik handiena bilakatuko dela."}
{"id": "884570", "revid": "336", "url": "https://eu.wikipedia.org/wiki?curid=884570", "title": "The Believer (filma)", "text": "The Believer (euskaraz \"Sinisduna\"), 2001eko Henry Bean estatubatuar zinema zuzendariak zuzendutako drama film bat da. Amerikar Nazi Alderdiko Dan Burros kidearen bizitzan arinki oinarritua dago. Ryan Gosling, Billy Zane, Theresa Russell eta Summer Phoenix aktoreek antzeztu zuten.\n2001eko Sundanceko Zinemaldian lehiatu eta Epaimahaiaren Sari Nagusia irabazi zuen.\nArgumentua.\nAEB, New York hiria. Danny Balint (Ryan Gosling) judu eskolako ikaslea da. Era berean, neonazi giroan ospea bereganatzen ari den kidea ere bada, buruzagi mirestua bilakatzeraino. Kontraesan honek bere barnean nortasun paraleloa garatzen du: alde batetik, errabino izateko ikasketak burutzen ari da, Torah liburua ikasten eta hebreera irakasten; eta bestetik, juduak erasotzen ditu..."}
{"id": "884575", "revid": "512", "url": "https://eu.wikipedia.org/wiki?curid=884575", "title": "Jesusen Lagundiaren kanporaketa", "text": "Jesusen Lagundiaren kanporaketa historian zehar behin baino gehiagotan eman den gertaera izan da. Kanporatze garrantzitsuena XVIII. mendean zehar eman zen. Despotismo Ilustratuarekin bat egiten zuten monarkiek Lagundia kanporatu zuten, esaterako Espainiako Monarkian 1767an, eta, 1773an, Klemente XIV.a Aitasantuak ordena desegin zuen. Hurrengo hamarkadetan kanporatze neurria errepikatuko zen herrialde desberdinetan.\nLehenengo kanporaketak.\nXVIII. mendetik egoera hori Lagundiak ezagutu zuen:\nXVIII. mendeko kanporaketak.\nKausak.\nNeurri horiek Regalismo izena duen doktrina politikoarekin lotura estua dute. Ideologia horrek estatuak elizaren gaietan sartzea defenditzen du; horren arabera, estatuek eliza nazionalen errentak jasotzeko eta antolatzeko eskubidea zuten. Testuinguru horretan Jesusen Lagundia erakargarria zen erabat: orden erlijioso horrek botere eta aberastasun handiak baitzituen. Halaber, jesuitekin bukatzeak monarkiaren boterea indartzen zuen zeren eta, behin kanporatuta, haien jabegoen desamortizazioaren prozesuari ekiten zioten, ondare guztiak konfiskatuz.\nEuropako monarkiak.\nXVIII. mendearen erdialdean, Lagundia Europako erreinu askotatik kanporatu zuten:\nErbestea.\nKanporaketen eta Lagundiaren deuseztatzearen ondorioz jesuita askok ofizialki katolikoak ez ziren herrialdeetara ihes egin behar izan zuten; herrialde horietan katolikoen presentzia onartzen zuten, esaterako Prusiako Erresuma edo Errusiar Inperioa; bi monarka horiek, Katalina II.a Errusiakoa eta Frederiko II.a Handia, Aita Santuaren dekretuari ez-ikusia egin zioten. Horri esker Lagundiaren ikastetxeen lanak jarraitu egin zuen.\nLeheneratzea.\n1814ko Europako berrezartzearen inguruan, abuztuaren 7an, Pio VII.a Aitas Santuak bula berri bat plazaratu zuen, \"Solicitudo omnium Ecclesiarum\". Horren bitartez Lagundia leheneratu zuen. Estatu desberdinen gobernuek laster onartu zuten erabakia; esaterako, Espainian, Fernando VII.a berehala ezarri zuen."}
{"id": "884576", "revid": "119347", "url": "https://eu.wikipedia.org/wiki?curid=884576", "title": "Emakumeak mugimendu zapatistan", "text": "Emakume Zapatistak.\nZapatismoaren aurrekariak.\nZapatismoa Emilio Zapataren ideiak segitzen dituen Mexikoko gizarte mugimendua da . Gai hau ondo ulertzeko, Mexikoko Iraultza aipatzea ezinbestekoa da. Gertakizun hau Mexikon eman zen 1910. urteko azaroaren 20ean. Historikoki XX. mendeko gertakizun garrantzitsuenetarikotzat dute herrialde honetan.\nAurrekariei erreparatzen badiegu, Porfirio Diaz-ek 1876. urtean Mexikon inposatu zuen diktadurari erreferentzia egin behar zaio. Egoera honek 34 urte iraun zituen, urte guzti hauetan Mexikok hazkunde ekonomiko nabaria izan zuen eta egoera politiko egonkorra. Urte batzuk beranduago, honek bere burua berriz ere agintean jarriko zuela ziurtatu zuen. Hau jakinaraztean Francisco I. ak Madero oposizioan mantenduz, partidu politiko bat eratuko zuela esan zuen. Honenbestez, Madero atxilotu zuten eta kartzelan zegoen bitartean Diazek bere \u201chauteskundeak\u201d aurrera eraman zituen.\nMaderok kartzelatik ihes egitea lortu zuenean gobernuaren aurkako altxamendu armatu bat proposatu zuen 1910eko Azaroaren 20an \"San Luiseko Planean\"\".\" Altxamendu armatu honen aurrean Profirio Diaz \u00a0Frantziara joan zen exiliatuta.\n1911an berriz ere hauteskundeak eman ziren eta Maderok irabazi zituen, honek beste hainbat politikoekin desberdintasun ideologikoak izan zituen, hauen artean zegoen \u00a0Emilio Zapata, Maderoren gobernuaren kontra altxatu bait zen Pascual Orozcorekin batera. Maderoren ustez Mexikok jada bazituen instituzio demokratikoak, nekazarien interesak asetzen zituztenak. Zapataren ustez berriz, ezinezkoa zen nekazarien laborantza berritze bat ematea armen erabilpenik gabe.\n1913ko Otsailaren 9an Maderoren gobernuaren kontra altxatu ziren Bernardo Reyes eta Felix Diaz. Altxamendu honek emaitza onak izan zituelarik, beranduago Madero atxilotua izan zen eta ondoren hil egin zuten. Hala eta guztiz ere, askok ez zuten gobernu berri hau ulertuko ezta onartuko. Gobernu honen eraketarako, Felix Diaz generala, Victoriano Huertarekin akordio batera iritsi zen. Buruan Huerta jarri zen eta Felix Diazengandik desegin egin zen. \u00a0Baina, esan bezala, askok ez dute gobernu hau onartuko eta Huertaren aurka altxamendu bat antolatuko dute, barnean Zapata ere egongo delarik. Altxamendu honek, Victoriano Huerta postutik joatea eragingo du.\nCarranzak Victoriano Huertaren postua hartuko du eta postuan dagoenean, Zapataren eta Pancho Villaren ahurka azalduko da. Carranzak orduan bere talde militar konstituzionalista berrantolatuko duelarik, eta Zapataren eta Villaren talde militarran suntsituko ditu. Azkenik bi hauek hil egingo dituztelarik.\nZapatismoa.\nAurretik azaldutako Emilio Zapataren ideietan oinarriturik, 1994ko urtarrilaren 1ean armatutako indigena talde batek San Kristobal de las Casas-eko, Chiapas, udal jauregia hartzen du, eta gerra deklaratzen dio mexikoko ejertzitoari. Indigena talde hori EZLNko partaideak dira. \u201cEjercito Zapatista de Liberaci\u00f3n Nacional\u201d (Askapen Nazionalerako Ejertzito Zapatista).\nMomentuan Mexikon dagoen gobernuak dimititzea eskatzen dute, hauteskunde orokor batzuk deitzeko. Hau horrela da, alde batetik, hauteskunde orokorretarako urtea zelako, este bestetik, Merkatu Libreen aldeko (Tratado de Libre Comercio) akordio bat sinatu zutelako Estatu Batuekin.\nChiapaseko bost hiri garrantzitsuenak hartu zituzten Zapatistek: Ocosingo, San Kristobal, Chanal, Altamirano eta Las Margaritas. San Kristobalen EZLNk lehenengo deklarazioa egin zuen, iraultza bat egiteko asmoa erakutsiz. Iraultza horretan osasunaren, hezkuntzaren, euren lurraldearen, independentziaren, aberriaren eta demokraziaren alde borrokatuko zutela adierazi zuten.\nHurrengo egunean, urtarrilaren 2an EZLNk San Kristobal hiria utzi zuen, eta Zapatistak kilometro gutxira zegoen kuartel militarrari erasotzera joan ziren. Euren borroka beste 14 herriatra zabaltzea lortu zuten oso denbora gutxian, eta 200 preso inguru askatu zituzten.\nIndigenek eurekiko errepresioaren sinbolotzat zuten Absal\u00f3n Castellanos Dominguez gobernadore ohia preso hartu zuten Las Margaritaseko Rancho Nuevo etxean zegoela. Horrela, ejertzitoaren eta EZLNren arteko gerra hasi zen. Bitartean, San Kristobal de las Casasen ejertzito mexikarra egun bat lehenago indigena armatuek okupatutako udal jauregian sartu zen. Honen aurrean, errebeldeak, indigenak, bertara sartu ziren ejertzitoarekin liskar handirik sortu gabe.\nEjertzito eta EZLNren arteko enfrentamendu odoltsuenak Ocosingon eman ziren urtarrilaren 3an. Udal merkatuan, bai zapatista eta baita zibil asko ere, erailak izan ziren ejertzitoaren eskuetan. Handik hiru egunera, Mexikoko gobernuak emandako prentsaurreko batean altsamendua atzerriko jendearengandik gerra entrenamendua jasotako 200 indigena ingurukoa zela adierazi zuen. Eta errebelde kopuru honek ezin izango ziola Mexikoko ejertzito federalari aurre egin ziurtatu zuen.\nHamar egunean zehar emandako enfrentamenduen ondoren, ejertzitoak 17.000 soldadu mobilizatu zituen, eta kargu altuko militarren egoera hori konpontzeko 6 hilabete inguruko epea aurreikusi zuten.\nNazioarteko Eskubide Zibilen erakunde askok desagertutako jende mordoa egon zela salatu zuten, baita Gurutze Gorriko boluntario batzuen eta kazetari askoren hilketa ere.\nAltxamendu indigenak Mexikon erdi baztertuta zegoen estatu bat jarri zen denen aurrean ikusgai: Chiapas. Herrialdeko estatu aberetsenetariko bat zen arren, Chiapaseko biztanleriaren erdiak ez zuen ur edangarria edateko aukerarik. Hori gutxi balitz, landa eremuan bizi zirenen %90ak oso diru sarrera urriak edo nuloak zituen. Hezkuntza herrialde osoko okerrena zen, eta ehundaka ume sendatu zitezkeen gaixotasunek eraginda hiltzen ari ziren. Altxamendu zapatistak indigenen egoera lehenengo planoan jarri zuen. Urtarrilaren 12an manifestazio erraldoi bat egon zen su etena exijitzeko.Momentu hartan presidente zen Carlos Salinas de Gortarik urtarrilaren 1etik 16ra bitartean emandako altxamendu biolento ezberdinetan atxilotutakoentzat aministia egoera emango zuen lege bat proposatuko zuela esan zuen.\nZapatistek San Kristobal de las Casaseko artzapezpikua, Samuel Ruiz, bitartekari bezala izendatu zuten. Aldi berean, Manuel Camacho bakerako eta errekonziliaziorako pertsona izan zen. Absal\u00f3n Castellanos, gobernadore ohia, bere gatibutasunetik mintzatu zen bere egoeraren inguruan. Urtarrilaren 12an bere \u201cratxoan\u201d lanean zebilela preso hartu zutela, eta uneoro ondo tratatua izan zela adierazi zuen. EZLNk, bere borondate ona erakusteko, Castellanos publikoki kondenatu ondoren, askatzea erabaki zuen. Hau izan zen jendaurrean egindako salaketa: \"\u201cDurante su gobierno, Absal\u00f3n Castellanos Dominguez se supo que se rob\u00f3 todo el dinero del magisterio y se fu\u00e9 a Brasil. Adem\u00e1s asesin\u00f3 al licenciado Andulio G\u00e1lvez Vel\u00e1zquez en las oficinas de Juncapaesaen Comit\u00e1n, Chiapas y al se\u00f1or Gregorio L\u00f3pez Aguilar asesinado en Las Margaritas, Chiapas herido de bala...\u201d\" Gertakari honetan paper garrantzitsu bat bete zuena Samuel Ruiz artzapezpikua izan zen.\nOtsailaren 20an San Kristobaleko katedralean EZLN eta gobernu mexikarraren arteko elkarrizketak hasi ziren. Eta hona hemen zapatisten ordezkarietako batek bota zituen hitzak. \"\u201cUstedes nos han dicho que le demos una oportunidad a la paz, y nosotros hemos recibido su mensaje y hemos venido aqu\u00ed con \u00e1nimo verdadero y honesto. Si hay otro camino al mismo sitio, al lugar donde estab bandera ondee con democracia, libertad y justicia mu\u00e9strenlo. Si es posible que ya no sean necesarias las guerras, ni los ej\u00e9rcitos..., pero y si no?\u00bfSi se nos vuelven a cerrar otra vez todas las puertas? \u00bfY si las palabras no logran superar los muros de la soberbia y la incomprensi\u00f3n?...\u00bfQui\u00e9n? Preguntamos \u00bfQui\u00e9n nos negar\u00e1 el sagrado derecho de vivir y morir como hombres y mujeres dignos y verdaderos?\u201d\"\nEsplotazio eta injustizia asko zela eta, lurrak lantzen zituztenentzat zirelako, urtarrilaren 1ean armak hartzea beste erremediorik ez zuten ikusi indigenek. Euren altxamendua Chiapasekoentzat gainera, Mexikon euren egoera berdinean daudenak esklabutza egoera horretatik ateratzeko egin zuten, indigenei ez zietelako entzuten ez kasurik egiten. Merkataritza Librearen Ituna errebisatzea ezinbestekotzat jotzen zuten.\nUrte bereko martxoan, indigenak euren lurretara itzuli ziren San Kristobaleko katedralean hitz egindakoaren inguruan eztabaidatzera. Baina bake iraunkor horren egoera hori apurtuz, martxoaren 23an gertaera bat eman zen: Luis Donaldo Colosio PRI (Partido Revolucionario Institucional) alderdiko presidentegai zena hil zuten tiro batez, eta Ernesto Cedillok ordezkatu zuen. Colosioren heriotzaren ondoren, ejertzito zapatistak alerta egoera aldarrikatu zuen kontsulta egoera baztertuz. Horrela, EZLNk gobernuarekin eraikitako bakerako egoera horrekin apurtu zuen.\nAbuztuaren 8an \u201cConvenci\u00f3n Nacional Democr\u00e1tica\u201d delakoa deitu zuten zapatistek. Bertan, EZLNaren oinarriak zeintzuk ziren erakusteaz gainera, euren fusilen muturretan jarritako zinta zuriek sinbolizatzen zuen paradojaren inguruko azalpena eman zen, oso bitxia dena: inutilak izatera iritsi nahi zuten armak.\n1994ko abenduaren 1ean Ernesto Zedillok boterea lortu zuen, eta Chiapaseko gatazkari irtenbide baketsu bat eskaintzeko asmoa erakutsi zuen, gobernuaren aldetik biolentzia eza ziurtatuz. Honen aurrean, abenduaren 3an Chiapasen EZLN bildu egin zen Guadalupe Tepeyac izeneko herrian eta prentsaurreko bat egin zuen presidente berriak egindako bakerako eskaerari erantzuteko. Hau da, bere hitzen sinesgarritasuna zalantzan jarri zuten, ordura arte postu horretan egondako presidenteek traizioa eta gezurra bakarrik ordezkatu baitute.\nEjertzito zapatistak abenduaren 19an bake egoerarekin apurtu zuen eta ejertzito federalak indigenei ezarritako muga territoriala gainditzeari ekin zioten, estatuko zenbait herri okupatuz. Bat-batean, 1995eko otsailaren 9an, Ernesto Zedillo presidenteak diskurtso aldaketa drastiko bat egin zuen: zapatistak terrorista moduan izendatu eta ofentsiba militar bat jarri zuen martxan.\nMexikoko gobernuak Marcos komandante ordearen identitatearen berri jakiten duenean, agerian uzten ditu bere nahia zein den. Indar armatuek zapatisten lurretan barrena egin zuten aurrera eta komunitateak isolatzen hasi ziren, eta honekin batera zapatistentzat sinbolo moduko bat zen \u201cConvencion Nacional Democr\u00e1tica\u201d egin zen eraikinaren suntsiketa eman zen.\nArmada federalak aurrera egiten zuen bitartean, zailtasun ugari aurkitu zituen, hala nola, errepiden gainean eroritako zuhaitzak. Aurkitzen zuten edozein komunitateetan, Marcos komandante ordea bilatzen zuten, hau izan baitzen EZLNren ideologo nagusi, ordezkari eta talde armatuko lideretako bat. Ejertzitoaren ofentsiba honen aurrean, indigena gehienek euren etxebizitzak suntsituta ikusita, herriak utzi eta mendietara babes bila joan ziren.\nKomandatzia zapatistak ejertzito federalaren erasotik ihes egitea lortu zuen, eta oihanetik EZLNk biztanleriari mezu bat bidali zioten Ramona komandantearen bitartez. Mezu horrek erantzun sozial nabarmena izan zuen, eta manifestazio masibo bat egin zen \u201cTodos somos Marcos\u201d lelopean. Hala, gobernua atzera egitera behartua sentitu zen.\n1995eko martxoaren 11n \u201cLey Concordia y Participaci\u00f3n\u201d legea onartu zen Mexikoko parlamentuan. Egoera gatazkatsua konpontzea izan zuen helburu. Distentsioa emaitza positiboa izaten hasi zen, bilera informal ugari egin baitziren zapatisten eta gobernu mexikarreko ordezkarien artean. Baina bertaratu ziren ministro eta senadore guztiek ez zuten interes berdina agertu arazoa konpontzeko.\nHandik egun batzuetara San Andresen bilera formal bat egin zen, baina Marcos komandante ordea ez zen bertan egon. Bertan, COCOPA (botere legegilearen ikurra zirenak), CONAI (Comisi\u00f3n Nacional de la Intervenci\u00f3n) eta EZLNren arteko elkarrizketak mantendu ziren. Momentu honetatik aurrera, desmilitarizazioaren inguruko neurriak hartzeko sei bilera gehiago egin ziren. Akordio hauek Agenda Nazionaleko lehenengo postua hartu zuten, indigenak erdigunean jarriz.\nBaina bakezkoa zirudien egoera berri horren aurrean, ejertzito federalak intentsitate baxuko gerra estrategia bat garatu zuen. Honek gatazka guneetan presentzia militarra areagotzea zekarren. Komunitate indigenen egunerokotasuna zeharo aldatu zen eta euren komunitateetatik kanporatu zituzten. Ejertzito federalak aurrera egiten jarraitu zuen eta zerrenda beltzak sortzen hasi zen. Guzti honen atzean CONAI eta Samuel Ruiz artzapezpikua zeuden, eta herritarrek horren berri izan zutenean, mobilizatzen hasi ziren. Berriro ere ejertzito mexikarra lur zapatistetan sartu zen, eta horrek haserrea zabaldu zuen indigenen artean.\nLau hilabeteko egoera tentsoaren ondoren, San Andreseko akordioak sinatu ziren. Adostutako puntuek ez zituzten ehuneko ehunean betetzen indigenen eskaerak, baina aipagarrienak konpontzera zuzentzen ziren.\n1996ko otsailerako San Andreseko itunen bitartez Chiapasen emandako gatazken kapitulu bat itxi zela esan daiteke. Baina, gobernuak bakearen inguruan hitz egiten zuen bitartean, ejertzito mexikarra gerrarako prestatzen hasi zen eta euren prestaketa horren berri izateko irakarki bidio asko filmatu zituzten oihanean. Horietan indigenen aurkako esaldiak oihukatzen zituzten. Hauek dira batzuk: \"\u201cHa muerto el enemigo, sus hojos se comieron. Se criaron en la selva bajo la tempestad, para que resistieran fatiga sin cesar.\"\u201d\n1996ko irailaren 1ean Ernesto Zedillo presidenteak emandako hitzaldi batean San Andreseko akordioen inguruko aipamenik ez egitean, bakerako prozesu hori bertan behera geratu zen. Hau horrela, EZLNkoak engainatuak sentitu ziren, eta negoziaziorako zuten borondatea baztertu zuten. Chiapasen tentsioa areagotuz joan zen, ejertzito federalak komunitate zapatistak inguratzen joan zen heinean. Chiapas ejertzitoak okupatutako estatu bilakatu zen.\nGatazkaren hasieratik, ejertzitoko nagusiak Javier Lopez, Roberto Robledo eta Julio Cesar Ruiz Ferro izan zirenek boterea komandante militar Mario Renan Castillo Fernandezekin partekatu zuten. Azkeneko honek 1995 eta 1997 bitartean Chiapaseko zazpigarren eremu militarra izan zuen bere kontrolpean. Psikologia militarrean aditua zen, eta egoera honetan nagusi moduan izateko hautagai egokia izan zen zapatisten aurka egiteko. Aipatutako 7.esparru hori bere kontrolpean egon zen denbora tartean, talde paramilitarren sorreraren berri izan zen. Horien artean daude: M\u00e1scara Roja, MIRA (Movimiento Ind\u00edgena Revolucionario Antizapatista ), Alianza San Bartolome de los Llanos, Paz y Justicia eta Chinculines. Jasota dauden testigantza batzuen arabera, talde paramilitar horien atzean ejertzito mexikarraz gain, gobernua bera ere bazegoen.\n1997an Akteal herrixkan jazotako gertakaria azpimagarria da, goizean, herritarrak elizan zeuden bitartean, talde paramilitarrek, hau inguratu zuten, ihes egiten utzi gabe. Talde paramilitarrek, egundoko hilketa egin zuten, hauetatik gehienak, umeak eta emakumeak zirelarik. \u00a0Herrixkako bizilagun batzuk bizirik atera baziren ere, euren familiako kide ugari hil zituzten. Amorrua nagusitu zen komunitate honetan, gainera, hau gertatzen zen bitartean, polizia eta militarrak soilik 300metrotara zeuden ezer ez egin gabe.\nHonen harira, Ciudad de Mexikon egundoko mobilizazioa egiten dute hilketa hauek salatzeko helburuarekin eta bitartean, 5000 militar Chiapasera mugitzen dira. Ekintza militar gehienak, zapatistek eragin handia zuten herrixketan egiten zituzten eta talde paramilitarrak ez ziren ikertuak izan.\n1997ko bukaeran, beren herrixketatik ihes egin zuten biztanleen kopurua oso handia izan zen. Batez ere, jasaten ari ziren indarkeria eta talde paramilitarren egindako mehatxuek eragin zuten hau. 11.000 indigena baino gehiago kanpamendu errefuxiatuetan, bizi baldintza kaxkarretan bizi ziren.\nHonen ondoren, 1998an, emakume eta umeak ez dituzte inondik inola ere armarik ikusi nahi, ikusi dutelako paramilitarrak, militarren lagunak direla.Emilio Chuaifet, Chiapaseko gobernuaren estrategiaren burua zena, ordeztu \u00a0eta Francisco La Bastida jarri zuten. Honen ondorioz, taktikaz aldatzen dute. Roberto Albores Guillen Chiapaseko gobernadore berria izan zen eta errefuxiatuen kanpamendu batera egindako bisitaren ondoren, hauen ukapena jaso zuen.\n1998tik aurrera, beste etapa bat hasten da mugimendu honetan. Armadak, kanpamenduak jarri zituen eremu zapatistetan eta martxan jartzen ditu eraso polizial eta militarrak komunitatearen kontran, kartzelaratze eta mehatxuez baliatuz.\n2000ko uztailaren 2an, oposizioaren alderdi batek lehenengo aldiz irabazten ditu hauteskundeak. Vicente Fox presidente eta Pablo Salazar Mendigutxia gobernadore izanik.\nVicente Foxek indigenei dei egiten die: \"\u201cNunca m\u00e1s un M\u00e9jico sin ustedes, en M\u00e9jico y en Chiapas, habr\u00e1 un nuevo amanecer. En Chiapas ser\u00e1n las acciones, no las palabras huecas, el eje vertebral que conduzca a la paz.\u201d\"\nDiskurtso honen ondoren, EZLNk Mexiko hirira mobilizatuko zirela esan zuten, baina hitzarmenak hasteko, hiru baldintza ezartzen ditu:\n\"a)\" \u00a0 \"\u201cCumplimiento de los acuerdos de San Andres, en concreto, la transformaci\u00f3n en ley de la iniciativa elaborada por la comisi\u00f3n de concordia y participaci\u00f3n.\"\n\"b)\" \u00a0 \"La liberaci\u00f3n de todos los zapatistas presos en c\u00e1rceles de Chiapas y en otros estados.\"\n\"c)\" \u00a0\u00a0 \"Desmilitarizacion.\u201d\"\nGobernuak, proposamen hauek betetzea onartzen du, baina ejerzitoa, distantzia gutxira mantentzen da. Base militarrak kentzea eskatzen dute herritarrek eta kexa hauen lehengo lerrotan dagoen emakumeen presentzia aipagarria da. Ondoren, armada erretiratu egiten da eta zapatistak, Mexikoko hirira mobilizatzen hasten dira. Hauek dei egiten diete erritarrei, euren karabanara gehitzeko eta herritarren izugarrizko babesa jasotzen dute. Argi da zapatistek duten eragina Mexikoko biztanleengan.\nZapatistek, kongresuaren ateak jotzen ditu baina alderdi batzuek ez dute hauen presentzia onartzen. Honen adibide dugu Felipe Kalderon (PAN)-eko kidea, hau argudiatu zuelarik:\n\"\u201cNo hay estado democr\u00e1tico sin congreso y no hay congreso que no sea protegido de cualquier elemento de fuerza externa que legitimo o no, pretenda imponer sobre su autonom\u00eda de liberaci\u00f3n sus decisiones. Este recinto, el recinto parlamentario, es el recinto de la democracia, es el estado, es el espacio de los ciudadanos que no puede avasallarse, que no puede ser sometido, que no puede ser forzado ni humillado.\u201d\"\nDebate baten ondoren, zapatistek, emakume bat buru zutelarik, kongresuan sartzen dira, hauek direlarik bere hitzak:\n\"\u201cNadie tendr\u00e1 que sentirse agredido, ni humillado o rebajado, porque yo, hoy, ocupe este puesto en la tribuna y hable. Quienes no est\u00e1n ahora y saben que se negaron a escuchar a una mujer ind\u00edgena, ven\u00eda a decirles y se negaron a hablar para que y oles escuchara. Es ese el pa\u00eds que queremos los zapatistas, un pa\u00eds donde se reconozca la diferencia y se respete, donde ser y pensar diferente, no sea motivo para ir a la c\u00e1rcel, para ser perseguido o para morir.\u201d\"\nAgerraldi honen ondoren, zapatistak, Chiapasera bueltatzen direnean, gobernuak bere esanak bete ez dutenarekin topatzen dira. Gune zapatistan 7 kanpamendu militar kendu ziren arren, ez dago desmilitarizazioaren arrastorik. Beste behin ere, EZLN isiltasunean mantentzen da, gobernuak esandakoak beteko dituela itxaroten.\n2001ean Senatuen kamaran, \u201cLey Indigena\u201d bozkatu eta onartu egiten dute. Honen emaitza, konstituzioan erreforma bat da non ez dira onartuko indigenen antolatzeko moduak eta erabakitzeko eskubidea euren komunitateetako baliabideen gain.\nHonen ondorioz, San Andreseko akordioak, letra hil bilakatzen dira Vicente Vox traidoretzat hartzen dute, honen aurrean, hau da zapatisten erantzuna, Tacho Comandantearen eskutik:\n\"\u201cLos tres principales partidos pol\u00edticos de M\u00e9jico que son el PAN el PRI y el PRD, se burlaron de todos los pueblos indios de M\u00e9jico, de todo el pueblo que apoyo el reconocimiento de nuestros derechos y de la gente de todo el mundo que tambi\u00e9n nos apoyo\u201d\"\nHonen aurrean, gobernuaren indarkeriak gora egingo du, honekin herri indioen autonomia gelditzea bilatuko du. Talde paramilitarrak berriro agertuko dira, zeintzuk EZLNko komandantziaren ekintza bilatzen dute, euren laguntza baseei erasotuz.\n2003an EZLNko komandantzia isiltasunetik atera zen eta zapatistek biztanleria zibila batzen zen puntuak desagertarazten ditu. Alderdien sistema krisiaren aurrean eta Vicente Foxen ahultasunaren aurrean, ekimen politiko berri bat hasteari ekiten diote.\nAutogobernu indigenarako \u201cbarraskiloak\u201d sortzen dituzte. Zapatistek, 5 \u201cbarraskilo\u201d sortzen dituzte 30 udalerri biltzen dituztelarik. Autonomiak sortzen dituzte eta justiziaz jarduten dute euren barne arazoak konpontzeko. \"\u201cA partir de hoy, se levantan todos los retenes zapatistas instalados en caminos y puentes federales, estatales y locales. Y se eliminan todos los cobros a particulares en caminos y carreteras, dentro de los territorios rebeldes.\u201d\"\nEkimen hauek egin ondoren, Marcos komandanteak komunikatu oso garrantzitsu bat bidaltzen du:\n\"\u201ccreemos que ya hemos cumplido la parte que nos tocaba en estos cambios, hemos levantado los caracoles, hemos construido las casas de las juntas de buen gobierno y hemos tratado de explicar un poco los cambios, asique ahora les devuelvo el o\u00eddo, la voz y la mirada. A partir de ahora todos los referentes de los municipios aut\u00f3nomos rebeldes zapatistas, se hablaran por sus autoridades y por las juntas del Buen Gobierno, con ellos habr\u00e1 que tratar tambi\u00e9n los asuntos de los municipios aut\u00f3nomos tales como proyectan proyectos, visitas, cooperativas, conflictos etc. S\u00ed sigue siendo nuestro trabajo y nuestro deber proteger a las comunidades de los agresores del mal gobierno de los paramilitares y de todos aquellos que quieran hacer mal. Para eso nacimos, para eso vivimos y por eso estamos dispuestos a morir.\u201d\"\nOndoren, komunitatearen bizikidetzarako autogobernuak sortzen dituzte nahiz eta zailtasunak izan hezkuntza eta beren kultura sustatzeko. 2005an, presidentziarako kanpaina hasten da, beldurra eta mehatxuak nagusi direlarik. Horregatik, EZLNk beste hauteskunde kanpaina alternatibo bat sortzen du herri ezberdinetara bisita egitea delarik. Beste kanpaina honek, errepresio eta eraso ugari jasotzen ditu polizia federalaren eskutik, mugimendu sozial hauek, bortizki zapalduz 2006an ere.\nHauteskundeetan, eskuin muturreko \u201cAccion Nacional\u201d alderdiaren kide zen Felipe Kalderon izango da garaile. Jendeak hauteskundeak moldatuak izan zirela uste zuek eta Mexikon, izugarrizko gizarte bereizketa sortu zen.\nHonen harira, krisi politiko bat sortzen da eta Kalderon eta Fox-en benetako aurpegia azalarazten da. Mugimendu sozialaren kontrako errepresioa izugarrizkoa da, Mexiko militarizatuz eta eskuin muturra indartuz.\nEmakumeen papera zapatismoan.\nHasteko EZLN zapatisten nazio askapenerako ejerzitoa nola antolatzen den azaldu dugu eta orain emakumeen parte hartzea eta rolak nolakoak diren ere aztertuko dugu ikuspegi feminista batetik ,izandako garrantzia aditzera emanez.\nOrokorrean aintzin-aintzinetik kultura ezberdinetako sinismenek emakumearen tokia gizonezkoen menpe jarri izan dute jainkoek hala nahi izango balute bezala, gauza naturala eta araua bihurtuz: tratu txar onartuak, ezkontza behartuak, senarraren baimena eduki behar gauza asko egiteko, bere posesioa izatea\u2026 Zibilizazio guztietan historian zehar emakumeak ahaztuak izan dira, zientzia eta kulturatik baztertuak. Alde batetik haien gaitasunak eta interesak aurrera eramateko oztopo itzelak izan dituztelako. Amerikan konkretuki, emakumea familiako ardatza eta zutabe nagusia izan da. Hala eta guztiz ere, milaka emakumek bortizkeria mota asko jasotzen dituzte, eta eskubideak lortu badira ere, bazterkeria handia dago. Hego Amerikako emakumea borrokalari handia izan da eta bere eskubide eta gizartearen eskubideen alde lan handia egin du.\nHistorian begirada jarrita, EZLNen altxamenduaren garaian emakumeek bete zuten papera azaldu baino lehen ,aipatu beharra dago mugimendu hau aitzindaria izan zela emakumeen eskubideak exijitzerako orduan , lehenengo aldia izan zen mugimendu sozial iraultzaile edo gerrilla batean .\nEZLNk bere jarduera publiko egin baino hilabete batzuk lehenago ,\"Emakume Lege Iraultzailea\" bozkatua izan zen. Susana eta Ramona komandantea (Mar\u00eda D\u00edaz da bere jatorrizko izena), 1959an San Andres komunitatean jaioa, Tzotzil indigena, EZLNko ordezkari eta gidari garrantzitsua izan zen urte luzez. Batez ere mugimenduak bizitza publikoari ekin zionean izan ziren ugariak haren agerpenak. Armada Zapatistaren fundatzaileetako bat izaki, gerora ere mugimenduaren garapenean giltzarri izan diren hainbat eta hainbat unetan tartean izan da Ramona. Hala ere, azken urteetan, giltzurruneko minbiziak baldintzatu eta mugatu zuen bere jarduna. \u201c komandanteek lau hilabete pasatu zituzten komunitate zapatistetan zehar ,asanbladetan eztabaidatzen,komunitate bakoitzean onartua izan arte legea. Emakumeek jarri zuten erresistentzian lehen pausoa eta gaur egunera arte erresistentziaren ibilbidean ezinbestekoak izan dira emakume zapatistak. Ordutik, emakume zapatistak borroka bikoitza izan dute bere eskubideen aldarrikapena Mexikoko gobernu federalari eta Zapatistari exijituz.\nBorroka zapatistaren barruan, emakumen lorpenak hainbat izan dira eta aurrerapauso horiei esker beraien egoera hobetzea lortu dute. Aurretik aipatu dugun bezala ,1993an \"Emakumeen Lege Iraultzailea\" sortu zuten eta bertan hamar lege edo eskubide ageri dira.Hasiera-hasieratik emakumeen eskubideak hartu zituen Ramonak banderatzat. 1994ko altxamendua baino lehen, Chiapaseko indigenak esklabotza egoeran bizi ziren lur-jabeen eskuetan. Umiliatuak eta zanpatuak, animalien gisara bizirautea besterik ez zuten.\nHala diote zapatistek jasotako hamaika testigantzek. Ez zuten inolako heziketarik jasotzeko eskubiderik, zama garraiatzeko erabiltzen zituzten eta, ugazabei aurre eginez gero, izugarrizko jipoiak jasotzen zituzten. Emakumeena are egoera gogorragoa zen jauntxoek behin eta berriz bortxatzen zituztelako zigorgabetasun osoz.\nBaina, andrazkoentzat, arrotzak ez ziren mehatxu bakarra, kasu askotan etxe barruan ere izaten zutelako sufrimendua. Ezkontza eta haurdunaldi behartuak, hezkuntzarako debekua, etxetik irteteko baimenik eza\u2026 oso maiz neskatilen aitak edota nebak izaten ziren etsairik maltzurrenak. 1994ko altxamendu armatuarekin lur-jabeak botatzea lortu zuten eta, haiekin, urtetako oinazea.\nBaina beste arazoa, La Realidad komunitateko emakume zapatistak Mugimendu zapatista , 1993an Ramona eta Ana Maria komandanteek hainbat komunitatetan jasotako testigantza, behar eta aldarrikapenetan oinarrituta, Emakumeen Lege Iraultzailea (Ley Revolucionaria de Mujeres) idatzi zuten 1994an eta urte bereko martxoan onartu zuten zapatistek.\nLege honetan EZLNk emakumeak borroka iraultzailera batzeko beharra adierazten du, edozein delarik haien arraza, sinesmena, kolorea edota ideologia politikoa. Herri zanpatuaren aldarrikapenak bere egitea da baldintza bakarra, eta iraultzaren lege nahiz arauak betetzeko eta betearazteko konpromisoa hartzea. Hortaz, hasiera-hasieratik, emakumeen eskubideen defentsa oinarri eta printzipiotzat izan du mugimendu zapatistak.\n1- Emakumeek,etnia,sinesmen,kolore edo ikuspegi politikoa kontuan izan gabe,borroka iraultzailean parte hartzeko eskubidea dute ,hauen borondate eta gaitasunen arabera.\n2- Emakumeek lan egiteko eta soldata duin bat jasotzeko eskubidea dute.\n3- Emakumeek izan eta zaindu ahal duten seme-alaba kopurua erabakitzeko eskubidea dute.\n4- Emakumeek komunitateko gaietan parte hartzeko eskubidea dute,baita arduradunak izateko era demokratiko eta askean hautatuak badira.\n5- Emakumeek eta bere seme-alabak lehen mailako osasun arretarako eta elikadurarako eskubidea dute.\n6- Emakumeek hezkuntzarako eskubidea dute.\n7- Emakumeek bere bikotea aukeratzeko eskubidea dute eta ez indarkeriaz ezkontzea behartuak izatera.\n8- Emakume bat ere ez da jipoitua izango eta ez ditu tratu txarrak jasango ez familia,ez inorengatik.Bortxaketak eta saiakerak gogorki zigortuak izango dira.\n9- Emakumeek antolakundearen zuzendaritza karguak izan ditzakete,baita armada iraultzailean kargu militarrak izan ere.\n10- Emakumeek lege eta arautegi iraultzailean dauden eskubide eta betebehar guztiak izango dituzte.\nEskubide hauen jabe direlako kontzientzia emakume indigenen artean errotzea izan zen Ramonaren lan nagusietakoa; berak zioen bezala, andreak \u201citzartzea\u201d. Eskubide hauek aldarrikatu ondoren emakumeen egoera eta beraien eguneroko bizitza asko aldatu zen, emakumeak ejertzitoaren maila desberdinetan parte hartzeko aukera izaten hasi ziren eta baita zuzendaritzetan ere. Horrek emakumeen ahalduntzearekin batera, emakume erreferenteak sortzea ekarri du eta denek lorpen handi bat bezala bizi dutela esan daiteke.\nOrain gizonek bezainbesteko parte-hartzea dute emakumeek komunitate indigena zapatistetan. Oraindik ere badira emazteak etxean, atera gabe, gorde nahi dituztenak baina, oro har, gainditu dute gatazka hori eta emakumeen parte-hartze aktiboa oinarrizko printzipioa da komunitate zapatistetan.\nMugimendu zapatista ez da EZLNra mugatzen, zapatista guztiek ez baitute zertan erakunde armatuan parte hartu beharrik. Aitzitik, komunitate berriak \u201citzartzea\u201d, kapitalismoaren eta neoliberalismoaren aurkako borrokaren beharraz ohartaraztea, kideei irakurtzen eta idazten irakastea, mundu mailako beste mugimendu batzuen berri ematea, munduari mugimendu zapatistaren berri ematea\u2026 hori guztia ere bada zapatista izatea. Horiexek izaten dira, kasu askotan, emakumeen zereginak.\n\u00a0 Munduko beste emakume erreboltariekin ere antolatzen dituzte kongresuak (). Hortaz, nolabait diplomatikoagoa den zereginei heldu ohi diete emakume gehientsuenek eta, aldiz, gutxiago dira armak hartzen dituztenak. Izan ere, EZLNn sartu eta oihanera alde egiten duten emakumeek, printzipioz, ez dute familia bat osatu eta seme-alabarik izateko aukerarik; euren jardunak haurrak arriskuan jar ditzakeela eta. Hori da printzipioa, nahiz eta salbuespenak izan. Bestelakoan, komunitateetan, herrixketan geratzen diren emakumeek egiteko garrantzitsuak izaten dituzte. Hala izan zen hasiera-hasieratik gainera. Komite Klandestino Indigenaren garaian (mugimendua oraindik publikoa ez zenean) emakumeak arduratu ziren gerrillariak elikatzeaz eta ganorazko uniformeak josteaz. Orain ere badira horretaz arduratzen direnak baina, arestian azaldu moduan, urteekin euren lanak salto kualitatibo handia eman du.\nGaur eguneko egoerari erreparatuz komunitate zapatistak beraien modu pertsonalera antolatzen dira. Haiek dioten moduan,\"manda el pueblo y el gobierno obedece\" hau da, herriak agintzen du eta gobernua honen agindupean dago.Hiru gobernu organo dituzte:\nErresistentzian bizi diren komunitate indigenak.Komunitateak biztanleria indigena bizi den nukleo txikiak dira. Ez dituzte gobernuaren laguntzak onartzen, ez dituzte zergak ordaintzen, beraz, politikoki eta ekonomikoki modu autonomoan kudeatzen dira. Autoritateak modu asanblearioan antolatzen dira.\nUdalerri autonomo zapatista edo errebeldeak. Komunitate zapatista zenbait biltzen dituztenak, 38 inguru daude gaur egun.\nKarakolak, lehen 'aguascalientes' zirenak. Autogobernurako eskualdeko guneak dira, bost hain zuzen ere: La Realidad, Oventik, La Garrucha, Morelia eta Roberto Barrios. Karakola bakoitzean Junta de Buen Gobierno \u00a0bat dago. Haiek dioten bezela, \u201ca un lado\u201d EZLN eta bertako buruzagitza: Comite Clandestino Revolucionario Indigena.\nLa Realidad- eko JBG hamabi pertsonek osatzen dute denpora guztian, sei emakume eta sei gizon, herriak erabakiak, urtero edo hiru urtetik aldatzen dira. Bi aste egoten dira karakolean, eta gero haien etxeetara itzultzen dira, eta hurrengo txanda sartzen da urtean bi edo hiru txanda egiten dituzte. JBG zeregina komunitateko edozein arazo kudeatzea da eta giza eskubideen urraketen berri ematea. Dena eztabaidatzen dute. JBG sorrerak gobernu zibil bat sendotzea eta EZLN-ren estruktura militarra soilik lan defentsiboetara mugatzea nahi du.CCRI JBG funtzionamendu egokia izateaz arduratzen da.\nHorrez gain, komunitateetan eskola autonomo zapatistak eta klinika autonomo zapatistak daude. Bertan, kafea, eztia eta artisautzak ekoizten dituzte, eta Radio Insurgente komunikabidea ere badaukate.Esan beharra dago proiektu zapatista desobedentzia zibileko eredu gisa hartu behar dela. Eta, testuinguru historiko, politiko, sozial, territorial zein kultural bati eta urte luzetako borrokari erantzuten diola.\nEmakumeek kudeaketa honetan duten papera oso garrantzitsua da.La Realidadeko JBG hamabi lagunez osatuta zegoen, sei gizonezko eta sei emakumezko. Horretaz gain, emakumeak irakaskuntza \u201cpromotoras de educaci\u00f3n\u201d zein osasungintza \u201cpromotoras de salud\u201d ardura izan dezakete eta gizonezkoek berdin.\nHizkuntza eta kulturaren transmisioa emakumeen eskuetan gelditzen da gehienbat. Eta sendabelarren inguruko jakintza izugarria dute, ametatik alabetara transmititzen den jakintza bat da, balio handia ematen diotena.\nEmakumeak organo eta esparru guztietan daude ,baina horrekez du esan naho berdintasuna eremu guztietan dagoenik .Oraindik ere emakumeak dira etxeko lanez eta umeen zaintzaz arduratzen direnak\nOrtura lanera joan behar badira ere goizago altxatzen dira beraien tortitak egin eta ondoren gizonekin joaten dira lanera.Emakumeek antolakunde edo espazio propioak izatea lortu dute, adibidez kooperatiba propioa denda eta jatetxea, bertan egindako artisautza lanak saltzeko eta eta bazkariak prestatzeko.Emakumeek antolatu eta kudeatzen zuten espazioa zen.\nIndarkeriari dagokionez ,komunitate zapatistetan alkohola debekatu zuten emakumezkoan aurkako indarkeria asko handitu zelako gizonak edaten hasi zirenetik eta gaur egun komunitate zapatistetan alkohola kontsumitzea debektuta dago,emakumeen eskari bat izan zen,gizonek edaten zutenean emakumeen aurkako indarkeria egoerak handitu egin zirela ikusi zutelako.Komunitateetan ez da edaten baina ezin da esan indarkeria kasuak ez daudenik.\nErreferentziak.\nBibliografia.\nLiburuak.\nWeb orrialdeak.\nhttp://www.cultura.inah.gob.mx/testimonios/index.php?option=com_content&amp;view =article&amp;id=7&amp;Itemid=7"}
{"id": "884578", "revid": "90204", "url": "https://eu.wikipedia.org/wiki?curid=884578", "title": "Emakumeak eta kirola", "text": "Emakumeen sartzea kirol mundurua berantiarra izan da, izan ere, hauek hainbat estereotipo sozial eta kulturalei aurre egin behar izan diete. Kiroletako lehen ekitaldi femeninoak Hereos Jokoetan (k.a. 600 urtean) izan ziren Antzinako Grezian, baina, aldiz, 1896ko Olinpiar Jokoetan ez zituzten emakumeentzako frogak onartu, hauek XX.mendean sartu zituzten berriro ere, Paris 1900eko Olinpiar Jokoetan, esaterako. Hauetan 24 herrialdek parte hartu zuten, 997 atleta ziren guztira, 975 gizon eta 22 emakume. Garai honetan emakumeen parte hartzea golfera, tenisera eta croquetera mugatu zen batez ere, eta Charlotte Cooper izan zen historiako lehen emakume irabazle olinpikoa. Croqueteko torneoa deigarria izan zen Olinpiar Jokoetan lehen aldiz emakumeen agerpena lortu zuelako. Madame Despres, Madame Filleaul Brohy eta Mademoiselle Ohnier lehiaketaren lehenengo txandan kanporatuak izan ziren. Nabarmentzekoa da pertsona bakar batek ordaindu zuela txapelketa hau ikusteko. \nDeskribapen orokorra.\nKirola betidanik izan da bi zentzutan baztertzailea; alde batetik, klase sozial altukoentzako prestatutako zerbait izan delako eta, bestetik, gizonek bakarrik parte hartu ahal zutelako. Modu honetan, kirola paradigma maskulino batetik abiatuta sortu zen, emakumeak erabat baztertuta eta gutxiagotasun egoeran utzi zituelarik. Kirola, gainera, oinarrizko hezikera bidea izan da, zeren honetatik abiatuta nazioaren buru izango zirenen izaera sortu nahi zuten, emakumeak praktika hauetatik erabat aldenduz. Izan ere, kirolaren bitartez gizontasuna eta karakterea helarazi nahi ziren, aldiz, emakumeengandik bilatzen zena fintasuna, hauskortasuna, dotorezia, dependentzia eta sumisioa ziren, hau da, kirolaren bitartez transmititu nahi zituzten balioen guztiz kontrakoak. Gizon eta emakumeen izaeren arteko desberdintasunei indarra emateko alde biologikoa erabiltzen zuten ere, gizonaren indarra eta emakumearen ahultasuna nagusituz. Gainera, emakumeek seme-alabak izateko duten aukeragatik baldintzatuta daude ere, hau da, kirola bizitza publikoaren parte da eta, emakumeak, gizonak ez bezala, bizitzaren arlo pribatura mugatuta zeuden.\nSexismoa kirolan betidanik existitu den jarrera bat izan da, hau da, estereotipoz betetako arlo bat da. Honen adibide, kirolen artean dagoen bereizketa da, izan ere, batzuk femeninoak eta beste batzuk maskulinoak bazala kontsideratuak dira. Modu honetan, sexua aktibitate fisikoaetan parte hartzerako orduan aldagai diskriminatzailea da. Gimnasia erritmikoa, adibidez, aipatutakoaren isla izan daiteke; honetan, emakumeek izan behar dituzten ezaugarriak nagusitu nahi dira, fintasuna, esaterako.\nOlinpiar Jokoak.\nXX.mendea.\nKirolaren historiaren hasieraz hitz egiten badugu, Greziako Olinpiar Jokoetara joan behar gara. Hauetan emakumeen partehartzea ukatu zen eta bakarrik joan zitekeen ikusle bezala ezkongabe zeudenak. Izan ere, garai horretan moraltasun gaiengatik, ezkonduta zeuden emakumeek ezin zuten kirolari gizon bat biluzik ikusi. 1900 urtean emakumeen kirolaren historia hasi egiten dela esan genezake, baina urte honetan, emakumeek soilik golf, tenis eta croquet frogetan parte hartu ahal zuten, hauek emakumeen feminitatea mantentzen zutelako. Aldi berean, Nazioarteko Olinpiar Batzordeak ez zuen begi onez emakumeen parte hartzea ikusten, modu honetan, benetako lehen domina emakume batentzako 1912an izan zen Estokolmon eta, Fanny Durack igerilari Australiarrak irabazi zuen. 1904an, San Luisen, arkularitza gehitu zen emakumeek parte hartu zitekeen kirolen artean. 1908an bela estropadetan eta irristaketa artistikoan parte hartu zitekeen ere baina hauek ez ziren dominarekin saritzen. Nahiz eta Paris 1900ean emakumeek parte hartu zuten, Bartzelona 1992an, oraindik 35 herrialdek gizonen taldeekin bakarrik parte hartu zuten. Olinpiar Joko hauetan, aipatzekoa da nola Zhang\u00a0Shan kirolari txinatarrak lehiaketa misto batean irabazten zuen lehenengo emakumea izan zen (uso-tiroan), baina, aldiz, 1996an kirol diziplina hau kendu zuten eta, 2000urtean, Sidneyko Olimpiar Jokoetan berrezarri zuten baina emakumezkoen eta gizonezkoen lehiakteak bananduz. \nXXI.mendea.\n2000 urtean Barein-ek bi emakume bidali zituen Olinpiar Jokoetara lehenengo aldiz: Fatema Hameed Gerashi eta Mariam Mohamed Hadi Al Hilli. 2004an Robina Muqimyar eta Rezayee Fariba Afganistaneko delegazioaren lehenengo emakumeak bihurtu ziren. 2008an Arabiar Emirerri Batuek atleta femeninoak bidali zituzten lehenengo aldiz Olinpiar Jokoetara (Maitha Al Maktoum taekwondon eta Latifa Al Maktoum zaldiketan). Bi kirolariak Dubaiko gobernarien familiaren kide ziren. 2010ean bakarrik hiru herrialdek ez zituzten oraindik kirolari emakumeak Olinpiar Jokoetara bidali (Brunei, Saudi Arabia eta Qatar), baina urte horretan Nazioarteko Batzorde Olinpiarrak Londres 2012ko Olinpiar Jokoetan emakumeen partehartzea ahalbidetu behar zutela adierazi zien, horrela ez izatekotan kanporatuak izango zirelarik.\nLondres 2012ko Olinpiar Jokoetan, lehenengo aldiz, herrialde partehartzaile guztiek emakumeak zituzten beraien talde olinpikoetan, honen ondorioz, 4.850 emakumek parte hartu zuten, historia osoko parte-hartzerik handiena, alegia, parte-hartzaileen % 46a emakumeak ziren, ia erdia. Joko hauetan 2014 herrialdek parte hartu zuten, bakoitzak, gutxienez, emakume bat aurkeztu behar izan zuelarik. Modu honetan, Londreseko Olinpiar Jokoak emakumearen Olinpiar Jokoak deitu ditzazkegu, parte-hartze, lorpen eta olinpismo garaikidearen historiako emakumeen ordezkaritza unibertsaleko marka ezarri bait da. Saudi Arabiak bi emakume sartu zituen bere taldean: Sarah Attar eta Wojdan Shahrkhani; Qatarrek lau: Noor Hussain Al-Malki, Bahiya al-Hamad, Nada Wafa Arkaji eta Aya Majdi; eta Bruneik bakarra: Maziah Mahusin. Qatarrek Bahiya al-Hamad aukeratu zuen bere banderadun gisa Londres 2012ko irekiera errituan. Olinpiar Joko hauetan ere (Londres 2012) Bareinko Maryam Yusuf Jamal Persiar Golfoko lehenengo emakume dominaduna bihurtu zen 1500 metrotako lasterketan brontzea irabaztean. Hala ere, Rio de Janeiro 2016an, Irakek gizonezkoak bakarrik aurkeztu zituen, emakumeak ezin izan zirelako sailkatu. Pekin 2008an oraindik gizonentzako jardunaldiak, emakumezkoentzakoak baino gehiago ziren, baina Londres 2012an emakumeentzako boxeoa sartu zuten, modu honetan, emakumeek gizonezkoen kirol berdinetan lehiatzeko aukera izan zuten. Aitzitik, badaude bi kirol non gizonek ez dute parte hartzen: igeriketa sinkronizatua eta gimnastika erritmikoa. Bestalde, 2012an, Londresen parte hartu duen euskal ordezkaritza olinpikoa 10 emakumek eta 15 gizonek osatu dute. Talde hori Beijingen 2008an parte hartu zuen ordezkaritza baino desorekatuagoa dago, bertan 12 emakumek eta 12 gizonek parte hartu zuelako.\nKirol zuzendaritza.\nEmakumeen parte hartzea kirol zuzendaritzaren arloan berantiarra izan da ere. 1960an planteatu zen lehenengo aldiz Olinpiar Mugimenduaren barruan, baina ez zen 1980 urtera arte errealitate bihurtu. Urte horretatik aurrera, Nazioarteko Olinpiar Batzordean Emakumearen Sustapenerako Saila sortu zen, honek kirol femeninoaren sustapena defendatzen zuelarik: modu honetan, egitarau Olinpikoan parte hartu nahi zuten kirol diziplina guztiek emakumeentzako frogak izan behar zituzten.\nAlice Millet emakumeen kirolaren banderaduna dugu; 1917an Frantziako Sozietate Femeninoen Federazioa sortu zuen eta, beranduago, 1921ean, Estatu Batuen, Britania Handia, Italia, Txekoeslovakia eta Frantziaren laguntzarekin Nazioarteko Kirol Femeninoaren Federazioa sortu zuen ere. Erakunde honek 1922ko Apirilaren 20an lehenengo Munduko Joko Femeninoak antolatu zituen Parisko Pershing zelaian; joku hauek Nazioarteko Atletismo Federazioaren kontrako erantzun moduan egin ziren, hauek emakumeen parte hartzea deuseztatu zutelako. Alice Milletek emakumeentzako Olinpiar Jokoak antolatzen jarraitu zuen baina hauen arrakasta faltagatik, 1938an, Frantziako Sozietate Femeninoen Federazioa desegin zen.\n1981 urtean lehenengo aldiz sartu zen emakume bat Nazioarteko Olinpiar Barzordean , hau da, urte honetan izan zen emakumeak kirol munduan kargu garrantzitsu eta erabakiak hartzeko eskumena izaten lehenengo aldia. Aitzitik, nahiz eta urtero gero eta emakume gehiago sartzen diren erakunde honetan, gizonezkoen nagusitasun argi bat egoten jarraitzen du. Gainera, emakumeak ez dira zuzendari bezalako goi karguetara iristen.\nBrighton-eko Adierazpena.\n1994ko maiatzean, Brightonen (Britainia Handia), kirol munduaren buruzagiak bildu ziren Kirol Femenianoaren eta Aldaketa Erronkaren inguruko lehenengo nazioarteko batzarra egiteko. Honetan, emakumeek kirolan parte hartzerako orduan dituzten desorekak aztertu ziren aldaketa prozesua azkartzeko asmoarekin, modu honetan, Emakumea eta Kriolaren inguruko Brightoneko Adierazpena sinatu zuten. Adierazpen hau emakumezkoen kirola sustatzen duten oinarrien inguruko lehen nazioarteko dokumentua da. Konferentzia hau Britainia Handiko Kirol Aholkularitzak antolatu zuen eta Nazioarteko Olinpiar Batzordearen laguntza jaso zuen.\nKonferentzia hau lau urtetan behin ospatzen da bertan mundu osoko kirol buruzagiak parte hartzen dutelarik. 1998an Windhoek-en, 2002an Montreal-en, 2006an Kumamoto-n, 2010ean Sidney-n, 2014an Helsinki-n eta, azkena, 2018an Botswana-n. "}
{"id": "884579", "revid": "155810", "url": "https://eu.wikipedia.org/wiki?curid=884579", "title": "Emakume idazleak", "text": "Emakume idazleek literaturan ekarpen garrantzitsuak egin dituzte idatzitako lehen testuetatik. Emakumeak zibilizazio goiztiarretik testu-komunikazioaren abangoardian egon dira. Urte eta garai askotan, ordea, haien lanak modu peioratiboaz aztertu eta era kazkarrez baloratu dituzte. Gaur egun hori aldatzen ari da eta merkatu editorialean emakume idazleek arrakasta ezagutu dute. Baina prestigio hori lortzeko ibilbide luzea egin behar izan dute.\nHistoria.\nXX.mendeko emakume idazleak.\nXIX. mendearen amaieran eta XX. mendearen hasieran oso zaila izan zen emakume idazle izatea. Aurreko mendeetan zehar, emakumeen lanak eremu pribatuan garatu ziren. Modu honetan, literatur munduan izan zuten oihartzuna eskasa izan zen. Emakumeek idatzitako testuak, gaizki onartuak izan dira kulturaren ikuspegian, eta betiere esparru femeninora baztertuak.\nXX. mendearen hasieran, XIX. mendeko emakumeek antzerki lanetan burutu zituzten lorpenak aitortu ziren; beharrezkoak ziren bestelako eskubide batzuk aldarrikatu zituzten, hala nola, boto eskubidea, hezkuntza edo soldata berdintasuna eta abar. XX. mendean zehar, emakume idazleen aniztasun handia gauzatu da, eta beraz, oso zaila da gai konkretu batean denak elkartzea.\nErresuma Batua.\nErresuma Batuan garatu zen literatura anglosaxoiak, narratiba berri baten aurrerapenak garatu zituen, bestelako idazleen artean Virginia Woolf daukagu; Bloomsbury Circle izenarekin ezagutzen zen intelektual talde baten erdigunean egon zena. Bertan zenbait prozedura ikasi zituen, hala nola, ikuspegi aldaketak, denbora jokoak edo barneko bakarrizketa.\nFrantzia.\nSimone de Beauvoir frantziar idazle eta filosofo famatuenetako bat izan zen. Kutsu sozialak, politikoak eta filosofikoak zituzten eleberriak, saiakerak, biografiak eta monografiak idatzi zituen. Simone-ren obra ezagunenen artean, baita feminismoaren borrokan garrantzitsuenen artean kokatzen den lana, \u201cBigarren Sexua\u201d da. Emakume honen pentsamendua existentzialismoaren barruan kokatu zen.\nEstatu Batuak.\nXX. mendeko emakume estatubatuar eta poeta eraginkorrenen artean Gertrude Stein dago. Emakume honek, abanguardien eraginpean idatzi zituen bere lan gehienak. Bere poesiaren bitartez, kubismoaren postulatuak erabili zituen errepikapenen bidez. Gertrude-k \u201cbelaunaldi galdua\u201d bezala izendatu zuen intelektual amerikar talde bat zeukan, horien artean; Hemingway, Dos Passos eta F. Scott Fitzgerald. \nEuskal Historia: euskal emakume idazleak.\nEuskal literaturan aritzen diren emakume idazleak normalean ez dira oso ezagunak izaten, nahiz eta mende aldaketarekin batera euskal literaturaren ereduaren oinarriak aldatu izan. Nina Baymek dioenaren arabera, euskal emakumeak ezkutuan daude, ikusezinak dira; gonen artean daude, pentsatzen. Gaur egun emakume idazleak ez aipatzearen hiru arrazoi existitzen direla diote Ipar Amerikako kritikek: kritikariek ez dute emakume idazlearen ideia gustuko, artistikotasuna eta literatur bikaintasuna maskulinoa da, eta literatura bera maskulinoa da.\nHistorikoki literatura maskulinoarekin lotu izan da, zehazki haiena soilik izan delako idazteko eskubidea, eta ausartu diren emakume talde gutxi batzuk, marjinatuak izan dira. Autore askok, euskal literaturaren historian emakumezkoak ez direla existitu baieztatu dute; sistemaren periferian kokatu dira eta, euskal historiagile eta kritiko askok ez dituzte kontuan hartu emakumezkoen lanak; ikerketa kopurua eta ezagutza falta izugarria da. Emakumeen literaturari rol femeninoa ezarri zaio; hau da, emakumea emakume izateagatik etxea, familia, azoka edota maitasun erromantikoa ditu lan egiteko gaiak. \nEuskal Herriko XX .mendearen hasiera aberatsa izan zen; emakumea euskal aldizkarietan, hezkuntzan, herrigintzan eta idazlanetan txertatu zen. Aipagarriak diren aldizkarien artean, Euskal Esnalea aldizkaria eta argitaletxea dago, emakumea idaztera erakarri zuena. Honi esker, emakume idazleen zerrenda asko handitu zen, hala nola, Petra Belaustegi, Errosa eta Basilia Bustintza, Maria Dolores Elizondo, Maria Etxabe edo Julene Azpeitia. Euskal literatura berandukoa dela esan daiteke. Emakumea eskolatik urrun egon zen, eta beraz ez da harritzekoa, ia orain arte ez agertzea emakume bertsolaririk edo olerkaririk euskal idazleen artean. Idazleen artean berriz, XIX.mendearen arte agertu zen izan bakarra Bizenta Mogel-ena izan zen; hain zuzen ere \u201cIpuin Onak\u201d liburua argitaratu zuenean 1804. urtean. Euskaltzaindia, emakumerik gabe sortu zen, eta 75 urte igaro behar izan ziren lehenengo emakumea sartu ahal izateko, 1992. urtean, Miren Azkarate izeneko emakumea izan zelarik. Bestetik, emakumezkoek argitaraturiko liburu kopurua oso txikia izan zen, 1907tik 1936ra, urtero hamar liburu argitaratu ziren gutxi gorabehera, eta emakumezkoenak hiru edo lau izaten ohi ziren soilik.\nBizenta Mogel (1782-1854).\nBizenta Mogel, emakume intelektual eta idazle argia izan zen. Bizenta, hogeita bi urte zituela, liburu baten egile azaltzen zaigun lehenengo euskal emakumea izan zen; 1804an \u201cIpuin onak\u201d liburua argitaratu zuenean. Garai hartan idazle gisa aurkeztea ekintza garrantzitsua izan zen, hala, Bizenta bere izenarekin sinatzera ausartu zelako. Virginia Woolf bere garaian, XVIII.mendean, harritu egiten zen emakume idazlerik ezagutzen ez zuelako, Bizenta izan zelako denboran hurrengo emakumezko idazlea. Emakume batek liburu bat argitaratzearen berriztazuna ekarri zuen Bizentak. Bizentaren osaba, Juan Antonio Mogel, euskal literaturaren historian garrantzitsua izan zen; Bizentak osaba izan zuen maisu, etxean ikasi zuen haren irakurketa klasikoen bitartez. \nEmakume Literatura Nobel sariak.\nJarraian Literatura Nobel saria irabazi duten emakume idazleak:\nGeneroen teoria eta emakume idazleak.\nEmakume idazle izatea ez da lan erraza izan, batez ere ez delako lana aintzat hartu. Duela urte askotatik, emakumeak literatura munduaren parte izan dira, baina XVI. mendera arte ezinezkoa zen emakume batek profesionalki literatura idazle gisa lan egitea, Christine de Pizan agertu zen arte. Baina, XX. mendera arte, emakume askok anonimotasuna erabili behar izan zuten haien lanak argitaratu ahal izateko. Historian zehar emakume askok baieztatu zuten editorialek haien inizialekin sinatzera behartzen zituztela, haien benetako izena ezkutatuz, eta hala, sexuari anbiguotasuna ematen zieten. Virginia Woolf idazleak, emakumeek literaturan izan duten ikusezintasuna kritikatu zuen: \u201cHistorian zehar, anonimo emakume bat zen\u201c zitatu zuen 1882. urtean.\nEmakumeen bizitza politikoa, soziala eta laborala bigarren maila batera eraman zen eta hau historikoki borrokatu behar izan dute; esleitu zaien lekuetatik ihes egin ahal izateko, hala nola, etxea eta familia. Bestetik, historikoki, emakume batek ezin zuen gizonezkoa intelektualki gainditu, txarto ikusia zegoen. Argitaletxeek gizonezkoen izena erabiltzea nahiago zuten, emakumeen nortasuna ezkutatuz; hau izugarrizko oztopoa izan da emakume idazleentzat.\nUrteetan zehar uste izan da, gizonezko idazle batzuek haien emazteen sorkuntzak bereganatu zituztela, haien izenean argitaratuz. Hala nola, susmoa sortu zen Zelda Fitzgerald-en eginkizuna bere senar idazlearen, F. Scott Fitzgerald, literatur lanean. Emakumeen presentzia eskasa literaturan jaso izan dituzten sariengatik erraz egiaztatu daiteke, hala nola, Literaturako Nobel Saria-ri dagokionez, saria sortu zenetik, 1901. urtean, gaur egun arte 14 emakume soilik izan dira sarituak. Espainian, irakasleek askotan onartzen dute emakume idazle gutxi batzuk agertzen ohi direla testuliburuetan.\nEmakumeen argitaratzeko zailtasunak areagotu egin dira urteak aurrera joan ahala. Hau dela eta, 2016an Liburutegi Nazionala, Emakume Zuzendarien Espainiako Federazioarekin lankidetzan, Emakume Idazleen Eguna antolatu zuten hauek merezi duten garrantzia emateko; urriaren lehen astelehenarekin bat etor daitekeen data izanik."}
{"id": "884580", "revid": "512", "url": "https://eu.wikipedia.org/wiki?curid=884580", "title": "1970eko hamarkadako mugimendu feminista", "text": "1970eko mugimendu feminista oso anitza izan zen, eta korronte ezberdinak indartu ziren hamarkadan zehar: feminismo liberala, feminismo sozialista eta feminismo erradikala. Hamarkada honetako feminismoak Bigarren Olatu delakoaren barnean kokatzen dira, nahiz eta autore batzuek korronte hauek Olatu ezberdinetan kokatzen dituzten. Hamarkada honetan feminismoek izan zuen bilakaera testuinguru bakoitzean gorpuzten ari ziren prozesu sozialen araberakoa izan zen, zapalkuntza hori nork identifikatzen zuen salatzeko lan egiten baitzuen. Era honetara, 1960eko hamarkadan garatu ziren mugimendu sozial ezberdinek modu zuzenean eragin zuten emakumeak jendarte mugimendu ezberdinetan parte-hartzea.\nSarrera.\n1970eko mugimendu feministan eragin zuzena izan zuten aurreko hamarkadan mundu mailan jazotako gertaera eta prozesu ezberdinek: Frantzia zein Mexikoko 1968ko Maiatzeko mugimendua, Pragako udaberria, Argentinako Cordobazoa eta Vietnameko gerraren aurkako mobilizazioak...\n1960eko hamarkadako jendarte mugimenduak gerraosteko erregimenari, kapitalismoaren berregituratzeari eta Vietnam bezalako herrialdeetan egindako interbentzioei kritika egitera bideratu ziren. Paula Bach-ek egiten die, hain zuzen, aipatutako mugimendu ezberdin horiei erreferentzia:\nHonek, modu batean edo bestean, kapitalismoaren oinarri sendoenei (familia, monogamia eta heterosexualitatea) kritika egiteko testuingurua sortu zuen.\nIkuspegi feminista batetik erreparatuz, 68ko Maiatzean mobilizatu zen masa mistoa bazen ere, aipatzekoa da mugimenduaren baitan buruzagi emakumeek euren fabriketan genero rolen inguruko lanketa bizia burutu zutela. 1970eko hamarkadan mugimendu feministan aritu ziren emakumeen artean asko militantzia esparru ezberdinetan aritutakoak ziren, besteak beste, alderdi komunistetan.\nAurrekariak.\nFeminismoa mugimendu sozial gisara Ilustrazio garaian hasi zen gorpuzten, eta antolaketa horrek masan eragin zuzena izateak sufragisten borroka eragin zuen. Botoa eskuratzea ahalbidetzen zuten erreforma instituzional guztiek mugimendu feministak, eta era zehatzago batean esanda, sufragistek XX.mendea egindako aldarrikapenak asetu zituzten. Baina gertakari hau ez zen nahikoa izan. Denborak aurrera egin ahala, eskubide legalak lortuta, emakumeen artean aldarrikapen berriak sortu ziren, bizitzaren esparru anitzen eragiten zietenak, bakoitzaren testuinguruaren araberako eraginek elikatuta. Mugimendu feminista, horrela, indartuz joan zen eta feminismoaren inguruan teorizatzen hasi ziren emakumeen ekarpenek bideratu zuten garaia eta lekuaren araberako feminismoaren korrontea. Esaterako, 1970eko mugimendu feministaren aurrekari gisara ditugu ondorengo bi autoreak: Simone de Beauvoir eta Betty Friedan.\nSimone de Beauvoir-ren \"Bigarren sexuak\" izandako eragina.\nSimone de Beauvoirrek 1948an idatzi zuen \"Bigarren Sexua\" liburua. Herrialde demokratikoetan emakumeek boto eskubidea lortzeak aldaketa handia suposatu zuen. Mugimendu feministaren birsortze prozesu bat eragin zuen, oinarri eta aldarrikapen berriekin.\nBeuvoirren arabera emakumea, garaiko mendebaldeko testuinguruan definitua izan zen moduan, eraikuntza kultural bat da. Historian zehar emakumea gizonarekiko harremanaren arabera definitu da emazte, ama, alaba edota ahizpa gisara. Hortaz, emakumearen zeregin handiena, Beuvoirren esanetara, bere identitate propioa eraiki eta konkistatzea da, beti ere norbere irizpideen arabera. Emakumeei egotzi zaizkien ezaugarriak ez dira genetikaren arabera erabakiak izan, baizik eta emakumeak sozializatuak izan diren testuinguru kulturalaren arabera kodifikatuak izan dira. Emakume izanagatik jasaten zen zapalkuntza horren zergatia aztertzen hasi zen. \"No se nace mujer, llega una a serlo\" delako esaldia famatua txertatu zuen \"Bigarren Sexua\" liburuan. Beraz, sistema politiko eta kulturalek sortzen dituzten sexu ezberdinkeriei erreparatu zien.\nBetty Friedan-en \"Feminitatearen mistika\".\nBetty Friendan Amerikako Estatu Batuetako feminismoaren irudi nagusi bilakatu zen XX.mende erdialdean , eta modu horretara, NOW (National Organization of Women, 1966) erakunde feminista egikaritu zuen.\nAutore honek emakumeen jasaten zuten zapalkuntza problematizatu zuen, Beauvoirrek egin zuen modu berean. Friedanek zioen emakumeen arazoa \"izenik ez zuen arazoa\" zela. Beraz, garaiko teoria eta jardun feminista arazo horri izena jartzera bideratu zen. Ildo berean, autore honek \"Feminitatearen mistika\" (1963) liburua argitaratu zuen. Bertan isladatu nahi izan zuen ideia nagusia honakoa zen: emakume estatubatuarrek euren buruarekiko eta bizi-ereduarekiko zuten asegabetasuna . Gogobetetze eza horrek arazo pertsonalak eragiten zituen eta bere buruaren aurkako patologiak zituen ondoriotzat: antsietatea, depresioa, alkoholismoa.\nBaina, Friedanek asegabetasun hori ez du modu isolatuan ulertzen. Haatik, arazo hori arazo politiko moduan izendatu zuen, \"Feminitatearen mistika\" izena jarri ziona. Sufragismoaren eta II. Mundu Gerra bitartean emakumeak esfera publikoan parte-hartzearen aurkako erreakzio patriarkal gisara ulertu daiteke, hau da, gizonen mesederako emakumeak bete beharreko figuraren mitifikazioa. Honako oinarriak ditu: emakumearen identitatea ama edo emaztearen figurari loturik irudikatzen du, emakumearen garapen pertsonala ukatu eta gainerakoentzat soilik bizi direnen zoriontasun eza salatzen du.\n\"Feminitatearen mistika\" liburuan, honako puntu nagusiak landu zituen: nahiz eta II. Mundu Gerra bitartean espazio publikoko enpleguetan esku-hartzea izan, jendartean (bai espazio publiko eta baita pribatuan ere) emakumeek ez dute gizonekiko posizio berdinik. Hori dela eta, feminismo ilustratuaren ondareari egiten dio erreferentzia, besteak beste arrazoiari, emakumearen gorputzaren inguruan gizonezkoek eratu duten rol mitifikatua eraisteko.\nTestuinguratze teorikoa: joera nagusiak 1970eko hamarkadan..\n1960-70 hamarkadetan garatzen joan ziren joera feministek autonomia hartu zuten, eta horrek ahalbidetu zuen feminismo ilustratuaren ideala neurri batean alboratu eta feminismo sozialistan kontzeptu berriak sartzea. Bi hamarkada hauetako mugimendu feminista bi ardatzen bueltan bildu zen. Alde batetik, \"pertsonala politikoa denaren\" ideiaren baitan, eta emakumeek esparru pribatuan zituzten arazoei erreparatu zitzaien. Bestetik, zapalkuntzaren erroaren bilaketaren analisia burutu zen, zeinean patriarkatu kontzeptuak berebiziko zerikusia zuen.\n1970eko hamarkadan Ameriketako Estatu Batuetan eta Europan egun feminismo iraultzaile gisara ezagutzen dena garatu zen. Feminismoaren inguruko lanketa hau Bigarren Olatu delakoaren barruan kokatzen da. Olatu honen sorrera, esan bezala, Ameriketako Estatu Batuetan eta Europan garatu zen nagusiki, besteak beste, Hego Amerikako erregimen diktatorialek ekidin zutelako bertan garatzea.\nMarko honetan, eta lekuan lekuko feminismo korronte ezberdinak kontuan hartuta, feminismoaren inguruko bi teorien artean kokatuko gara. Alde batetik, berdintasunaren feminismoa, Ilustrazio garaiko oinarriak dituena eta erreferentziatzat Simone de Beauvoirren Bigarren Sexua liburua duena. Naia Torrealdaik dioen moduan, \"el feminismo de la igualdad, tendr\u00e1 en las premisas de la Ilustraci\u00f3n el nacimiento de su tesis, en el concepto de que todas las estructuras de los sujetos son racionales e iguales. Es claro, que esta teor\u00eda se basa en ra\u00edces ilustradas, conjugando las pol\u00e9micas \u00e9ticas feministas en las implicaciones pol\u00edticas. El objetivo es crear leyes universales\" .\nEta bestetik, ezberdintasunaren feminismoa. Bigarren teoria feminista hori bere egiten zutenek sistema patriarkala eta androzentrikoa abolitzearen alde egiten zuten, jomuga moduan aldaketa kultural, politiko eta soziala izanik. Ildo honetan, emakume eta gizonezkoen arteko ezberdintasuna defendatzen du bigarren korronteak, eta ekonomikoki burujabea izatea borroka feministaren abiapuntu gisara kokatzen da.\n1980ko hamarkadara bitartean Bigarren Olatuko mugimendu feminista hiru ikuspunturen inguruan eraiki zen: feminismo liberala, feminismo sozialista eta feminismo erradikala. Feminismoaren korronte bakoitzak bere zapalkuntzaren izaera argiago ikusi zuen heinean, bakoitzak bere lekua aurkitu zuen jendartearen barruan. Hala azaltzen da Pikara Magazineko artikulu honetan .\nFeminismo liberala.\nFeminismo liberala teoria feminista ilustratuaren jatorrian kokatu daiteke . Ana de Miguelek dioen moduan, era honetara ezaugarritzen da: \"definir la situaci\u00f3n de las mujeres como una de desigualdad (y no de opresi\u00f3n o explotaci\u00f3n) y por postular la reforma del sistema hasta lograr la igualdad entre los sexos\". Beraz, emakumeen emantzipazioa sistema kapitalistaren baitan burututako erreforma ezberdinen bitartez lortuko zela ulertzen zuten. Elena Beltr\u00e1nek esaten duenaren arabera, 60 eta 70eko hamarkadetako feministak feminismo ilustratuaren ildo beretsutik lerratzen ziren. Hau da, berdintasuna, askatasuna zein emakumearen autonomia moralaren defentsa egiten zuten, garai batean Mary Wollstronecraftek, sufragistek edota John Stuart Millek egin zuen bezala. Feminista liberalentzat erreferentzialtasun handieneko teorialaria Betty Friedan izan zen, aurretik aipatutako \"National Organization of Women\" (NOW) eta \"Feminitatearen mistika\" liburua.\n\"Feminitatearen mistika\" liburuan Friedanek egindako lanketak zenbait kritika jaso zituen, eta horregatik izeneko \"La Segunda Fase\" (1981) bigarren liburu bat idatzi zuen. Bertan, emakumeen arazo berrien inguruan mintzatzen da; esaterako, esfera publikoko lanpostuetan finkatu arren, benetako berdintasuna ez lortzearen inguruan. Hori horrela, bere analisia jornada bikoitzean zentratu zen, hortik abiatuta emakumearen irudia \"super-emakume\" moduan eraiki zela. Beraz, Friedanek esfera pribatuan iraultza egiteko aldarrikapena egiten du, eta baita instituzio publiko guztietan aldaketak burutzekoa ere.\nBigarren liburu honetan egindako lanketak hurrengo hamarkadetako feminismo liberalaren bidea ireki zuen. Ikusgarri bilakatu zuen emakume eta gizonen artean espazio publiko eta pribatuetan estrukturalki eta sistematikoki gauzatzen den bereizketa. Hau dio Friedanek aldizkarietan emakume eta gizonek egiten duten lanaren inguruan.\nFeminismo sozialista.\nFeminismo sozialista eta marxista teoria feministaren baitako korronte bat da. Emakumeekiko zapalkuntza sistema kapitalistaren eta patriarkalak bat egiteagatik gauzatu dela defendatzen dute. Patriarkatu eta kapitalismoaren arteko harremana gaitzesten dute. Emakumearen erabateko emantzipazioa ezin da lortu zapalkuntza modu guztiekin amaitu gabe. Beraz, emakumearen emantzipazioa ezin da sistema kapitalistaren markoaren baitan burutu. Ana de Miguelek dioen moduan, feminismoaren eta sozialismoaren edota marxismoaren planteamendu teorikoak bateratzean dago gakoa. Kapitalismoa abolitu eta sozialismoa emakumeen askapenerako bidetzat daukate, sistema kapitalista delako emakumeekiko zapalkuntza sustatzen duena, ezberdintasun ekonomiko, politiko, moral burges eta harreman sozial instrumentalak ezarriz.\nIldo honetan, emakumeekiko zapalkuntzarekin amaitzeko genero berdintasunean oinarritutako kultura batek patriarkatua ordezkatzea ezinbestekoa da. Baina feminista marxistek ez zuten nahikoa ikusten patriarkatuari egindako kritika, eta horregatik, testuingurua ikuspuntu marxista batetik aztertzen hasi ziren. Hala ere, hauek ez ziren hori egiten lehenak izan, sexismoaren problematikari modu analitikoan eutsi zioten autoreak egon baitziren aurretik. Esaterako, Alexandra Kollontai eta Clara Zetkin. 1970eko feminista marxistek klase sozial ezberdinen arteko mailaketak sortutako arazoa generoen arteko arazora ere eraman zuen, zeinean emakumeek klase proletario zapalduaren rolaren barruan sartzen den eta gizonek burges zapaltzailearena. Emakumeak jendarte kapitalistetan kapitalaren eta klase dominatzailearen (gizon zuri burgesa) mesedetan jardutera bideratzen da.\nLehen talde feminista sozialistak 1960ko hamarkada amaieran sortu ziren Ezkerra Berria eta NOW antolakunde feminista liberaletik. Aipatzekoa da feminismo erradikalaren eragin handia, klase sexualen kontzepzio, feminismoaren inguruko kontzientziazio praktika eta komunitarismoaren tradizio utopikoan. Torrealdaik dioen moduan, \"como socialistas, no pod\u00edan prescindir de los marcos te\u00f3ricos del marxismo pero, como feministas, eran conscientes de que la teor\u00eda marxista era ciega al sexo\".\nTorrealdaik proposatzen duen ideia horren testuinguruan kokatu daiteke Hartmanek sortutako metafora: \"feminismo eta marxismoaren arteko zorigaiztoko ezkontza\". Horregatik defendatzen du emakumeek jasandako zapalkuntza emakume izate hutsagatik gertatzen dela, eta horren atzean zapalkuntzarako sistema maskulino zehatz bat dago: patriarkatua. \"Es una estructura de relaciones sociales de poder que tiene su base material en el capitalismo\". Feminista sozialista ezberdinen arteko pentsamendu ezberdintasunak zapalkuntzarako bi sistema horien harremanaren ulerkera anitzetan oinarritzen ziren.\nEspainiar estatuan Lidia Falc\u00f3n erreferentzia bat da feminismo marxistaren baitan. Espainiako Alderdi Komunistako kidea izan zen.\nFeminismo erradikala.\nFeminismo erradikalaren terminoari erreparatzea bereziki interesgarria da, gaztelerazko \"radical\" hitzak RAE hiztegiaren arabera, \"perteneciente o relativa a la raiz\" esan nahi du, eta beraz, feminismo erradikalaren helburua zapalkuntza beraren errora joatean datza.\nFeminismo erradikalaren abiapuntu moduan emakumeen aurkako zapalkuntza kokatzen da, eta hortik jendartea beraren funtzionamendua azaltzen zuten. Francesca Gargallok esan zuen moduan, \"la diferencia sexual dej\u00f3 de ser la marca de la desigualdad y se elabor\u00f3 como la \u00fanica posibilidad de concebir el mundo desde una perspectiva no patriarcal\".\nBeraz, ezkerreko mugimenduekiko independentzia bilaketak emakumeentzako espazioak eratzea eragin zuen. Era honetara azaltzen du Naia Torrealdaik:\nFeminismo erradikalaren marko teorikoan 1970ean argitaratu ziren bi liburu aipatzea funtsezkoa da: Kate Milleten \"Politika Sexuala\" eta Sulamith Firestoneren \"La dial\u00e9ctica del sexo\". Bi obra horietan 1970eko hamarkadako feminismoak analizatu zituen kontzeptuak kontzeptualizatu ziren: patriarkatu, genero eta kasta sexuala. Bi autore hauek egindako produkzio teorikoaz gainera, emakume mugimendu ezberdinetan rol aktiboa izan zuten . Teoria eta praktikaren arteko uztarketa hori aspektu nabarmena da feminista erradikalen artean. Kathleen Barryk idatzi zuen moduan, \"la teor\u00eda feminista radical es el producto de una comunidad de feministas y surge de la interacci\u00f3n de teor\u00eda y praxis (...) Si bien hay diferencias entre nuestras diversas perspectivas te\u00f3ricas, hay una cosa en la que todas estamos de acuerdo: el poder colectivo e individual del patriarcado (...) es el fundamento de la subordinaci\u00f3n de las mujeres\" .\nZentzu honetan, Mar\u00eda Luisa Balaguer autoreak honakoa zehazten du feminismo erradikalaren ezaugarri garrantzitsu moduan: \"el aspecto biol\u00edgico de la mujer y en su alcance como factor de diferenciaci\u00f3n del hombre\" .\nSexuen arteko ezberdintasun egoerak menpekotasun harreman batera darama. Puntu honetan ezinbestekoa da ezberdintasun biologikoa eta patriarkatua ezberdintzea. Balaguerrek (2005) aipatu zuen moduan, bere ustetan ezberdintasun biologikoa egon badago, baina patriarkatua garai historiko jakin batean sortu eta indarrean dagoen sistema politiko aldakorra da. Horregatik, Silvina Alvarezek feminismoak Ilustrazio garaitik egiten zituen aldarrikapen berdinekin jarraitzen duela defendatzen du, hau da, ezberdintasun egoerak gainditu eta aldarrikapen ezberdinak egiten: emakumeentzako eskubideak, burujabetza ekonomikoa, askatasun sexuala etab. .\nTeoriari dagokionez, mugimendu feminista erradikalaren ekarpen garrantzitsuenak honakoak dira : alde batetik, autokontzientzia taldeak eta modu honetan esperientzia eta ahots ezberdinei balioa ematearen bitartez teoria feminista eraikitzea, eta bestetik, talde erradikalen aktibismoa. Aspektu praktiko horretan arreta jarriz, aipatzeko elementu garrantzitsuak dira berdintasunaren defentsa eta emakumeen arteko hierarkizazioari uko egitea.\nAna de Miguelek, feminista erradikalei sexualitatea eta familia egituratzen duten botere harremanak aztertzean teoria politiko feminista eraldatzeko meritua egozten die.\nAmaitzeko, hiru puntu hauetan laburbildu daitezke feminismo erradikalaren 3 ekarpen handienak:\nKate Millet: Politika sexuala.\nKate Milletek 1969an idatzitako \"Politika sexuala\" liburuak feminismo erradikalaren eta egungo mugimendu feministaren oinarrizko ideiak jaso zituen. Idazki hori bere doktore tesia izan zen, baina ondoren liburu moduan argitaratu zen. Lan honetan, ideia zentral bat jaso zuen: pertsonala dena politikoa ere bada. June Fernandez euskal feministak dioen bezala, \"Milletten asmoa emakumeen kontrako diskriminazioak eta erasoak politizatzea zen. Hau da, indarkeria matxista ez dela isilpean pairatu beharreko arazo pribatua, egitura sozial jakin baten ondorioa baizik\". Milletek sexualitatearen aspektu politikoari eman zion garrantzia, eta nola eragin eta baldintzatzen dituen patriarkatuak harreman sexualak. Guzti hau D. H. Lawrence, Henry Miller eta Normal Mailerren nobelak analizatuz egin zuen. Eleberrigile hauen sexismo eta heterosexismoa kritikatu zituen.\nGainera, Miletek uko egiten zion genero-rolak eta patriarkatua modu naturalean sortutakoa zela onartzeari. Berak zioen moduan, patriarkatua historikoki eta kulturalki eraikia dago, eta jaiotzetik ez dago modu naturalean gizon eta emakumeen artean dagoen ezberdintasunik. Testuinguruak berak sortzen ditu bien arteko desberdintasunak. Familia da patriarkatuaren sostengu handiena, liburuan dioen moduan, \"\u00abPatriarkatua familia-egituren gainean eraikita dago. Familia gizartearen ispilua da; patriarkatuaren multzoaren barruan dagoen unitate patriarkal bat, alegia\"\u00bb.\nFamilia hori maitasunaren ideiaren inguruan eraiki da, eta Milletek maitasunaren kontzepzioari buelta bat eman zion. Maitasun erromantikoa patriarkatuak sortutako zapalkuntza sistema moduan kalifikatzen du, gizonezkoek emakumeak menpean izateko erabiltzen duten arma. Honela dio Milletek: \"Maitasuna emakumeen opioa da, masena erlijioa den bezala. Gu [emakumeok] maitatzera dedikatu garen bitartean, gizonak gobernatzen aritu dira. Akaso maitasuna, bere horretan, ez da txarra izango, baina bai andreak limurtzeko eta menpeko egiteko erabili denean. Gizaki askeen artean beste gauza bat da\".\nPolitika sexualari buruz, berriz, horrela mintzo zen: \"Sexua politikaz blaituta dagoen giza kategoria da. Gaur egun hautemanezina den arren, sexu nagusitasuna da, agian, gure kulturan errotuen dagoen ideologia. Boterearen elementu oinarrizkoena islatzen duelako\".\nSulamith Firestone: \"Sexuaren dialektika\".\nLiburu hau Sulamith Firestoneren lehen obra izan zen eta 25 urte zituela argitaratu zen. Firestonek Sigmund Freud, Wilhelm Reich, Karl Marx, Frederick Engels eta Simone de Beauvoirren ideiak sintetizatu zituen politikaren teoria feminista erradikala eraikitzeko bidean.\nFirestonek honakoa argudiatu zuen: jendarte modernoak ezingo du benetako genero berdintasuna lortu emakumeen ezaugarri biologikoak bere genero identitatetik ezabatzen diren arte. Firestoneren ustez, Freud eta Marxek \"sexu-klasea\" alboratu zuten, berak aspektu biologikoak tarteko gizonezkoek emakumeekiko zapalkuntza gisara izendatzen zuena. Generoen arteko ezberdintasunak emakumeei inposatzen zaizkien egitura sozial patriarkaletan sortzen dira. Berak zioen moduan, haurdunaldiak, erditzeak eta haurren heziketak sortutako desabantaila fisiko, sozial eta psikologikoak.\nZentzu honetan, Firestonek klase sexual horren abolizioa lortu ahal izateko, emakumeek euren erreprodukzio gaitasunen kontrola hartzea ezinbestekoa da. Hori dela eta, klase sexuales iraultza gertatzea ezinbestekoa da: \"para garantizar la eliminaci\u00f3n de las clases sexuales, es necesario que la clase oprimida (las mujeres) se rebele y tome el control de la funci\u00f3n reproductiva: \u2026 por esto el objetivo final de la revoluci\u00f3n feminista debe ser distinto del objetivo del primer movimiento feminista: no exclusivamente la eliminaci\u00f3n del privilegio masculino, sino de la misma distinci\u00f3n entre los sexos; las diferencias genitales entre seres humanos no tendr\u00e1n ya ninguna importancia\". \nBeraz, emakumeak euren erreprodukzio baliabideak kontrolatzeko iraultza egitea garrantzitsua da. Iraultza hau, ordea, proletargoaren iraultzaren modu paraleloan garatu behar da. Egun, teknikoki posible da, esaterako, antikontzepzio pildorarekin. Materialismo historiko berri baten existentzia azpimarratzen du: \"\"aquella concepci\u00f3n del curso hist\u00f3rico que busca la causa \u00faltima y la gran fuerza motriz de todos los acontecimientos en la dial\u00e9ctica del sexo: en la divisi\u00f3n de la sociedad en dos clases biol\u00f3gicas diferenciadas con fines reproductivos, y en los conflictos de dichas clases entre s\u00ed; en las variaciones habidas en los sistemas de matrimonio, reproducci\u00f3n y educaci\u00f3n de los hijos creadas por dichos conflictos; en desarrollo combinado de otras clases f\u00edsicamente diferenciadas (castas); en la pr\u00edstina divisi\u00f3n del trabajo basada en el sexo, que evolucion\u00f3 hacia un sistema (econ\u00f3mico, cultural) de clases\"\u201d.\nBere ustetan, haurdunaldia eta erditzea \"basati\" moduan kalifikatzen zituen, eta familia nuklearra emakumeen opresiorako iturri klabe moduan. Kontrazepzioa, \"in vitro\" ugaltzea eta beste zenbait aurrerapen teknologikoren bitartez sexua haurdunalditik eta haurren heziketatik aldentzea lortu zen, eta beraz, emakumeen sexualitatean askapen puntu bat lortu zen. Berak etorkizunera begira honako aurreikuspenak egin zituen: etorkizunean jendea modu boluntarioan elkartuko da haurrak hezteko, emakume eta gizonen harreman iraunkorrak izan gabe eta haur horiek bikote baten jabetza direla ukatuz.\nFirestonek Marcuseren ideiak jarraituz, familia intzestuaren tabuaren kausa gisara identifikatzen du. Hau da, haurrak haurtzarotik pertzibitzen duen errepresio sexualaren benetako jatorria. Zentzu honetan, familia biologikoa ezabatzea nahikoa da intzestuaen tabua ezabatzeko. Beraz, jendartean era honetan plazeraren printzipioa nagusituko litzateke. Firestoneren ustez, paralelismo bat dago haurtzaroaren eta feminitatearen mitoen artean. Haurtzaroa ere eraikuntza kultural bat da, eta emakumearen emantzipazioa gertatu behar den modu berean, haurren sexualitatearen emantzipazioa ere gertatu behar da. Behin intzestuaren tabua desagertuta, \"si el ni\u00f1o escogiera la relaci\u00f3n sexual con los adultos, aun en el caso de que escogiera a su propia madre gen\u00e9tica, no existir\u00edan razones a priori para que \u00e9sta rechazara sus insinuaciones sexuales (...). Las relaciones con los ni\u00f1os incluir\u00edan la cantidad de sexualidad genital de que el ni\u00f1o fuera capaz (...) Los tab\u00fas sexuales adulto/ni\u00f1o y homosexualidad desaparecer\u00edan, as\u00ed como la amistad no sexual. Toda relaci\u00f3n estrecha incluir\u00eda la relaci\u00f3n f\u00edsica (pp. 299-301)\".\nOinarri politikoak eta aldarrikapenak.\nAipatu moduan, 1970eko hamarkadan ez zen feminismoaren ildo bakarra garatu, testuinguruaren araberako feminismoak sortu zirelako. Hala ere, ondorengo hiru ideiak izendatu daitezke hamarkada honetako mugimendu feministen oinarri amankomun gisara. Hiru kontzeptuak modu intersekzionalean ulertu behar dira, bata ez dagoelako bestearengandik aldenduta.\nPatriarkatua.\nPatriarkatuak, bere zentzu literarioan, aiten gobernua esan nahi du. Historikoki familiako gizon nagusienak botere osoa duen antolamendu sozialari izena emateko erabili izan da, eta bere ondasunaren parte ziren seme-alabak, emaztea, esklabuak eta ondasun materialak. Familia da, beraz, patriarkatua antolatzeko oinarrizko instituzioetako bat. Mar\u00eda Milagros autoreak familia loturak, heterosexualitatea eta kontratu sexuala patriarkatuaren baitako oinarrizko egitura gisara zehazten ditu. Heterosexualitateak, instituzio moduan ulertuta, sistema patriarkalaren jarraipenerako ezinbestekoa da. Honek dakarren maskulinitate eta feminitatearen eraikuntzarekin kategoria antagonikoak eraikitzen dira, eta horren bueltan eraikitzen dira gizon eta emakumeen arteko botere-harremanak. Patriarkatu modernoa burgesiaren mesedetara eraiki da, boterearen nozioari buelta eman eta hitzarmen sozialaren bitartez.\nEstatu Modernoen garapenarekin batera, familiaren barnean gizonezkoak zuen boterea Estatuari pasatzen zaio, eta legea eta ekonomiaren bitartez gizonezkoen nagusitasuna bermatzen jarraitzen du, emaztea gizonezkoaren menpean mantenduz eta subjektu politiko gisara garatzea ekidinez. Zentzu honetan, Kate Milletek, feminismo erradikalaren ikuspuntutik, sexualitatea ezarri zuen patriarkatuaren jarraipenerako baliabide gisara. Era honetan harreman sexualak harreman politiko bilakatzen dira, eta horien bitartez gizonezkoek emakumeak menpeak mantentzen dituzte. Ildo berean, Sulamith Firestonek emakumeen erreprodukziorako gaitasuna jartzen du emakumeen aurkako zapalkuntzaren oinarrian.\nFeminismo marxistaren baitan, Heidi Hartmannek sistema dualen teoria defendatzen du, patriarkatua honela definituz: \"\u201ccomo un conjunto de relaciones sociales entre los hombres que tienen una base material, y aunque son jer\u00e1rquicas, crean o establecen interdependencia y solidaridad entre ellos que los capacitan para dominar a las mujeres\u201d.\"\nBeraz, ez da sistema bera bakarrik emakumeak zapaltzen dituena, sistema horren barruan kokatzen diren gizonak ere badira zapaltzaileak. Emakumearen sexualitatearen mugapena eta ezkontza heterosexualak emakumearen lan indarra kontrolatzeko patriarkatuaren oinarrizko elementuak dira; eta familiak ez ezik, jendarteko egitura ezberdinek ere ahalbidetzen dute.\nLaburbilduz, \"en t\u00e9rminos generales el patriarcado puede definirse como un sistema de relaciones sociales sexo\u2013politicas basadas en diferentes instituciones p\u00fablicas y privadas y en la solidaridad interclases e intrag\u00e9nero instaurado por los varones, quienes como grupo social y en forma individual y colectiva, oprimen a las mujeres tambi\u00e9n en forma individual y colectiva y se apropian de su fuerza productiva y reproductiva, de sus cuerpos y sus productos, ya sea con medios pac\u00edficos o mediante el uso de la violencia\".\nKasta sexuala.\nKlase sozialen nozioari eutsita, jendartea bi klase sozial edo klase sexualetan bereizten zela defendatzen zuten: gizonak eta emakumeak. Zentzu honetan, patriarkatuak klase sozial ekonomikoen arteko botere-harremanak sortzen zituen modu berean, klase sexualen arteko zapalkuntza estrukturala ere eragiten du: \"la base de esta opresi\u00f3n de la clase se las mujeres se encuentra en la apropiaci\u00f3n y el control de su capacidad reproductiva, por parte de la clase sexual dominante de los varones\". Beste hitz batzuetan esanda, emakumeen erreprodukziorako gaitasunak, modu honetan, ekonomiaren araberako klase sozialekiko paraleloan klase ezberdinak sortzen ditu sexuan oinarrituta.\nZapalkuntza egoera horri eman dakiokeen soluzio politiko posible moduan honakoa proposatzen du Kate Milletek: \"El profundo cambio social que implica una revoluci\u00f3n sexual ata\u00f1e sobre todo a la toma de conciencia, as\u00ed como a la exposici\u00f3n y eliminaci\u00f3n de ciertas realidades, tanto sociales como psicol\u00f3gicas, subyacentes a las estructuras pol\u00edticas y culturales. Supone pues, una revoluci\u00f3n cultural que, si bien ha de llevar consigo esa reestructuraci\u00f3n pol\u00edtica y econ\u00f3mica a la que suele aplicarse el t\u00e9rmino revoluci\u00f3n, tiene que trascender necesariamente, dicho objetivo\". Beraz, Milletek proposatzen duenaren ondotik, iraultza sexual hori iraultza kulturalarekin batera gertatu behar da.\nGeneroa.\nGenero ikasketen abiapuntu gisara Simone de Beauvoirrek Bigarren Sexua liburuaren argitaratzea jarri daiteke. Honek sexua eta generoaren arteko ezberdinketan jarri zuen fokoa. Emakume eta gizonen eraikuntza eraikuntza kultural baten ondorioa dira, eta ez dauka jatorri biologikorik. Bertatik dator, \"no se nace mujer, una llega a serlo\".\nFeminismoaren historian bi korronte nagusi egon dira generoaren inguruan: determinismo biologikoa eta konstruktibismo soziala. Lehenak generoaren inguruko ezberdintasunean oinarritzen da, feminitateak berdintasun status bat lortzearen alde eginez. Bigarrenak, aldiz, generoaren ezberdintasuna ukatu egiten du, genero ezberdinketa egiteak emakumearen askapenerako bidea ez dela defendatuz. Izan ere, generoa sozialki eraikitako kategoria moduan, ez du oinarri biologikorik.\nSexu-genero sistemak jendarte baten baitan emakume eta gizonen arteko harreman ezarriei erreferentzia egiteko erabiltzen da. Finean, emakume eta gizonentzako egoera sozial ezberdinak definitzen dituen botere sistema baten barruan garatzen diren harremanak azaltzen ditu, beti ere sozialki sexu-genero kategoria bakoitzari bere posizioari jarraiki sozialki ezarri zaion rol eta funtzioak kontuan hartuz. Egungo mendebaldeko kulturak sexu-genero sistema bati eutsirik aurkitu daitezke, eta horrek sortarazten du emakume eta gizonen arteko harreman ez-parekoa. Sexu-genero sistema kontzeptua mendebaldeko feminista anglofonoek sortu zuten 1970eko hamarkadan. Gayle Rubinek 1975ean honela definitu zuen kontzeptua: \"el sistema de relaciones sociales que transforma la sexualidad biol\u00f3gica en productos de actividad humana y en el que se encuentras las resultantes necesidades sexuales hist\u00f3ricamente espec\u00edficas\".\nSistema dual hau bikote binarioez osatzen da, natura/kultura. Sexua biologiarekin (hormonak, geneak, nerbio sistema, morfologia) harremantzen da eta generoa kulturarekin (psikologia, soziologia). Horrela, sexu-genero sistemaren baitan generoa sozialki eraikitzen da eta sexua biologikoki determinatuta geratzen da.\nFeminismo materialistaren baitan Lidia Falconek emakumeak klase sozial eta ekonomikotzat hartzen ditu, aitak eta senarrak emakumearen gorputzaren gaitasun produktibo eta erreproduktiboen gaineko kontrolatzen dituelarik. Ildo beretik, Christine Delphyk harreman produktibo baten existentzia identifikatzen du emakume eta gizonaren artean egungo familia nuklearraren baitan. Honela, bietako baten (gizona) produkzioa merkatuaren funtzionamenduaren baitan sartzen da, eta bestea (emakumea) menderatua geratzen da, berak burutzen duen produkzioa merkatuaren zirkuituan sartzen ez denez, ikusezi bilakatzen da. Hor dago, espazio pribatu eta publikoaren arteko mailaketa, eta espazio bakoitzean kokatzen den figura bakoitzari sozialki ematen zaion balioa. Oro har, historikoki ezkontza eta etxeko lan doakoak emateagatik, emakumeek generoaren araberako klase sozial bera partekatu dute.\nEuskal Herriko Mugimendu Feminista 1970eko hamarkadan.\nXX. mende amaierako Euskal Herriko Mugimendu Feministaren lehen zantzuak Baionan kokatu behar direla, 1976an. Pixka bat geroago sortu eta enbataka hedatzen hasi zen mugimendua Hegoaldean, batez ere emakume gazte eta langileen artean (Zabala, 2008:27). 1977an, 3.000 emakume inguru bildu zinen Leioako campusean egin ziren Euskal Herri mailako I. Jardunaldi Feministetan. Hurrengo urteetan Bilboko kaleak hartu zituen abortatzeko eskubidearen leloaren oihartzunak Euskal Herritik kanpora ere zabaldu ziren.\nEuskal Herriko Emakumeen Lehen Topaketak.\nEuskal Herriko Emakumeen Lehen Topaketak 1977ko abenduan egin ziren, Euskal Herriko Unibertsitatean, Leioan; Emakumeari buruzko I. Jardunaldiak egin ziren, Euskadiko talde feministek antolatuta. 3.000 emakumek parte-hartu zuten. Hori dela eta, taldea egonkortu zen. Adierazpen-askatasuna bereizgarri zuen topaketan, abenduaren lau egunetan (8-11), zapalketa patriarkala aztertu zen eta edukiz eztabaidatu ziren sexualitatea, patriarkatua eta lana. Jardunaldiak 11n bukatzea xedatu zen. Orduan alternatibak jorratu ziren.\nNazioarteko Ikuspuntua.\nItalia.\nCarla Lonzi Italiako mugimendu feministako kide erreferentziala da. Elvira Banotti eta Carla Accardirekin batera Erroman 1970ean \"Rivolta Femminile\" taldea sortu zuen. Taldeari oso loturik, Editorial Scritti di Rivolta Femminile sortu zuten, eta honek ahalbidetu zuen taldearen testuak argitaratu eta zabaldu ahal izatea. Testu horiek aleman eta gaztelerara itzutzeak nazioartean ikusgarritasuna eman zion Lonziri, eta baita Rivolta Femminile taldeari.\n1978an abortua legalizatu zen.\nFrantzia.\nFrantzian 1968ko Maiatzeko mugimendua oso indartsua izan zen, eta jendarteko sektore ezberdin asko mobilizatu zituen. Prozesu honen ondorio moduan ikusi daiteke 1970eko hamarkadan bertan mugimendu feminista ere indartsua izatea. 1970.urtean Emakumeen Askapenerako Mugimendua (MLF) sortu zen, eta 1973an abortatzeko eskubidearen aldeko mugimendua. Abortuaren aldeko mugimenduak aurrekariak izan zituen. Izan ere, 1971.urtean 343 emakumek modu klandestinoan abortatu izana deklaratu zuten, eta abortuaren legalizazioa exijitu zuten praktika segurua izan zedin. 1975.urtean abortoaren legalizazioa gertatu zela eta, mugimendu hau disolbatu egin zen.\nAmeriketako Estatu Batuak.\nFeminismo erradikalaren atalean aipatu bezala, 1967an New York Radical Women (NYRW) kolektiboa sortu zen. Partaideak talde politiko ezberdinetako kideak ziren, beltzen eskubideen alde zein Vietnameko gerraren aurkako manifestaldi jendetsuetan parte hartu zuten. Fundatzaileen artean honakoak nabarmendu daitezke: Pam Allem, Carol Hanisch, Rose Morgan, Sarachild Kathie y Shulamith Firestone, Ros Baxandall, Patricia Mainardi, Ellen Willis, Kathie Sarachild eta Irene Peslikis, besteak beste.1969ean lehen aldiz berriz interpretatu eta antolatu zituzten autokontzientziazio talde feministak. Bertatik euren proposamen indartsuak proposatu zituzten: \"\u201cEstamos cansadas de participar en las revoluciones de los otros. Ahora trabajamos para nosotras\u201d\". Deklarazio hauen ondorioz, euren lehentasunen ordena berregiten hasi ziren. Lehenik, euren deklarazioak emakumeen aurkako zapalkuntzan zentratu zituzten. Bigarrenik, ezker politikoko gizonezkoen helburuetatik aldendu ziren. Aldentze horrek polemika handia sortu zuen, eta Firestonek, Ikasle Mugimenduaren (Student Movilization Committee) ordezkari gisara, modu honetan kritikatu zuen sexismoa: \"nuestra presentaci\u00f3n comenz\u00f3 con la lectura de un documento a favor del movimiento de las mujeres\".\nAipatutako talde horretatik, euren manifestazio kulturalagatik ezagun bilakatu ziren zenbait kolektibo berri sortu ziren. Euretako askok Ezker Berriaren eta feminismo erradikalaren bidea jarraitu zuten eta euren izaera zabaltzea erabaki zuten, emakumeen mugimendu autonomo baten defentsa eginez.\n1969an honako lemapean \"\u201cSomos brujas, somos mujeres. Somos liberaci\u00f3n. Somos nosotras\"\u201d, WITCH (Women\u00b4s Internacional Terrorist Conspiracy from Hell) taldea aurkeztu zen. NYRW taldetik eratorritako sektore bat zen eta sorginak goraipatzen zituzten, \"\u201cfueron mujeres sin miedo de existir, de ser valientes, agresivas, inteligentes, inconformes, curiosas, independientes, liberadas sexualmente y revolucionarias\u201d\". Euren Manifestuan, WITCH taldeak euren burua horrela definitu zuten: \"\u201ccombatientes y guerrilleras contra la opresi\u00f3n femenina\u201d\".\nArgentina.\n1970eko hamarkadan zehar, Argentinan emakume talde ugari sortu ziren, denak emakumearen zapalkuntzaren kontra eta generoaren arteko harremanak aldatzeko asmoz. 1970etik 1976ra bitartean Uni\u00f3n Feminista Argentina (UFA) indar handiarekin egon zen funtzionatzen. Erdialdean kide asko galtzen hasi zen.\nEuren ezaugarri nagusitzat kontzientziazio taldeak izan ziren. Neologismo hori asmatu zuten ezkerreko mugimenduak erabiltzen zuen kontzientzia terminotik aldentzeko. Talde feministetan hausnarketa pertsonaletik abiatu beharreko kontutzat hartzen zuten, ondoren esparru politikora bideratzeko. Euretako batek zioen moduan, \"\u201cHermana: ama de casa, estudiante, obrera, empleada, profesional. NO ESTAS SOLA. Tus problemas no son individuales: son parte de la opresi\u00f3n de la mujer (...)\"\".\nEragin handia izan zuen beste taldeetako bat Movimiento de Liberaci\u00f3n Femenina (MLF) izan zen. Euren lidertzat zegoenak, Madia Elena Oddone, izan zuen ikusgarritasun publikoagatik, eztabaida ugari egon ziren marko feministan pertsona bakarrak hartu zezakeen lidergoagatik eta funtzionamendu estrategiengatik. MLF taldeak euren hitzetan erabiltzen zuten kutsu erradikalak Persona aldizkarira eraman zituen euren hitzak 1973 eta 1075 bitartean.\nUrte horietan ondorengo antolakundeek ere izan zuten ikusgarritasuna. Ondorengo taldeek 1975eko Emakumearen Nazioarteko Urtearen testuinguruaren harira jardun zuten.\n1975etik aurrera,\nZerrendatutako talde feminista horien izenak ikustea interesgarria da hamarkada horretan Argentinako testuinguruan feminismoak lantzen zituen gaiak zein ziren ikusteko: askapen sexuala, jaiotza-tasa kontrolerako eskubidea, ama izatearekiko kuestionamendua... Aipagarria da Amaren Egunean talde hauek burutzen zuten kritika, bereziki sozialki eta komertzialki amatasunari egiten zitzaion kritika."}
{"id": "884581", "revid": "8311", "url": "https://eu.wikipedia.org/wiki?curid=884581", "title": "Euskal Herriko mugimendu feminista", "text": "Euskal Herriko Mugimendu Feministak 60. hamarkadan izan zituen bere hastapenak. Testuinguru sozial, ekonomiko eta kulturalak eraginda hasi zen antolatzen eta hainbat aldarrikapen landu zituen.\n60-70eko hamarkadak.\nAbertzaletasuna, kulturgintza eta euskalgintza bezalako herri borrokek indarra hartu zuten garai honetan eta bertan hainbat emakumek parte hartu zuten, pixkanaka modu autonomo batean eta beraien problematika propioari erantzuteko beharra ikusiz. Hala ere, Euskal Herriko mugimendu feministaren hastapenetan Ipar Euskal Herrian eta Hego Euskal Herrian zegoen testuinguru ezberdina kontuan hartu behar da.\nIpar Euskal Herriko mugimendu feminista.\nFrantziar estatuan 1968an egon zen ikasle-mugimenduaren baitan emakume askok gizonekin batera okupatu zituzten kalean eta egin zituzten ekimen anitzak. Testuinguru honetan izandako bizipenetatik abiatuta 1970. urtean Emakumeen Askapenaren Aldeko Mugimendua (MLF, \"Mouvement de Lib\u00e9ration des Femmes)\" jaio zen. Hainbat dinamiketatik hasita, korronte eta talde ezberdinek parte hartu zuten mugimenduan: \"Gouines rouges\" taldea (1971), \"Tendance lutte de Classe du MLF\" taldea, \"F\u00e9ministes revolutionnaires\" taldea edo \"Psychanalyse et politique\" erakundea. Mugimendua anitza izan arren, oinarrizko aldarrikapen komun batzuk izatea lortu zuten. Hauek, hiru aldarrikapen lerrotan sailka ditzakegu: norberaren gorputzaren gainean erabakitzeko eskubidea, indarkeria sexista salatzea eta \"pertsonala politikoa da\" aldarria. Aldarrikapen hauetaz gain, gailentzen ziren antolaketa ereduen inguruko analisiei patriarkatuaren ikuspegia gaineratu zioten.\nEuskal Herriari dagokionez, Baiona eta inguruak izan ziren Euskal Herriko mugimendu feministaren hasiera gune. Egin zituzten teorizazioetan Frantziako mugimendu feminista izan zuten erreferentziatzat. Izan ere, Euskal Herriko feminismoan hasitako asko Parisko erreboltetan egondako ikasleak ziren eta bertan zeuden eztabaidak bizi izan zituzten: sexualitatea, askatasuna, drogak, edota ezker mugimenduen ugaritzea. \u00a0Kontrazepzioaren inguruko eta abortatzeko eskubidearen aldeko borrokan jardun zuten askok. Testuinguru honetan, 1973an ezker mugimenduan kokatutako hainbat emakumek \"Mouvement pour la libert\u00e9 de l\u00b4avortement et de la contraception\" (MLAC) taldea sortu zuten eta beste talde batzuekin elkarlanean aritu ziren 1975an Frantziako estatuan abortuaren aldeko legea onartu zen arte. Egoera honetan hainbat emakume, antolatu eta auto-kontzientzia taldeetan parte hartu zuten, Baionako talde hauek sortuz: \"Groupe de Lib\u00e9ration des Femmes de Bayonne\" (GLF), \"Euskal Emazteak Beren Askatasunaren Alde\" (EEBB) eta \"Emazteek Iraultzen.\"\nHego Euskal Herriko mugimendu feminista.\nIpar Euskal Herriko egoerarekin alderatuz oso bestelako zen Hego Euskal Herriko emakumeen egoera. Espainia Frankismo (1939-1975) garaian murgildurik zegoen eta edozein motatako jendarte aldaketarako ahaleginak zapalduak ziren. Emakumeak etxeari eta familiari lotutako genero rolen baitan bizi ziren eta gizonari emazte eta seme alaben gain pribilegioak aitortzen zitzaizkion. Hala ere, Frankismoa eta faxismoaren kontra hainbat emakum ibili ziren oposizioan. Hamarkada zailak izan ziren Frankismoaren kontrako borrokan eta hainbat esparruetatik jarduten zuten emakume askok. Askok kartzela barrutik jarduten zuten, beste batzuk erbestetik edota kaleetatik; denek Frankismoa desagertzeko ahaleginetan, gosea eta langabezia amaitzeko, lan baldintzak hobetzeko edo askatasun handiagoa lortzeko lan egin zuten. Jardun guzti hauek klandestinitatetik egiten ziren gehien bat. 1964ean Elkarteen Legea onartu zenean beren interesen arabera elkartzeko aukera izan zuten hainbat emakumeek baina beste batzuek klandestinitatean antolatzen jarraitu zuten. Honen adibide da \"Movimiento Democr\u00e1tico de Mujeres\" (MDM). \n70eko hamarkadan Mugimendu Feministaren gorakadaren ondorioz Espainiar korronte feministak hiru korrontetan banatu daitezke: \nHego Euskal Herriari dagokionez, 1976an jaio zen mugimendu feminista eta garaiko testuinguru politikoari oso lotuta zegoen, demokraziaren aldeko eta erregimen frankistaren kontrako aldarrikapenak egiten zituzten. Euskal Herriko Mugimendu Feministak amnistiaren aldeko dinamiketan parte hartu zuen, hainbat taldek 1978ko konstituzioa ez zutela onartzen aldarrikatu zuten emakumeen eskubideak onartzen ez zituelako eta erreforma politikoaren kontra jardun zuten. Bestalde, abortuaren eta antisorgailuen zigor-gabetzearen aldeko mugimendua ere handitu zen. Gainera hainbat talde eta asanblada sortu ziren hiriburuetan : \"Bizkaiko Emakumeen Asanblada\" (1975), \"Arabako Emakumeen Asanblada\" (1976) \"Donostiako Emakume Asanblada\" (1978) \"Nafarroako Koordinadora Feminista\" (1978).\nEuskal Herriko I. Jardunaldi Feministak.\n1977ko abenduaren 8, 9, 10 eta 11an 3000 bat partaide bildu ziren Leioako Campusean. \"Bizkaiko Emakumeen Asanblada, Arabako Emakumeen Asanblada\" eta hiriburuetako hainbat taldek antolatu zituzten jardunaldiak eta Euskal Herriko eta Euskal Herritik kanpoko hainbat kolektibok parte hartu zuten. Bertan, gai anitzen inguruan eztabaidatu eta hausnartzeko espazioa sortu zuten.\nEztabaidatzeko gaiei dagokionez, lehenengo egunean sexualitateaz jardun zuten. Homosexualitatea, abortua, antisorgailuak, masturbazioa, bortxaketak, emakumeak eta osasunaren inguruko hitzaldiz osatu zuten eguna. Bigarren egunean, patriarkatuaren inguruan jardun arren, militantzia ereduaren gainean (bikoitza edo bakarra) egindako hausnarketek izan zuten pisu eta eztabaida handienak. Hirugarren egunean, esperientziak partekatuz talde ezberdinen aldarrikapenak ezagutu zituzten, gehienbat hezkuntza eta lan- munduaren inguruan jardun zirelarik. Azkeneko egunean, mugimendu feministaren alternatibak landu zituzten. 1978. urterako Nazio Koordinadora bat eratu behar zela ikusi zuten, Ipar Euskal Herria ere bilduko zuena.\nKAS emakumeak.\n1978an Hego Euskal Herrian gauzatutako erreforma politikoari aurre egiteko helburuarekin, EEBAA-ko emakume batzuek, Koordinadora Abertzale Sozialistako (KAS) zenbait kidek eta inguruko emakume batzuek sortu zuten taldea. Taldea emakume, feminista, sozialista eta independenteez osatuta zegoen eta Euskal Herriko emakumeek jasaten zuten zapalkuntza hirukoitzari (nazio, klase, genero) aurre egitea zuten helburu. Gainera haien jardunean lau helburu finkatu zituzten: sexuen araberako lan banaketa indargabetzea, norberaren gorputzaren gaineko erabakimena, afektu- eta sexu-harremanen garapen librea eta berdintasunezko parte hartzea jendartearen kudeaketa ekonomiko eta politikoa. Hala ere, garaian gailentzen ziren kontraesan eta feminismoarekiko zegoen konpromiso baxuaren ondorioz, 1981ean desegin zen taldea.\n80ko hamarkada.\nAurreko hamarkadan \"emakume\" kategoriaren inguruan hausnartzen jardun zen bitartean, hamarkada berri honetan \"generoa\" sozialki eraikia den kategoriatzat hartua izan da. Harreman internazionalista eta subjektu politikoaren inguruko teorizazioek, mugimendu feminista ugaritzearekin batera, korronte feminista ezberdinen arteko eztabaida ekarri zuen. Hala ere kontuan izan behar dugu hamarkada honetan Euskal Herriko gatazka politikoak eragin handia izan zuela mugimendu feministan.\nIpar Euskal Herriko mugimendu feminista.\n1981ean Frantziako alderdi sozialistak irabazi zituen hauteskundeak eta promesa ugari egin zizkioten mugimendu feministari. Honen ondorioz, aldarrikapen asko erakundeen esku utzi zituzten, mugimendua apalduz. Ipar Euskal Herriari dagokionez, 70eko hamarkadan sortutako hainbat talde desagertu egin ziren 80ko hamarkadaren erdialderako. Baina beste batzuk ere sortu ziren. Aipagarria da \"Emazteek Diote\" (1980), lan munduaren inguruan egindako hausnarketak, feminismoa, osasuna, hezkuntza eta ekologia uztartzen zituena. \"Euskal Herriko Emazteen Elkartea\" (1987) gatazka politikoaren ondoriozko errefuxiatuen eskubideak aldarrikatzen zituzten eta \"Patxa\" (1986) sexismoaren kontra eta kultur mugimenduan zebilen taldea izan zen.\nHego Euskal Herriko mugimendu feminista.\nHamarkada honetan aipagarriak dira mugimendu feministaren borrokaren ondorioz onartutako aldarrikapen feministak: Dibortzio eskubidea 1981ean onartu zen eta 1985ean baldintzapeko abortuan lege erreforma egon zen. Aldaketak hamarkadaren bukaeran iritsi ziren mugimenduaren erakundetzearekin batera. 1986an abiatu zen \"Emakunde\" sortzeko prozesua eta honek Hego Euskal Herria bi erakunde administratibotan banatu zituen. Alde batetik Euskal Autonomia Erkidegoa (EAE) eta beste alde batetik Nafarroa. Honek mugimendua zatitu eta ekarpen eta aldaketa ezberdinak plazaratu zituen. Herri mugimenduek egindako aldarrikapenek gero eta pisu gutxiago zuten eta kideek arreta gehiago jarri zuten lege, plan eta erakundeetan. \nAizan!\n1981ean Euskal Herriko nazio-askapen mugimenduaren baitan, KAS Emakumeak eta EEBAAak finkaturiko oinarri teorikoak hartuta eta marxismoaren tresna teorikoak erabiliz, kategoria analitiko berri bat plazaratu zuten, zapalkuntza hirukoitzean sakondu ahal izateko; Euskal Emakume Langilea. Mugimendu feminista unitarioaren kontrakoa zen, talde handietan korronte ezberdinak ezabatuak izaten baitziren. Garaian gailendutako erakunde eta plan ezberdinak ez zitzaizkien nahikoak iruditzen eta herri borrokan jardun zuten hainbat aldarrikapen eginez. Hala ere elkarlanak egiteko prest azaldu ziren eta horrela egin zuten 1984eko II. Jardunaldi feministak antolatzeko garaian. Bertan, mugimendu feministaren historia aztertzeko deia egin zuen eremu ideologiko, ekonomiko eta politikotik euskal emakume langilearen azterketa egin ahal izateko. Beste alde batetik, Euskal Nazio Askapenekorako Mugimenduan (ENAM) ikuspegi feminista txertatzea zuten helburu emakume langilearen askapen borroka ezin zela bigarren plano batean geratu. Euskal emakume langilearen askapena aurrera eramateko ezinbestekoa zen nazio eta klase eskubideak lortzea. \n1988an Aizan!-ek bere jarduna bertan behera uztea erabaki zuen KASeko erakunde feminista sortzeko prozesua abian jarriz: \"Egizan.\"\nEuskal Herriko II. Jardunaldi Feministak.\n1984eko martxoaren 16, 17, 18 eta 19an egin ziren Euskal Herriko II. Jardunaldi Feministak Leioako Campusean. Aizan! eta Euskadiko Koordinadora Feminista (Donostiako, Bizkaiko, Arabako asanbladek eta Nafarroako koordinadora Feministak osatuta) izan ziren jardunaldiak antolatu zituztenak eta bertan hainbat herri zein auzotako taldeek parte hartu zuten. Lehenengo egunean, \u201cemakumea eta zientzia\u201d, \u201cemakumea eta auzoak\u201d edo \u201cemakumea eta indarkeria\u201d bezalako gaiak landu zituzten. Bigarren egunean, Mugimendu feministaren egoera, erronkak eta erakundeekiko zuten harremanaren inguruan jardun zuten. Hirugarren egunean, berriz, sexualitateaz, prostituzioaz eta maitasunaz aritu ziren. Hala ere, azken urteetan feminismoak izandako hedapenaren baitan, pentsamendu teoriak sakondu zuten batez ere. Teoria eta korronte anitzak zeuden eta mugimenduaren 10 urteko balorazioa egin eta mugimenduaren ezaugarriak zehazteko ahaleginak egin zituzten. Honen ondorioz, antolatzeko eredu eta borroka-moldeen inguruko eztabaidak izan zituzten.\nI. Jardunaldi feministetan izandako militantzia ereduaren inguruko eztabaidaz gain, bi korronte feministen arteko talka egon zen: \u201c\"berdintasunaren feminismoa\"\u201d eta \"\u201cdiferentziaren feminismoa\u201d\". Izan ere, militantzia bakarraren alde egiten zutenak, diferentziaren feminismoan kokatu ziren eta militantzia bikoitzaren aldekoak berdintasunaren feminismoan.\nJasaten zituzten zapalkuntzak batzen zituzten emakume guzti hauek eta bestelako ideia politikoak alde batera uzten zituzten batasuna gutxieneko adostasunetan oinarrituz eta ekimen bateratuak eginez. \u00a0Subjektu politikoari dagokionez, emakumeek osatutako mugimendua zela aldarrikatu zuten, honek nahiz eta hainbat kritika jaso mugimendura emakume gehiago erakartzeko eman beharreko pausoen inguruan jarduna zuten. Beste alde batetik, herri mugimendu autonomoa izateko ahaleginak egin zituzten, talde bakoitza bere erritmora jardun zezan, egitura alternatiboak eratzeko ahalegina eginez: horizontalak, zabalak eta parte hartzaileak.\nHonen ondorioz, feminista independenteez osatutako taldeak sortu ziren, gehienak diferentziaren feminismoan kokatu zirelarik eraldaketa pertsonalari ematen zioten lehentasuna. Puntu honetan aipagarria da \u201c\"Lanbroak\"\u201d talde feminista erradikalak 1986tik 1995era egindako ibilbidea eta 1982an Donostian egin ziren Feminista Independenteen III. Jardunaldiak.\nEkarpen berriak.\nMugimendu feministako hainbat kide ezkerreko mugimenduetan kokatu ziren eta alderdi politiko eta sindikatu batzuek bat egin zuten aldarrikapen feministekin baina adostasunetara iristea zaila zen eta aldarrikapen feministak askotan bigarren lerroetara pasa ziren. Hala ere, alderdi eta sindikatu hauetako kideek gogor jardun zuten kanpora begira, jendarteak esakatzen zituen eskubideen alde eginez eta barnera begira, aldarrikapen feministak lehen lerrora eramateko ahalegina eginez.\nTeoria eta korronte feministak ugaritzearekin batera, aldarrikapen zehatzak egiten zituzten kolektibo feministak sortu ziren, subjektu politiko berriak sortuz:\nErakundeei dagokionez batzuetara aldarrikapen feministak iritsi ziren.1988an aibidez, \"Eusko Legebiltzarrak Emakumearen Euskal Erakundea\" (Emakunde) sortzeko legea onartu zuen. Hamarkada honetan ere, akademia eta unibertsitate inguruan biltzen ziren hainbat emakume, feminismoaren inguruko mintegiak antolatu zituzten, feminismo akademikoari ateak irekiz. Puntu honetan emakumeen dokumentazio zentroak hainbat ekarpen garrantzitsu egin dizkio mugimendu feministari. \"Maite Albiz Emakumeen Dokumentazio Zentroa\" (1982)\",\" Zorroagako \"Centros de Estudios de la Mujer\" (1981), \"Sibilia Aleramo\" (1986) eta \"IPES\"\n90. hamarkada.\nSozialdemokraziaren garaian Estatu eta erakunde askok bereganatu zituzten aldarrikapen feministak, herri borrokan jarduten zuen mugimendu feminista ahulduz.\"&lt; Sozialdemokraziaren ikuskeran, gizon eta emakumeen arteko menderakuntza-harremana ez zen egiturazkoa, eta, hortaz, diskriminazio-egoerak edo eskubide-urraketak kasu isolatutzat hartzen zituzten, sistemaren ahulgune gisa, erreforma txikien botartez osa zitezkeenak. Beraz, diskriminazio-egoera horiei aurre egiteko lege nahiz politika ugari egituratu zituzten. Estatua eta erakunde politikoak legitimatzeko erabili zituzten feminismoa eta aldarrikapen feministak, aurrerakoi plantak egiteko, eskubideen bermatzailetzat agertzeko; eta, aldi berean, Mugimendu Feministaren ahalmena gendiarazi zuten, indar eraldatzaile horren arriskuak mendean hartzeko. &gt;\"Honi krisi ekonomikoa eta langabezia gehitzen badiogu, Mugimendu feminista asko ahuldu zela esan daiteke. 20 urtetan jendartea asko aldatu zen eta mugimendu feministan ere honen inguruko hausnarketa egiteko premia agertu zen. 80eko hamarkadaren amaieratik aurrera, herri mugimenduek behera egin zuten eta ekintza kolektiboak ahuldu ziren konfiantza galdu zelako jendarte aldaketak egiteko ahalmenetan. Honen ondorioz, garai honetan eztabaida biziak egon ziren mugimendu feminista eta erakundeen arteko harremanaren inguruan. \"Ermuako Emakumeen Asanblada\"k adibidez, 1987an beren burua udal hauteskundeetara aurkeztea erabaki zuen, \"Plazandreok\"\", Emakumeen Plataforma Politikoa\" sortu zen 1993. urtean eta 2002. urtean \"Alderdi feminista\" aurkeztu zuten.\nBeste alde batetik, 1987an KASek bere barnean kokatutako erakunde feminista sortu zuen: \"Egizan.\" Erakundeak hainbat esparrutik kritikak jaso zituen, izan ere, mundu mailan ezkerrean nagusitzen zen mugimendu feministaren inguruko aurreiritziak errotuta zeudelako: feminismoa burguesa zela eta arrazoi sozial eta nazionalak kontutan ez hartzea leporatzen zioten. Kritikak alde batera utzita, erakundeak Euskal Herriko Mugimendu Feministaren inguruan jarduten zuten talde eta kolektibo ezberdinen inguruko analisi bat egin zuen, borroka feministaren subjektu politikoaren inguruan hausnartuz.\nEuskal Herriko III. Jardunaldi Feministak.\n1994eko abenduaren 8, 9 eta 10ean egin ziren Euskal Herriko III. Jardunaldi Feministak Leioako Campusean. Instituzio eta mugimendu feministaren arteko harremanaren inguruan hausnarketa eta eztabaida biziak egon ziren. Izan ere, mugimenduak izan beharreko moldeez, estrategiez edota erakundeen aurrean hartu beharreko jarrerei buruz jardun zuten. Aurreko hamarkadako korronte feministak berdintasunaren feminismoan eta diferentziaren feminismoan oinarritzen baziren, garai honetan \"aniztasunaren feminismoa\" edo \"feminismo posmodernoa\" deituko da. Jardunaldi hauetan lehenago azaldu ez ziren zapalkuntza espezifikoen inguruko ponentziak aurkeztu ziren: emakume gazteen zapalkuntza espezifikoa, prostituzioaren inguruko ikuspegi berriak, lan feminizatuen inguruko hausnarketak edota nazioarteko arazo zein hezkidetzaren inguruan jardun zuten.\nGai zehatz asko eztabaidatu arren, bi gai nagusi identifikatu daitezke jardunaldi hauetan. Alde batetik, Euskal Herriko Mugimendu Feministaren egoera eta norabidearen inguruan eztabaidatu zuten eta beste alde batetik, boterearen gaiaren inguruan hausnartu zuten. Mugimenduaren une zailak plazaratu zituzten jardunaldietan, mugimendu sozial guztiei eragin zien planteamendu berriek bere arrastoa izan zuen ere mugimendu feministan. Aniztasuna zen nagusi eta talde bakoitzak bere identitatea zuen, bakoitza bere ikuspuntuarekin. Beraz, testuinguru honetan mugimendu feministaren helburu nagusia, aniztasunetatik, bateraguneak sortzea zen, batze kuantitatibo baten bitartez.\nBotereari dagokionez, esparru publiko eta pribatuaren arteko bereizketen inguruan egin zuten hausnarketa eta emakumeek bizitza politikoan parte hartzea beharrezkoa zela aldarrikatu zuten, alderdi feministaren presentzia baliotsua izanik.\nXXI. mendea.\nMundu mailan eta Europa mailan egindako ekimen bateratuek eragina izan zuten Euskal Herriko Mugimendu Feministan. Izan ere, teknologia berrien garapenaren ondorioz eta egindako alianza globalen ondorioz, harreman sozialak eraikitzeko modu berrien inguruan hausnartzen jardun zuten hainbat kolektibok. Kontratu sexualek, genero-identitate eta rolek edota naturarekiko harremanak subjetibitate berriak sortu zituen. Beraz, guzti honek \"Queer\" aktibismoa zabaldu zuen. 90eko hamarkadan, berdintasun formalaren alde agertu ziren feministak baina konturatu ziren berdintasun formalak ez zekarrela berdintasun erreala.\nEuskal Herriko IV. Jardunaldi Feministak.\n2008. urteko apirilaren 12 eta 13an 1.300 partaide inguru bildu ziren Portugaleteko UPV-EHU Nautikako Unibertsitatean. Eztabaida- gaiak hiru ildotan banatu ziren: \"Emakumeak herrian eta munduan, Emakumeok indarkeria sexistari aurre eginez, Emakumeok, gure identitatea eta gorputz intsumituak\". Ildo bakoitzaren baitan, hainbat ponentzia eta tailer aurkeztu ziren. Lehenengo ildoari dagokionez, munduaren antolaketa berriak emakumeengan bizi baldintzetan duen ondorioen inguruan egon ziren hitz egiten. Gaiei dagokionez, ildo honetan, parte- hartze politikoa eta erakundeetako parte-hartzearen inguruko eztabaidak nagusitu ziren berriro ere, prekarietatea, zaintza, elikadura subiranotasuna edota identitate migratzaileen inguruko gaiekin batera. Bigarren ildoari dagokionez, indarkeria sexista jorratu zuten eta amankomuneko hainbat ondorio atera zituzten. Hirugarren ardatzari dagokionez, zer esan gehien sortu zuen gaietako bat izan zen: prostituzio, King tailerra, lesbianen ikusgarritasuna, gorputz intsumituak eta ziberfeminismoa bezelako gaiak jorratu ziren. Hainbat feministentzat, diskurtsoa berria zen, ordura arte mugimendua ez baitzen identitate sexualaren inguruko hausnarketa sakonik egin. Nahiz eta honek eztabaida ugari ekarri behin eta berriz mugimendu feministan aliantzak egin eta batzeko premiaz jardun zuten, gailentzen zen berdintasun faltsuari aurre egiteko nahian.\nEuskal Herriko Bilgune Feminista.\n2000ko hamarkadan Egizan desegin eta bi urtetara, zenbait feministek Euskal Herriarentzako proiektu politiko osoa garatzeko nahia izan zuten eta hainbat emakume abertzalek \"Berditasunean oinarritutako Euskal Herria sortzera goaz\" adierazpena sinatu zuten. Ondoren, abenduaren 14, 15 eta 16an Emakume Abertzaleon I. Topaketa Feministak (2001) egin zituzten. Honen helburu nagusia, Euskal Herriko Plan Estrategiko Feminista eraikitzea izan zen eta 2002an Euskal Herriko Bilgune Feminista aurkeztu zuten jendaurrean. Estrategikoak ziren lau arlotan antolatu ziren: Sozioekonomioa, irakaskuntza, hedabideak eta kultura. 2002ko abenduan ere Bilgune Feministak Emaraun izeneko aldizkaria sortu zuen. Topaketei dagokionez hauek izan ziren Euskal Herriko Bilgune Feministak antolatutakoak:\n&lt; Bakoitza bere eremutik bere kezketatik egingo dugu gure ekarpena (\u2026) Batzuek estatu feminista sortzea dute nahia, besteak Mugimendu Feministaren alianza estrategikoaz dihardute; baina denak ere gure herrian trantsizio feminista iraunkor bat martxan jartzea beharrezkoa dela deritzogu: elkarrekin norabideak zehaztu, erabakiak hartu eta intzidentzia politikoa irabazteko. Burujabetza feminista erdieste bidean, epe luzerako kontsentsuak lantzen joateko eta trantsizio feminista marrazten joateko gunea behar dugu. &gt;\nEkarpen berriak.\n\"&lt; Euskal Herrian tradizio feminista jakin batetik gentozen, zapalkuntza hirukoitza (klasea, nazioa eta generoa) erdigunean zuena, eta guk momentu batean krisian jarri genuen emakumea bera kontzeptu gisa. Horrek, alde batetik, ezinegona sortu zuen, normala den bezala. Baina bestetik, oso harrera ona izan zuten ikuspegi berri horiek. Azken finean, ideia transfeministek errazten dute beste mota bateko diskurtsoak txertatu ahal izatea, esaterako, diskurtso dekolonialak eta aniztasun funtzionalaren diskurtsoak. Aliantzak beste modu batean planteatzeko aukera ematen du baita ere. &gt;\"\nFeministok prest! Manifestazio nazionala.\n2016ko apririlaren 9an \"FEMINISTOK PREST.11 eraso 12 erantzun. \u00a1Vuestras agresiones tendr\u00e1n respuesta!\" lelopean burutu zen manifestazio nazionala.Gaur egun, beharrezkoa eta ezinbestekoa deritzogu bortizkeriatzat zer ulertzen dugun birplanteatzea, bere konplexutasun guztiak eta bere foma anitzak ulertzeko markoa sortuz. Bortizkeria matxistak ez dira kolpeak eta hilketak soilik; kontu estrukturala da eta sistema batean oinarritzen da. Emakumeak beldurrean hezitzen gaituzte eta sinistarazi nahi digute gure gorputza ahula dela eta gizonena, berriz, erasokorra. Bortizkeria matxista ez da bakarra, baizik eta gure jendarteak eraikitzen duen egitura sendoa; feminismoak, egoera hori agerian uzteko eta aurre egiteko erantzunkizuna dauka.\nAgintariak genero bortizkeriagatik oso arduratuak agertzen diren bitartean, errealitatearekin bestelakoa da: berdintasunaren arloan murrizketak ematen dira aurrekontuetan. sentsibilizazioan, bortizkeria matxista ekiditeko dauden baliabideak koordinatzen instituzioetan lanean dihardutenei gutxietsiz. Feminizidioa ez da kasualitate hutsa,kontua ez da gizon batzuek burua galtzea, eta ez dira inondik ere kasu isolatuak. Feminizidioak gure jendartearen erdigunean daude generoen instituzionalizazioaren bitartez.\nHarreman bortitzak naturalak bailitzan lehenesten dituzte, maitasuna, jabetza moduan, jeloskortasuna eta kontrola; hauek normalizatzeaz gain, beste harreman ereduak ikustezin bihurtzen dituzte. Hau dela eta, arau horri ihes egiten dioten gorputzak eta harremanak bortizkeria matxista jasaten dute. Lesbianen kontrako erasoak, nerabe transexualek beren buruaz beste egitea, eta aniztasun funtzionala duten pertsonenganako erasoak ere bortizkeria matxistak dira.\nGaua eta jaiak bortizkeriarako espazioak dira. Gaua, alkohola eta permisibitatea aitzaia emakumeon kontrako erasoak zeharo areagotzen dira. Batzuentzat jaiak ondo pasatzeko espazioak diren bitartean, beste batzuentzat erasoak, bazterkeria eta beldurra sentitzeko espazioak dira.\nEkonomia kapitalistak zerbitzu sozialak murrizten ditu, eta emakumeenganako eragin haundiagoa dauka. Honek prestigiorik gabeko lanak egitera eta zaintzera behartzen du. Emakume etorkinek, esplotazioa eta isolamendu egoerei aurre egin behar die eta gure jendartearen herentzia arrazista eta kolonialista beraien gain utzi. Gaur egun, gainera, eraso sexistak neurri arrazistak justifikatzeko eta zabaltzeko erabiltzen ari dira, eta arazoaren arrazoia guztiz manipulatzen da.\nEz gara ez biktimak, ezta pertsona pasiboak ere, gure bizitzaren protagonistak baizik.Gure errealitatearen transformazio sozialean eragin zuzena duen sujetu politikoak gara. Arazoaren muinari heltzeko ordua da, konpromezuak hartzeko ordua , bortizkeria matxistak ekiditu eta emakumeak menpekotasun espazioan ezartzen dituen sistema eraldatzeko garaia. Badakigu bere jatorriak zeintzuk diren eta aurre egiteko prest gaude.\nEuskal Herriko mugimendu feminista erasoei aurre egiteko prest dago, eta apirilaren 9-an Gasteizen hau plazaratzeko aukera ezinhobea izango dugu. Kaleak betetzeko gonbidapena egiten dugu, gure aliantzak erakusteko eta altu eta ozen eraso bakoitzaren aurrean egongo garela esateko prest gaude: 11 eraso, 12 erantzun, Feministok Prest! Erasorik ez erantzunik gabe!\nEuskal Herriko V. Jardunaldi Feministak.\n2019ko azaroaren 1etik 3ra Durangon. Aurreko urteetan Martxoaren 8an egindako grebarako deialdiek izandako mobilizazio eta erantzunaren ondorioz, Euskal Herriko Mugimendu Feministak pauso bat haratago joateko asmoz, jardunaldiak antolatzea erabaki zuen, lantzeko gaiak bost ardatzetan sailkatuta: mugimendu feministaren barne egitura, bizitzak erdiguneratzeko neurriak, indakeriarik gabeko bizitzen eraikuntza, sexualitatea eta gorputzaren merkantilizazioa.\nOharrak.\nTestuan jardunaldi moduan izendatu arren, kasu batzuetan Emakumeen topaketak izena izan zuten."}
{"id": "884582", "revid": "336", "url": "https://eu.wikipedia.org/wiki?curid=884582", "title": "Euskal Herriko Mugimendu Feminista", "text": ""}
{"id": "884583", "revid": "512", "url": "https://eu.wikipedia.org/wiki?curid=884583", "title": "Maitasun forma kontrahegemonikoak", "text": "Maitasun forma kontrahegemonikoak maitasun erromantikoak inposatzen duen mundu ikuskera desartikulatzeko eta eraldatzeko helburua duten harreman ez monogamikoak dira . Hortaz, maitasunaren dimentsio askatzailean ardazten diren harreman formez arituko ginateke. Izan ere, Coral Herrera idazle feministak esaten duenez, maitasun erromantikoa mendebaldeko gizarte kapitalista eta patriarkalaren ordena soziala mantentzeko tresna gisa ageri zaigu.\nBotere harreman horiei aurre egiteko mendebaldetik egikaritu diren maitasun forma kontrahegemoniko desberdinak jorratuko ditugu artikulu honetan. Ikuspuntu ezberdinetatik plazaratu diren arren, eta testuinguru zehatzei erantzuten badiete ere, guztiek dute amankomunean harreman ez monogamikoen printzipioa. Monogamia ulertuta erromantizaziorako, konpromiso sexualerako, bikotekideen esklusibotasunerako eta ugalketarako sistema eta pentsamendu bezala .\nHarreman ez monogamikoak abiapuntutzat hartuta, beraz, burkide maitasuna, polimaitasuna, sare afektiboak eta anarkia erlazioanal aurkitzen ditugu maitasun harreman kontrahegemoniko gisa. Lehenengoa sobietar iraultzaren testuinguruan garatu bazen ere, azkenengo hirurak 60-70eko hamarkadan gauzatu zen iraultza sexualetik datoz.\nBurkidetasun maitasuna.\nBurkide maitasunaren kontzeptua Aleksandra Kollontaik garatu zuen SESBeko prozesu iraultzailearen testuinguruan. Autore sobietarrak maitasunaren eta genero femeninoaren arteko lotura bat egin zuen, garai hartan emakumeak bizi zuen dependentzia moral, material eta sentimalarekin harremanetan.\nZentzu honetan eta 1917ko Sobietar Iraultzarekin batera, langileen interesetara jarriko zen moral sexual berri baten beharra ikusi zuen; momentu historiko horretako erakunde sozioekonomikoekin koherenteak izango liratekeenak. Bide horretatik, Kollontaik burkide maitasunaren kontzeptua planteatu zuen.\nMaitasunaren irakurketa berri horretan, norbanakoen eta besteen askapena aldarrikatzen zen, parametro kolektibo batzuenpean. Berdintasuna oinarri, harreman afektibo-sexualak adiskidetasunetik eta elkartasunetik landu behar zirela proposatu zuen autoreak. Alde horretatik, harremanetan aurkitzen zen jabetza pribatua ezeztatzen da, maitasuna ere emakume sozialistarentzat bizitzaren geldialdi puntual bat izanik.\nIraultza sexuala.\nIraultza sexuala 60-70eko hamarkadan gauzatu zen, 68ko maiatzeko iraultza kulturalarekin batera. Izan ere, borroka feministen eta homosexualen borroken gidaritzapean, heterosexualitatearen eta sexualitatearen inguruko hipokresiaren aurka altxatu ziren sexuen arteko harremanak aldatzeko helburuarekin. Era berean, penizilinari eta pastilla antikontzeptiboei esker, hasieratik formulatu ziren bi helburuak bete ziren: batetik, sexualitatea eta ugalketa desberdintzea, eta bestetik, askatasun sexuala aldarrikatzea. Lorpenik garrantzitsuenak eguneroko bizitza intimoan antzeman ziren; bada, sexualitatearen eta gorputzen askapenak aldaketa bat suposatu zuen sexuen arteko harreman afektibo-sexualetan. Zentzu horretan, hippie-en mugimenduak ere eragin zuzena izan zuen .\nJarrera sexual berriarekin, maitasunaren fenomenoa kolokan jarri eta harreman ez monogamikoen inguruan hausnartzen hasi ziren. Testuinguru honetatik garatu ziren polimaitasunaren, anarkia erlazionalaren eta sare afektiboen proposamen praktikoak .\nPolimaitasuna.\nPolimaitasuna pertsona bat baino gehiagorekin harreman afektibo-sexuala edukitzeari deritzo, betiere harremanean parte hartzen duten pertsonen onarpena eta ezagutza ezinbestekoa delarik.\nHala ere, polimaitasuna ez da plantamendu itxi bezala proposatzen. Harreman polimaitaleek adostutako dimentsio batzuen barruan jokatzen du eta, beraz, harreman polimaitaleen araberakoa da; bere oinarrian, balio amankomun batzuk identifikatu ahal ditugun arren.\nBalioen artean zintzotasunarena eta konpromisoarena dira funtsezkoak; printzipio horiek barik ez litzatekeelako polimaitasunik egikarituko. Bide beretik, konfidantzaren, errespetuaren, babesaren, komunikazioaren eta negoziaketaren irizpideak ere aurkitzen ditugu. Hori guztia kontutan harturik, polimaitasuna justizia etikoan eraikiko litzateke.\u00a0\nHarreman ez monogamiko honetan esklusibotasuna deuseztatzeaz gain, ez dute lotura afektiboen eta sexualen arteko mailaketarik ere egiten, emozioak eta esperientziak partekatzen baitatza polimaitaleen garapen pertsonala.\nNahiz eta polimaitasuna alternatiba bezala planteatu, zenbait kritika feminista jaso izan ditu urte hauetan zehar, bere eralbilera praktikoari dagokionean. Bada, logika kuantitatibo eta akumulatibo batetik planteatzen dira polimaitaleen esperienziak, zeinak geroz eta pertsona gehiagorekin egon, orduan eta prestigio gehiago aitortzen duen. Kuantitatiboki harremana neurtzea, zaintzaren dinamiketatik urruntzen da baita ere. Horrela, kapitalismoaren logika kontsumista eta utilitaristan jausiko ginateke, maitasunaren indar askatzailetik urrunduz .\nSare afektiboak.\nSare afektiboak ere harreman ez monogamikoen barruan kokatzen ditugun alternatiba kontrahegemonikoak dira. Sare afektiboen bidez, norbanako independenteen arteko harremanen saretze bat gertatuko litzateke.\nDena den, polimaitasunarekin alderatuz, sare afektiboen ardatzean, justizia etikoa baino, zaintzaren etika gailentzen da, zaintza hori sistema kapitalistaren logika merkantiletik kanpo gelditzen delarik. Alde horretatik, sare afektiboetan zaintzaren esparru iraultzailea sustatzen da edozein harremanen oinarrian.\nZaintza horren bermea, harremanen saretzean parte hartzen dutenen konpromisoan ez ezik, onarpenean ere zentratzen da, betiere kolektibotasun baten ikuspegitik garatzen delarik. Gauzak horrela, sare afektiboetan funtsezkoa da beste pertsonak ezagutzeaz gain, horien onarpena ere ziurtatzea, kideen onarpenarekin sortzen baita sarea .\nBerdintasunean eta askatasunean ardazten diren harremanak ere elkarrekikotasunaren eta birbanaketaren dimentsioak ere barnebildu behar ditu, ezinbestekoak baitira sentimendu komunitario bat garatzeko, bikotearen eta familiaren unitateaz harago.\nAnarkismo erlazionala.\nAnarkismo Erlazionalak edo Anarkia Erlazionalak erreferentzia egiten die aldez aurretik kategorien bidez zehazten ez diren harremantzeko praktikei. Alde horretatik, Anarkismoak planteatzen dituen ideia eta printzipioetatik abiatzen da (praktika autoritarioen eta hierarkien ukapenetik) harreman afektiboak garatzeko bestelako marko bat irekiz.\nMaitasuna, beraz, ez dute bere zentzu hertsian ulertzen; hau da, maitasuna ezaugarritzen duten harreman afektibo-sexualak ez dituzte soilik bikotekidearekin praktikan jartzen. Hortaz, normatiboki bikotekidearekin sor daitezkeen harremantzeko kodigoak (konpromisoarena, bizikidetzarena, konfidantzarena, errespetuarena\u2026) bikotekidearen unitatetik at geratzen diren harremanetan gorpuztearen alde agertzen zaigu anarkismo erlazionala. Zentzu honetan, aldez aurretik ezarritako bikotekidearen, lagunaren edota senidearen kategoriak deuseztatzen ditu, harremanen hierarkizazioarekin apurtzeaz gain, harreman horizontalei bidea irekitzen zaie.\nBide beretik, maitasun hegemonikoan aldarrikatzen den esklusibotasun sexual zein erromantikoa ere ezeztatzen ditu. Maitasuna muga gabeko errekurtsotzat ulertzen duten heinean, momentu berean pertsona bat baino gehiago maitatzea posible denaren aldarria egiten dute. Monogamiaren deuzestapen horrek norbanakoen independentzia eta autodeterminazioa errespetatzen ditu, bakoitzaren kokapen soziala eta identitatea ere kontuan hartuz. Anarkismo erlazionalak hemen egiten duen ni-aren garrantziak tradizio libertariotik edaten du, norbanakoen arteko harreman independenteen bitartez haien artean saretze bat gauzatzen den arren.\nHainbat dira anarkismo erlazionalaren oinarrian aurkitzen ditugun printzipioak. Horien artean gu geu eta besteak ezagutzeko beharra identifikatzen da, gizartean aurkitzen diren eskaera eta betekizun normatiboetatik harago. Egungo harremanek bultzatzen dituzten mesfidantza eta segurtasun ezaren aurrean, hitz egiteko, azaltzeko, elkar ikusteko eta arduratsuak izateko marko bati bidea irekitzen zaio praktika horien bidez, zeinetan gurekiko eta bestearekiko zaintza ezinbestekoa den.\nLaburbilduz, esan dezakegu, anarkismo erlazionala dominazioan, boterean eta hierarkian ardazten diren harremanak gainditzeko tresna praktikoa dela. Hein handi batean, anarkismo erlazionalaren praktikak banakotasunetik proiektatzen diren arren, maitasuna indar askatzaile kolektibo bezala ere ulertzen dute; horrelako harreman moldeak egikaritzen ari direnen arteko elkartasuna eta babesaren aldekoak baitira, besteak beste."}
{"id": "884585", "revid": "56334", "url": "https://eu.wikipedia.org/wiki?curid=884585", "title": "Generoa eta hirigintza", "text": "Hirigintza hiriaren antolaketaz arduratzen den diziplina da, beste hainbat jakintza-arlorekin erlazio zuzena duena, hots, arkitektura, lurraldearen antolakuntza, zuzenbidea, ingeniaritza, ekologia, Soziologia eta Zientzia Politikoarekin; hirigintzak hiriaren eraldaketa bideratzeko hiri-errealitatearen gainean esku-hartzea du helburu.\nGaur egungo hirigintzaren helburu nagusia hiriaren jasangarritasunean oinarritzen den heinean, ekonomia, gizarte-berdintasun eta ingurumenarekiko errespetu eta babes terminoetan ulertu behar da, izan ere hiri-errealitatean bizi-kalitatea ez da denentzako berdina, genero arteko desberdintasunak barne, etnia eta errentarekin batera. Horrenbestez, beharrizan desberdinak eta baliabideak eskuratzeko aukera desberdinak dituzte, hots, norberaren ongizate bermatzen duten gizarte-, ekonomia- eta natura-baliabideak eskuratzeko aukera desberdinak izatea. Gauzak horrela, genero-desberdintasunak hirietan nabarmen eta adierazgarriak direla esan behar da, emakumeek hirietan dituzten aukerak baldintzatzerainokoak. Generoa sexu desberdintasun biologikoetan oinarritutako eta sozialki eraikitako rol, arau eta instituzioekin lotzen da. Genero-hirigintza, hortaz, genero ikuspegia txertatzen duen diziplina litzateke, zeina feminismotik egindako ekarpenetan oinarritzen den.\nBilakaera eta testuingurua.\nGenero-ikuspegia berria da hirigintzari dagokionez, diziplina hau 1870an agertu zen Europa kontinentalean. Mundu anglosaxoian 1970ko hamarkadan agertu zen, Bigarren Olatu Feministarekin batera. Hori dela eta, genero ikuspegia duen hirigintzatik egindako ekarpenen baitan feminismotik egindako ekarpenak kokatu behar dira. Generoa oinarritzat hartzen duen hirigintzak mendebaldeko hirietan jarri zuen arreta, hots, gizarte-, ekonomia- eta politika-desberdintasunetan; 70. hamarkadako lehen lanetan Bigarren Olatu Feministaren eta ezker kritikoak teoria hiria eta ekonomia erdigunean zeukan teoria kapitalistarekiko ikuspegien eragina izan zuen. Aldi berean, Hego Globalean kokatutako genero eta hiriari buruzko ikerketak burutu zituztela, baina Mendebaldeko hirietako eta Hegoaldeko hirietako emakumeei buruzko literaturek bide desberdinak hartu zituzten; mundu anglosaxoian aritutako akademiako emakumeek hiri teoria kritikoaren garapenarengan jarri zuten arreta, Hegoaldean hiri eta herrietan bizi ziren emakume pobreengan jarriz.\nMendebaldetik egindako ekarpenak.\nHain zuzen ere, mendebaldeko hirietako emakumeei buruz egindako lehen ikerketetan urbanizazio-prozesuei buruzko lanketa teorikoak eta, genero aldetik, hiri-espazioetan gertatzen den polarizazioaz aritu ziren (hots, hirien erdigunea maskulinitate/ekoizpen/soldatapeko lan espazioak izatea, eta periferia feminitate, zaintza lan eta ordaindu gabeko lanen espazioa izatea). Lan hauek marxismo, neo-Marxismo eta Weberren ekarpenek hiriaren garapenei egindako kritiken parean kokatu behar dira. Aipatzekoak dira Erresuma Batuan feminismo sozialistatik egindako ekarpenak, hots, genero eta klase (gizarte-klase) ardatzen gurutzapenetik egindakoa. 1980ko hamarkada aldera, urbanismo feministak emakumeek esparru politiko formal zein informal eta gizarte mugimenduetan zuten parte-hartzeari erreparatzen hasi zitzaien. Bestetik, etxebizitza eta gentrifikazio (lotura), hiri-identitate, emakumeen beldur eta hiri-espazioengan ere jarri zuten arreta.\n90ko hamarkadan gizarte zientzietan izandako garapen eta korronte berriek, hots, postmodernismoa eta postestrukturalismoa, eta, bestetik, Hirugarren Olatu Feministak, genero ikuspegitik egindako hiri-teoriei ekarpen berriak egin zizkien, feminismo sozialistak egindako ekarpenak kritikatuz. Halaber emakume etorkin eta arrazalizatuek egindako lanak agertu ziren, zaintza lanak egiten zituzten emakume eta sexu-langileetan arreta jarriz. Korronte hauek hiri-eremuetan sexualitateari (lotura) eta espazioaren arteko loturetan arreta jarri zuten. Azkenik, emakumeek hiriko kontsumo bizitza eta aisialdi zein plazer hiri-espazioak arakatu zituzten ikerketak ere izan ziren, hirietako pobrezia-espazioak ahaztu barik.\nXXI. mende hasieran mendebaldean generoaren alorrak hirian egiten dituen ekarpenak aurretik egindako ekarpenen aurrean berrikuntzarik ez aurkeztea leporatzen dio Peakek. Alde batetik 1990 hamarkada amaieratik emakumeen esperientzia aniztasuna azpimarratzen dituzten gaiak jorratu izan dira, eta bestetik, aurretiaz ezarritako gaiak tentsio berrien bidez heldu dituzte, familia eta lanaren arteko lotura jorratzen dituzten gaietan haurtzaroa eta zaintzak emakumeen rol bikoitza eta lotura tradizionalak ordezkatuz. Aldi berean, mendebaldeko hirietan transnazionalismoak aurrezarritako hierarkiak apurtu ditu, migrazioaren eskutik eratorritako irakaspena, alegia, zeinaren bidez mendebaldeko hiriak kapital-, merkantzia-, ideia- eta pertsona-fluxu globalean integratu eta barneratu diren.\nHegoaldetik egindako ekarpenak.\nHegoalde Globaletik egindako lehen lanak 1960ko hamarkadan argitaratu ziren, nekazaritza-exodoaren ondorioz hirietara joandako emakumeen esperientziak jorratuz. 1970ko hamarkadako ikerketek emakumeek etxean zuten rola hartu zuten jomugatzat. 80ko hamarkadan emakumeen rol hirukoitza, hots, ama, langile eta komunitatearen zaintzaile eta antolatzaile rolak jorratzen zituzten ikerketez gain, egunerokotasuneko kontuetan arreta jartzen ari ziren ikerlariak. Hain zuzen ere, emakumeek hiriko periferia txiro eta \"slum\"-etan zituzten egunerokotasuna akademiaren arreta erakarri zuen. 90ko hamarkadan egiturazko politiken aldaketak diru-sarrera urriko etxeetan zuten eragina aztertu zuten, emakumeek mesedegarria ez zen egoera ekonomikoan bizirauteko estrategiak ikerketetan ageriz, genero-indarkeriarekin batera. Ikerketa hauetan ingurumen arazoak ageri izan ziren bestetik,\u00a0 eta hiri espazioen berezko genero izaeraz gain; hau da, hiriguneen degradazioak emakumeen bizitzetan sortzen zuen eragina. 2000ko hamarkadan hiria eta sexualitateari buruzko ikerketak agertzen hasi ziren. \u00a0\nGenero-ikuspegiaren garrantzia eta ekarpenak hirigintzan.\nHirigintzak hiritarrei eragiten dieten eremuetan esku hartzen du, hots, espazio publikoa, pribatuaren eta etxebizitzen antolaketa eta garraioaren gaineko eskumenak ditu. Aldi berean gizarte-talde desberdinek lantegi edo lan-eremuetara, azpiegitura eta zerbitzuetara duten sarbidea baldintzatzen du. Generoari dagokionez, argi geratzen da emakume eta gizonezkoen arteko aldeak nabarmenak direla eta hiri-espazioan beharrizan eta xede desberdinak dituztela. Izan ere, lanaren sexu-banaketak (lotura) gizonezko eta emakumezkoek espazio jakin batera bideratzen ditu; hau da, gizonezkoak espazio publikoan lan egiten duen bitartean, emakumeak lan ez ordainduak betetzen ditu, hots, erreprodukzio lan ez-ordaindua. Baieztapen hau, dena dela, testuinguruaren araberakoa da, izan ere emakumeak ekoizpen alorretik zein erreprodukzio lanetik igaro da, gizona zaintza-lanez oso gutxitan arduratu izan delarik. Lanaren banaketa sexuala hertsiki Industria Iraultzarekin batera agertu zen, izan ere aro historiko, talde sozial jakin batean eta eremu jakin batean gertatu zen: industria gizarte garatuetako klase ertaineko emakumeei eraginez. Langile klaseko emakumeek sarritan etxetik kanpo egiten zuten lan baliabide ekonomiko eskasiari aurre egiteko.\nGaur egungo gizartean lanaren sexu-banaketa eta honek barne biltzen dituen genero-rolak lausotzera bidean daudela esan liteke\".\" Aitzitik, hirigintza planetan generoen araberako rol banaketan oinarritutako irizpideak erabiltzen jarraitzen dute, hots, etxebizitza, azpiegitura eta ekipamenduei buruzko erabakiak.Hori dela eta, hirigintzak (edo urbanismoa) hiri-eremua denontzako espazio balitz bezala pentsarazi beharko luke, ez desberdintasunetik, ekoizpen-alor eta erreprodukzio-alorrean sortzen diren eskakizunak parekatuz.\nErrealitatearen analisia egiteko aldagaiak.\nHiri-eremuan sare desberdinek hartzen dute parte. Zaida Muxik sei aldagai identifikatu zituen hiriko errealitatearen analisia egite aldera: harremanen espazio publikoak, ekipamendu edo azpiegiturak, mugikortasuna eta etxebizitza. Aipatutakoei beste bi aldagai erantsi behar zaizkie, hots, hiriaren dimentsio fisikoan eragiten dituzten bi aldagai: segurtasuna eta parte hartzea.\nHarremanen espazio publikoak.\nGenero-berdintasuna bermatzeko pentsatutako espazioak emakume eta gizonezkoen beharrak kontutan hartuta diseinatu eta sortu dira, pertsonen autonomia eta sozializazioa erraztuz. Ezinbestekoa suertatzen da horretarako espaloiak zabalak izatea, jarduera desberdinak aurrera eramatea ahalbidetzeko. Halaber, itzala ematen duten tokietan bankuak jartzea eta hirian zehar orientazioa errazten duen hiri-altzariak ezartzea beharrezkoa litzateke. Aldi berean, emakumeek espazio publikoan duten presentzia ikusgarri egingo duen ekintzak burutzea bermatu behar da, horretarako kale-izendegia aldatu eta emakumeen izenak jartzea proposatzen delarik.\nEkipamendu edo azpiegiturak.\nHiriko azpiegiturak gizarteak genero-rolen ondorioz eratorritako lana aitortu, ulertu eta baloratzen duen heinean zabalduko dira; hau da, hiri-ekipamendua espazio publikoak sozializazio espazio bezala erabiltzeko dituen baliabide guztiak optimizatu behar ditu.\nMugikortasuna.\nGarraio-publikoaren eskaintzak eta hiriko eremu desberdinen artean mugikortasunari ahalbidetzen dituzten espazioak hiriaren bizi-kalitatea baldintzatzen dute. Mugikortasunak emakumeei hirian zehar mugitzeko aukerak eman behar dizkiete, era berean, anitzak diren aukerak, ibilbide horiek oinez egitea ahalbidetzeko.\nGarraio-publikoari dagokionez, lan-erreproduktiboaren ordutegiak zaintzen ez dituen ordutegi lineal eta uniformeak aldatu behar direla deritzo Muxik. Funtsean, mugikortasunak hiritarren aniztasun eta segurtasunari erantzun behar dio, egunerokotasuneko jarduerak burutzea eta hiritar guztien aukera-berdintasuna bermatzeko erantzukizuna hartzen baitu.\nEtxebizitza.\nEtxeko lanak eta hauek burutzen dituzten emakumeak aitortu behar dituzte emakumeek, izan ere etxeko lanak elkar banatuak izan beharko lirateke, espazio pribatuaren hormen atzean emakumeek egindako lana izan beharrean. Halaber, etxebizitza eraikinek kapital soziala indartzeko eskaintzen dituzten aukerez baliatzea garrantzitsutzat jo behar da, auzokoen arteko lotura-sareak indartuz, eta bestetik, publiko-pribatuaren arteko trantsizio espazioak garatuz.\nSegurtasuna.\nEmakumeen bizitza-esperientzietan segurtasuna hiriaz duten pertzepzioan gehien eragiten duen aldagaietakoa dela ulertu behar da, hirian emakumeek duten autonomia baldintzatzen dutela. Hori dela eta, garrantzitsua litzateke segurtasunaren pertzepzioan eragiten dituzten espazio faktoreetan arreta jartzea. Horretarako kalearen argitasuna, ibilbide alternatiboak sortzea, eta kalearen erabilera anitz eta aktiboa bermatuko duten proiektu eta ekimenak sortzea beharrezkoak dira. Segurtasunaren pertzepzioa hobetze aldera, kaleen argiztapena eta irisgarritasun zaila duten espazio ezkutuetan ere jarri behar da arreta. Izan ere emakumeen segurtasun pertzepzioak gauez kalera irtetea eragozten du.\nParte hartzea.\nEmakumeek hiriguneetan parte hartzeak espazio jakin batean gertatzen dena ulertzea eta ikusgarri izatea ahalbidetzen du, hiri-eremu horren gaineko ezagutzak komunitatean elkarbanatuz. Parte-hartzea hirigintzaren baitan beharrezkoa den diziplina arteko prozesu bat da, izan ere hiri plangintza aurrera eramateko ebaluazioaren berri ematen du.\nHirigintza feminista Bartzelonan eta Katalunian.\nBartzelonako hiriak hirigintza feministan aurrerapauso handiak eman ditu, eta horregatik Bartzelonako kasua aztertzea interesgarria izan daiteke.\nHirigintza feministaren ibilbide laburra Katalunian.\nGenero ikuspegia barneratzen duten legea eta plan hauek nahiko berriak diren arren, XXI. mendekoak batez ere, aldaketa horiek lortzeko borrokak ez dira gauza berria, borroka hauek legegintza urbanistikoan inpaktua izateko denbora luze bat behar izan zuten arren.\nHirigintzaren arloan emakumeek parte hartu egin zuten lehenengo eztabaidarako tokia 1964ko Elkarteen Legeari esker izan zen, auzo-elkarteak legezkotu zituena. Horrela, lehenengo aldiz denbora luzean eta diktaduraren nahia izan ez arren, espazio demokratiko bat eraiki egin zen hirigintzari buruz eztabaidatzeko, beste gai batzuen artean. Elkarte hauek emakumeen parte-hartzea jaso zuten, hirietan zituzten zailtasunak agerian jartzeko lan egiten zutenak. Ekipamendu berriak eta hobeak, hirietan hobekuntzak, zerbitzu berriak eta eguneroko bizitzarako eremu publikoak eskatu zituzten elkarte hauen bidez. Elkarte hauen eragina mugatua izan zen arren, emakumeen beharren eztabaidarako lehengo eremu bat suposatu zuten, horra hor haien garrantzia.\nTrantsizioan zehar mugimendu feministek garrantzia eta agerikotasun handia lortu zuten, hirigintza eguneroko bizitzan txertatzeko nahiarekin. Adibidez, 1976ko martxoan Bartzelonan \u201cI Jornades Catalanes de la Dona\u201d jardunaldiak antolatu ziren, Gobernuak eta Secci\u00f3n Femeninak emakumeen interesen ordezkari eta solaskide bakar gisa antolatu nahi zituzten ekitaldi ofizialei alternatiba moduan; eta parte-hartze handia eta askotarikoa izanez: Espainia osoko emakumeek baita auzo-elkarte anitzek parte hartu egin zuten. Honelako topaketa egin zen lehenengo aldia izan zen, izan ere, berrogei urteko diktadura frankistan emakumeek ez zuten eztabaidarako berezko espaziorik izan.\nJorratu ziren gainerako gaien artean, emakumeen eta haien inguru habitagarriaren arteko erlazioari buruz hitz egin zen. Interes handia duen gaia da hau dudarik gabe, emakumeek beraien eguneroko bizitza han igarotzen dutelako. Emakumeen eta auzoen arteko harreman hau hirigintza feminista baten ernamuina bihurtuko da. Noski, jardunaldi hauek ez ziren izan mota honetako gaiak jorratu zituzten bakarrak garai honetan. Espainiako beste hiri batzuetan ere antolatu egin ziren, Madrilen adibidez. Gainera, Bartzelonan hurrengo urteetan gai hauek lan zituzten hainbat ekitaldi, jardunaldia eta kongresu antolatu ziren.\nAdibidez, Bartzelonan, 1999an, \u201cCongreso de las Mujeres de Barcelona\u201d-ko lehen biltzarra antolatu egin zen, non etxebizitzari, hiri-espazioari, irisgarritasunari eta hiri-segurtasunari buruzko proposamenak egin ziren.\n2004. urtean, I Jornadas Urbanismo y G\u00e9nero antolatu ziren Bartzelonan. Inpaktu mediatiko handia izan zuten eta hainbat teknikari nazional eta internazionalek hartu zuten parte. Jardunaldien berezitasuna hainbat erakunderen inplikazioa izan zen, eta haren hedapen zabalaren ondorioz, ez zen gutxi batzuen arteko mahai-ingurua izatera mugatu, eztabaida irekia izan zen.\nLege eta plan garrantzitsuak.\nEkintza hauek zalantzarik gabeko garrantzia eta inpaktua izan zuten arren, erakundeek eta partikularrek burututako proiektuak dira, administrazio publikoek modu zuzenean parte hartu gabe. Oraindik ez zegoen lege edo planik emakumeen interesei eta eskubideei buruz zuzenean hitz egiten zuenik.\nAuzoen Legea.\nGenero ikuspegia barneratu zuen lehenengo legea 2/2004 Legea, ekainaren 4koa, auzoen, hiri-eremuen eta arreta berezia behar duten hiribilduen hobekuntzarenakoa (Llei de millora de barris, \u00e0rees urbanes i viles que requereixen una atenci\u00f3 especial, de 26 de mayo de 2004) izan zen, Auzoen Legea laburtzeko. Lege hau inflexio-puntu bat suposatu zuen genero ikuspegia agerian jartzeko eta aplikatzeko, ez bakarrik Kataluniako hirigintzan, baizik eta estatu osoko hirigintzan, Espainian genero ikuspegia kontuan hartzen zuen hirigintza-mailako lehen legea izan zelako.\nLege honen ideia nagusia da udalerri bakoitzean hobetu behar diren auzoak identifikatzea, haien atzerapen urbanistikoa saihesteko eta ghettizatu ez daitezen. Legeak hainbat parametro eta irizpide sozial, ekonomiko eta fisiko ezartzen ditu, eta parametro hauek udalerriko beste auzoekin konparatzen dira, auzo problematikoak detektatzeko. Parametro hauek lau multzoetan sailkatzen dira, eta hauek hurrengo guztiak demostratu behar dituzte:\n-Auzoak arazo demografikoak dituela\n-Auzoak atzerapen urbanistikoa eta ekipamenduen eskasia pairatzen dituela\n-Auzoak arazo ekonomiko, sozial edo ingurumenarekin erlazionatutakoak dituela\n-Auzoak defizit urbanoa eta soziala dituela.\nLehen esan bezala, parametro hauek udalerriko beste auzoekin konparatu behar dira, arazoa auzoarena eta ez udalerriarena dela demostratzeko. Hau da, udalerri batek arazo larriak izan arren, lege honen helburua udalerri horren auzorik behartsuenak hobetzea da, espazioa eta ekipamendu publikoak garapen sozial eta pertsonaleko faktoreak izateko eta kohesio soziala handitzen duten hiri-eremuak sortzeko.\nHorrela, auzo problematiko hauek hobetzeko proposatzen diren proiektuen gastu totalaren %50koa den dirulaguntza jaso dezakete udalerriek, Generalitatak ordaindua; eta proiektuak lau urteetan garatu behar dira. Legearen arabera, hautatutako auzoek hiru motako hiri-ehunekokoak izan behar dira, lehentasunezko finantziazioko eremuak bezala zehaztu direnak: alde zaharrak eta antzinako guneak, etxebizitza-eremuak eta urbanizazio mugatuko aldeak.\nAurkeztutako proiektuek zortzi arloko neurriak barneratu behar dituzte derrigorrez. Eragin-eremu hauek hurrengokoak dira:\n1. Espazio publikoaren hobekuntza eta gune berdeen sustapena\n2. Eraikinen elementu kolektiboen birgaitzea eta hornikuntza\n3. Erabilera kolektiboentzako ekipamenduen hornidura\n4. Informazio-teknologiak eraikinetan txertatzea\n5. Jasangarritasuna hiri garapenean sustatzea\n6. Genero-ekitatea hiri-espazioen eta ekipamenduen erabileretan\n7. Auzoarentzat hobekuntza sozialak, urbanistikoak eta ekonomikoak dakarten programak garatzea\n8. Eskuragarritasuna eta traba arkitektonikoen ezabapena\nLege honen ekarpenik berritzaileena genero ikuspegia hirien birgaitzerako lege batean barneratzea da, seigarren arloan agertzen dena. Puntu hori da guri aztertzea interesatzen zaiguna, erreforma urbanoen planteamenduetan suposatu duena eta, era orokorrago batean, genero ikuspegiaren barnerapen hau zer suposatu duen Kataluniako hirigintzan.\nLegearen lehenengo urteetan, proposatutako hiru interbentzio-mota nagusitu egin ziren genero-ekitatearen inguruan, hau da, hauek izan dira 6. puntu horri esker proposatu ziren aldaketa nagusiak:\n1. Genero auziari eta emakume etorkinen integrazioari buruz kontzientziatzeko eta gai hura jorratzeko jarduera sozialak, hala nola era ezberdineko tailerrak eta kanpainak.\n2. Aipatutako jarduera hauek jarduteko ekipamenduak.\n3. Segurtasuna handitzeko neurriak, batez ere emakumeak babesteko pentsatuak daudenak, hala nola espazio publikoko toki ilunen eta tunelen argiztapena hobetzea.\nZuzenak deitu daitekeen aldaketa hauetaz gain, hau da, auzoetan bertan egin diren aldaketez gain, Auzoen Legearen seigarren puntuak zeharkako hainbat aldaketa ere erakarri ditu.\nAdibidez, 6. puntua ekarpen berritzailea izan zenez, bere aplikazioan zalantza asko sortu zituen. Horregatik, udalen esperientzietatik abiatuta, urtero proiektuak aurrera eramateko erabiltzen zen Eskuliburua berrikusten eta hobetzen zen. Eskuliburu hori oso tresna lagungarria da udaletako lan taldeentzat, egiten dituzten proposamenak bideratzeko. Ildo honetatik jarraituz, Administrazio publikoak (Kataluniako Generalitateak, Bartzelonako Diputazioak eta Udalek) hainbat dibulgazio- eta prestakuntza-jarduera egin zituen 2005. urteaz geroztik, hirigintzari eta generoari buruz teknikariei irakasteko. Beraz, legearen beste ondorio bat generoa eta hirigintza irakaskuntzan barneratzea izan zen.\n2005eko Kataluniako Hirigintzako Legea.\nAuzoen Legea genero ikuspegia barneratu zuen lehenengo legea izan zen, baita garrantzitsuena ere, baina ez zen bakarra izan. Izan ere, Auzoen Legea hainbat legeen aitzindaria izan zen. 2005. urtean Kataluniako Hirigintzako Legea onartu egin zen. Lege honi esker beharrezkoa egin zen udal planek egiten dituzten proposamenen genero-inpaktua ebaluatzea planean bertan. Plan hauei POUM (Planes de Ordenaci\u00f3n Urban\u00edstica Municipal edo Hiri-antolamendu Munizipaleko Planak) esaten zaie, eta genero-inpaktua ebaluatzeko \u201cmemoria sozial\u201d deitutako dokumentua garatu behar da.\n2006. urtean onartu egin zen Hirigintzako Legearen Araudiaren 69. artikuluan deskribatzen da memoria sozial honek bete behar dituen helburuak eta jaso behar dituen atalak hiri-antolamenduaren inguruan. Memoria sozialak, etxebizitza sozialekin erlazionatutako neurriak jasotzeaz gain, analisi sakona garatu behar du egindako proposamenen genero-inpaktuari buruz, baita hainbat kolektibo sozialen gain daukan inpaktuari buruz ere, hala nola etorkinak eta pertsona adinduak. Helburua zera da: plangintzan egiten diren erabakiak emakumeen eta gizonezkoen arteko aukera-berdintasunaren alde egitea, baita gainerako kolektiboen alde ere.\nEskakizun normatibo honek, beste askorekin batera, hala nola gizarte-kohesioa eta jasangarritasun sustatzea, biztanleria osoaren eta emakumeen zerbitzura dauden ekipamendu eta berdegune publikoak izatea eta babes ofizialeko etxebizitza-parke zabala lortzea, egin du posible udal-planifikatzaileek eta Generalitateko teknikariek gizarte-premiei erantzuten dieten hirigintza-jarduketak aurrera eramateko tresna legalak izatea.\n2010reko Kataluniako Hirigintzako Legea.\n2005ko Hirigintzako Legea 2010an Hirigintzako Lege berri bategatik ordezkatu egin zen, Hirigintzako Legearen Araudia mantenduz, eta 2010ko Hirigintzako Lege hau 2012. urtean aldatu egin zen. Aldaketa horretan esaten da Kataluniako gobernuko Lurralde eta Jasangarritasun Sailak genero ikuspegia barneratu behar duela, planeamenduko organo elkargokideetako errepresentazioan emakumeen eta gizonezkoen arteko berdintasuna bermatzeko.\n2015eko Kataluniako Berdintasunerako Legea.\nGarrantzia handiko azken legea 2015. urtean onartu egin zen Kataluniako Berdintasunerako Legea da. Lege honek agintzen du hiri plangintzako, etxebizitzako, mugikortasuneko eta jasangarritasuneko politika guztien fase guztietan genero ikuspegia barneratu behar dela, diagnostikotik ebaluaziora, modu horretan genero ikuspegia hirigintzan behin betiko eta modu eraginkor batean txertatuz. Neurri hauek aurrera eramateko, administrazio publikoak hurrengokoak bermatu behar ditu:\n1. Pertsonal teknikoak eta politikoak genero auzian formatzeko aukera dutela\n2. Datu estatistikoak biltzen, erabiltzen eta argitaratzen direnean generoaren arabera bereizita egotea\n3. Legeek eta politika publikoek daukaten genero-inpaktuari buruzko ikerketak lantzea, baita neurri zuzentzaileen definizioa\n4. Hiriak erabilera anitzetakoak izateko hiri plangintzako politiken aplikazioa, horren bidez hiri trinkoagoak lortzeko eta hurbiltasunez pertsonen eguneroko beharrei erantzuteko gai diren hiriak lortzeko\n5. Emakumeek etxebizitzak lortzea errazten duten programen eta eguneroko bizitzako jarduerei lehentasuna ematen dieten mugikortasun politiken sorkuntza, batez ere etxeko lanekin eta zainketa lanekin erlazionatuta daudenak\nTestuinguru normatiboa.\nBeraz, Kataluniako hirigintzan dagoen testuinguru normatiboa honelakoa da: Kataluniako hirigintzako tresnarik garrantzitsuenak Hiri-antolamendu Munizipaleko Planak, hau da, POUMak dira. Hauek dira planik osoenak eta konplexuenak, eta Hirigintzako Legean arautzen dira. Era berean, Generalitateak onartutako hainbat legeek, hirigintza-eremua berez arautzen ez duten arren, hirigintza zuzenean edo zeharka eragiten duten xedapenak dituzte. Lege hauen artean garrantzitsuena Auzoen Legea da dudarik gabe, Berdintasunerako Legeak xedapen garrantzitsu batzuk izan arren.\nGarrantzitsua da azpimarratzea gaur egun Katalunian dagoen marko juridikoa, planifikatzaileei behar dituzten tresna legalak ematen dizkienak genero ikuspegia barneratzen dituzten planak eta neurriak aurrera eramateko, prozesu luze baten ondorioa izan dela. Denboran zehar onartu diren legeei esker lortu den lorpena izan da. "}
{"id": "884586", "revid": "119347", "url": "https://eu.wikipedia.org/wiki?curid=884586", "title": "Medikuntza eta emakumeak", "text": "Emakumeak eta medikuntzaz hitz egin beharko bagenu, historikoki emaku emedikuak beti existitu direla esan beharko genuke baina, orain dela gutxitik dutela errekonozimndua esan beharra dago. Jakin badakigu gizarte heteropatriarkal honetan emakumeei profesionalki, gizonei baino askoz ere garrantzi gutxiago eman zaiela. Medikuntzari dagokionez, beti existitu izan den profesio bat da, historian zehar ibilbide luzea izan duelarik; bertan, emakumeek ere lan egin arren eta asko ikertu arren, gizona izan da beti ospea eta fama eraman duena.\nMedikuntzaren historia.\nMedikuntzaren alorrak historian zer esan handia du, beti existitu izan den ogibide bat delako. Orain, historian izan duen ibilbidea azaldu beharko genuke eta etapa bakoitzean zer nolako zer esana izan duen eta nolako aurrerakuntzak egin eta izan dituen.\nHerri primitiboen medikuntza.\nGizartean beti existitu izan dira gaixotasunak baina, herri primitiboen medikuntzari buruz hitz egin beharko bagenu beharrezkoa dugu Marc Arthur Ruffer(1859-1917) aipatzea, honek, paleopatolog\u00eda terminoa definitu zuen. Zientzia hau, antzinako gizaki eta animalien aztarnetatik gaixotasunak aztertu ahal dituen alorra izango litzateke; beraz, paleopatologia, antzinako gaixotasunak aztertuko dituen zientzia izango da denboran irauten duten gorpuzkiak kontuan hartuz.\nAntzinaroko gizapien gorpuztien gainean aplikatu da aurretik azaldutako teknika hau, neolitikoko gizakien gorpuztietan adibidez. Honi esker aurkitu ziren akondroplasia bezalako gaixotasunak, hainbar gaixotasun endokrino, kognitibo edota degeneratiboekin batera. Datu hauek esaten digute bera, historiako denboraldi honetan gizaki gutxi izan zirela adinarekin zer ikusia zuten gaixotasunak zituztenak; izan ere, oso urte gutxiko bizitza itxaropena zuten.\nMesopotamia eta Egiptoko medikuntza.\nMesopotamian agertu ziten lehen idazki historikoak taula batzuetan, hauetan, Hammurabi (Mesopotamiako erregea) kodigoarekin idazten zen, honi esker, medikuntzarekin zer ikusia izan zuten hainbat idazki azalgu ziren argitara. Historiako etapa honetan, jainkoek ematen zizkien arauak Hammurabiri, hau da, jaionkoek arautzen zuten guztiz gizartea eta hauek esandakoa bete egin behar izaten zen. Beraz kultura hau erabat teurgikoa zen, usteengandik eta jainko sakratuengatik zuzendutako gizartea zen hau. Hauek esandakoa betetzen ez bazen, gaixotasunean erortzeko arriskua zuten gizakiek.\nGarai hartan, hiru eratara gaixotau ahal zinela adierazten zen:\nAurreko guzti hau ekiditeko eta gizakia gaixo jartzen bazen, aipaizak zeuden laguntzeko. Hauek errituen, igartzeen, terapien edota konjuruen bidez gaixoa laguntzen eta osatzen zuten.\nEgiptoko garai historikoari dagokionez, elementu teurgikoak (Mesopotamian bezala) arrazoizko azalpenekin nahasten ziren. Era honetara, garai honetako medikuak pentsatzen hasi ziren eta ez ziten jaoinkoetan besteriik ez zentratzen; beraz, gaixotasunen kausalitate naturala bilatzen hasi ziren, hauentzako prebentzioa bilatzen zuten bitartean baita, higiene publiko eta pribatua aipatu ditzakegu.\nGrezia eta Erromako medikuntza.\nKultura grekoa ikuskera kosmologiko eta antropologikoen artean kokatu dezakegu, erlijioa alde batera uzten dutelarik. Garai honetan, gizona erdialdean kokatuko da eta filosofo grekoak izango dira errealitate natural baten azaltzaile berriak (kosmosa).\nLehen testu unibertsal kulturala Alkmeon Krotonakoak idatzia izan zen baina, zati batzuk besterik ez zaizkigu gaur egunera iritsi. Idazki hauek hainbat tratatu zituen gaixotasunei buruz hitz egiten zutenak eta hauen tratamenduak ladu nahi zutenak. Esan dezakegu bi iturri existitzen direla greziako medikuntzaren historiari buruz hitz egiten dutenak:\nErromari dagokionez, Italiako penintsulan medikuntza, etxekoa zen erabat eta maila pretekniko batean aurkitzen zen. Lehen mediku garrantzitsuena Asclepiades de Prusa izan zen; honek, gorputza elkarrekin baturik ez zeuden partikulez sortua zegoela uste izan zuen eta atonomo banatuengatik osatze zela. Beraz, gaixotasunak atomoen murrizketa mugiemenduengandik ziren sortuak. Honek, bainuekin, kirolarekin eta dieta egoki batekin osatutako tratamenduak proposatu zituen, famakoen kontra aurkeztu zirenak.\nErdi Aroko medikuntza.\nErdi Aroko garaian jada, medikuntza monastegietan jardungo da, hauek zentru garrantzitsuenetarikoak bilakatuko direlarik haien otoitz eta kulturak lagunduta. Hauetan ariketa terapeutikoak beteko dira, adibidetzat ditugu San Benito eta Montecassinoko Abadia ordenak (529. urtean fundatuak). Aurreko bi hauek eredu bihurtu ziren eta Europako monastegi guztiek hauen adibidea jarraituko dute.\nMedikuntza monjeengatik gauzatua izango da medikuen falta handia egongo delarik garai hartan, hainbat laikok ere mediku bezala jardun arren. Monastegiek hainbat eratara beteko dute medikuen lana:\nMedikuntza modernoa.\nHistorian zeharko emakumeen medikuntza eskolak.\nOhiko medikuntza eskoletak sarbidea galarazten zitzaienez, emakumeen euren eskola propioak sortu zituzten.\nEmakumeak medikuntzan.\nINEk 2017ko ikerketa baten publikatutakoaren arabera, gaur egun medikuntzaren munduan emakumeak gizonen aurretik kokatzen dira. Mediku kolegiatuen datuak gorantz egin zuten Espainian azkeneko ikerketa honen arabera, guztira 5.838 pertsona gehiago izan ziren medikuntzara dedikatzea erabaki zutenan, hau da, %2,4a; baina datu hau are gaheiago hasi eta 253.796ra heldu ziren. Erizainei dagokienez, hauen datuak ere areago tu egin ziren 8.527 pertsonara, %2,9a hain zuzen, 299.824 pertsonako zenbakian kokatu zirelarik azkenean.\nDatu estadistikoei erreparaturik medikuntzaren munduaren gehiengoa emakumeengandik pokupatua dagoela ikusi daiteke. INEk medikuntzan ikertutako 16 ogibideetatik 13k emakume gehiago dituzte gizon baino. Emakume medikuen mundu honetan lehentasunak dituztela esan dezakegu espezializazioei dagokioenez izan ere, logopeden geheingoa %93,7rekin emakumeak zirela argitaratu zen 2017. urtean; terapeuta okupazionalen espezializazioan %90,9a ziren hauek eta dietista nutrizionistak berriz, %87,1a. Beraz, esan dezakegu emakumeek aurretik aipatutako lanbideak gustuko dituztela gehienbat mediku izaterako orduan.\nBestetik emakumeek azkenik aukeratzen dituzten profeioak ere aurkitu ditzakegu haien artean, protesiak jartzen dituzten dentisten ogibidea izango litzateke bat %28,4arekin; baina aurreko honetaz gain, fisiko medikuen espezializazioa ere aipatu genezake %31,7arekin. Datu ahuek hoberatz egin dutela esan dezakegu Espainian, izan ere, 1985. urtean %25a besterik ez ziren mediku emakumeak eta gaue egun aurretik aipatu bezala gehiengoa dira, autonomia erkidego batzuetan %70era iritsi daitezkeelarik. Medikuntzako fakultateetan emakumearen sartze handia egon dela esan daiteke %70a gainditu dezakeelarik, berdina pasatuz MIRean tokia lortzen dutenekin. Datu esanguratsu hauek izan arren gaur egun, mekuntzan dagoen zuzendaritzaren piramidean ez da gauza bera gertatzen, izan ere, %20a besterik ez dira zuzendaritza postuak okupatzen dituztenak.\nAutonomia erkidegoei erreparatzen badiegu emakumeek presentzia handiena Madrilen dute %55,1arekin, erdia baino gehiago direlarik; ondoren, Nafarroa kokatuko litzateke %54,5arekin eta azkenik, EAE %53,8arekin. Kontrakoa gertatuko litzateke berriz, Andaluzian %45,9a direlarik, Balear Irletan %46a direlarik eta Murtzian, %47a direlako.\nHerizaintza.\nINEko ikerketak esandakoaren arabera, herizaintzako kolegiatu gehienak emakumeak dira dudarik gabe, gehiengo esanguratsu bat okupatzen dutelarik. Hau, ez litzateke izango hain arrigarria, izan ere, historian zehar profesio hau beti egon da emakumeengandik zuzendua baina azken urteetan datuak erabat aipagarriak izan dira. 299.824 herizainetik, 2017. urtean, 252.845a ziren emakumeak guztira, %84,34a hain zuzen, 2016. urtean ere 246.040 izan zirelarik.\nErizain gizonei dagokienez, datuen ere gorantz egin dute. 2016. urtean 45.808 pertsona ziren guztira eta 2017an berriz, 46.979. Datu hauek goratz egin duten arren, emakumeek zenbakiekin alderatzen baditugu zer esan handia izan dezake. Emakumeak alor honetan gizonen konpurua erabat pasatzen dute beti gertatu izan den bezala.\nFarmazia.\nFarmaziaren lanbidea izango litzateke beste alde batetik emakumeengandik lideratua egongo litzatekeen beste bat. Orain dela denbora askotik emakumeak gehingoa dire farmaziaren munduan, 2017. urtean 51.926ko zifrara iritis zirelarik, %71,6 batekin. Autonomia erkidegoei arreta jartzen badiegu, herizaintzarekin gertatzen den berdina ikusi daiteke, emakumeak gizonen datuak gainditzen dituzte Espainiako nazionalitatean.\nEmakume mediku ospetsuak.\nMetrodora (c. 200-400).\nMetrodora izeneko emakumea greziako mediku bat izan zen. Bere testuak oso garrantzitsuak eta esanguratsuak izan ziren antzinan, emakume batengatik idatziko testu zaharrenetarikoak egin zituen, haien artean ospetzuena: \u201c\"Sobre las enfermedades y los cuidados de las mujeres\u201d\" izan zen. Bere tratatu medikuak hainbat gai desberdin landu zituen, adibidetzat dugu ginekologiaren espezializazioa non, garai hartan lanbide honek emakumeen erditzea bakarrik ez zuen lantzen. Bere lanak eragin handia izan zuela esan dezakegu eta beste garai batzuetako mediku askok eredu bezala hartu zuten, Grezian eta Erroman adibidez. Baina, aurreko honetaz gain, bere lana Erdi Aroko Europan ere publikatua izan zen.\nFlorence Nightingale (1820 \u2013 1910).\nFlorence Nightingale estadistikara eta erizaina izatera dedikatu zen emakume britainiarra dugu, eta, honetaz gain idazlea ere izan zela aipatu dezakegu. Erizaintza profesional modernoa bultzatu zuen lehenetarikoa dela esan daiteke, erizaintzaren eredu kontzeptuala sortu zuelarik. 1860. urtean, bere erizaintza eskolan, Saint Thomas de Londresen, honetan profesionalizatu zen. Bere lana beste mediku eta ikertzaile askorentzat oso garrantzitsua eta inspirazioa izan zen haien artean dugularik adibidez, Henri Dunanat, Gurutze Gorriaren fundatzaileetariko bat.\nFlorence Nightingal mundu mailako errrekonozimendua izan zuen, erizaintzaren munduan egin zituen lan aintzindariengatik; adibidetzat dugu Crimeako gerran zaurituei emandako laguntza ugariak. 1883. urtean Victoria erreginak, erregetzaren Gurutze Gorria eman zion eta 1907. urtean lehen emakumea izan zen Erresuma Batuko ordeneko meritua jasotzen.\nAzkenik, esan beharra dugu 1893. urtean Nazioarteko Erizaintzaren Eguna sortu zela bere omenez, bere jaiotegunean ospatzen dena hain zuzen.\nElizabeth Blackwell (1821-1910).\nElizabeth Blackweel mundu mailako lehen mediku emakumea izan zela esna dezakegu, profesionalki. Medikuntzako eskola askotan uko egin zioten baina azkenean, Genevako Unibertsitatean onartu zuten eta 1849. urtean medikuntzako titulua lortu zuen, lehenengo emakumea izanik honetan. Homeopatia kurtsoak burutu zituen, medikuntza ez ofizialari dedikatu zelarik denbora luzean. Itsu gelditu zen honelako tratamendu bat egiten egon zela, jariaketa batek begia zipriztindu ziolarik; ekintza honek kirurjialari izateko bere bidea moztu zuen. Hau pasatu eta urte batzuk beranduago, Erresuma Batura bidaiatu zuen eta hemen, Florence Nightingle ezagutu zuen.\nEstatu Batuetara itzultzean bere aizparekin batera (Emily), erinzaintzara enfokatutako eskola bat eraiki zuen, emakumeentzako izango zena. Gainera, biztanleria femeninoaren artean zabaltzeko hainbat tratatu esberdin egin zituen non, higiene ahulkuak ematen zituen eta osasun ahulkuak baita. Azkenik, 1868an emakumeentzako Medikuntzako Unibertsitate bat sortu zuen.\nMarie Curie (1867-1934).\nPolonian jaiotako zientzialari oso garrantzitsua dugu Marie Curie, frantziar nazionalitatea izan zuena. Erradioaktibitatearen espezializaioan aintzindaria izan zen eta lehen pertsona bi alor desberdinetako nobel sariak jasotzen, fisikakoa eta kimikakoa hain zuzen. Fisikako zaria 1903. urtean jaso zuen, bere senarra zen Pierre Curie eta Henri Becquerel fisikariarekin batera. Urte batzuk beranduago jaso zuen kimikako saria, 1911. urtean, hau bakarrik lortu zuelarik. Emakume esanguratsu honek taula periodikoan bi elementu berri deskubritu zituen: polonioa eta erradioa. Bi elementu hauek deskubritzea izugarrizko aurrerakuntza izan zen X izpien munduarentzako. Aurkikuntza hauetaz gain, bere garaipenetan lehenengo ikerkuntzak aipatu genitzake erreaktibitatearen fenomenoaren inguruan.\nMarie Curiek Lehen Mungu Gerraren garaian, lehen zentru erradiologikoak sortu zituen, militarren erabilpenerako.\nParisen, lehen emakumea izan zen unibertsitatean irakasle postu bat okupatu zuena eta gainera, Curie Institutua sortu zuen Parisen eta Varsovian, bi hauek gaur egun ere ikerkuntzaren munduan erabat sartuak daude, garrantzitsuenetarikoak direlarik.\nEmakume hau 1934. urtean hil zen, 66 urte zituelarik anemia baten erruz. Hau, tutu batzuen leherketarengatik probakatua izan zen,bere lanean gordeta zituenak.\nMargaret Sanger (1879-1966).\nMargaret Sanger 1879. urtean jaio zen Estatu Batuetan. Emakume honek, historiako lehen instituzioa sortu zuen plangintza familiarrean eta ahurdun ez gelditzeko metodoen alde azaldu zen sustatzaile garrantzitsuenetarikoa dugu; aurreko ekintza honegatik sartu zuten kartzelan Margaret. Honekin batera, abortuaren aldeko aktibista sutsua izan zen eta 1921. urtean jaiotza-tasa kontrolatzeko Liga Amerikarra sortu zuen (American Birth Control League). Hau, beranduago, 1942. urtean federazio amerikar batean sortu zen, planifikazioa familiarrerako (Planned Parenthood Federation of America-PPFA). Margaret Sanger kasu askotan sartuta egon zen antikonzepzio metodoak legalizatzeko prosezuekin zer ikusia izan zutenak Estatu Betuetan. Emakume honek egindako guztia dela eta, kritika asko jaso zituen jaiotza-tasa kontrolatzearen aurka zegoen jendearengandik; baina, honetaz gain, eugenesiaren alde azaltzeagatik ere hainbat komentario negatibo jaso zituen.\n1916. urtean jaiotza-tasa kontrolatzeko lehen klinika ireki zuen New Yorken, momentu honetan izan zen atxilotua Sanger. Atxiloketaren ondoren izandako epaiketan, jende asko azaldu zen bere alde eta laguntza asko izan zuen. Margaretek emakumearen askapenerako beharbestekoa ikusten zuen gusti hau, eta betidanik borrokatu zuen amatasun libre baten alde. Gainera abortatze seguru bat lortu nahi izan zuen, garai honetan ilegala zen neurrian\nRosalind Franklin (1920-1958).\nKimikara eta kristalorafiara dedikatu izan zen emakume oso ospetsua dugu Rosalin Franklin, zeinek, ADNaren edota ARNaren munduari ekarpen garrantzitsuak egin zizkien. ADNaren espezializazioan egindako ekarpenek, aurrerapen oso esanguratsuak izan zituen genetikaren munduan baina, honen lanak ez zuen James Dewey Watson, Francis Crick eta Maurice Wilkinsen lanek besteko errekonozimendu izan gizartean.\nADNen argazkian X izpiei esker jaso zituen King\u00b4s Collagen zegoen bitartean, Londresen: hauek, Wilkins a Watsonek erakutsi zituen beranduago. Francis Cricken arabera, ikerkuntza hau ezinbestekoa izan zen Watson eta Cricken modeloetarako. Watsonek hau egiaztatu zeun Franklin-Wilkins eraikuntzaren inaugurazioan 2000. urtean. Hiru hauek, Watson, Crick eta Wilkinsek fisiologia eta medikuntzaren Nobel Sari bat partekatu zuten 1962. urtean. Watsonen arabera, Rosalins Franklin ere saritua izan behar zuela adierazi zuen kimikako Nobel Sari batekin, Wilkinsekin batera.\nADNaren inguruan burututako lanaren ondoren, bere taldearekin, Birkbeck Collage, virusen egitura molekularren ikerkuntzak burutu zituen; honek, aurkikuntza ikaragarriak ekarri zituen gizartera. Ikertu zituen birusen artean ospetsuenetarikoak, polioaren birusa dugu edota tabakoaren mosaikoaren birusa. Beranduago, berarekin lanean jardun zuen Aaron Klug kideak, kimikako Nobel Saria izabazi zuen 1982. urtean.\nGertrude Belle Elion (1918-1999).\nGertrude Belle Elion biokimikaria eta farmakologoa izan zen, Estatu Batuarra hain zuzen. 1988. urtean fisiologiako eta medikuntzako Nobel Saria jaso zuen, medikamentuen inguruan ikerkuntza ugari burutu zituelarik. Purinetholaren aurkikuntza egiteagatik da famatua emakume ahu, leuzemia tratatzeko lehen oinarrizko dorga. Espezializaioa hautatzerako orduan, bere aitonak izandako gaixotasunaren eraginpean zegoen, hau, kantzerrarengatik hil zen berak 15 urte besterik ez zituela. Guzti hau izan zen honetan ikertu nahi izanaren zergatia, honen sendakuntza luzaroan ikertu zuelarik. Bere ibilbide profesionalean zehar, guztira 45 tratamendu garatu ztieun sistema inmunologikoari laguntzen ziotenak, kantzerra osatzeko. Guzti honek medikuntzako Nobel Saria lortzeko lagundu izan zion 1988an.\nFrancoise Barr\u00e9-Sinoussi (1947).\nBiokimikari frantzesa dugu, GIB (giza immunoeskasiaren birusa) gaixotasunaren aurka borrokan ibili izan dena. Nazioarteko hiesaren elakarteko lehendakaria izan zen 2012. urtetik 2014. urtera. Emakume ospetsu honek ere medikuntzako Nobel Saria izabazi zuen 2008. urtean Luc Montaigner eta Harald zur Hausenekin batera. Berak eta Montaignerrek sariaren erdia jaso zuten GIBaren inguruan egindako aurkikuntzarengatik."}
{"id": "884587", "revid": "93330", "url": "https://eu.wikipedia.org/wiki?curid=884587", "title": "Musika eta emakumea Euskal Herrian", "text": "Gizonak izan dira nagusi musikaren eremuan, baita maskulinitate eredu jakin bat ere. Herrialde ezberdinetan eta sasoi historiko ezberdinetan gertatu da hau, patriarkatua munduaren luze eta zabalean nagusi izan baita. Euskal Herria ez da salbuespena izan, are gehiago, euskal musikagintza alternatiboaren eremua aztertuz gero, gutxi gora behera Euskal Rock Erradikaletik gaur arte luzatu den musika eszena hain zuzen ere, emakumearen zein feminismoaren esparrua bazterrekoa izan dela ikus dezakegu.\nEuskal Rock Erradikala izenez ezagutzen den musika eszenan beti egon izan dira emakumeak, eta neurri batean edo bestean, baita feminismoa bera ere. Hasieran, emakumeak eta feminismoak, Euskal Rock Erradikalean, bigarren mailako presentzia zuen, eta polemikaz josita gainera. Pixkanaka, eta borroka zein gatazka askoren ondoren; emakumeak, eta baita feminismoak ere, bere bidea egin zuen Euskal Rock Erradikalean, eta honek hurrengo hamarkadetan zehar utzitako musika eszena aberatsean ere. 1980. urtean sortu zen Vulpes (Bilbo) jo izan da Euskal Rock Erradikaleko lehen emakume talde gisa (soilik emakumez osatuta zegoen), eta orduz geroztik, pixkanaka gora egin zuen emakumeen presentziak euskal rock musikan.\n1980ko hamarkadan zehar emakumeen presentzia oso modu mailakatuan eta motelean hasi zen agertzen euskal rock musikan. 1990eko hamarkadaz geroztik gora egin zuten emakumeek, rock-az bestelako generoen presentzia dela eta sarritan. 2000ko hamarkadan emakume asko euskal musikako lehen planora heldu ziren; besteak beste, Ines Osinaga Urizar, Zuri\u00f1e Hidalgo eta Aiora Errenteria Agirre. 2010eko hamarkadatik aurrera emakume taldeak eta emakumeen presentzia areagotu egin da, eta gainera, feminismoaren presentzia ere areagotu.\n1980. hamarkada: Euskal Rock Erradikala.\n1977. urtetik aurrera sortu ziren lehenengo punk taldeak Euskal Herrian, eta 1980. hamarkadarekin batera egin zuen eztanda musika eszena honek. Punk, rock, Ska eta Reggae musika estiloak landu ziren besteak beste. Euskal Rock Erradikala etiketa 1983ko urriaren 16an agertu zen lehenengoz Egin egunkarian, Jose Mari Blascoren eskutik. Hala ere, etiketa hau hainbat taldek ez zuten onartu, abertzaletasunetik kanpo kokatu zirelako, Eskorbuto taldea da honen adibide argia. Azken eztabaida hau izan zen korapilatsuenetakoa, eta gai sozialek presentzia handia izan zuten. Gauzak horrela, feminismoa edo emakumea espazio hauetatik kanpo zeuden, oso maskulinizatutako espazioak baitziren Euskal Rock Erradikalaren ingurukoak.\nGainera, aipatzekoa da, Euskal Rock Erradikala gaur gaurkoz ere eztabaidagaia dela Euskal Herriko musika adituen inguruan. Musika eszena honen eragin positibo edo negatiboen inguruan asko hausnartu izan da, eta iritzi ezberdinak daude musikazale, musika aditu zein musikarien artean ere. Besteak beste, I\u00f1aki Lasa kazetariak ondorengoa dio: \"Ukaezina da RRVk Euskal Herriko musikagintzan utzitako arrastoa. Hurrengo urteetan sortu diren talde askotan eragin zuzena izan du, eta talde garaikide ugarik ezin izan dute burua underground-atik harago atera, haien musika RRVren arauetatik aldentzen zelako\".\nEmakumeak eta feminismoa Euskal Rock Erradikalean.\nEmakumeen presentzia Euskal Rock Erradikalean oso urria izan zen, eta baita feminismoarena ere. Horrela, 1980 urtean Vulpes taldea jo izan da aitzindari gisa. Nahiz eta beste hainbat emakume ordurako oholtzan egon, Vulpes taldea soilik emakumez osatutako lehen euskal talde punk-a izan zen. Horrez gain, aipamen berezia merezi du, \"Me gusta ser una Zorra\" abestiak, zeinetan ordura arte hainbat muga gainditu eta hautsi egin ziren. \"Loles eta Lupe ahizpek gidatutako taldeak ordura arte onargarria zena gainditu, etxeko gizon buruaren aurrean matxinatu, hiritar arduratsua asaldatu eta gizartea degradatzeko gaitasuna izan zuen\".\nIpar Euskal Herrian ere emakumeek eta feminismoak presentzia izan zutela garaiko musika eszena alternatiboan, bereziki Patxa mugimenduaren baitako gazteen eskutik. Horrela, \"Party &amp; Borroka: j\u00f3venes, m\u00fasicas y conflictos en Euskal Herria\" liburuan Ion Andoni del Amok 1984an kokatzen du Ipar Euskal Herrian rock erradikalaren hasiera, Baionako alde zaharrean Patxa mugimendu soziokulturalaren eskutik. Era berean, mugimendu honek, antimilitarismoa, ekologismoa eta abertzaletasuna lantzeaz gain, feminismoa ere jorratuko duela azpimarratzen du.\nBaina oro har, esan bezala, emakumea bigarren planoan zegoen, zokoratuta. Elena L\u00f3pez Aguirre, Potato taldeko abeslariak kritika zorrotza egiten du: G\"ure punkiak, sarritan, neurotikoak, harroputzak, elokuenteak eta oso matxistak izan ziren\" (Herreros eta L\u00f3pez, 2013). Ildo beretik, Sharryn Kasmirrek (2000) sakonago landuko du gaia, eta garai hartarako emakumeak Euskal Rock Erradikalean mugitzeko askatasun nahikotxo izan arren, euskal punkak euskalduntasunaren eredu maskulinista plazaratuko duela salatzen du, berrikuntza kulturala eta espazio sozial eta politikoen agentzia gizonen gain utziz.\n1990. hamarkada.\nEuskal Rock Erradikalaren eztandak urte eta hamarkada luzeetako eragina utzi du euskal musika eszena alternatiboan, horrela, 1990. hamarkadan euskal rock erradikalaren jarraipen gisa hartzen dute hainbat adituk, jakina, aldaketa batzuekin.\nHorrela, 1990. hamarkadan musika eszena alternatiboaren egonkortzearen aroa izango da: txosnak, tabernen protagonismoa, gaztetxeak, jaialdi batzuk (Gazte Topagunea), Euskadi Gaztean rock alternatiboaren presentzia presentzia (orduan normala zen talde hauek entzutea Euskadi Gaztean, eta baita ETBn ere). Ion Andoni del Amoren arabera sasoi honetako musika kontra kulturalak hegemonia lehiatzen dio musika komertzialari. Gainera, \u201cpunk vs gizartea\u201d eta \u201ceuskal herritar vs espa\u00f1ola\u201d dikotomiei, \u201ceuskaldun vs beste hizkuntzak\u201d dikotomia gehitzen zaiola nabarmentzen du (Ion Andoni del Amo, 2016). \"\u2018Esan Ozenki\u2019\" izango da garai honetako adierazle argiena; Negu Gorriak musika taldeak sortutako diskoetxea izan zen, Euskal Herrian egondako ezagunena. 200 disko inguru argitaratu zituen diskoetxe honek, denak euskaraz. Talde hauen artean Betagarri, EH Sukarra, Su Ta Gar, Anestesia, Etsaiak, Delirium Tremens, e.a. ditugu ezagunen.\nEmakumeak 1990. hamarkadako euskal musikan.\nAurrez aipatutako musika taldeetan ikusi ahal izan dugun moduan, eta 1980. hamarkadatik jarraitzen zuten taldeetan bezalaxe, punta-puntako taldeen artean emakumearen presentziak oso urria izaten jarraitzen zuen. Kasmirrek jakinarazten duen moduan, \u00abmaskulinitate heteronormatiboa Euskal Rock Erradikalean egokitu zen, inolako problematizaziorik gabe\u00bb (2000). Horrela, 1990. hamarkada zentzu honetan ere aurrekoaren jarraipena eta egonkortzea izan zen.\nBestetik, Alaitz eta Maider, edo Maixa eta Ixiar bezalako bikoteen bidez, emakumeak presentzia irabazi zuten oholtza gainean, bereziki hamarkadaren amaierarako. Alta, hainbat adituk auzi hau problematizatu izan dute, emakumeen presentziak gora egin arren, esparru feminizatuetan izan zela soilik adieraziz, kasu honetan, euskal folklorearekin lotzen den musika estiloetan nabarmenduz emakumeak. Zentzu honetan, hurrengoa dio Leire Lopezek: \"Ahots fina duten emakumeak dira, edo triki-pop eta musika \"atseginean\" jarduten dutenak\" \n2000. hamarkada.\nEuskal Herriko panorama musikalean beste formako eta estilodun musika bat gailentzen hasiko da. Horren adierazle izango dira sortuko diren talde berriak; hala nola, Exkixu taldetik eratorriko den Gatibu, Skalariak taldearen disoluzioarekin batera sortuko den Vendetta, elektro/bakalao musika euskararekin konbinatuko duem Hemendik At taldea eta publiko zehatz bati bideratuak dauden musika taldeak, Hesian adibidez. Hamarkada honetan Ken Zazpiren \u2018Ilargia\u2019 abestia kaleratuko da; Euskal Herriak inoiz ezagutu duen hit famatuena. Honekin batera, Gatiburen \u2018Musturrek Sartunde\u2019 eta antzeko abestiak kaleratuko dira. Ikusi daitekeenez, bai abestiaren forman eta letretan, bai abestiak eta taldeak ulertzeko eta miresteko eredua aldatu egingo da.\nEmakumeak 2000. hamarkadako euskal musikan.\n2000. hamarkadan gero eta emakume gehiago batuko dira euskal musikaren lehen lerrora. Horrela, besteak beste, aurrez aipatutako Alaitz eta Maiderrek urte arrakastatsuenak biziko dituzte hamarkada hasieran. Horrez gain, musika estilo berrien esperimentazioan ere emakumeek presentzia handia izango dute. Horrela, Hemendik at talde Iruindarrak ere hamarkada hasieran biziko ditu unerik gozoenak, eta nahiz eta eszenatokiak 2002. urtean utzi, hamarkada osoan zehar entzungo dira taldearen abestiak.\nGainera, emakumearen presentzia oso urria izan den rockaren eremuan ere gora egingo dute emakumeek. Horrela, Zea Mays Aiora Errenteria Agirrek gidatuta, Hesian; lehenengo Mireia eta gero Zuri\u00f1e Hidalgorekin (eta baita Ane Bastida baxuan), Gose Ines Osinaga Urizar buru izanda, euskal musikaren lehen lerroan jarri ziren. Aurrera pausu garrantzitsu honek, era berean, beste gabezia bat utzi izan du agerian, soilik emakumeez osatutako musika taldeen urritasuna. Hau da, lehen planoan hainbat emakume egon arren lehenengoz, gehienetan abeslariak izan ohi dira bakarrik, baina gainontzeko instrumentuetan gizonek jaun eta jabe izaten jarraitzen zuten.\nHorrez gain, ezin daitezke aipatu gabe utzi euskal musikan pisu handia izan duten musika talde txikiak, Euskal Herrian Gaztetxeen, gune autogestionatuen, jai herrikoien eta taberna txikien eskutik talde txikiek garrantzia ikaragarria izan dute, baita egun ere. 1980. hamarkadan izan bazen ere eztanda, hainbat adituren iritziz 1990. hamarkada amaieran eta 2000. hamarkada hasieran emakumeek egingo dute salto eremu honetara. Horrela, eta gizonen eremua izan nagusiki, baita eremu maskulinizatua ere, pixkanaka-pixkanaka gero eta emakume gehiago igoko dira oholtza txikietara, eta emakumez bakarrik osatutako taldeek ere gora egingo dute.\n2010. hamarkada.\n2010. hamarkadaz geroztik Euskal musikagintzan aldaketa handiak gertatu dira, eta askoren iritziz Rock musikak izan zuen nagusitasunaren amaieraren garaia da hau. Horrela, beste hainbat musika estilok egin dute eztanda, eta hamarkada honetako musika inoiz baino anitzagoa dela esan daiteke. Horrela, ska edo reggae musikak jarraitzeaz gain, euskal musikan Reggaetoia edo Swinga bezalako generoen agerpena aipagarria da. Era berean, agortuak ziruditen euskal folklorearekin lotutako musika ereduak ere berrindartu dira, Huntza musika taldea da honen adibide argietako bat.\nBestetik, jai ereduan ere aldaketak gertatu direla esan daiteke; horrela, kontzertu txikien jaitsiera azpimarratzen dute hainbat adituk. Bestetik, musika jaialdi handi edo erraldoien aroa da, zeinetan egun bat edo egun gutxi batzuetan musika talde askoren emanaldiak egin ohi diren. gaur gaurkoz, BBK Live da Euskal Herrian ezagunena, baina Mundakan egiten den Bay of Biscay Festival, Armintzako Txapel Reggae eta Eibarko Ez Dok Rock ere nabarmendu dira, Gainera, herrigintzaren baitan ere inoiz baino festibal gehiago antolatzen dira, besteak beste: Hatortxu Rock, Euskal Herria Zuzenean, 40 Minutu Rock edo Gazte Topagunea. Nahiz eta hauetako batzuk hainbat urte lehenago hasi, hamarkada honetan sendotu dira.\nEmakumeak 2010. hamarkadan.\nAzken hamarkada honetan, esan bezala, emakumeen presentziak gora egin du euskal musikagintza alternatiboan. Horrela, gero eta musikari emakume gehiago igo dira oholtzara. Aurreko hamarkadatik zetozen hainbat musikarik jarraitzeaz gain, beste emakume batzuk ere egin dute salto lehen planora: Huntza taldeko Josune Arakistain Salas eta Uxue Amonarriz Zubiondo adibidez. Gainera, taldearen arrakastak Euskal Herriko mugak ere zeharkatu ditu, zaila izan ohi dena euskaraz abestuz. Lehenago aipatutako Koban taldea ere azpimarratzekoa da, partaide gehienak emakumeak baitira, eta 2017ko udan euskal talde arrakastatsuenetakoa izan zen. Nogen musika taldea ere aipagarria da, emakumeen presentziarekin eta ikaragarrizko arrakastaz. Bestetik, bakarlari lanetan Izaro Mallabitarra da arrakastatsuena azken urteotan.\nHorrez gain, musika estiloen aniztasunak emakumeen sarbideari mesede egin diola ere esan daiteke; horrela hainbat emakume rap musikaren bidetik hasi dira. Besteak beste: IRA rap, Nizuri Tazuneri, Anita Parker edo La Basu esate baterako. Gainera, adostasun zabala dago feminismoak ere presentzia irabazi duela abestien letretan, estatikan eta beste esparru batzuetan ere; eta aurrez aipatutako abeslari asko eta askok bere burua feministatzat dute, lehenago gertatzen ez zen fenomenoa.\nHorrez gain, eta aurreko hamarkadetan bezalaxe, ehundaka talde txiki daude Euskal Herrian, eta oraingoan hauetan emakumeen presentzia inoiz baino handiagoa dela adierazten dute musika adituek. Gutxi batzuk aipatzearren, ondorengoak nabarmendu daitezke: Gora Etorri, Hexen, Liher, Enetaran, The Godoys, Cecilia Payne, Humus, Gaur ez, Endema\u00f1o, Las Tuerkas, La Txirla Records, Street girls, Izaro, Sorkun, Anari, Afu, Ingo al Deu, Lorratzak, Izaki Gardenak, Perlata e.a.\nMusika: oholtza baino askoz gehiago.\nBeste alde batetik, emakumearen auzia musikan ez da soilik oholtza gaineko presentziara mugatzen. Ildo honetatik, zera dio Danele Sarriugartek: \"Bertsolaritzan, literaturan eta beste arte-adierazpen batzuetan gertatu bezala, musikagintzara ere ari dira iristen, pixkana-pixkana, feminismoaren aldarriak, berdintasunaren aldeko ekimenak. Oro har, emakume musikarien jarduna ipini du erdigunean azken urteotako mugimenduak: dela horien funtzioa taula gainean, dela horien ikusgarritasuna hedabideetan\u2026 Musika, ordea, agertokian gertatzen dena baino askoz gehiago da, eta oholtzako haragietatik harago joan beharra azpimarratu dute zenbaitek\".\nHorrela, emakume musikarien presentziak gora egiteaz gain, azken hamarkada honetako adierazgarri nabarmenena musikaren baitan egin diren ekimen feminista edo parekideak izan daitezke. Lehenengo eta behin, eta nahiz eta ez den erraza jakitea zein neurritan, txosna edo jai herrikoien esparrutik hainbat ekimen eraman dira aurrera, musika zein jai eredua sexismotik kanpo antolatzeko. Horrela, \u00abhainbat jai batzordetan musikaren inguruko eztabaidak egiten hasi dira\u00bb (Lopez)\nHorrez gain, ekimen edo proiektu handiagoak ere atera dira aurrera. Bi aipatzearren, Zuloak dokumentala edo EmaRock festibala dira aipagarrienak. Lehenengoaren kasuan, eztabaida bizia izan zen feminismoaren barruan, gizon batek gidatutako proiektua izanik (Fermin Muguruzak), \"autonomia feminista desagertzen baitzen\". Bestetik, Emarock ekimenak emakumeak eta feminismoa musika eremuan ikustarazteko jaio zen. Helburu hori erdiesteko asmoz, 2015. urtean festibal gisa aurkeztu zen lehenengoz. "}
{"id": "884588", "revid": "448", "url": "https://eu.wikipedia.org/wiki?curid=884588", "title": "Donostiako Musika Kontserbatorioa", "text": ""}
{"id": "884590", "revid": "336", "url": "https://eu.wikipedia.org/wiki?curid=884590", "title": "Existentzialismo feminista", "text": "Existentzialismoak XIX. mendean du sorrera; baina, bereziki, XX. mendean zabaldu eta hedatu zen korronte filosofiko eta kulturala da. Hitzak berak esaten duenez, korronte honek, oro har, giza existitzearen inguruan hausnartzen du. Hala, existentzialismo feministak, arreta berezia ipiniko du emakumearen esperientziaren gainean, hala nola, gizartean ezartzen diren genero-rolak eta emakumearen auto-eraikuntza eta askatasuna baldintzatzen duten eragin kulturalak salatuz.\nKontzeptuaren definizioa.\nExistentzialismoaren jatorria garaian nagusi ziren tradizio filosofikoei, besteak beste, arrazionalismoa eta enpirismoari aurre egiteko saiakera bat bezala justifikatu daiteke. Izan ere, bi tradizio hauek, mundua ulertzeko molde unibertsal bat bilatzen dute. Walter Kaufmann filosofoak azaldu zuen existentzialismoak edozein eskola filosofiko atxikitzeari uko egiten ziola, bereziki, sinesmen sistematikoan oinarritzen zirenak arbuiatuz. Modu honetan, korronte filosofiko klasikoak kritikatu zituzten filosofo existentzialistek, hauek akademikoak eta azalekoak baino ez zirela egotziz, eta era berean, aztertzen duten errealitatetik urrun daudela babestuz.\nExistentzialismoak, berriz, baldintza gizatiarraren inguruan egiten du lan, alegia, gizabanakoaren erantzukizuna, morala eta bizitzaren esanahia aztertzen ditu, besteak beste. Askatasunaren filosofia ere izendatu izan zaio honi, izan ere, gizabanakoaren askatasuna du jomugatzat. \nDena dela, zaila suertatzen da existentzialismoaren definizio bateratu bat mahaigaineratzea. Existentzialismoa zertaz dioan hobeto uler dezagun, Jean-Paul Sartre korronte honen teorilari nagusienetako batek emandako baieztapenaz baliatuko gara; hain zuzen ere, existentzia esentziaren aurretik doala onartzea existentzialista guztiek amankomunean duten doktrina dela. Horrela, gizakiaren egoera naturalaren ideia baztertzen da, hots, gizakiaren berezko esentzia bat ukatzen da, ekintzek gizabanakoa bera definitzen dutela eta bizitzari esanahia ematen diotela babestuz. Honen arabera, gizakia aske eta autonomo den heinean, baloreen sortzaile da baina, era berean, bere ekintzen erantzule nagusia ere. Hitz batez, Sartrek gizakia aske izatera kondenatuta zegoela babesten zuen.\nArestian aipatutako ideiarekin jarraituz, Kierkegaardek (askorentzat existentzialismoaren aita kontsideratua), hala nola, animalietan banakoak ez zirela existitzen adierazi zuen; gizakietan, ordea, bai, gizabanakoek haien bizitza eta existentzia era partikularrean eraiki eta moldatu behar baitituzte. Gizaki biziduna ez da esentzia, baizik eta existentzia. Hain zuzen ere, filosofia existentzialistan, subjektua uneoro eraikuntza prozesu batean murgilduta dagoen izatea da eta beraz, ez dago berez emandako esentzia edo izaera gizatiar bat. Gizakia \"ezer izatetik\" sortzen da, eta bizitzan zehar, norbanakoaren jarduna, ekintza eta aukeraketa desberdinen bitartez heltzen da \"izatera\", hots, immanentzia batetik (ez izatetik) transzendentziara (izatera) heltzen da. Ideia hau, nagusiki, Jean-Paul Sartreren existentzialismoan agertuko da, era berean, Aristoteles eta Hegelen lanean oinarritzen delarik.\nGauzak horrela, Simone de Beauvoir aipatu behar dugu, ezinbestean, azterketa existentzian emakumea eta feminitatearen kontzeptuak txertatu baitzituen. Autorearen aburuz, emakume eta gizonen egoerak ezin dira parekatu, emakumeek bizitzan zehar, askatasuna gauzatzeko orduan oztopo gehiago pairatzen baitituzte. Hau da, emakumea ez da emakume bezala existitzen. Marko existentzialista batean, femeninoa dena ez da esentzia bat, existentziaren estatusa aitortu behar zaio. Hona hemen, egilearen esaldi ezagunetako bat: \"\u201cEz gara jaiotzen emakumeak bezala, emakumeak izatera heldu behar gara\u201d.\" Hala eta guztiz ere, existentziaren barruan ere, femeninoak badauka bere estatus propioa. Finean, estatus berezi hori salatzea da, Beauvoiren Bigarren Sexua lanaren xedea.\nLaburbiltzeko asmoz, Simone de Beauvoirek teoria feminista bat garatu zuen, emakumearentzat, hau subjektu gisa ulertuta, burujabetza eta beraz, askatasuna lortzeko bideak barnebiltzen zituena.\nSimone de Beavoirren existentzialismoa.\nSimone de Beauvoir XX. mende erdialdeko idazle, filosofa existentzialista eta feminista esanguratsua izan zen. Honek, giza ekintzen analisi bat egin zuen, horretarako, Sartreren obra berrikusiz. Eta bereziki, askatasuna eta egoeraren kontzeptuak abiapuntutzat hartu zituen. Sartrerentzat, askatasuna eta egoera errealitate ontologiko bakar baten bi alderdi ezberdindu dira. Simone de Beauvoirentzat, ordea, egoerak askatasuna baldintzatu dezake, onerako edo txarrerako, egoera desberdinen artean hierarkia bat eraikiz. Horrela, askatasunak, ez dauka mugarik, bai ordea, askatasunari aurkezten zaizkion aukerak. Egoera, beraz, askatasunetik at dagoela ulertzen du. Gizakiaren askatasuna erabatekoa ez dela adierazi nahi izan zuen, horretarako pertsonen arteko harreman zailak arakatzeari ekin ziola.\nAutoreak egiten duen analisia, batik bat, Descartesen lanetan oinarritzen da. Hain zuzen ere, printzipio ilustratuak eta existentzialismoa ardatz modura hartzen ditu Beauvoirek, askatasunaren irizpidea emakumeen kasura aplikatu nahian, modu horretan, feminitatearen iruzurra argitara emateko asmoz. Hots, bere lana tradizio ilustratuaren erradikalizazio eta garapen modura ulertu dezakegu. Izan ere, askatasuna aukera desberdinen artean hautaketa prozesu baten ondorioz eskuratzen da; hala oinarri ilustratu hau, eremu existentzialista batera eramaten du.\nBigarren sexua.\nBigarren Sexua 1947 eta 1949 artean Simonek idatzitako lan nagusietako bat da; idazlanak, oihartzun handia eskuratu zuen eta askok gainera, bere etika existentzialistaren jomugatzat hartzen dute. Lana 2 bolumenez osatutako 25 kapitulutan banatzen da.\nEmakume izatea zer zen ulertu nahian, lehen aldiz emakumearen bilakaera historikoa aztertu zuen, betiere, filosofia existentzialistaren metodoaz baliatuz eta bi sexuen arteko desberdintasunak eraikiak direla mahaigaineratu nahian.\nLanaren hasieran, autoreak ikuskera existentzialistari eutsiko diola argi utzi ostean, zerrendatu egiten ditu bereganatuko dituen moral ontologikoaren printzipio nagusiak. Horietatik, esanguratsuena, hurrengoa hau dugu: transzendentziatik, immanentzia egoera batera jausten denean, existentziaren balio gainbehera bat ematen da. Erortze hau, hots, subjektuak immanentziaren baldintza onartzen badu, autoreak moral urraketa bat modura ulertzen du. Bestalde, subjektua, immanentzia egoera horretan derrigortuta egotekotan, ostera, opresio egoera baten aurrean egongo ginateke. Dena dela, Simonek, bi kasuak, zorigaiztzat hartuko ditu. \nGauzak horrela eta lanaren edukian murgiltzen hasteko, \"Zer da emakumea?\" galdera plazaratuz ematen dio hasiera Simone de Beauvoir-ek lan honi. Autoreak emakumea, gizona bezala, gizaki soil bat dela argudioaren sinpletasuna mahaigaineratzen du. Ideia hori, filosofia ilustratu-modernoan oinarritzen da, eta korronte horrek, emakumea inolako edukirik gabeko hitza dela aldarrikatzen du, emakumeak eta gizonak maila berean kokatzen dituela. Beauvoirek ez du baieztapen hori ukatzen, baina, esan bezala, mugatua eta abstraktua delakoan dago.\nHain zuzen ere, Beauvoir-en esanetan, emakumearen eta gizonaren berdintasuna onartzea, emakumearen askatasunerako kontraesankorra izan daiteke. Izan ere, gizartea bi kategoria desberdinetan banatua dago, emakume eta gizon, eta kategorien arteko harremana asimetrikoa eta hierarkikoa da, lehenengoa bigarrenaren menpean dagoelarik. Beraz, kategoriak azaletik aztertzea, eta emakume izateren atzean ezer ez dagoela defendatzean, errealitatea ezkutatzea da. Desberdintasun egoera hori ez du emea jaiotze hutsak definitzen, eta feminitatearen naturalizazioa ukatzekotan (hau da, feminitatea sozialki eraikia dela onartzea), baina bestalde, emakumearen existentzia baieztatzen bada, zer da emakumea? galderak zentzua hartzen du.\nEmakumea \u201cbestea\u201d bezala.\nEmakumea definitzeko, autoreak \u201c\"Alt\u00e9rit\u00e9\"\u201d kontzeptua erabiltzen du (gazteleraz, alteridad), giza-pentsamenduaren oinarrizko kontzeptua delakoan. Hau da, inor ezin daiteke norbera bezala definitu beste baten aurrean ez bada. Subjektu edo komunitate orok, bere burua esentzial bezala definitu behar du, bestea ez-esentzial bezala ulertuz, eta bestea dena, objektu bilakatuz. Hori da, hain zuzen ere, gizonak emakumearekin egin duena. Gizatasuna maskulinoa da, eta emakumearen existentzia gizonarenarekin justifikatzen da bakarrik. Emakumea ez da izaki autonomo bat, gizonak erabakitzen duena baizik.\nHau da, gizonek, haien burua subjektu bezala definitzerako orduan, emakumea bestea bezala definitu izan dute. Hala, talde honen identitatea, bestea deritzon taldearen aurkaritzaren bidez eraikitzen da. \nGizonek emakumea bestea bezala definituta gizarte eredu patriarkala finkatu eta indartu izan dute. Egoera honetan, emakumea ezin da norbera bezala definitu, hots, ezin du bere existentzia onartu, horretarako baliabiderik ez duelako. Gainera, ez da elkarren arteko dependentzia onartzen (errealitatean gauzatzen dena, gizonek eta emakumeek elkarren arteko beharra baitute) eta askotan, emakumea bere egoeran, bigarren plano batean, bere bizitzaren jabe izan gabe eroso egon da. Hala eta guztiz ere, elkarren menpekotasuna ikustarazteak ez du emakumearen askatasuna zuzenean ekartzen, bestelako urratsak eman behar baitira.\nImmanentzia eta transzendentzia.\nAskatasuna ez izateak, norberaren existentzian subjektu ez izatea, eta horrenbestez, objektu bilakatzea esan nahi du. Subjektu ororen asmoa bere burua baieztatzea da, baina askotan, askatasunetik ihes egiten da, arestian esan bezala, biderik errazena izan daitekeelako. Beraz, emakumea definitzeko orduan, kontuan hartu behar dugu gizartean objektu bat bezala ulertzen dugula, ez da bere definizio propioaren subjektua, betiere gizonarekin harremanetan definitzen baitugu emakumea.\nEgoera honek, emakumearen immanentzia dakar. Hau da, subjektuak bere existentzia onartzeko, transzenditzeko beharra du. Transzenditzea, norberak bere existentziari zentzua ematean datza, bere bizitzaren jabe izatea. Horrela ez izatekotan, subjektua \u201ckosifikatu\u201d egiten da, moralaren urraketa bat gauzatuz. Gure gizartean, gizonak emakumea bestea bezala definitzean (eta emakumeak, ezinbestean, egoera hori onartzean) objektu izatera mugatzen du, eta ez-izatera eta era ez duin batean bizitzera kondenatuta dago.\nOndorio gisa, Beauvoirek emakumearen esperientzia opresio egoera honekin lotzen du. Era berean, horrela lortzen da feminitatearen eta \u201ceterno femenino\u201d-aren metodoa; gizonek, emakumeen inguruko mitoak sortu dituzte eta egia absolututzat txertatu dira gizartean.\nHala eta guztiz ere, opresio egoera hau eta orok guda egoera bat sortzen du. Arestian aipatu bezala, egoera honetan, bi transzendentzia kontrajartzen dira; elkar onartu beharrean, batak bestea menpean hartu nahi du. Hala, gatazka ez da amaituko, gizonak eta emakumeak berdin moduan elkar aitortzen ez badira, finean, feminitateak iraunarazten duen bitartean gudak ez du amaiera edukiko.\nArgi uzten du autoreak garaiko emakumeak ez direla naturaren sorkuntza soil bat. Gizartean ezer ez da naturala, eta emakumea, beste gauza askoren antzera, gizarte eraikuntza baten produktua da. Baina, haren opresio egoerarekin amaitzeko, aurrerapausoak ez dira arlo ekonomikoan soilik eman behar, alor morala, kulturala, soziala, etab., hartu behar dira kontuan. Berak eman zuen aditzera kultura patriarkalaren androzentrismoa.\nOndorengoak.\nBetty Friedan-ek Feminitatearen Mistika (1963) idatzi zuen Beauvoirren planteamenduetan oinarrituta. Kate Millet-ek Politika Sexuala (1969) idatzi zuen, Beauvoirren planteamenduak haratago eramanez eta pertsonala dena, publikoa ere dela salatuz. \nKritikak.\nKritika nagusia, Le Doeuff filosofoaren eskutik dator, honek kontraesan sakonak bilatu baitzizkion Beauvoiren lanari. Mich\u00e8le La D\u0153uffen arabera, subjetuaren nozio existentzialistak ez du emakumea opresio egoeratik askatuko. Era berean, Bigarren Sexuan askatasunerako biderik argitzen ez dela aipatuko du Le Doeuffek."}
{"id": "884593", "revid": "512", "url": "https://eu.wikipedia.org/wiki?curid=884593", "title": "Arabako campusa", "text": "Arabako campusa Arabako Gasteiz hiriburuan Euskal Herriko Unibertsitate publikoak duen campusa da. Hasiera batean, hiriko zenbait unibertsitate zentroen hezkuntza zentro bateratzeko prozesu baten ondorioz sortu zen. Ondoren, Euskal Herriko Unibertsitatea martxan jarritakoan, beste ikastegi batzuk ere gehitu zitzaizkion."}
{"id": "884594", "revid": "336", "url": "https://eu.wikipedia.org/wiki?curid=884594", "title": "EXISTENTZIALISMO FEMINISTA", "text": ""}
{"id": "884595", "revid": "448", "url": "https://eu.wikipedia.org/wiki?curid=884595", "title": "Mariezkurrena", "text": ""}
{"id": "884596", "revid": "448", "url": "https://eu.wikipedia.org/wiki?curid=884596", "title": "Mariezkurrena II.a", "text": ""}
{"id": "884597", "revid": "105290", "url": "https://eu.wikipedia.org/wiki?curid=884597", "title": "Redgum", "text": "Redgum australiar folk musika talde politikoa izan zen. John Shumannek (egile abeslari), Michael Atkinsonek (abeslari eta gitarra) eta Verity Trumanek (abeslari eta txirula) 1975ean Adelaiden sortua. Hugh MacDonald (1964-2016) (biolina) eta Chis Timms (biolina) beranduago elkartu ziren. Flinders Unibertsitatean ikasi zuten. \"I Was Only 19\" (edo \"A Walk in the Light Green\"), Vietnamgo Gerrari buruzkoa, bere abestirik ezagunena da. Abestia \"Australiako 30 abesti onenen zerrendan\" sartuta dago. Taldea 1990ean banandu zen."}
{"id": "884598", "revid": "105290", "url": "https://eu.wikipedia.org/wiki?curid=884598", "title": "The Fate of the Furious", "text": "The Fate of the Furious, Fast &amp; Furious 8, Fast 8 edota F8 (euskaraz \"Amorruaren Patua\", \"Azkar eta Amorruz 8\" edota \"Azkar 8\"), 2017ko F. Gary Gray estatubatuar zinema zuzendariak zuzendutako ekintza film bat da. \"The Fast and the Furious sailaren\" zazpigarren filma da. Vin Diesel, Dwayne Johnson, Jason Statham, Michelle Rodriguez, Tyrese Gibson, Chris \"Ludacris\" Bridges, Scott Eastwood, Nathalie Emmanuel, Elsa Pataky, Kurt Russell eta Charlize Theron aktoreek antzeztu zuten.\nArgumentua.\nDom (Vin Diesel) eta Letty (Michelle Rodriguez) ezkon bidaian daudela, eta Brian eta Mia jokoz kanpo eta gainontzeko taldekideak kargugabetuak, taldeak itxuraz normala dirudien bizimodua darama. Baina Cipher (Charlize Theron) izeneko emakume misteriotsuak maitemintzen duenean, berriz ere krimenaren mundura itzularaziko da, aukerari ezin uko eginik, bere hurbileko mundua traizionatuko du. _une horretatik aurrera ordurarte inoiz igaro ez dituen frogak gainditu beharko ditu. Kubako kostaldetik eta New York hiriko kaleetan barna, Barents itsasoaren lautadetaraino, Ozeano Artikoan, eliteko indarrak anarkista batek mundua hondamendira eraman ez dezan planetan barna ibiliko da... eta noski, familia batean bilakatu zituen gizona ere etxera bueltan ekartzeko."}
{"id": "884605", "revid": "1659", "url": "https://eu.wikipedia.org/wiki?curid=884605", "title": "Anuradha Ghandy", "text": "Anuradha Ghandy (1954ko martxoaren 28a - 2008ko apirilaren 12a) Indiako idazle, komunista eta buruzagi iraultzailea izan zen. Ilegalizatutako Indiako Alderdi Komunistako kide izan zen (Ildo Maoista jarraitzen zuena), eta Indiako Alde Komunistaren (Marxista-leninista) sortzaileetako bat izan zen.\nIndiako mugimendu marxistak landu eta garatu zituen dokumentu politikoei dagokienez, Ghandyk nabarmen lagundu zuen \"Feminismoa eta Marxismoa\" lana burutzen. Hainbat ekarpen egin zituen, batez ere Indian garai hartan antolatuta zeuden indar armatu ezkertiarretan, Kooperatiben eta nekazaritzaren ekoizpenaren garrantzia azpimarratuz, edota alderdi komunistaren barruan ematen ziren ideia patriarkalak aldatzera begira, izan ere, garai hartan alderdia ideia horietaz leporaino beteta zegoen, bere ustetan.\nBizitza.\nAnuradha bikote komunista baten alaba izan zen, Ganesh eta Kumud Shanbagen alaba hain zuzen ere. Bere gurasoek, 1950eko hamarkada arte militatu zuten Alderdi Komunistan, hain zuzen ere azken hau frakzionatu eta zatitu baino lehenagoko etapan. Bitxikeria moduan, jakina da Ganesh eta Kumud Alderdi Komunistak Bonbai-en zuen egoitzan ezkondu zirela. Ganesh, defentsa komiteetan aritu zen, eta komunisten aurkako kasuak defendatzen eman zituen bere azkeneko urteak. Kumud-ek ostera, gizarte langile moduan jardun zuen eta emakume taldeetan ere bere presentzia nabarmena zen. Anuradha Ghandyk anaia bat zuen, Sunil izenekoa, eta Bonbaien bizi den dramaturgo ospetsuetako bat da, ezkertiar obrak ekoizteagatik ezaguna.\nHaurtzaroa, gaztaroa eta ibilbide politikoa.\nAnuradhak, beste Indiako haur askok ez bezala, zorte ona izan zuen haurtzaroan eta bere eskolaratze prozesua positiboa izan zen. J.B. Petit School-ean eman zituen bere lehen pausoak, Bonbaien. Eskola hori ez zen ausaz aukeratu, izan ere, haurrei besteak beste irakurketa, antzerkia eta dantza ikastaroak erakusteaz gain, ideia komunistak oso hedatuta zeuden eskola bat zen, eta Anuradhak, bertan jasoko zituen bere lehen interesak politika iraultzaileari begira. Testuinguruari begira, 1970eko hamarkada izan zen mugituena Indian ideia komunistei dagokienez, eta Ghandy bere ikasketa prozesuan murgilduta zegoen bete-betean. Txinako Iraultza Kulturalak, eta Vietnamgo gerrarekiko oposizioak, aldaketa sozial handiak ekarri zituen Indiara. Garai hartan, Anuradha PROYOM (Progressive Youth Movement) izeneko ikasle antolakunde iraultzailean sartu zen, bere ekarpena egiteko helburuarekin. PROYOM antolakundeak garai hartan altxatu zen mugimendu Naxalitarekin zuen zerikusia. Handik aurrera, Anuradharen bizitza politikoak gorakada nabarmena izan zuen; 1975ean Dalit Panther mugimenduan hartu zuen parte, eta 1974an Worliko istiluetan. Urte haietan, Eskubide Demokratikoen Babeserako Komitea sortu zen, eta bera horren erreferente nagusienetako bat bihurtu zen.\n1969tik aurrera, Anuradha Ghandyk Indiako Alderdi Komunistan hartu zuen parte, ildo marxista-leninista jarraitzen zuena. 1982an aldaketa handia eman zuen bere bizitza politikoak, izan ere, sindikatuekiko eta Dalit mugimenduen ondorioz, Bonbai-tik Nagpur hirira lekualdatu zen eta hainbatetan atxilotu zuten, urte hoartatik aurrera bere bizitza klandestinitatera pasako delarik. Jakina da hala ere, 1983an, Kobad Ghandy izeneko pertsona batekin ezkondu zela Anuradha, Indiako Alderdi Komunistan kargu garrantzitsuak gidatu zituen gizona, 2009. urtean atxilotu eta kartzelaratu zuten arte.\n1990eko hamarkadan, esklerosi anizkoitza diagnostikatu arren, Anuradha Ghandy Bastar hirira lekualdatu zen, eta Dandakaranya basoan bizi izan zen, Indiako Alderdi Komunistako Herri Askapeneko Ejerzito Gerrilleroaren esanetara, 3 urte osoz. Urte horietan emakumearen papera hobetu eta KAMS (Krantikari Adivasi Mahila Sanghatan) eragile feminista zabaltzeari ekin zion, 90.000 kide izatera heldu zelarik.&lt;mapframe latitude=\"19.113056\" longitude=\"82.004013\" zoom=\"3\" width=\"315\" height=\"229\" align=\"right\" /&gt;\n2000. urtetik aurrera, Alderdiaren adar feminista gidatzeaz arduratu zen, klandestinitatean beti ere, bere heriotza heldu arte. Vidarbha Eskualdeko komitearen kide izan zen, eta Maharashtrako Komite estataleko kide. 2007an, Alderdi Komunistaren IX. kongresuan, Alderdiko Komite nagusirako hautagai gisa aukeratua izan zen, garai hartan zegoen emakume bakarra izatera iritsi zelarik.\nHeriotza.\n2008ko Apirilaren 12an hil zen Anuradha Ghandy, \"Malaria falciparum\" izeneko gaitzagatik. Esklerosiak, bere sistema inmunologikoa ahuldu zuen, akats multiorganiko bat eragin zion arte. Bere Jharkhand-en egondako garaian hartu zuen gaixotasuna Anuradhak, eta azkenean garuneko malaria hartuta hil zen.\nErreferente bat.\nAnuradha Ghandy-ren figura bere ekarpen politiko konkretuetatik haratago doa. Izan ere, munduko feminismoaren inguruan hitz egiten badugu, Ghandyk feminismo hegemonikoaren kontraposizio bat erakusten digu. Europa eta Amerikako diskurtso eta hausnarketetatik at, zentro inperialistan kokatzen ez den gune batetik idazten digu Anuradhak, munduko periferiatik alegia. Indian jaio eta bizitzeak, beste ezaugarri bat gehitzen dio filosofa honi, izan ere, herrialde azpigaratua izateaz gain, India oso lurralde arrotza izan da urteetan zehar feminismo arloan lan egin dutenekiko, eta bertako gizartea esan dezakegu ez dagoela prest edo bertan ez zela garatu zentro inperialistan (Europan) eman den prozesua. Indiaren moduko herrialde batean, 22 minuturo emakume bat izaten da bortxatua, eta emakumearen berdintasunaren aldeko borroka ez da egunerokotasuneko agenda politikoan txertatuta dagoen zerbait. Beraz, Anuradha Ghandy-ri erreferentzia bat ere izan da bere herrialdean, ez soilik ezkertiarra izan eta iraultza komunista eman zedin lan egiteagatik, baizik eta India bezalako herrialde batean, feminismoa eta genero problematikari klase ikuspegitik erantzuteagatik."}
{"id": "884607", "revid": "56334", "url": "https://eu.wikipedia.org/wiki?curid=884607", "title": "Anuradha ghandy", "text": ""}
{"id": "884608", "revid": "512", "url": "https://eu.wikipedia.org/wiki?curid=884608", "title": "EHUko Lan Harreman eta Gizarte Langintza Fakultatea", "text": "Lan Harreman eta Gizarte Langintza Fakultatea Euskal Herriko Unibertsitateko zentroa da. Bizkaiko eta Arabako campusetan dago kokatuta. 2016. urtean sortu zen, Lan Harremanen Unibertsitate Eskola eta Gizarte Langintzako Unibertsitate Eskola elkartu zirenean. \nEratzea, historia.\nLan Harremanetako Unibertsitate Eskola 1989ko abenduan sortu zen eta Bizkaiko campusean kokaturik zegoen, lehen urtean Bilbon eta geroztik Leioan.\nGizarte Langintzako Unibertsitate Eskola beti Gasteizen egon da eta Gizarte Laguntzaileen Eskolan ditu oinarriak. Eskola hori 1964ko martxoaren 25ean ireki zen Gasteizko Gotzaidetzaren laguntzarekin, eta Gasteizko Aurrezki Kutxaren Gizarte Lanaren barruan zegoen. Gero 1994 urtean UPV/EHUko Arabako Campusean sartu zen, nahiz eta 1984 urtetik UPV/EHUko atxikitako ikastegi moduan agertu.\nLan Harreman eta Giza Baliabideetako Gradua Leioan ematen da eta Gizarte Langintzako Gradua, Gasteizen.\nTitulazioak.\nFakultateak hiru gradu eskaintzen ditu:"}
{"id": "884609", "revid": "6950", "url": "https://eu.wikipedia.org/wiki?curid=884609", "title": "Coulomb legea", "text": ""}
{"id": "884610", "revid": "448", "url": "https://eu.wikipedia.org/wiki?curid=884610", "title": "Bilboko Hezkuntza Fakultatea", "text": "Bilboko Hezkuntza Fakultatea Bizkaikoko Leioa udalerrian dagoen Euskal Herriko Unibertsitateko Hezkuntza fakultatea da.\nBilbon sortu zen, 1902an; goi mailako graduko ikasketak eskaintzen zituen orduan. 1962an, Arangoitira (Deustu) eraman zen eskola, eta Eskola Arrunt gisa jardun zuen, harik eta UPV/EHUn Irakasleen Prestakuntzarako Unibertsitate Eskola gisa sartu arte. 2011ko irailean, eskola Arangoititik Leioa-Erandioko Guneko eraikin berrira lekualdatu zen; eraikina C\u00e9sar Azkarate arkitektoaren lana da. Azkenik, 2018ko urtarrilean, Bilboko lehengo Irakasleen Unibertsitate Eskolak Bilboko Hezkuntza Fakultate izena hartu zuen.\nKokalekua.\nLeioa-Erandioko Gunean dago, Sarriena auzoan.\nGraduak.\nHonako gradu hauek ikasi hal dira fakultate honetan:"}
{"id": "884611", "revid": "512", "url": "https://eu.wikipedia.org/wiki?curid=884611", "title": "Bizkaiko Esperientzia Gelak", "text": "Esperientzia Gelak Euskal Herriko Unibertsitateko egitasmo bat dira, 55 urtetik gorakoei zuzenduak. Giza Zientzietako Unibertsitate Titulua eskaintzen da bertan. Ekimen horren lehen pausoak Bizkaiko Campusean eman ziren, gerora Gipuzkoako eta Arabako Campusetara hedatu baziren ere.\nEratzea, historia.\n1999-2000 ikasturtean hasi ziren lanean Bizkaiko Esperientzia Gelak. Martxan jarri ahal izateko, Bilbao Bizkaia Kutxaren (BBK) lankidetza hertsia izan zuten, BBKk UPV/EHUri Bilboko Alde Zaharrean dagoen Espainiako Bankuaren eraikin zaharra berritu eta hogeita bost urterako utzi baitzion.\n2019. urtean hamasei ziren Giza Zientzietako Titulua eskuratu zuten promozioak.\nTitulazioak.\nEsperientzia Geletako ikasleek Giza Zientzietako Unibertsitate Titulua eskuratzen dute. Ikasketa hauek 55 urtez gorako pertsona guztientzako dira aproposak (erretiratuak, aurre-erretiratuak, etxekoandreak, etab.), ez baita beharrezkoa inolako titulurik edo aurretiazko baldintza akademikorik edukitzea.\nGiza Zientzietako Unibertsitate Titulu horrek ezaugarri berezi batzuk ere ditu: UPV/EHU da zuzen-zuzenean tituluaren diseinuaz, kudeaketaz eta erantzukizun akademiko eta irakaskuntza erantzukizunaz arduratzen dena. Gainera, ikasketa horiek ez dira beste akademia edo unibertsitate ikasketa batzuetara sartzeko bideak, ezta lan mundu profesionalerako gaitasuna bideratzeko aukera bat ere. Ikasketa plana lau mailatan banatuta dago. Ikasketen helburua da ikasleak unibertsitate munduaren giza eta adimen kezkekin harremanetan jartzea. Hainbat ikasgai nahitaezkoak dira (Historia Unibertsala, Elikadura eta Osasuna, Inguruaren Ezagupena...), eta beste batzuk hautazkoak. Irakasgaiak gainditzeko ez da azterketarik egin behar, baina bai klasera joan eta aktiboki parte hartu.\nGiza Zientziak unibertsitate-tituluko ikasketak amaitzen zituzten ikasleek behin eta berriz egindako eskariari erantzunez, 2003-2004 ikasturtetik aurrera erabaki zen ikasketa horiek osatzeko beste eskaintza bat egitea, murritzagoa.\u00a0Gaur egun hauek eskaintzen dira: Prestakuntza Eguneratzeko Ikastaro Osagarriak I eta II.\nPrestakuntza Eguneratzeko Ikastaro Osagarriak I eta II ikastaroetako bakoitzak urtebeteko iraupena du. Matrikulatu ahal izateko ezinbesteko da Giza Zientziak unibertsitate-titulua edukitzea."}
{"id": "884612", "revid": "336", "url": "https://eu.wikipedia.org/wiki?curid=884612", "title": "EHUko Zientzia eta Teknologia Fakultatea", "text": "Zientzia eta Teknologia Fakultatea Euskal Herriko Unibertsitateko zentroa da eta Bizkaiko campusean dago, Leioa-Erandioko gunean. 1968. urtean hasi zuen bere ibilbidea Zientzia Fakultatea izenarekin, Justo Ma\u00f1as D\u00edaz Doktorea Irakaslearen eskutik. Hasiera batean, garai bateko Nautika Eskolan kokatuta zegoen, Deustuko zubiaren ondoan. Eta 1971-72 ikasturte hasieran, bere gaur egungo kokalekura, Leioa-Erandioko gunera, eraman zen.\n2019ko urtean zehar, ikastegiaren 50. urteurrena ospatzeko hainbat ekitaldi antolatu zituen EHUko Zientzia eta Teknologia Fakultateak.\nFakultatea aitzindaria izan zen 1970eko hamarkadan euskara zientifikotzen eta zientzia euskaratzen. 50 urteko historian funtsezko urratsak eta ekimenak abiatu dira bertatik.\nTitulazioak.\n2018-2019 ikasturtean, bederatzi gradu eta gradu bikoitz bat eskaini ditu EHUko Zientzia eta Teknologia Fakultateak:\nDekanoak.\nSortu zenetik, hamar Dekano izan ditu EHUko Zientzia eta Teknologia Fakultateak:"}
{"id": "884613", "revid": "512", "url": "https://eu.wikipedia.org/wiki?curid=884613", "title": "Hobbs &amp; Shaw", "text": "Hobbs &amp; Shaw edota Fast &amp; Furious Presents: Hobbs &amp; Shaw (euskaraz \"Hobbs eta Shaw\" edota \"Azkar eta Amorruz Aurkezten du: Hobbs eta Shaw\"), 2019ko David Leitch estatubatuar zinema zuzendariak zuzendutako ekintza film bat da. \"The Fast and the Furious sailaren\" spin-offa da. Dwayne Johnson, Jason Statham, Idris Elba, Vanessa Kirby eta Helen Mirren aktoreek antzeztu zuten.\nArgumentua.\nHobbs (Dwayne Johnson) legea ezartzen duen polizia bat da. Shaw (Jason Statham) legerik gabeko mertzenario bat da. Shaw Hobbs hiltzen saiatu zen. Hobbsek Shaw espetxeratu zuen. Hobbs estatubatuarra da. Shaw britainiarra da. Lehen bistadizoan, bi gizasemeek ez dute inongo antzik."}
{"id": "884614", "revid": "119347", "url": "https://eu.wikipedia.org/wiki?curid=884614", "title": "Gasteizko Ingeniaritza Eskola", "text": "Gasteizko Ingeniaritza Eskola Euskal Herriko Unibertsitateko zentroa da, EHUko Arabako Campusean.\nEratzea, historia.\n1959. urtean sortu zen.\nTitulazioak.\nEskolak ondoko graduak eskaintzen ditu:"}
{"id": "884615", "revid": "137486", "url": "https://eu.wikipedia.org/wiki?curid=884615", "title": "Gipuzkoako Ingeniaritza Eskola", "text": "Gipuzkoako Ingeniaritza Eskola Euskal Herriko Unibertsitateko zentro bat da. 2016ko urtarrilaren 5ean Euskal Herriko Unibertsitateko zentroen berrantolaketan sortua. Donostiako Eskola Politeknikoa eta Eibarko Industria Ingeniaritza Teknikoko Unibertsitate Eskola fusionatu ziren eta horrela\u00a0Gipuzkoako Ingeniaritza Eskola sortu zen.\nEratzea, historia.\nDonostiako zentroarena\nEgungo Gipuzkoako Ingeniaritza Eskola 1952. urtean sortu zen, \"Peritutza Industrialeko\" ikasketak (garai hartan deitzen zen bezala) Hezkuntza eta Zientzia Ministerioko Irakaskuntza Teknikoen Zuzendaritza Nagusiaren mendekoak zirenean. Lehenengo promozioak 1957. urtean bukatu zituen ikasketak, eta Mekanika, Elektrizitate eta Kimika espezialitateetan hogei bat graduatu egon ziren guztira.\nGarai hartako Peritu Industrialen Eskolak 1950 eta 1970 urte bitartean bigarren hezkuntza ondoko ikasketetan alternatiba gutxi zituen gazte asko lanbide-mailan eta maila pertsonalean sustatzen lan garrantzitsua egin zuen. Gazte horietako askok Lanbide Heziketako maila gainditzeko aukera izan zuen Ingeniaritza Teknikoan. Ondoren, graduatu horiek Lanbide Heziketa modernoa garatu zuten Gipuzkoan, eta Tekniker eta Ikerlan bezalako zentro teknologikoen sorreran ere parte hartu zuten; zentrook 70eko hamarkadan sortu ziren.\n70eko hamarkada aldaketa handia gertatu zen Eskolan, 1970eko Hezkuntzaren Lege Orokorraren ondorioz. Izan ere, Eskola Unibertsitatean integratu egin zen eta orduan \"Industria Ingeniaritza Teknikoko Unibertsitate Eskola\" (IITUE) izena hartu zuen. Eskola Unibertsitatean integratu zenean, Industria Elektronika eta Industria Antolakuntza espezialitateak ezarri ziren. Azken hori 90eko hamarkadaren hasieran desagertu egin zen.\n90eko hamarkada loraldi garaia izan zen, guztira 2.220 ikasle eta 300 graduatu inguru izaten baitziren urtero. 1995. urtean ikasketa-plan berria ezarri zen eta honako titulazioak ematen hasi ziren: Mekanikan Industria Ingeniaritza Teknikoa, Elektronikan Industria Ingeniaritza Teknikoa, Elektrizitatean Industria Ingeniaritza Teknikoa eta Industri Kimikoan Industria Ingeniaritza Teknikoa.\nAzken urte hauetan asmo handiko proiektuak garatu izan dira Donostiako IITUErako. 2001-02 ikasturtean Industria Antolakuntzan Ingeniaritzako bigarren zikloa ematen hasi zen. 2002-03 ikasturtean, bi titulazio berri gehitu ziren Eskolan: Herri-Lanetan Ingeniaritza Teknikoa eta Arkitektura Teknikoa. Jadanik titulazio ugari ematen zirenez, kokaleku egokia behar zen. Eraikin berria 2003-04 ikasturtean inauguratu zen eta ikastegiak orduz geroztik izen berria du, titulazio guztiak biltzen dituen izena, alegia: Unibertsitate Eskola Politeknikoa (EUP/UEP-D). 22000 m2-ko eraikina da eta Ibaetako Unibertsitate Campusean dago.\nEibarrekoa\nGarai bateko \"Eibarko Unibertsitate Laboraleko campusa\" Euskal Herriko Unibertsitatearen (UPV/EHU) menpeko Gipuzkoako Ingeniaritza Eskolako Eibarko atalak eta Eusko Jaurlaritzaren Hezkuntza, Unibertsitate eta Ikerketa Sailaren menpeko Hezkuntza Esparruak osatzen dute. Aldi berean, Esparru horrek Uni Eibar-Ermua BHI erdi mailako ikasketen zentroa eta Egoitza Zentroa barne hartzen ditu.\nEibarko Zentro Tekniko Laborala unibertsitate laboralen sistemaren barnean sartzen zen; mota horretako zentroen zerrendako hamaikagarrena zen, eta Euskal Herriko bakarra. 1968ko azaroaren 14an hasi ziren zentroko eskolak eta jarduera akademikoak.\nInguruneko industria maila altua zela eta, beharrezkoa zen tekniko gaituak prestatzea, bereziki industria nagusienetan. Hori oinarritzat hartuta, zentro honetarako irakaskuntza hauek aukeratu ziren:\nUrteak igaro ahala, Batxilergoko ikasketak eta Lanbide Heziketako hainbat espezialitate gehitu zituzten.\n1988an, Industria Ingeniaritza Tekniko Elektrikoa (Industria Elektronika espezialitatea) ematen zuen Industria Ingeniaritza Teknikoko Unibertsitate Eskolak izaera propioa hartu zuen eta UPV/EHUn sartzeko prestatu zen. Sarrera hori 1994an gertatu zen, eskualdeko udalen, enpresarien eta beste erakunde batzuen babesarekin.\n1996/97 ikasturtean, Mekanikako Industria Ingeniaritza Teknikoko ikasketak ematen hasi ziren, espezialitate horrek eskari handia baitzuen Debabarrena eskualdean.\n2011ko irailean, Segurtasunaren eta Larrialdien Kudeaketa Gradua berezko unibertsitate titulua ematen hasi ziren, hiru urtekoa, Euskal Herriko Poliziaren Ikastegiaren lankidetzarekin.\n2010/11 ikasturtean Europako Unibertsitate Eremua martxan jarri zenean, eta, ondorioz, UPV/EHUko ingeniaritza titulazioak berregituratu zirenean, zentroak titulazio hauek galdu zituen:\n2009/10 ikasturtean, Energia Berriztagarrien Ingeniaritzako Graduaren memoria egin zen, eta 2011ko apirilaren 30ean, Kalitatea Ebaluatzeko eta Egiaztatzeko Agentzia Nazionalak (ANECA) azken ebaluazio txosten bat, aldekoa, bidali zuen.\n2011ko irailaren 6tik arrakastaz ematen den titulazio horri esker, zentro txiki honen biziraupena bermatuta dago. Zentroa txikia izanagatik ere, esperientzia handia du unibertsitate irakaskuntzan, eta bere funtsezko ezaugarrietako bat Eibarren egotea da, izan ere, Euskal Herriko hiru hiriburuetatik distantzia berera kokatuta dagoen hiri honek industria tradizio handia eta ekintzailetzarako nahiz berrikuntzarako gaitasuna ditu bereizgarri.\nTitulazioak.\nEskolak zazpi gradu eskaintzen ditu, bi nazioarteko titulazio bikoitza eta hiru gradu bikoitza\nIkerketa.\nEskolan ikerketa talde hauek aritzen dira:"}
{"id": "884616", "revid": "98220", "url": "https://eu.wikipedia.org/wiki?curid=884616", "title": "Revolver (2005eko filma)", "text": "Revolver, 2005eko Guy Ritchie britainiar zinema zuzendariak zuzendutako ekintza film bat da. Gidoia Luc Besson frantziar gidoilariak idatzi zuen. Jason Statham, Ray Liotta, Vincent Pastore, Andr\u00e9 Benjamin, Mark Strong, Terrence Maynard eta Francesca Annis aktoreek antzeztu zuten.\nArgumentua.\nJake Green (Jason Statham) apustu-jokalari trebearen zoritxarrerako hiriko Dorothy Macha (Ray Liotta) mafiagizona sosik gabe utzi du. Bere joko ona garesti aterako zaio, Macha berataz mendekatu nahiko baitu."}
{"id": "884619", "revid": "6950", "url": "https://eu.wikipedia.org/wiki?curid=884619", "title": "Arazo egoeratan oinarritutako ikaskuntza", "text": ""}
{"id": "884621", "revid": "448", "url": "https://eu.wikipedia.org/wiki?curid=884621", "title": "Diccionario Triling\u00fce del Castellano, Bascuence, Latin", "text": ""}
{"id": "884625", "revid": "448", "url": "https://eu.wikipedia.org/wiki?curid=884625", "title": "Euskara estandar", "text": ""}
{"id": "884626", "revid": "448", "url": "https://eu.wikipedia.org/wiki?curid=884626", "title": "Larramendiren hiztegia", "text": ""}
{"id": "884641", "revid": "336", "url": "https://eu.wikipedia.org/wiki?curid=884641", "title": "Eusko abertzaletasun", "text": ""}
{"id": "884645", "revid": "512", "url": "https://eu.wikipedia.org/wiki?curid=884645", "title": "Dymaxion mapa", "text": "Dymaxion mapa edo Lurreko Fullerren proiekzioa munduko mapa baten proiekzioa da, poliedro baten gainazalean forma desberdinetako sare batean bistaratu daitekeena eta bidimentsioko mapa bat osatzeko berdindu daitekeena. Munduko mapa hau Buckminster Fullerrek sortu eta patentatu zuen 1946an. Patentean erakutsitako proiekzioa kuboktaedro baten gainean egina da. Fullerrek argitaratutako 1954ko bertsioak, The AirOcean World Map izenekoak, ikosaedro apur bat aldatua erabiltzen zuen, baina ia erabat erregularra, proiekzioaren oinarritzat, eta hori da gaur egungo bertsio ezagunena. \"Dymaxion\" izena Fullerren asmakizun askori aplikatu zitzaien."}
{"id": "884647", "revid": "1712", "url": "https://eu.wikipedia.org/wiki?curid=884647", "title": "Feminismo islamikoa", "text": ""}
{"id": "884648", "revid": "10891", "url": "https://eu.wikipedia.org/wiki?curid=884648", "title": "San Martzialgo gudua (1876)", "text": "San Martzialgo gudua Irungo mendi horretan Bigarren Karlistaldian egindako gudua izan zen. 1876ko urriaren 29 eta 30 artean eman zen eta karlisten eta liberalen arteko azken gudua izan zen.\nBerez, errepresalia bat izan zen: urriaren 28an Donostian zegoen zutabe liberal batek Irunen karlistak zeudela jakin zuen. Karlistek ezustekoz harrapatu zituzten liberalak eta hauek Kataluniako Armadaren babesa behar izan zuten. Bihozgabeturik, karlistek muga aldera jo zuten. Urriaren 30ean Alfontso XII.a Espainiakoa erregeak berak azken mugimenduak zuzendu zituen."}
{"id": "884651", "revid": "119347", "url": "https://eu.wikipedia.org/wiki?curid=884651", "title": "Nabil (musika taldea)", "text": "Nabil 2005. urtean Lekeition (Bizkaia) sorturiko pop-rock talde bat da."}
{"id": "884652", "revid": "512", "url": "https://eu.wikipedia.org/wiki?curid=884652", "title": "Iseo &amp; Dodosound", "text": "Iseo &amp; Dodosound 2014an Nafarroan sortutako musika-bikotea da. Abestiak ingelesez egiten ditu, reggae eta dub musika-estiloan, trip hop zertzeladekin.\nIbilbidea.\nDodosound (Alberto) 2004an hasi zen, hip-hop eta turntabulism-aren DJ-ek eraginen ondorioz. Hip-hop talde batzuren parte izan zen, hala nola Raperos de Ema\u00fas, eta 2012an bere lehenengo abestiak fakturatzen hasi zen. Iseo (Leire) berriz, talde askotatik pasatu da Iru\u00f1ea eta Bartzelona artean. Bakarkako lan asko egin ditu, gitarra eta \"looper\" bat erabiliz, eta bere soinu propioa sortuz.\n2013an bakoitzak bere maketa propioa kaleratu zuen, eta elkartrukatzeko gelditu zirenean, Albertok abestiren bat elkarrekin egitea proposatu zion Leireri, beraien estiloak batuz.\nBere lehen baterako lana 2014an argitaratu zuten; bi abesti zituen \"Dibi dibi\" single-a. Baina hurrengo urteko (2015eko) apirilean aurkeztu zuten bere burua duo bezala, \"Cat Platoon\" LP-arekin, bikote nafartarrengatik guztiz erregistratua eta kaleratuta. Hamar abestiz osatuta dago, 80ko hamarkadaren rub-a-dub-etik, gaur egungo dub-era doan influentziarekin. Albuma bere produkzioen arreta minimalistengatik, baxu sintetikoengatik eta bateriengatik nabarmentzen da. Gainera bikotearekin Alberto Sanzol tronpetista eta Rocko Tenor Sax-en instrumentuak daude, \"Fres Air\", \"Cat Platoon\" eta \"Zombies\" abestietan. Gainera badaude ere I\u00f1igo Xalbador saxofoi-jotzailea \"Lonely Sax\"-en eta Roberto S\u00e1nchez (Ras Telford) \"Freedom\" abestian.\n2017an bere bigarren albuma atera zuten, \"Roots in the Air\", non beraien eboluzioa erakusten duten, baina beraien nautraltasuna eta espiritu originala galdu gabe. Disko horretan \"Vampire\", aurkezpen abestia, \"Digital Shoots\" eta \"Lost City\" abestiak nabarmentzen dira. Album horretatik hasita, Iseo &amp; Dodosound-ri The Mousehunters taldea gehitzen zaie zuzenetan haize sekzio bezala, Jon Zufiaurre saxo tenorean, Alberto Sanzol tronpetan, I\u00f1igo Xalbador, saxo baritonoan eta Ana Aznarez zeharkako txirulan. Soinu digital eta haize instrumentuen nahasketa honek, beraien zuzenak beste maila batera eramaten ditu soinuari dagokionez.\nVi\u00f1a Rock, Rototom Sunsplash, Festival de la Luz A Coru\u00f1an, T\u00e9l\u00e9rama Dub Festival eta International Dub Gathering festibaletan parte hartu dute, besteak beste ."}
{"id": "884653", "revid": "119347", "url": "https://eu.wikipedia.org/wiki?curid=884653", "title": "Natali (musika taldea)", "text": "Natali 2017an Usurbilen sortutako musika taldea da. \nIbilbidea.\nNatali Izagirre Estatu Batuetan bi urtez ibili ondoren Ixak Arrutirekin elkartu eta 2018ko otsailean \"Iparrorratzik gabe\" izeneko kantua plazaratu zuten. Proiektu berriari bultzada emateko Olaia Inziarte, Andres Insua eta Gorka Mendizabalekin taldea osatu eta 2019ko martxoan aurreneko diskoa atera zuten, \"Garena\" izenekoa. Bederatzi abestik osatzen dute diskoa eta tartean badira ingelesez abesturiko bi ere.\n2021ean musika estiloa rock-era aldatu eta Neona proiektu berria sortu zuten taldekide berberek."}
{"id": "884654", "revid": "512", "url": "https://eu.wikipedia.org/wiki?curid=884654", "title": "Sisters (1973ko filma)", "text": "Sisters (euskaraz \"Ahizpak\"), 1973ko Brian De Palma estatubatuar zinema zuzendariak zuzendutako beldurrezko film bat da. Margot Kidder, Jennifer Salt, William Finley eta Charles Durning aktoreek antzeztu zuten.\nArgumentua.\nAusaz, Danielle eta Dominique (Margot Kidder) nerabetzaro arte beren gorputzak elkar loturik izan zituzten ahizpa siamesak dira. Zientziak, kirugia ebakuntza baten bidez, banandu ditu. Bata jatorra eta goxoa den artean, bestea guztiz alderantzizkoa da: eroa eta ustekabekoa. Arazoa aurreran duzuna bietako zein den ez jakitean datza."}
{"id": "884658", "revid": "98220", "url": "https://eu.wikipedia.org/wiki?curid=884658", "title": "Black Christmas (1974ko filma)", "text": "Black Christmas (euskaraz \"Eguberri Beltza\"), 1974ko Bob Clark estatubatuar zinema zuzendariak zuzendutako beldurrezko film bat da. Olivia Hussey, Keir Dullea, Margot Kidder, Andrea Martin, Marian Waldman eta John Saxon aktoreek antzeztu zuten.\nArgumentua.\nEduberrietako oporretan zehar, Jess (Olivia Hussey) eta Barbara (Margot Kidder) unibertsitateko anaikidetza bateko bi neska beren familien etxera itzultzeko prestatzen ari dira, baina aurrez festa bat ospatzea erabaki dute. Festan zehar, neska gazteek jazartzaile baten telefono dei bitziak jasoko dituzte, horietan gizasemeak soinu beldurgarriak egin eta ahots ezberdinak entzun dira, bai eta esaldi obszenoak ere. Ondoren, nesketako bat desagertu egingo da..."}
{"id": "884664", "revid": "58701", "url": "https://eu.wikipedia.org/wiki?curid=884664", "title": "Invasion U.S.A. (1985eko filma)", "text": "Invasion U.S.A. (euskaraz \"AEBen Inbasioa\"), 1985eko Joseph Zito estatubatuar zinema zuzendariak zuzendutako ekintza film bat da. Cannon Films ekoiztetxeak ekoitzi zuen. Chuck Norris, Richard Lynch eta Melissa Prophet aktoreek antzeztu zuten.\nArgumentua.\nMikhail Rostov (Richard Lynch) eskrupulurik gabeko mertzenario talde bateko buruzagia den terrorista arriskutsu bat da. AEBetan izua hedatzeko kanpainia bati ekiteko asmoa dute, baina aurretik Matt Hunter (Chuck Norris) CIAko agente ohia akatzen saiatuko dira, iraganeko beren etsairik handiena. Bitartean, Hunterrek herrialdean barna bere bila dabiltzan ehundaka etsaiengandik bere burua salbatzen saiatuko da, eta herrialdearen egorkotasunerako mehatxagarriak diren Rostoven taldea geldirazi beharko du."}
{"id": "884666", "revid": "11910", "url": "https://eu.wikipedia.org/wiki?curid=884666", "title": "Nazional boltxebismo", "text": "Nazional boltxebismoa (errusieraz: \u043d\u0430\u0446\u0438\u043e\u043d\u0430\u043b-\u0431\u043e\u043b\u044c\u0448\u0435\u0432\u0438\u0437\u043c, alemanez: Nationalbolschewismus), nazionalismoa, bereziki errusiar nazionalismoa, eta boltxebismoaren elementuak elkartzen dituen mugimendu politiko bat da. Bere kide eta jarraitzaileei Nazbolak deitzen zaie (errusieraz: \u043d\u0430\u0446\u0431\u043e\u043b\u044b, alemanez: Nationalbolschewisten), bai euren artean nahiz arerioek mespretxuz ere. Nagusiki, Errusia eta Alemanian eman den ideologia da.\nJatorriz eta nagusiki, ezker muturra eta nazionalismoa elkartzen zituen arren, 1989ko Sobietar Batasunaren desegitea jazo ondoren faxismoren elementuak elkartzen dituzten taldeak ere agertu dira.\nNazional boltxebismoaren buruzagi nabarmen batzuk honakoak dira: Alemanian, Ernst Niekisch (1889-1967), Heinrich Laufenberg (1872-1932) eta Karl Otto Paetel (1906-1975); Errusian, Nikolay Ustryalov (1890-1937).\nAzken urteetan, nazional boltxebismoaren teorizatzaile nagusiak Aleksandr Dugin (1962- ) eta Eduard Limonov (1943- ) dira, eta alderdi politiko nagusia Alderdi Nazional Boltxebikea (NBP), gaur egun Errusian legez-kanpo dagoena."}
{"id": "884668", "revid": "98220", "url": "https://eu.wikipedia.org/wiki?curid=884668", "title": "Nazbol", "text": ""}
{"id": "884673", "revid": "448", "url": "https://eu.wikipedia.org/wiki?curid=884673", "title": "16. Korrika", "text": ""}
{"id": "884675", "revid": "448", "url": "https://eu.wikipedia.org/wiki?curid=884675", "title": "Korrika 2", "text": ""}
{"id": "884676", "revid": "336", "url": "https://eu.wikipedia.org/wiki?curid=884676", "title": "Alderdi Nazional Boltxebikea", "text": "Alderdi Nazional Boltxebikea, NBP, errusieraz \u041d\u0430\u0446\u0438\u043e\u043d\u0430\u043b-\u0431\u043e\u043b\u044c\u0448\u0435\u0432\u0438\u0441\u0442\u0441\u043a\u0430\u044f \u043f\u0430\u0440\u0442\u0438\u044f edota Nazbolak, \u041d\u0430\u0446\u0431\u043e\u043b\u044b, 1993-2007 artean Errusian jardun zuen ezker muturreko alderdi politiko nazionalista bat da, bere ideologia nagusia nazional boltxebismoa eta errusiar nazionalismoa dira. 2010ean ordurarteko Eduard Limonov buruzagiak Beste Errusia alderdi politikoa sortu zuen. Gaur egun Beste Errusia koaliziaren kideetako bat da.\nBere egunkari nagusia Limonka da (errusieraz \"Granada\")."}
{"id": "884686", "revid": "56334", "url": "https://eu.wikipedia.org/wiki?curid=884686", "title": "CDR", "text": ""}
{"id": "884688", "revid": "336", "url": "https://eu.wikipedia.org/wiki?curid=884688", "title": "Ekinodermatuak", "text": ""}
{"id": "884692", "revid": "512", "url": "https://eu.wikipedia.org/wiki?curid=884692", "title": "Gedanken \u00fcber die Nachahmung der griechischen Werke in der Malerei und Bildhauerkunst", "text": "Gedanken \u00fcber die Nachahmung der griechischen Werke in der Malerei und Bildhauerkunst () 1754. urtean argitaratutako liburu bat da, Johann Joachin Winckelmann Alemaniako arte historialari eta arkeologoak idatzia.\nLiburu honetan bilduta daude, neoklasizismoaren oinarri izango diren ideia estetikoak, gerora areago garatuko dituenak \"Geschichte der Kunst des Alterthums\" (\u00abAntzinateko Arte Historia\u00bb, 1764) liburuan. Hala ere, XVII. mendeko Frantziako estetikaren inguruan Anne Claude de Caylusek jorratuko zituen ideia batzuk Winckelmannek liburu honetan aurreratu zituela esan daiteke.\nIdeia nagusia: edertasuna.\nWinckelmannek liburuaren hasieran \"gustu ona\" delakoaren inguruan hitz egiten du, honen sorrera eta esentzia Grezian kokatuz, inguruko gizarteetan sorturiko artearen hazia bertara iritsi eta Grezian loratu zela esaten baitu. Horregatik, imitaezintasuna eta artearen alorrean hoberenak izateko aukera bakarra Greziarren artea imitatzearekin lotzen zela adierazten du. Imitazio honetan, garaiko artistarik hoberentzat aipatzen ditu Rafael eta Michelangelo, besteak beste. Arte Grekoa imitatzearen zergatia edertasuna ulertzeko zuten ikuspuntuari lotuta dago.\nGreziarrentzako edertasuna (Wincklemannentzako ideala), naturaren imitazioaz haratago doan edertasunaren kontzeptua zen. Izan ere arte greziarra ez da naturan zuzenean ikusten den edertasuna zuzenean imitatzen saiatzen, izan ere edertasunaren ideia bera islatzea lortzen dute, naturatik at kokatzen dena, ideia metafisikoa. Lehen aipaturiko garaiko artista \"modernoek\" egin behar zuten imitazioak ez zuen soilik obren kopia arrunt bat izan behar.\nKopia eta imitazioa.\nWinckelmannek kopia eta imitazioaren kontzeptuak bereizten ditu, liburuan bertan. Alde batetik \"Kopia\" kontzeptua dugu, zeinak obra originalekiko egiten den alderaketa edo urreratze estetiko materialari egiten dion erreferentzia. Bestetik \"Imitazio\" kontzeptua, garaiko mundua ikusteko era eta begirada estetikoaren islatzat ulertzen zuen, kopiaz haratago.\nTestuan zehar greziarren edertasunaren kontzeptu ideala imitagarria dela defendatzeko ondorengo elementuetan oinarritzen da: gorputzaren kultua, drapeatua, ingurua edo ingerada, soiltasuna eta handitasuna eta unibertsaltasuna, azken hiru hauek \"Laokoonen\" ereduaren baitan garatzen ditu.\nElementuak.\nGorputzaren kultua.\nAntzinatean aurkitu daitekeen ezaugarri adierazgarrientariko bat da gorputzaren inguruan eginiko kultua. Winckelmannek hori argi azpimarratzen du bere lanean. Hori adierazteko aintzinateko artistek eta bere garaikoek zituzten ereduen arteko konparaketa egiten du, aintzinatekoen ereduak goraipatuz.\nGreziako artistek beraien lanetarako adibideak errealitatetik ateratzen zituztela aipatzen du, horretarako gimnasio zein Olinpiar jokoetako kirolarien gorputzei erreparatzen zietela esaten du. Eredu naturalak baliatuzko dituztenez, postura, silueta zein giharren posizioak nolakoak izan behar ziren ulertuko zuten eta kontzeptu horiek \"barneratzean\" egongo zen Winckelmanen garaiko artisten eta aintzinateko artisten artean egongo zen bereizketarik edo desberdintasunik handiena. Izan ere, lehen esan bezala, Winckelmanek ez du imitazioaren gakoa soilik eredu materialen kopiaketan jartzen, greziar artistek zuten mundua ulertu eta imitatzeko era idealizatuan baizik. Hori dela eta, Rafael eta Michelangelo bezalako artista \"modernoei\", ikuspegi hura bere osotasunean ez lortzea egozten die; ez baitute greziar garaiko natura eta eredu zuzenen erreferentziarik, postura artifizialetan kokatutako modeloenak baizik.\nIngurua edo ingerada.\nGorputzaren kultuak emaniko eredu perfektuez gain, naturaren espiritualizazioa egingo dute, hau da natura ulertzearen bitartez lortuko zuten perfekzioa aintzinateko artistek eta ez honen imitazio soilarekin (lehen aipatu modura). Honela, Plotinok esan zuenarekin lot dezakegu Winckelmannen ideia hau, non eskultura batek perfekzioa lortuko duen, eskultura horrek adierazi nahi duen ideia zerutiar idealizatutik ahalik eta gertuen kokatzen denean. Horrela naturaz gaindiko forma erabiliko dute gizakiak zein jainkoak irudikatzeko ere. Gorputz perfektu horiek lortzeko erregela bat zegoela dio, izan ere, natura ez da izango gorputz hain perfektuak sortzeko gai, ondorioz, irudikaturiko eskultura horiek errealitatearekiko gertu egon behar dute, baina, aldi berean, ahalik eta ederren eta perfektuen irudikatu. Erregela hori aplikatzeko modua arrazoimenean oinarritzen zela adierazten du, horren adibide Praxitelesen Knidoko afrodita jarriz.\nGorputza, haren imitazioa eta ideal perfektuen arteko lotura egokia egiteko Winckelmannek, Inguruak edo kanpo diseinuak izugarrizko garrantzia duela dio; nolabait ideia guztiak bateratuko dituelarik inguruak, hau da, idealaren eta naturalaren arteko batasuna bultzatuko du. Batasun hori Michelangelok soilik lortzen zuela aipatzen du, baina soilik irudikapen gihartsuetan.\nDrapeatua.\nDrapeatua, aintzinatean ohial bustien teknikaren bitartez gorputzak era sotil batean estaltzeko moduari deitzen zaio. Honen bitartez aintzinateko artistek gorputzak estaliak baina era berean esplizituki agerian adieraztea lortzen zuten. Ohial bustien teknika, estalki heze eta estuen erabilerari deitzen zaio, zeinak gorputzera ongi egokitzen ziren.\nGreziarrek drapeatuarekin lortzen zutena ordea artista garaikideek soineko edo jantzien superposizioaren bitartez lortzen zuten, jantzi horiek gainera oso pisutsuak izaten zirelarik. Hori medio ezin izaten zituzte tolesdurak sortu, baina gorputzaren berri berdin-berdin ematen zutela esaten du.\n\"Sinpletasun duina\" eta \"handitasun lasaia\".\nLehen esan bezala, kopia hutsetik aldendu eta benetako imitazioa lortzeko, ezinbestekoa da greziarren propioa zen mundua ikusi, ulertu eta interpretatzeko era imitatzea, hau da, eredu materialetik haratago joan beharra. Behar honek eraginda, neoklasikoaren muina izango den baieztapena agerrarazten du Wincklemanek: arte grekoaren \"sinpletasun duina\" eta \"handitasun lasaia\" imitatu behar dela. Bi elementu horiek aztertu aurretik ezinbestekoa da aipatzea autoreak artearen funtzio komunikatiboa azpimarratzen duela, hau da, arteak mezu bat transmititzen duela. Lotura handia dago hemen artearen mezua eta garaiko baloreen transmisioarekin.\nWinckelmannen arabera, antzinateko artearen imitazioan, edertasunaren imitazioa eta transmisioa dago, hau da, mezu garrantzitsuena edertasuna da. Hala ere, edertasunak, bere zentzu klasikoan, Platon eta Plotinoren arabera zehazki, ontasuna dakar barnean. Honela, hemen agertzen da antzinate klasikoak plazaratutako mezua: ederra dena transmititu behar da, ona delako. Beraz, ederra ona den ideia hori helarazteko modua bilatzen du Winckelmannek, horregatik baieztatzen du arte greziarrak \"sinpletasun duina\" eta \"handitasun lasaia\" duela, eta hori imitatu behar dela.\nAzken finean, mezua hobeto helarazi ahal izateko eskulturaren formak sinplea izan behar du, mezua argia izatekotan. Hortaz, ez du ezer ezkutatu behar. Baina, era berean, mezuaren definizio formala, hau da, gauzapen materiala, duintasunez erakutsi behar da. Garaian duintasunaren ideia honi estuki loturiko balore arautu batzuk jarraitu behar ziren, \"\u201cdecorus\u201d\" deiturikoak, eta gizartean arau horiek jarraitu behar zirenez, artean gauza berdina egin behar zen, artea eredugarria eta hezigarria baitzen.\nEra berean, ordea, transmititu nahi zen mezu edo ideia horrek handitsua izan behar zuen, unibertsala, baina modu lasai batean agertu behar zen irudikatuta, gehiegikeriak alde batera utziz, \"decorusa\" jarraituz. Hau da, \"handitasun lasaia\" izan behar zuen. Baieztapen hori azaltzeko Laokoonen eskultura, itxasoarekin alderatzen du. Itsasoak gainazalean ekaitza irudika dezake, olatuek eta ur uhin bortitzek eragindako geruza adieraziz; barnean ordea, hondoan, dena dago lasai eta bare. Laocoontek berdina adierazten du, gorputz tinkatu eta bihurrituek sufrimendua, ezinegona adierazten dute, handitasunez; aurpegien espresioek ordea ez dute ohiurik egiten, hasperen egiten dute, sufrimendua jasanez zoratu gabe, eskulturaren arima duin eta sinplea adieraziz."}
{"id": "884694", "revid": "336", "url": "https://eu.wikipedia.org/wiki?curid=884694", "title": "Santa Maria eliza (Zarautz)", "text": ""}
{"id": "884695", "revid": "90204", "url": "https://eu.wikipedia.org/wiki?curid=884695", "title": "Toulouse M\u00e9tropole", "text": "Toulouse M\u00e9tropole Frantziako metropoli bat da. Entitate honetan Toulouse hiriarekin batera (departamento Garona Garaia barrutia, Okzitania) inguruko hiriak eta herriak daude.\nHistoria.\n1992tik Toulouseko udalak inguruko udalerriekin zerbitzu publikoen alorretako elkar lanerako komenioak sinatu zituen. Horrela \"communaut\u00e9 d'agglom\u00e9ration tolosarra\" multzoa sortu zen. Hasiera batean 15 komuna ziren. 2000. urtean sei gehiago integratu ziren eta, azkenik, 2003an, beste lau.\nKonurbazio tolosarrak tamainu aldetik \"communaut\u00e9 urbaine\" izateko oinarrizko baldintzak bete zituen, 500.000 biztanle, baina iritzi politiko desberdinak zeuden eta horregatik atzeratu zen erabakia. Berez, \"Grand Toulouse\" entitateak lurraldeko populazioaren %61a bakarrik biltzen zuen. Besteak beste komunitateetan zeuden: Muretain (59.348 biztanle), Sicoval (biztanle) eta Save du Touch (29.284 biztanle).\n2008an, 25 udalerri lotu ziren eta Grand Toulouse aglomerazio-komunitatea bihurtu zen. 2011an 12 udalerri gehiago jaso zituen eta 2012ko ekainean, legediak eskatzen zituen baldintzak beteta, \"Toulouse M\u00e9tropole\" sortu zen baina metropoli estatua hartu gabe; Tolosako komunitateak nahiago izan du beraien baldintzak hobetzen jarraitzea urrats hori eman aurretik.\nUdalerriak.\n2014an 37 unitate zeuden:"}
{"id": "884696", "revid": "512", "url": "https://eu.wikipedia.org/wiki?curid=884696", "title": "Walter Lantz", "text": "Walter Benjamin Lantz (New Rochelle, New York, 1899ko apirilaren 27a - Burbank, Kalifornia, 1994ko martxoaren 22a) estatubatuar animatzaile, zuzendari, aktore eta ekoizlea izan zen. Woody Woodpecker, Andy Panda, Chilly Willy, Space Mouse, Homer Pigeon, Wally Walrus edota Charlie Chicken bezalako telesailak sortu zituen."}
{"id": "884698", "revid": "15795", "url": "https://eu.wikipedia.org/wiki?curid=884698", "title": "Arte grekoaren imitazioaren inguruko gogoetak pintura eta eskulturan.", "text": ""}
{"id": "884702", "revid": "448", "url": "https://eu.wikipedia.org/wiki?curid=884702", "title": "Madelein aldia", "text": ""}
{"id": "884704", "revid": "105290", "url": "https://eu.wikipedia.org/wiki?curid=884704", "title": "Sollasina cthulhu", "text": "Sollasina cthulhu Ophiocistioidea klaseko ekinodermatu bat izan zen, Herefordshireko \"lagerst\u00e4tte\"an aurkitu dena. Siluriar garaian bizi zen. Egindako ikerketaren ondorioz, Ophicistoidea talde parafiletikoa izan daitekeela ondorioztatu da, Holoturiaren zutoineko taxoi bat.\nIzena Howard Phillips Lovecraften Cthulhuren omenez eman zioten, duen antza dela eta. 45 tentakulu motako hodi ditu, hainbat egitura gogor eta bost hortz handi ahoaren inguruan. Guztira 3 zentimetroko zabalera zuen."}
{"id": "884705", "revid": "66013", "url": "https://eu.wikipedia.org/wiki?curid=884705", "title": "Fernando Elosu", "text": "Fernando Elosu (Bordele, 1875eko maiatzaren 28a-Baiona, 1941eko abuztuaren 19a) ospe handiko idazle eta mediku anarkista izan zen.\nFamilia.\nBere gurasoak Ernest Lafont kirurgilaria eta Baionako diputatu izanen zena eta Rosa Antonia Elosu (Etxalar, 1848) izan ziren.\nBere ama jostuna zen, bere ahizpa Maria Martina bezala, eta biak Baiona Ttipiko Bourgneuf karrikako 36an bizi ziren. Azken honen sortze agiriaren arabera, aita ezaguna ez zen seme bat izan zuen, Maurice izenekoa, 1919an Baionako kontseilari izanen zena \u201cListe R\u00e9publicaine d'Action Economique et d'Union Sociale\" zerrendarekin.\n1900eko irailaren 13an, Fernando Elosu F\u00e9licie Peyroutetekin ezkondu zen eta bi alaba izan zituzten Alduden mediku lanetan ari zelarik (han lauzpabost urtez aritu zen lanean, Jean Etxepare Bidegorri \u201cmirikua\u201d mediku eta idazleak 1905an ordezkatu zuen arte).\n1901an Suzanne Rose Elosu sortu zen, hau ere mediku izanen zena eta Baionako lehen hautetsi emaztea, 1945an alderdi komunistarekin, emazteak ere hautetsi izateko eskubidea lortu zuten urtean (berriz ere hautetsi izan zen 1947 eta 1953an). Gainera Jean-Jacques Rousseauri buruzko tesia idatzi zuen (\"La Maladie de Jean-Jacques Rousseau\", 1929), bere sintoma psikiatrikoak gernu-ugaltze sistemarekin erlazionatuz. Lauga eta ospitalearen arteko biribilgune bati bere izena eman zion Baionako udalak aho batez 2011an.\nBigarren alaba, Fernande Paule Elosu, 1904an sortu zen eta Paris aldean botikari lanetan ibili zen. 1992an \u201cMon p\u00e8re\u201d izeneko bere aitari buruzko biografia labur bat idatzi zuen.\nBizitza.\nRousseau eta Tolstoiren jarraitzaile handia izan zen, azken hau bere jatorrizko hizkuntzan irakurri ahal izateko errusiera ikasi zuen.\nBere emaztearekin batera, \"Libre Pens\u00e9e\" eta \"Universit\u00e9 Populaire\"ko sortzaile eta militantea izan zen eta \"Ligue de Droits de l'Homme\"ko Baionako lehendakaria 1910ean.\nBi liburu idatzi zituen, lehena, jaiotza edo sortze kontrola aldarrikatzen zuen \"l'amour inf\u00e9cond\" (amodio agorra) eta zeinarengatik hamar egun preso izan zen Baionako Villa Chagrinen neo-malthusianismoz akusatuta. Elosuren bizitza ikertu duen Xipri Arbelbidek dioenez, \u201cerraten zuen emazteak ez zirela haur egiteko mekanikak eta gizonek behar zutela kasu egin zer egiten zuten\u201d. Bigarren liburuak, le poison maudit izenekoa (pozoi madarikatua), alkoholismoaren gaia jorratzen du.\nHauteskundeetara hautagai gisa joateari behin baino gehiagotan uko egin bazion ere, hainbatetan hautagaitza sozialistei bere sostengua agertu zien.\n1914ko uztailaren 30ean, Lehen Mundu Gerraren mobilizazio orokorrerako deia baino ordu batzuk lehenago, beste hiru kidekin batera (Cazade, Dupont eta Brion) Baionako Askatasunaren enparantzan \u201cPakearen alde, Gerraren aurka. Herriari deia\u201d (\"Pour la Paix! Contre la guerre! Appel au peuple\") izenburupeko idatzia banatzen ari zelarik arazoak izan zituen Baionako karriketara gerraren alde manifestatzera ateratako eta bera eta bere lagunak inguratu zituzten talde batekin; gauzak horrela, etxera joan behar izan zuen eta hara bertaratu ziren ondoren 400 lagun inguru bere kontrako oihuak botatzera.\nGerra Baionako ospitalean bigarren mailako erizain lanetan igaro zuen. Gerra amaituta, akiturik, landara erretiratu zen, harik eta 1924 urtean berriz Baionara mediku gisa lan egitera itzuli aitzin.\nEtxean berriro eta osasun arazoak zirela medio, ekintza politiko aktibotik erretiratu zen eta bere aktibitatea hainbat aldizkari eta entziklopedia anarkistetan artikuluak idaztera mugatu zen. Baina hori bai, bere \u201cerrusiarzaletasunaren\u201d ondorioz edo, SESBen lagunen elkarteko lehendakaria izateko eskaintza onartu zuen.\nBigarren Mundu Gerra hasi zenean, 1940ko otsailaren 8an sei hilabetetako kartzela zigorra ezarri zioten eta kondena betetzera Gurseko kontzentrazio esparrura bidali zuten beste 800 euskaldunekin batera deklaratuta.\nBere biloba Jacqueline Braunen hitzetan, Elosuaren \"krimena\" gizakiaren eskubideen eta bakearen aldeko borrokan aritzea izan zen, Intsumitua izatea; garai desegoki batean, non Vichyko gobernu txotxongiloaren P\u00e9tain presidenteak 1940ko porrotaren aurrean bere burua zuritzea bilatzen zuen.\nGursen pneumonia bat hartu zuen, espetxe horretatik abuztuaren 7an atera zen eta ahulduta eta gaixorik, 1941ko abuztuaren 19an, hil zen."}
{"id": "884706", "revid": "512", "url": "https://eu.wikipedia.org/wiki?curid=884706", "title": "Anta", "text": "Anta izan daiteke:"}
{"id": "884707", "revid": "512", "url": "https://eu.wikipedia.org/wiki?curid=884707", "title": "Antefixa", "text": "Antefixa (latinez: \"antefixa\" \"aurrean jarria\") apaingarri arkitektoniko mota bat da, teila-ilaren oinarrian jartzen dena. Eraikin handietan harrizkoak izan ohi dira eta eraikin txikietan zeramikazkoak. Erromatar garaian erabili ziren gehien bat hainbat eraikin eta etxeetako teilatuetan."}
{"id": "884708", "revid": "1545", "url": "https://eu.wikipedia.org/wiki?curid=884708", "title": "Arte grekoaren imitazioaren inguruko gogoetak pintura eta eskulturan", "text": ""}
{"id": "884710", "revid": "336", "url": "https://eu.wikipedia.org/wiki?curid=884710", "title": "Zimazio", "text": "Zimazioa (latinez \"cimacium\" eta grezieraz \u03ba\u03cd\u03bc\u03b1) S forma duen moldura bat da eta bere funtzioa estetikoa eta egiturazkoa izan daiteke. Bere ebaketa bi arku zirkunferentzialen lotura tangentziala da (ikus irudia).\nArkitekturan, garai klasikoetatik XIX. mendera arte erabilia izan da baina material berriak ( altzairua eta hormigoia ) agertu ahala zaharberritze lanetan edota ebanaritzan besterik ez da erabiltzen.\nZimazioa arkitektura erromanikoan erabilitako ordenaren elementurik bereiziena izan zen, izan ere, kapitelak ez zeuden ordena klasikoan oinarrituta. Ordena klasikoan erabilitako abako meheen ordez, zizelkatu zimazio lodi bat jartzen zen, abako gisa batzuetan eta zimazio gisa era berean; horrela bada, arkuek sortutako tentsioak kapitalean deskargatzeko erabiltzen zen."}
{"id": "884711", "revid": "336", "url": "https://eu.wikipedia.org/wiki?curid=884711", "title": "Homo luzonensis", "text": "Homo luzonensis edo Callaoko gizakia Filipinetako Luzon probintziako Callao kobazuloan aurkitutako gizaki baten izena da. 2007an aurkitu zuen Armand Salvador Mijaresek. Lehen aurkikuntza 61 milimetroko metatartso bat zen. Uranio-serie bidezko ablazio bidez orian dela 67.000 urtekoa zela aurkitu zuten.\n2019an argitaratutako artikulu batean adierazi zuten beste hamabi elementu aurkitu zituztela, eta guztiak \"Homo luzonensis\" izeneko espezie berrikoak zirela. Espezie hau \"Homo sapiens\" eta \"Homo floresiensis\"en ezberdina zela argitaratu zuten.\nEzaugarriak.\nEspezie txikia zela uste da, gehienez ere 1,2 metroko altuerakoa, \"H. floresiensis\" baino txikiagoak."}
{"id": "884712", "revid": "1545", "url": "https://eu.wikipedia.org/wiki?curid=884712", "title": "Agustin Armendaritz Murillo", "text": ""}
{"id": "884713", "revid": "1545", "url": "https://eu.wikipedia.org/wiki?curid=884713", "title": "Fermin Arteta Sesma", "text": ""}
{"id": "884714", "revid": "1545", "url": "https://eu.wikipedia.org/wiki?curid=884714", "title": "Jose Maria Ezpeleta", "text": "Jose Maria Ezpeleta, Ezpeleta de Veireko kondea, izan daiteke:"}
{"id": "884715", "revid": "336", "url": "https://eu.wikipedia.org/wiki?curid=884715", "title": "Callaoko gizakia", "text": ""}
{"id": "884716", "revid": "10891", "url": "https://eu.wikipedia.org/wiki?curid=884716", "title": "Jose Maria Ezpeleta Samaniego", "text": "Jose Maria Ortu\u00f1o de Ezpeleta Samaniego, (Iru\u00f1ea, -Biarritz, ), IV. Castro-Terre\u00f1oko dukea, IV. Ezpeleta de Veireko kondea, V. Etxauzko kondea, VIII. Montehermosoko kondea eta Adern\u00f2ko konde ezkontidea, nafar aristokrata izan zen.\nElisabet II.a Espainiakoaren errege-maiordomoa, jaioterriko Ezpeleta jauregian bizi zen. 1869an Mar\u00eda \u00c1lvarez de Toledo Caro (1847-1929) ezkondu eta bi alaba izan zituen:"}
{"id": "884717", "revid": "56334", "url": "https://eu.wikipedia.org/wiki?curid=884717", "title": "Suzanne Rose Elosu", "text": "Suzanne Elosu (Aldude, 1901-Baiona, 1980) euskal politikari eta medikua izan zen. Fernando Elosu mediku anarkistaren alaba.\nAlderdi komunistako ordezkari bezala Baionako udal kontseilaria izan zen 1945tik 1959ra. Baionako lehen hautetsi emaztea izan zen 1945an, emazteak ere hautetsi izateko eskubidea lortu zuten urtean.\nMediku bezala oinazerik gabeko erditzearen defentsan aitzindaria izan zen.\n1929ean Rousseauri buruzko tesia idatzi zuen, \"La maladie de Jean-Jacques Rousseau\", oihartzun handia lortuz. Lan honetan idazle frantziarraren sintoma psikiatrikoak, bere ustezko eromenaren jatorria, gernu-ugaltze sistemaren malformazio batekin lotzen zuen.\nBaionako Herriko Etxeak, 2011 urtean, aho batez onartu zuen Lauga eta ospitalearen arteko biribilgune bati bere izena jartzea."}
{"id": "884718", "revid": "1545", "url": "https://eu.wikipedia.org/wiki?curid=884718", "title": "Event Horizon Telescope", "text": "Event Horizon Telescope (EHT laburduraz ezaguna; ) munduan zehar sakabanatutako irrati-teleskopioz osatutako teleskopio-sare erraldoia da. Sareko teleskopioak elkarlanean jartzeari esker 20 mikroarku-segundoko bereizmen angeluarra lortu zen, historian lehenengo aldiz zulo beltz supermasibo bateko gertaeren mugaren behatzeko beharrezkoa izan zen bereizmena hain zuzen.\n2019ko apirilaren 10ean zientzialariek zulo beltz baten lehenengo argazkia aurkeztu zuten, Messier 87 galaxia barruko zulo beltz supermasiboarena. Argazki gogoangarri hura egiteko munduko zortzi teleskopio hauek beharrezkoak izan ziren: ALMA, APEX, IRAMen 30 metroko teleskopioa, James Clerk Maxwell teleskopioa, Alfonso Serrano Teleskopio Milimetriko Handia, Submillimeter Array, Arizonako Irrati Behatokiko Teleskopio Submilimetrikoa eta Chicagoko Unibertsitateko Hego Poloko Teleskopioa."}
{"id": "884720", "revid": "10891", "url": "https://eu.wikipedia.org/wiki?curid=884720", "title": "Jose Maria Ezpeleta Enrile", "text": "Jose Maria Ortu\u00f1o de Ezpeleta Enrile, (Habana, -Bagn\u00e8res de Luchon, ), II. Ezpeleta de Veireko kondea, nafar aristokrata eta militarra izan zen.\nJose Ezpeletaren semea, Iru\u00f1eko Ezpeleta jauregian bizi zen. Iberiar Penintsulako Gerran borrokatu zuen. 1814an landa-mariskal eta 1833an teniente jeneral izendatu zuten. Lehen Karlistaldian liberalen alde aritu zen."}
{"id": "884721", "revid": "46380", "url": "https://eu.wikipedia.org/wiki?curid=884721", "title": "Jose Maria Ezpeleta Agirre-Zuazo", "text": "Jose Maria Ortu\u00f1o de Ezpeleta Agirre-Zuazo, (Iru\u00f1ea, -\"ib.\", ), III. Castroterre\u00f1oko dukea, III. Ezpeleta de Veireko kondea eta Trivianako kondea, nafar aristokrata eta politikaria izan zen.\nJose Maria Ezpeleta Enrileren iloba, Iru\u00f1eko Ezpeleta jauregian bizi zen. 1850ean diputatu hautatu zuten eta berriro 1851n, 1853an eta 1857an. Iru\u00f1eko alkatea ere izan zen. 1866an Asturiasko printzearen maiordomo izendatu zuten."}
{"id": "884722", "revid": "448", "url": "https://eu.wikipedia.org/wiki?curid=884722", "title": "Solutrear", "text": ""}
{"id": "884723", "revid": "448", "url": "https://eu.wikipedia.org/wiki?curid=884723", "title": "Solutre", "text": ""}
{"id": "884724", "revid": "448", "url": "https://eu.wikipedia.org/wiki?curid=884724", "title": "Olduwaiar", "text": ""}
{"id": "884725", "revid": "448", "url": "https://eu.wikipedia.org/wiki?curid=884725", "title": "Olduwai aldia", "text": ""}
{"id": "884727", "revid": "448", "url": "https://eu.wikipedia.org/wiki?curid=884727", "title": "Nafarroa Garaiko kultura ondasunak", "text": ""}
{"id": "884728", "revid": "1545", "url": "https://eu.wikipedia.org/wiki?curid=884728", "title": "Jose Manuel Ezpeleta", "text": ""}
{"id": "884729", "revid": "512", "url": "https://eu.wikipedia.org/wiki?curid=884729", "title": "Karmele Izagirre", "text": "Karmele Izagirre Etxebarria (Donostia, Gipuzkoa, ?) prentsa arrosako gipuzkoar kazetaria da.\nDonostiarra da jaiotzez, baina gurasoak ataundarrak ditu. 2000. urtetik Madrilen bizi da.\n2014an Matilde Monterrealek eta biek Bel\u00e9n Estebani buruzko liburu bat argitaratu zuten. Delako liburua Javier Alba eta Martina Ataun goitizenez sinatu zuten, hurrenez hurren."}
{"id": "884730", "revid": "6819263", "url": "https://eu.wikipedia.org/wiki?curid=884730", "title": "Martina Ataun", "text": ""}
{"id": "884731", "revid": "1545", "url": "https://eu.wikipedia.org/wiki?curid=884731", "title": "Aladdin (2019ko filma)", "text": "Aladdin 2019ko Guy Ritchie ingeles zinema zuzendariaren fantasiazko musikal film bat da. 1992ko izen bereko marrazki bizidunetako filmaren berregokitzapena da; hau aldi berean \"Mila gau eta bat gehiago\" izenburuko arabiar ipuin saileko \"Aladino eta kriseilu miragarria\" kontakizunean oinarritu zen. Mena Massoud, Will Smith, Naomi Scott, Marwan Kenzari, Navid Negahban, Nasim Pedrad, eta Billy Magnussen aktoreek antzeztu zuten.\nArgumentua.\nErdi Aroa, Ekialde Hurbila, Agrabah sultanerria. Aladdin ia erabateko txirotasun egoeran bizi arren sultanaren alaba den Jasmine printzesarekin ezkontzea amesten duen mutil gazte bat da. Baina patuak bere bizitza aldatuko du: Sultanaren Bisir Handia den Jafar zitalak Aladdin morroitzat hartu eta Leize Magikotik kriseilu miragarria ekar diezaion bidalaraziko du. Gazteak kriseilu aurkituko du, kondairaren arabera bertatik askatzen duenari hiru desio oparituko dizkion Jenioa bizi omen da. Bestelakoan, Aladdinek bisirraren ezinikusia bereganatuko du, baina aldi berean, askatu berri duen Jenioaren lagun bilakatu, eta hark lagundurik printze aberats eta galai gisa aurkeztuko da. Halere, printzesa bere aberastasunekin erakartzea ez du lortuko, bai ordea bere benetako nortasun eta izaeraz maitemintzea. Abu tximinoa, Jenioa eta alfonbra hegalariaren laguntzaz Aladdinek sultanerria Jafarren azpijokotik salbatzen saiatuko da, bai eta bere ametsak egi bilakatzen ere."}
{"id": "884732", "revid": "512", "url": "https://eu.wikipedia.org/wiki?curid=884732", "title": "Thomas Blanchard", "text": "Thomas Blanchard (1788ko ekainaren 24a - 1864ko apirilaren 16a) asmatzaile estatubatuar emankorra izan zen eta hogeita bost asmakuntza baino gehiago patentatu zituen.\nBizitza.\nSuttonen (Massachusettsen) jaio zen. 1806an egindako eta patentatutako lehen makina, metalezko tatxetak fabrikatzeko makina izan zen, minutu bakoitzeko bostehun tatxet egin ahal izateko, eskuz egindakoak baino askoz hobeto. Makina honetarako eskubideak 5.000 dolarretan saldu ostean, Blanchard-ek suzko armak mekanizatzeko arreta jarri zuen eta prozesua dinamizatzeko makina bat asmatu zuen. Makina horrek zehazki kopiatzeko tornu bat zen armen kanoiak mekanizatzeko. Springfield arsenalak kontratatu zuen eraikuntzan zegoenean, eta 1820an makina amaitu zuen.\nGero, garraiogintzan jarri zuen arreta eta treneak asmatu aurretik \"lurrun-motorra\" asmatu zuen, Connecticut ibaia igotzeko gai zen lurrunontzia sortu eta 1831. urtean patentatu zuen. 1851ean, zur lodiak eta sendoak okertu zitezkeen makina bat diseinatu eta eraiki zuen. Lorpen garrantzitsuez gain, Blanchard-ek hainbat makina diseinatu zituen paperak mozteko eta tolesteko gutun-azalak sortzeko."}
{"id": "884734", "revid": "98220", "url": "https://eu.wikipedia.org/wiki?curid=884734", "title": "It \u2013 Chapter Two", "text": "It \u2013 Chapter Two (euskaraz \"Hura: Bigarren Atala\"), 2019ko Andy Muschietti argentinar zinema zuzendariak zuzendutako beldurrezko film bat da. Stephen King idazlearen \"1986ko izenburu berdineko eleberrian\" oinarritua dago. Bill Skarsg\u00e5rd, James McAvoy, Jessica Chastain, Bill Hader, Jay Ryan, Isaiah Mustafa, James Ransone, Andy Bean, Jaeden Lieberher, Sophia Lillis, Finn Wolfhard, Jeremy Ray Taylor, Chosen Jacobs, Jack Dylan Grazer eta Wyatt Oleff aktoreek antzeztu zuten.\n\"It\" (2017) filmaren jarraipena da.\nArgumentua.\nAEB, Maine, Derry udalerria. 1989ko udako gertakariak jazo eta hogeita zazpi urtera, It (Bill Skarsg\u00e5rd) izaki beldurgarria itzuli egin da. Galtzaileen Klubeko kideek ere berau agertzen baldin bazen Derryra itzuli eta berau behingoz akatzeko egin zuten zina bete eta jada helduak direla beren jaioterrira itzuli dira. Beren zoritxarrerako, It inoiz baino indartsu eta ankerrago dator."}
{"id": "884737", "revid": "336", "url": "https://eu.wikipedia.org/wiki?curid=884737", "title": "Afrika Iparraldea", "text": ""}
{"id": "884741", "revid": "448", "url": "https://eu.wikipedia.org/wiki?curid=884741", "title": "Iru\u00f1eko kultura ondasunen zerrenda", "text": ""}
{"id": "884742", "revid": "1659", "url": "https://eu.wikipedia.org/wiki?curid=884742", "title": "Brainstorm (1983ko filma)", "text": "Brainstorm, 1984ko Douglas Trumbull estatubatuar zinema zuzendariak zuzendutako zientzia-fikziozko film bat da. Christopher Walken, Natalie Wood, Louise Fletcher eta Cliff Robertson aktoreek antzeztu zuten.\nNatalie Woodek antzeztutako azken filma izan zen.\nArgumentua.\nBrace (Christopher Walken) eta Reynolds (Louise Fletcher) doktoreak proiektu bat amaitzear daude: garun uhin sentsore sofistikatu batzuen bidez gizaki bakoitzaren sentsazio fisiko eta sentipenak irakurri eta graba ditzakeen makina. Eta hori gutxi balitz, hamar zentimetroko zintetan grabatutako sentipen metaketa hori beste pertsona ezberdin batengan txertatzeko helburua ere badute, hark ere bizi ditzan."}
{"id": "884745", "revid": "512", "url": "https://eu.wikipedia.org/wiki?curid=884745", "title": "Videodrome", "text": "Videodrome, 1983ko David Cronenberg kanadar zinema zuzendariak zuzendutako beldurrezko eta zientzia-fikziozko film bat da. James Woods, Sonja Smits, Deborah Harry, Peter Dvorsky, Les Carlson, Jack Creley eta Lynne Gorman aktoreek antzeztu zuten.\nArgumentua.\nKanada, Toronto. Max Renn (James Woods) kable bidezko telebista operatzaile aspertu bat da, eta behinola Videodrome deritzon \"benetako\" telebista bat aurkituko du."}
{"id": "884746", "revid": "512", "url": "https://eu.wikipedia.org/wiki?curid=884746", "title": "The Last Starfighter", "text": "The Last Starfighter, 1984ko Nick Castle estatubatuar zinema zuzendariaren zientzia-fikziozko film bat da. Lance Guest, Dan O'Herlihy, Catherine Mary Stewart eta Robert Preston aktoreek antzeztu zuten.\nArgumentua.\nAlex (Lance Guest) bere errutina aspergarria Starfighter deritzon bideo-jokoan jokatuz igarotzen duen nerabea da. Gaztearen jokoarekiko trebezia eta gri\u00f1ak Centauri (Robert Preston) atzerritar jatorraren arreta piztuko du, berez estralurtarra dena. Alex konorterik gabe gelditu eta urruneko galaxiara eramana izango da, bertan bere bideo-joko gogokoena benetakoa dela jabetuko da. Orain dirudien bezain ona ote den frogatu beharko du..."}
{"id": "884748", "revid": "512", "url": "https://eu.wikipedia.org/wiki?curid=884748", "title": "Nightmares (1983ko filma)", "text": "Nightmares (euskaraz \"Amesgaiztoak\"), 1983ko Joseph Sargent estatubatuar zinema zuzendariaren beldurrezko antologia film bat da. Hiri kondairei buruzko lau kontakizun eta atalez osatua dago. Emilio Estevez, Lance Henriksen, Cristina Raines, Veronica Cartwright eta Richard Masur aktoreek antzeztu zuten.\nAktoreak.\nIzua Topangan\nGuduaren Gotzaina\nBedeinkapena\nArratoiaren Gaua"}
{"id": "884749", "revid": "1491", "url": "https://eu.wikipedia.org/wiki?curid=884749", "title": "Katie Bouman", "text": "Katherine Louise Bouman informatikako irakasle bat da Kaliforniako Teknologia Institutuan. Event Horizon Telescope erabiliz lehenengo aldiz zulo beltz baten irudia eratzea posible egin duen algoritmoa sortzeko prozesuaren buru izan da.\nBizitza.\nBouman Indianan jaio zen. Indianako West Lafayetten ikasle zela izan zuen lehen aldiz Event Horizon Telescope-aren berri. Ingeniaritza elektrikoa ikasi zuen Michigango Unibertsitatean eta \"cum laude\" aipamena lortuta graduatu zen.\nIngeniaritza elektrikoko master bat egin zuen Massachusettseko Teknologia Institutuan eta bertan burutu zuen bere doktoretza. Bouman MITeko Haystack Behatokiko kidea zen eta Zientzia Fundazio Nazionalaren beka bat jaso zuen. Masterreko bere tesiak, \"Estimating Material Properties of Fabric through the observation of Motion, Ernst Guillemin Award\" masterreko tesi onenari emandako saria irabazi zuen. Doktoretza ondorengo bekadun moduan Harvard Unibertsitatean sartu zen, Event Horizon Telescope Imaging taldean. 2017an Boumanek \"How to Take a Picture of a Black Hole\" izeneko TED hitzaldi bat eman zuen."}
{"id": "884751", "revid": "83745", "url": "https://eu.wikipedia.org/wiki?curid=884751", "title": "Cimavilla", "text": "Cimavilla () Espainiako Asturias autonomia erkidegoko Gij\u00f3n hirian dagoen auzo bat da, Santa Catalina edo La Atalaya muinoan. Hiriko gunerik antzinakoena da, bertan Antzinako Erroma garaiko aztarnak topatu izan dira, bereziki termak.\nMende askotan zehar arrantzaleen bizilekua izan da, hori gaur egun oraindik ere bertako etxebizitzetako arkitekturan nabarmentzen da.\nMuinoaren gainaldean Eduardo Txillida euskalherritar artistaren \"Zerumugaren Goraipamena\" eskultura dago."}
{"id": "884753", "revid": "512", "url": "https://eu.wikipedia.org/wiki?curid=884753", "title": "Zerumugaren Goraipamena", "text": "Zerumugaren Goraipamena, Eduardo Txillida euskalherritar artistaren hormigoizko eskultura bat da. Asturiasko Gij\u00f3n hiriko Cimadevilla auzoan dago, itsasoari begira.\n1990ean ezarri zen eta 10 metroko garaiera du. Gaur egun Gij\u00f3ngo ikur ezagunenetako bat da."}
{"id": "884759", "revid": "58701", "url": "https://eu.wikipedia.org/wiki?curid=884759", "title": "Manspreading", "text": "Manspreading ingelesetik, bere horretan, hartutako neologismo bat da, \"man\" ('gizona') eta \"spread\" ('zabaldu') hitzen bilduratik sortua. Honela deskribatu daiteke: \"zerbait gizonek bere inguruko espazioa okupatzeko izaten duten joera, horrek alboko emakumeren bati deserosotasuna sortzen badio ere\". Leku publikoetan gizon batzuek dagokien espazioa baino espazio zabalagoa hartzeko joerei buruz hitz egiteko erabili izan da hitza."}
{"id": "884768", "revid": "512", "url": "https://eu.wikipedia.org/wiki?curid=884768", "title": "Jean Alexandre LeMat", "text": "Jean Alexandre Fran\u00e7ois LeMat (1821eko apirilaren 15a - 1895eko uztailaren 28a) medikua izan zen, ezaguna bere izena duen errebolberra asmatu zuelako.\nLeMat Frantzian jaio zen 1821ean eta apaiza izateko ikasi zuen, gero iritziz aldatuz medikua bihurtzeko asmoz. LeMatek Estatu Batuetara emigratu zuen 1843an eta 1849an Justine Sophie LePretre-kin ezkondu zen, Pierre Gustave Toutant Beauregard armada estatubatuarreko maiorraren lehengusuarekin. Beauregard-ek Charlestongo portuan Fort Sumter-en bonbardaketa aginduko zuen 1861ean . LeMat asmatzaile nekaezina izan zen, baita mediku aktiboa ere, eta Beauregardek bere ideia batzuk finantzatu zituen.\n1856ko urriaren 21ean LeMat-ek \"meraila-errebolberraren\" diseinuaren patentea erregistratu zuen. Diseinu beraren patente britainiarra 1859an eman zioten eta geroago eskopeta diseinatu zuen errebolberreko sistema berarekin.\nGerra zibilaren ostean Frantziara itzuli zen eta Frantzia-Prusia gerran estatubatuar boluntarioen legioko buru izan zen. Iturri askok 1883an hil zela adierazi zuten arren, iturri sinesgarrienek aipatu zuten Parisen duen hilobiak 1895ean hil zela adierazten duela."}
{"id": "884770", "revid": "512", "url": "https://eu.wikipedia.org/wiki?curid=884770", "title": "Kontsumo tipologia", "text": "Kontsumoa prozesu ekonomikoa da eta beharrizanak asetzean datza. Hala eta guztiz, mota ezberdinak daude betiere kontsumoa eta gizakiari buruz hitz egiten dugunean\u02d0\nKontsumismoa.\nEz da premiak asetzeko bakarrik kontsumitzen, desirek ere kontsumoa sor dezaketelako. Kontsumismoa ondasunak eta zerbitzuak eskuratu, kontsumitu eta pilatzea da, baina sarritan ondasun eta zerbitzu horiek ez dira beharrezkoak.\nGizarte batzuetan gizabanakoak prest daude ordu gehiago lan egin eta aisialdi orduak gutxitzeko, soldata handiagoak irabaztearen truke. Horri esker, aisialdi laburragoan produktu, ondasun eta zerbitzu gehiago eros ditzakete eta estatus sozialeko desio eta nahi materialak asetzen dituzte. Kontsumo gizarte deritzo era horretako gizabanako taldeari.\nKontsumo konpultsiboa.\nErosteko menpekotasuna bulkadak kontrolatzearen nahasmendu psikologikoa da, kasu honetan, alferrikako objektuak erosteko behar eutsiezina. Hainbat sentimendu eta ondorio kaltegarri sortzen ditu, besteak beste, antsietatea, suminkortasuna, ondoeza eta zorpetzea. Nahiz eta erosi eta berehala arindu, ondoren menpeko pertsonak errudun sentitzen dira. Estatu Batuetan, esaterako, jotzen da populazioaren %5,8 k duela erosteko menpekotasuna eta horietatik %80 emakumeak dira. Kontsumerismoa kontsumo arduratsu, etiko eta solidarioa da eta irizpide arduratsuen arabera kontsumitzean datza. Horretarako, kontuan izan behar dira erositako produktuen historia eta ingurunean eta gizartean dituen ondorioak.\nKontsumo jasangarria.\nKontsumo kontzeptuak hainbat interpretazio eta adiera ditu, baina badira guztietan oinarri berberak. Oinarri horiek kontsumo jasangarria osatzen dute.\nBeraz, Kontsumo jasangarriak ez ditu ingurumena eta gizartea kaltetzen, eta giza eskubideak, haurren eskubideak eta kultura indigenak errespetatzen ditu."}
{"id": "884776", "revid": "512", "url": "https://eu.wikipedia.org/wiki?curid=884776", "title": "Maud Adams", "text": "Maud Solveig Christina Adams jaiotzez Wikstr\u00f6m (Lule\u00e5, Suedia, 1945eko otsailaren 12a) suediar aktore eta modeloa da. James Bondeko hiru filmetan antzeztu zuen (\"The Man with the Golden Gun\", \"Octopussy\" eta \"A View to a Kill\")."}
{"id": "884779", "revid": "512", "url": "https://eu.wikipedia.org/wiki?curid=884779", "title": "Sirius Passet", "text": "Sirius Passet Groenlandia iparraldean aurkitzen den Kanbriar garaiko aztarnategia da. Ipar-ekialdeko Groenlandiako natura parkean zaintzen duen \"Sirius patruilak\" ematen dio izena.\nGeologia.\nGroenlandian iparralderen dagoen J.P. Koch fiordoaren ekialdeko ertzean kokaturiko sei eremutan aurkitu dira foslak. Kanadako Burgess Shale aztarnategi ezaguna baino 10-15 milioi urte zaharragoa da, Txinako Maotianshan Shales-en garaikidea. Duela 518 eta 508 milioi urte artean eratu zen. Analisi geokimikoek erakutsi dutenez aurkituriko izakiak gutxieneko oxigenoaren mugan bizi ziren eta oxigeno gabezia horri esker kontserbatu izan dira fosilak halako egoera onean.\nHistoria.\nA. Higgins-ek aurkitu zuen 1984 urtean egindako espedizio geologiko batean. 1987an Simon Conway Morrisek ikerketaren emaitzak argitaratu zituen eta ordutik aurrera Conway Morris berak eta J. S. Peelek hainbat espedizio gidatu zituzten bertara.\nFauna.\nArtropodoak dira nagusi Sirius Passet aztarnategiko fosilen artean, hala ere trilobiteen bi espezie baino ez dira aurkitu. Honako genero hauek aurkitu dira:"}
{"id": "884780", "revid": "512", "url": "https://eu.wikipedia.org/wiki?curid=884780", "title": "La Uni\u00f3n Vasco-Navarra", "text": "La Uni\u00f3n Vasco-Navarra (euskaraz, Euskal-Nafar Batza) 1880ko ekainaren 5ean Bilbon sorturiko gaztelaniazko egunkari foruzale bat izan zen, \"Correo Vascongado\" egunkaria ordezkatu zuena. Bilboko Euskal-Erria elkartearen agerkaria izan zen. Bere lehen zuzendaria Eladio Lezama kazetaria izan zen. Garai hartan euskal herrialdeek foruak galduak zituztenez, egunkaria sortu zen unetik bertatik zigorrak jasotzen hasi zen. Egunkariaren azken helburua euskaldun eta euskal alderdi guztiak batzea zen, hala, galdutako foruak berreskuratzeko. Horretarako, Bilbo, Donostia, Gasteiz eta Iru\u00f1ea gaitzat zituzten zutabe bereziak idazten zituen, bertako berriak kontatuz.\nGatazka ugari izan zituen karlistekin eta zenbait erakunde kristaurekin, adibidez, Gasteizko \"Euskal-Nafar Astekari Kristauarekin\" (gaztelaniaz \"Semanario Cat\u00f3lico Vasco-Navarro\"). Foruak berreskuratzeko arrazoi ugari plazaratu zituen, baina horietatik esanguratsuenak ondorengoak izan ziren:\nEgunkariak ez zuen jarrera independentistarik, baina zenbait arlori begiratuz gero, ideologia abertzalea zuela egiaztatu dezakegu. Gainera, funtsezkotzat zuen gaztediak foruen izana eta hauen inguruko xehetasunak ikastea, hala, belaunaldiz belaunaldi transmititu zitezen, berreskuratu arte. Gaztelako banderak euskal lurretan egotea ere sarritan kritikatu eta gaitzetsi zuen."}
{"id": "884786", "revid": "512", "url": "https://eu.wikipedia.org/wiki?curid=884786", "title": "Uskal-Herriko Gaseta", "text": "Uskal-Herriko Gaseta edo Uscal-Herrico Gaseta euskaraz argitaratu zen lehen aldizkaria izan zen, 1848ko ekainean sortua Agosti Xahoren zuzendaritzapean. Euskal idazleak Ipar Euskal Herrian zehar zabaldu zuen aldizkaria, bertako euskaldunengana iritsi zedin. Ziur asko aldizkariak ez zuen asko iraun, egun haren bi ale baino ez baitira ezagutzen. \"Ariel\" aldizkariaren euskal bertsio bezala sortu zela ere jakina da\u02d0 horregatik izan zituen hainbeste etsai. Xahoren proiektuak eztabaida sutsuak sortu zituen eta kritika gogorrak pairatu behar izan zituen ezkertiar zein eskuindarrengandik, bereziki, aldizkari iraultzailea izateaz gain, euskaraz idazteagatik. Fermin Arkotxa ikerlariaren hitzetan:\nFrantziarren gaitzespen eta irain bortitzak jasan behar izan zituen egunkariak, euskaraz idazte hutsagatik, baina, hala ere, azken alean honako galdera interesgarri hau planteatu zuen euskal gizartearen etorkizunari buruz:\nXahok lehen euskarazko aldizkaria argitaratu zuenean atera zen argitara garaiko euskararen egoera. Euskalki ugari mintzatzen zirenez eta, gainera, denak ere oso desberdinak zirenez, Xaho euskara batuaren beharraz jabetu zen, idatzita utzi zituen zenbait hausnarketatan ikusten den moduan. Horretaz gain, idazle zuberotarra politikan zebilenez, aldizkari hau baliatu zuen euskaldunen botoa lortzeko, gordeta dugun lehen alean ikus daitekeen bezala.\nAgosti Xahoren euskara hutseko lehen aldizkari hau ez zen oso iraunkorra izan; hala ere, eragin nabarmena izan zuen euskal gizartean. Iparraldeko apaizek berehala erantzun zioten mugimendu honi, \"Almanaka Xuriak\" argitaratuz. Hauek ipuinak, laborarientzako aholkuak, efemerideak, erlijio-kontuak eta anekdotak biltzen zituzten urtekariak ziren, euskaraz idatziak.\nAleak.\n\"Uskal-Herriko Gaseta\" aldizkariaren lehen alea, egun dakigunaren arabera, lau orrialdez osaturikoa da, azala barne. Azalaren goialdean \"Ariel\" aldizkariaren logoa dugu, zuri-beltzean tamaina handiarekin. Honen alboetan zehazten dira aldizkariaren erredaktorea eta inprimatzailearen izenak, prezioa adierazteaz gain. Ale bakoitzak zazpi libera balio zituen eta astero argitaratzen omen zen, bertan dioenaren arabera. Orrialde horretan bertan Xahok sarrera bat egiten du, aldizkaria sortu izanaren arrazoiak azaltzeko eta \"Ariel\"en zein Errepublikaren inguruko azalpenak emateko. Gainerako orrialde guztiak bi zutabetan antolaturik daude. Bigarren orrialdearen zutabe bat \"Laborari baten letra\" atalak hartzen du; bestea, berriz, \"Zer da berri?\", garaiko albisteak kontatzeaz arduratzen zen atalak. Iparraldeko berriak dira, azken egunetako afera edo gertakarien ingurukoak, besteak beste. Hirugarren orrialdean, ordea, badago beste atal bat Hego Euskal Herriko euskaldunei zuzendua, zeinetan Elisabet Bigarrenaren inguruko berriak ematen diren. Xahok Espainiako erregina gaitzesten du eta laugarren orrialdearen hasieran euskaldunei erregimenari kontra egitea eskatzen die. Azken orrialde horretan uztailerako almanaka dago, Parisko gertakizun odoltsuei buruzko idatzi batez gain. Irakurleak aldizkariari lagundu nahi izanez gero, dohaintzak nola egin ditzakeen azalduz amaitzen da alea.\nBigarren aleak ere lehenaren luzera bera du, betiere aurkitu diren orrialdeak eta aleak kontutan hartuta. Ale honen azala ez da lehenaren berdina, antzekoa bada ere, logoaren alboan data frantsesez idatzia du eta \"Ariel\" aldizkariaren gehigarri bat dela jakinarazten digu. Argitalpen-periodoari eta salneurriari dagokionean, ez dago aldaketarik. Oraingoan hauteskundeei buruz hitz egiten ematen dio hasiera aldizkariari Xahok. Ale honetan ere zenbait ataletan banatuta daude zutabeak, lehena da luzeena, orrialde oso bat hartzen baitu. Atal honen bidez idazleak apaiz bati erantzun nahi dio, publikoki euskaldunak lekuko dituela. Hurrengo orrialdean abisu bat eta Frantziako albisteak topatu ditzakegu, besteak beste. Azkenekoan, Espainiako berriak ageri dira eta Altza jeneral karlistaren fusilamenduaren berri ematen da, idazleak sutsuki gaitzesten duen gertaera dugu hori. Otoitz bat, agorrilerako almanaka eta mareei buruzko informazioa ere ageri dira, lehen atalean dagoen dohaintza egiteko azalpenarekin batera."}
{"id": "884798", "revid": "512", "url": "https://eu.wikipedia.org/wiki?curid=884798", "title": "Apoditerium", "text": "Antzinako Erroman ( baita antzinako Grezian ere) apodyterium, apoditerium, apodytherium edo apoditerio ( antzinako grezieraz : \u1f00\u03c0\u03bf\u03b4\u03c5\u03c4\u03ae\u03c1\u03b9\u03bf\u03bd, arropak eranzteko den tokia) bainu termaletan edo ikuskizun publikoetako eraikinetan aldagela gisa erabiltzen zen aretoa zen.\nBainu publikoetan sarrera nagusiaren ondoan kokatua zegoen eta haietako asko mosaiko zolatuekin apainduta zeuden.\nGela handi bat zen, hormetan atxikita eserlekuak zituzten herritarrek arropak edo sandaliak aldatu ahal izateko. Buruaren altueran, hormak, apalak edo nitxoen bitartez, arropak edo bestelakoak gorde zitezkeen bainatzen zeuden bitartean edo beste jarduera batzuk egiten ari ziren bitartean baina aterik ez zutenez sarritan lapurretak izaten ziren, hortaz, norberaren gauzak zaintzeko esklaboak eramaten zuten edo bertan ere kontratatu zitezkeen (\"servus capsarius\" izenez ezagunak)."}
{"id": "884800", "revid": "119347", "url": "https://eu.wikipedia.org/wiki?curid=884800", "title": "Altis", "text": "Altis (\u1f08\u03bb\u03c4\u03b9\u03c2 antzinako grezieraz ) \"\u1f04\u03bb\u03c3\u03bf\u03c2\" (\"basoa\", \"baso sakratua\", \"barruti sakratua\") hitzetik da eratorria. Peloponeson kokatuta zegoen, zehazki \u00c9lide, Alfeo ibaiaren eskuinaldeko ertzeko lautada txiki batean, Pirgos hiritik gertu, Ioniako itsasotik 18 kilometrora eta Cronio mendiaren magalean. Hasiera batean, baso sakratua zen eta bertan zuhaitz bikainak zeuden."}
{"id": "884809", "revid": "6327", "url": "https://eu.wikipedia.org/wiki?curid=884809", "title": "Arnaud-Michel Abbadia", "text": ""}
{"id": "884811", "revid": "512", "url": "https://eu.wikipedia.org/wiki?curid=884811", "title": "Domingo Iriarte", "text": "Domingo Gabriel Jos\u00e9 Iriarte Nieves Ravelo (La Orotava, Tenerife, - Girona, Espainia, ) espainiar diplomazialaria izan zen.\nBizitza.\nGazte zela joan zen Madrila, eta han heziketa klasikoa jaso zuen. Hizkuntzetan trebea zenez, Jer\u00f3nimo Grimaldiren morroi moduan hasi zen. Bere alboan karrera diplomatikoan hasi zen. 1795ean espainiar ordezkaria izan zen Basileako Bakearen sinaduran."}
{"id": "884813", "revid": "336", "url": "https://eu.wikipedia.org/wiki?curid=884813", "title": "Fran\u00e7ois de Barth\u00e9lemy", "text": "Balthazar Fran\u00e7ois, Barth\u00e9lemyko markesa (Aubagne, - Paris, ) frantziar diplomazialaria izan zen.\nBizitza.\nJean-Jacques Barth\u00e9lemy abadearen iloba, Londresko enbaxadan bere karrera diplomatikoan hasi zen. 1795ean frantziar ordezkaria izan zen Basileako Bakearen sinaduran. Moderatua, Brumaireko estatu-kolpera arte erbesteratu zen. Berrezarkuntza garaian, Luis XVIII.ak pare eta markes izendatu zituen."}
{"id": "884814", "revid": "1545", "url": "https://eu.wikipedia.org/wiki?curid=884814", "title": "Maria Pilar Acedo Sarria", "text": ""}
{"id": "884817", "revid": "10891", "url": "https://eu.wikipedia.org/wiki?curid=884817", "title": "Nicolas Haraneder", "text": "Pierre Nicolas Haraneder (Donibane Lohizune, 1758 - Chandannagar, 1827), Makeako bizkondea, lapurtar noble eta politikaria izan zen.\nBizitza.\n1789an, Caupenne d'Amouk ezetz esan ondoren, Lapurdi ordezkatu zuen Estatu Orokorretan. Hasieran berritzaileekin bat egin zuen baina 1791n gutxiengora pasa zen. 1789an Donibane Lohitzuneko eta Ziburuko emakumeen bidegabe-koadernoa igorri zion. 1791ko irailean politika utzi zuen."}
{"id": "884818", "revid": "1545", "url": "https://eu.wikipedia.org/wiki?curid=884818", "title": "Pierre Nicolas de Haraneder", "text": ""}
{"id": "884820", "revid": "1519", "url": "https://eu.wikipedia.org/wiki?curid=884820", "title": "Chandannagar", "text": "Chandannagar edo Chandernagor () Indiako Mendebaldeko Bengala estatuko hiri bat da, 2011n 166,867 biztanle zituena. Hooghly ibaiaren ezkerraldean kokaturik, antzinako frantziar kolonia izan zen. 1952an, erreferendum bati esker, Indiarekin bat egin zuen."}
{"id": "884821", "revid": "1545", "url": "https://eu.wikipedia.org/wiki?curid=884821", "title": "Chandernagor", "text": ""}
{"id": "884822", "revid": "336", "url": "https://eu.wikipedia.org/wiki?curid=884822", "title": "TEDxStockholm hitzaldi-sorta", "text": ""}
{"id": "884823", "revid": "512", "url": "https://eu.wikipedia.org/wiki?curid=884823", "title": "Greta Thunbergen TED hitzaldia", "text": "2018an egin zen Greta Thunberg aktibista ekologista ezaguna, 15 urterekin, Suediako parlamentuko eraikinaren aurrean hasi zuen grebarengatik. Handik aurrera, Bruselan, \"Rise for climate\" manifestazioan parte hartu zuen eta urte berean, Londresen, \"Declaration of Rebelion\" hitzaldia egin zuen. Gainera, Stockholmon, TEDx hitzaldi sortetan parte hartu zuen. \nTEDx ekitaldiak tokian tokiko TED hitzaldi auto-organizatuak dira. Bertan zuzeneko nahiz bideo bidezko hizlariek diskurtso eta eztabaidak sortzen dituzte talde txikietan. 2015etik, urtero antolatzen da TEDx hitzaldi bat Stockholmen. 2018ko azaroaren 24an parte hartu zuen Greta Thunbergek beste zazpi hizlarirekin batera; David Cvach (Frantziako enbaxadorea Suedian eta diplomazialaria), Hanna Olvenmark (enpresaria, dietista, blogaria eta idazlea), Michael Taylor (artista eta zientzialaria), Omar Alshogre (Siriako gudako biziraulea eta hizlaria), Ryan Roxie (abeslaria eta gitarrista), Shohini Kundu (hizlaria, polemista eta idazlea) eta Ulf Skarin (idazlea eta editorea). Artista, enpresari eta politikarien artean, Thunberg zen ikasle bakarra. \nHitzaldi horretan, munduko estatu eta politikariek zein komunikabideek klima aldaketaren aurrean duten ezjakintasuna eta ekintza-eza salatu zuen Thunbergek. Munduaren egoera larria azaldu zuen, eta entzuleei arauak apurtzera eta aldatzera animatu zien, etorkizuna salbatzeko beharrezkoa dela argudiatuz. Horretarako, hainbat baliabide erretoriko erabili zituen; metaforak (\u201cGerra batean egongo bagina bezala\u201d), galdera erretorikoak (\u201cErregai fosila mehatxu bat izango balitz, zergatik jarraitzen dugu beti bezala? Zergatik ez daude murrizketak? Zergatik ez da ilegalak?\u201d), oximoronak (\u201cGezurrik ongi esan\u201d, \u201cZuria edo beltza\u201d) eta anaforak (\u201cEz dute aipatzen\u2026 ez dute aipatzen\u2026\u201d), besteak beste. Gainera, bere esperientzia pertsonalaz baliatu zen, publikoarekin konektatzeko (txikitako bizipen eta sinesmenak, autismoa...), triadak erabili zituen (\u201cAsperger, TOC eta mututasun selektiboa\u201d, \u201cEgunkarietan, irratietan eta albistegietan\u201d) eta datu zientifiko objektiboak eman zituen (\u201cEgunean 200 espezie baino gehiago desagertzen dira\u201d)."}
{"id": "884824", "revid": "1491", "url": "https://eu.wikipedia.org/wiki?curid=884824", "title": "Zientzia eta Teknologia Fakultatea (EHU)", "text": ""}
{"id": "884829", "revid": "56334", "url": "https://eu.wikipedia.org/wiki?curid=884829", "title": "Sor Juana In\u00e9s de la Cruz", "text": ""}
{"id": "884830", "revid": "56334", "url": "https://eu.wikipedia.org/wiki?curid=884830", "title": "Bigarren Olatua", "text": ""}
{"id": "884831", "revid": "56334", "url": "https://eu.wikipedia.org/wiki?curid=884831", "title": "Euskal Herriko Mugimendu feminista", "text": ""}
{"id": "884832", "revid": "56334", "url": "https://eu.wikipedia.org/wiki?curid=884832", "title": "Emakumeak medikuntzan", "text": ""}
{"id": "884833", "revid": "15251", "url": "https://eu.wikipedia.org/wiki?curid=884833", "title": "Uni\u00f3n Basco-Nabarra", "text": ""}
{"id": "884834", "revid": "56334", "url": "https://eu.wikipedia.org/wiki?curid=884834", "title": "Dentista", "text": ""}
{"id": "884838", "revid": "105290", "url": "https://eu.wikipedia.org/wiki?curid=884838", "title": "Where Eagles Dare", "text": "Where Eagles Dare (euskaraz \"Non Arranoak Ausartzen Diren\"), 1968ko Brian G. Hutton estatubatuar zinema zuzendariak zuzendutako gerra eta ekintza film bat da. Richard Burton, Clint Eastwood eta Mary Ure aktoreek antzeztu zuten.\nArgumentua.\nBigarren Mundu Gerra (1939-1945) bete-betean dela, John Smith (Richard Burton) britainiar maiorrak naziek preso hartutako George Carnaby (Robert Beatty) estatubatuar jenerala askatzeko alemaniar lerroen atzean misio arriskutsu bat burutuko duen eliteko soldadu aliatuen talde bat erreklutatuko du, eta berau taldearen buruzagia izango da. Helburua alemaniarrek jeneralari hitz egitera derrigortu baino lehen askatzea da, oraindik jazotzear dagoen eta alemaniarrak jakitun ez diren Normandiako Lehorreratzearen informazioa baidauka."}
{"id": "884840", "revid": "8860082", "url": "https://eu.wikipedia.org/wiki?curid=884840", "title": "Eraserhead", "text": "Eraserhead (euskaraz \"Buru-Ezabatzailea\"), 1977ko David Lynch estatubatuar zinema zuzendari, ekoizle eta gidoilariaren beldurrezko film bat da. Jack Nance, Charlotte Stewart, Jeanne Bates, Judith Anna Roberts, Laurel Near eta Jack Fisk aktoreek antzeztu zuten.\nArgumentua.\nHenry Spencer (Jack Nance) gizon gazte depresibo eta beldurtia da, haurra zenetik amesgaizto arraroak jasaten ditu eta haietatik ihes egiteko bere irudimenaz baliatzen da. Egun batez, Henryren laguna den Maryk (Charlotte Stewart) haren etxera afaltzera gonbidatuko du, orduan haurtxo goiztiar eta gizagabe baten aita izan zela jabetuko da. Mary eta haurtxo bitxia Henryrren etxea bizitzen jarriko dira, bertan erradioaren atzealdean dagoen eszenatoki argiztatuan emakume bat agertzen da (Laurel Near)."}
{"id": "884841", "revid": "12788", "url": "https://eu.wikipedia.org/wiki?curid=884841", "title": "Kiss of the Spider Woman (filma)", "text": "Kiss of the Spider Woman: (euskaraz: \"Armiarma emakumearen musua\") 1985eko drama filma da, H\u00e9ctor Babenco argentinar-brasildar zinemagileak zuzendu zuena. Manuel Puig argentinar idazlearen \"El beso de la mujer ara\u00f1a\" eleberrian oinarriturik dago. William Hurt, Raul Julia, Sonia Braga, Jos\u00e9 Lewgoy, Milton Gon\u00e7alves eta Denise Dumont izan ziren antzezle nagusiak.\n (William Hurt) irabazi, eta film onenaren, zuzendari onenaren (H\u00e9ctor Babenco) eta (Leonard Schrader) Oscar sarietarako izendapenak jaso zituen.\nArgumentua.\nHego Amerikako espetxe batean, Luis Molina (William Hurt) eta Valentin Arregui (Ra\u00fal Julia), ziegakideak dira eta beren istorio pertsonalak eta iraganeko bizipenak elkarri kontatzen dizkiote. Molina adingabeko bat erakartzeagatik preso dagoen homosexuala da. Valentin galdeketetan jasandako torturak ahaztu ez dituen iraultzailea."}
{"id": "884842", "revid": "98220", "url": "https://eu.wikipedia.org/wiki?curid=884842", "title": "Sonia Braga", "text": ""}
{"id": "884843", "revid": "98220", "url": "https://eu.wikipedia.org/wiki?curid=884843", "title": "Raul Julia", "text": ""}
{"id": "884844", "revid": "512", "url": "https://eu.wikipedia.org/wiki?curid=884844", "title": "The Way We Were", "text": "The Way We Were (euskaraz \"Ginen Modukoak\"), 1973ko Sydney Pollack estatubatuar zinema zuzendariaren amodiozko drama film bat da. Arthur Laurents antzerkigileak filma oinarritua dagoen eleberria nahiz egokitutako gidoia idatzi zituen. Barbra Streisand eta Robert Redford aktoreek antzeztu zuten.\n (Marvin Hamlisch) eta (Marvin Hamlisch eta Alan eta Marilyn Bergman, \"The Way We Were\") irabazi zituen, gainera (Barbra Streisand), (Stephen B. Grimes eta William Kiernan), Argazkigintza onenaren Oscar Saria (Harry Stradling Jr.) eta ren (Dorothy Jeakins eta Moss Mabry) izendapenak ere jaso zituen.\nArgumentua.\n1930eko hamarkada, Hubbell Gardiner (Robert Redford) eta Katie Morowsy (Barbra Streisand) izaera arras ezberdina duten unibertsitate ikasleak dira. Hubbell unibertsitateko atleta ospetsua, gonazalea eta bizizalea, aldiz, Katie nortasun handiko emakumea, politikazalea eta berezko ideiak dituena. Biak maitemindu eta ezkondu egingo dira, baina beren ezkontz elkarbizitzak oztopo askorekin talka egingo du."}
{"id": "884862", "revid": "119550", "url": "https://eu.wikipedia.org/wiki?curid=884862", "title": "Feminismo Islamikoa", "text": ""}
{"id": "884874", "revid": "336", "url": "https://eu.wikipedia.org/wiki?curid=884874", "title": "Omar al-Bashir", "text": "Omar Hassan Ahmad al-Bashir (, ahoskatua; Hosh Bannaga, Sudan Anglo-egiptoarra, 1944ko urtarrilaren 1a) sudandar militar eta politikaria da. Sudango estatuburua izan zen 1989-2019 bitartean, Nazioaren Salbaziorako Kontseiluko presidente gisa 1989tik 1993ra, eta Sudango Errepublikako presidente gisa 1993tik 2019ra.\nBizitza.\nAfro-arabiar jatorria du. \"Al Bedairyya Al Dahmashyya\" ipar Sudango tribu beduinoaren kidea da. 1960an Sudango armadan sartu zen. Kairoko eta Khartumgo akademia militarretan ikasi zuen. Egiptoko armadan borrokatu zen 1973ko Yom Kippur Gerran.\n1989ko ekainaren 30ean boterea hartu zuen, estatu kolpe baten bitartez. Hassan al-Turabi muturreko islamistaren eraginez, 1991n xaria ezarri zuen herrialdearen iparraldean. 1993an presidente izendatu zuten. 1995ean Egiptoko lehendakari Hosni Mubarakek hilketa saioa izan ostean, nazioarteko ikusmiran geratu zen, eta talde islamista armatuei laguntza ematea egotzi zitzaion. 1999an, parlamentua desegin behar izan zuen, Hassan al-Turabi bozeramailearekin botere borroka izan ondoren.\n2005eko urtarrilean, bake ituna sinatu zuen SPLM hegoaldeko gerrillarekin gerra zibilari amaiera emateko. Akordio horren ondorioz, 2011n Hego Sudan independizatu zen. 2009an, hura atxilotzeko agindu zuen Nazioarteko Zigor Auzitegiak, Darfur eskualdeko gatazkan \"gizateriaren aurkako krimenak\" egin edo egiteko agindu zuelako. Izan ere, Sudango armadak eta haren aliatuek, Janjauid miliziek, Darfurko talde matxinoen kontrako gerra eta erasoetan ehunka mila lagun hil zituzten, eta bi milioi lagun desplazatu eta errefuxiatu eragin zituzten 2003an gatazka piztu zenetik.\n2018ko abenduan protestak piztu ziren herrialdean, gobernuak oinarrizko hainbat produkturen gaineko diru laguntzak kendu zituelako. Dozenaka lagun hil zituzten orduz geroztik, eta manifestarien helburu nagusi bilakatu zen al-Bashir presidentetzatik kentzea. Horiek horrela, 2019ko apirilaren 11n militarrek boteretik kendu eta atxilotu egin zuten."}
{"id": "884875", "revid": "512", "url": "https://eu.wikipedia.org/wiki?curid=884875", "title": "Getariako Sardinazaleen Errege Konpainia", "text": "Getariako Sardinazaleen Errege Konpainia (1764ko apirila-1773) XVIII. mendean Getarian sortu zen enpresa izan zen. Helburu nagusia sardinen gazitze industria indartzea zen, lurralde osoa hornitzeko. Ilustratuek eta Azkoitiko Zalduntxoek bultzatutako proiektua izan zen, eta ez zuen arrakasta handirik izan.\n1756an, Pedro Cano Mucientes Gipuzkoako korrejidore zenean, Batzar Nagusiek lurraldean sardinaren industria eta kontsumoa zabaltzeko komisioa sortu zuten. 1757an korrejidoreak berak Batzarretan lurraldearen ekonomia indartzeko 11 proposamen aurkeztu zituen, tartean sardinen gazitze-industria garapena zegoen. Garai hartan, balearen eta bakailaoren arrantza aktibitatea behera zihoan.\nKonpainiaren inguruko lehen erreferentzia 1764koa da, Gipuzkoako Batzar Nagusiei Getariako herriak bidali zien gutunean. Gutun horretan empresa berriaren proiektua azaltzen da eta, baita ere, Karlos III.a Espainiakoa erregearen oniritziaren itxoitean zeudela bera martxan jartzeko. Batzarrek oso ondo hartu zuten proposamena eta Errege Kontseiluaren aurrean proiektua defenditu zuten. Erregearen aldeko onarpena laster heldu zen eta, gainera, enpresaren bost akzio erosi zituen (1764-1765). 1770an, bestetik, Batzarrek Ogasun Ministroari idatzi zioten erregeari egokitzen zitzaizkien 150 peso erabiltzeko. Dena dela, konpainia berriari gauzak ez zitzaizkion oso ondo joan. Koldo Larra\u00f1agaren hitzetan 1773an enpresaren zuzendaritzak Batzarrei laguntza eskatu zien zeren eta gastuak handiegiak baitziren eta, hori gutxi balitz, zuzendaria, Juan Lorenzo Etxaves Asur Romero hila zen ordurako. Memorial horren sinatzailea Juan Lorenzoren alarguna zen, Maria Josefa Beldarrain, beste zuzendariaren alaba, hau ere hila, Jose Beldarrain. Pentsatzekoa krisialdian zuzendari nagusien heriotzak zer ikusi handia izango zuela.\nHortik aurrera ez dago informazio handirik. Domingo Ignacio Ega\u00f1ak zuzentzen zuen \"El guipuzcoano instruido\" konpainiaren beste erreferentzia bat dago; horren arabera, 1777an kontuak Ahaldun Nagusiari aurkeztu zizkioten. Baina Xabier Alberdiren informazioaren arabera, enpresa 1773an desagertu zen eta, haren ordez, Bilbon, Kantauri Itsasoko Itsas-arrantzaren Konpainia Orokorra sortu zen. Alberdiren ustez, arrainaren prezioen gorabeherek eta inbertitzaileen interes faltak konpainiaren porrota ekarri zuten.\nKanpo estekak.\n[[Kategoria:Getariako historia]]\n[[Kategoria:Euskal Herriko historia ekonomikoa]]\n[[Kategoria:1764an sortutako enpresak]]\n[[Kategoria:1773an desagertutako enpresak]]\n[[Kategoria:Elikagaien industria]]\n[[Kategoria:Arrantza]]\n[[Kategoria:Euskal Herriko enpresak]]\n[[Kategoria:Argien Garaia]]"}
{"id": "884885", "revid": "6327", "url": "https://eu.wikipedia.org/wiki?curid=884885", "title": "Asti-Leku", "text": ""}
{"id": "884886", "revid": "42829", "url": "https://eu.wikipedia.org/wiki?curid=884886", "title": "Haratuzte", "text": ""}
{"id": "884887", "revid": "42829", "url": "https://eu.wikipedia.org/wiki?curid=884887", "title": "Brusilov", "text": ""}
{"id": "884889", "revid": "42829", "url": "https://eu.wikipedia.org/wiki?curid=884889", "title": "Jazaro", "text": ""}
{"id": "884890", "revid": "42829", "url": "https://eu.wikipedia.org/wiki?curid=884890", "title": "Kingdom Tower", "text": ""}
{"id": "884891", "revid": "42829", "url": "https://eu.wikipedia.org/wiki?curid=884891", "title": "Muskerra", "text": ""}
{"id": "884892", "revid": "336", "url": "https://eu.wikipedia.org/wiki?curid=884892", "title": "Frantziar iraultzaren gertakizunak", "text": ""}
{"id": "884893", "revid": "42829", "url": "https://eu.wikipedia.org/wiki?curid=884893", "title": "Sugelandare", "text": ""}
{"id": "884894", "revid": "42829", "url": "https://eu.wikipedia.org/wiki?curid=884894", "title": "Sartaldeko zerrenda", "text": ""}
{"id": "884896", "revid": "42829", "url": "https://eu.wikipedia.org/wiki?curid=884896", "title": "Lukuze", "text": ""}
{"id": "884897", "revid": "42829", "url": "https://eu.wikipedia.org/wiki?curid=884897", "title": "A. Meillet", "text": ""}
{"id": "884902", "revid": "512", "url": "https://eu.wikipedia.org/wiki?curid=884902", "title": "The Lion King (2019ko filma)", "text": "The Lion King 2019ko Jon Favreau estatubatuar zinema zuzendariaren fantasiazko musikal film bat da. 1994ko izen bereko marrazki bizidunetako filmaren berregokitzapena da, CGI fotoerrealista erabiliz.\nArgumentua.\nAfrikako sabana da Simba lehoikumearen abenturen agertokia, Simba erregetzaren oinordekoa delarik. Hala ere, Scar maltzurrak bere aitaren hilketa leporatzen dio bidegabekeriaz, eta Simba erbestera joaten da. Erbestealdian lagun onak egiten ditu, eta itzultzen saiatuko da dagokiona berreskuratu ahal izateko."}
{"id": "884905", "revid": "512", "url": "https://eu.wikipedia.org/wiki?curid=884905", "title": "Fifty Dead Men Walking", "text": "Fifty Dead Men Walking (euskaraz \"Berrogeita hamar Gizon Hildako Oinez\"), 2008ko Kari Skogland kanadar zinema zuzendariak zuzendutako thriller film bat da. Ben Kingsley, Jim Sturgess, Kevin Zegers, Natalie Press eta Rose McGowan aktoreek antzeztu zuten.\nArgumentua.\n1980ko hamarkadaren amaieraldera, Ipar Irlanda, Belfast. Martin McGartland (Jim Sturgess) Ipar Irlandako gatazkaren testuinguru politikotik at bizi den erdipurdiko lapur bat da. McGartlanden kezka bakarra nola biziraun eta polizien kontrol etengabeak saieztuz bizitza ahal den zailtasun guxienekin igarotzea da. Bere bizimodua Fergus (Ben Kingsley) britainiar inteligentzia zerbitzuko agentearen interesentzako baliagarria bilakatuko du, horregatik Fergusek McGartland Behin-behineko IRAren espioi gisa infiltratu dadin derrigortuko du, honela McGartlandek britainiarrei erakunde armatuari buruzko informazioa eman diezaien. Baina bere hasierako espioi arrakasta berehalako penintentzia bilakatuko zaio. Gainera, bere bizitza heriotz arriskuan jartzeaz gain, bere espioi jarduerek haren familia ere mehatxupean jarriko dute.\nOrdutik jada, 20 urte pasa dira,McGartlandek IRAren mendekua ekiditeko klandestinoki bizi da."}
{"id": "884907", "revid": "12788", "url": "https://eu.wikipedia.org/wiki?curid=884907", "title": "Children of a Lesser God", "text": "Children of a Lesser God (euskaraz: \"Jainko txiki baten umeak\") 1986ko amodiozko drama filma da, Randa Haines estatubatuar zinemagileak zuzendu zuena. Mark Medoff antzerkigile eta gidoilariaren \"1979ko izenburu berdineko antzezlanean\" oinarritua dago. William Hurt, Marlee Matlin, Piper Laurie eta Philip Bosco izan ziren antzezle nagusiak.\n (Marlee Matlin) irabazi zuen, eta film onenaren (Burt Sugarman eta Patrick J. Palmer), (William Hurt), taldeko emakumezko aktore onenaren (Piper Laurie) eta (Hesper Anderson eta Mark Medoff) Oscar sarietarako izendapenak jaso zituen.\nArgumentua.\nAEB, Maine. Gorren ikastetxe batean, edozein irakaslek izan ohi dituzten irakaskuntza arazoak areagotuagoak dira, isolamendura ohitutako gazteekin tratua izan behar baidute. Gainera, James Ledds (William Hurt) irakaslea bere ikaslea den Sarah Norman (Marlee Matlin) neska gazte gorraz erakarria sentituko da, egoera hau neskaren ustekabeko erreakzioek nahastuko dute."}
{"id": "884919", "revid": "56334", "url": "https://eu.wikipedia.org/wiki?curid=884919", "title": "Apodyterium", "text": ""}
{"id": "884924", "revid": "512", "url": "https://eu.wikipedia.org/wiki?curid=884924", "title": "Maramures", "text": "Maramures (; ; ; ) ipar-ekialdeko Karpatoetako lurralde historikoa da, egun Ukraina eta Errumaniaren artean banatua dagoena. Hiriburua Baia Maredu eta Satu Mare edo Vi\u0219eu de Sus hiriak ere barnean ditu.\nHistoria.\nDaziarrek bere gotorlekuak eraiki zituzten bertan, tartean Once\u0219ti, Slatina edota C\u0103line\u0219ti. Gero \"comitatus\" ('konderri') bilakatu zen Hungariako Erresumaren barnean; orduan, magyarren erregeak errumaniar voivoda izendatu zuen, 1383ra arte valakiar legeari esker epaiak eman zituena.\nMoh\u00e1cseko gudua eta gero, Transilvania printzerri autonomo bihurtu zen. Lehen Mundu Gerra eta gero, eskualdea banatu zen, hegoaldea Errumanian geratuz. Bigarren Mundu Gerran Ukrainak iparraldea bereganatu zuen."}
{"id": "884925", "revid": "1545", "url": "https://eu.wikipedia.org/wiki?curid=884925", "title": "Maramure\u015f", "text": ""}
{"id": "884926", "revid": "512", "url": "https://eu.wikipedia.org/wiki?curid=884926", "title": "Astragalo (arkitektura)", "text": "Astragalo, \"(astragalo\" latineraz, eta hau grezieraraz \"astragalus\" hitzetik eratorria) zirkuluerdi sekzioa duen apaingarri bat da eta kapitela eta fustea banatzen ditu."}
{"id": "884931", "revid": "63274", "url": "https://eu.wikipedia.org/wiki?curid=884931", "title": "Canaba", "text": " ( Canabae pluralez) latinezko hitza, jatorriz etxolak izendatzeko erabiltzen zen baina Hadrianoren garaian erromatar legionarien kanpamenduaren kanpo aldeko (\"castrum\") etxolak eta dendak ziren. Deborak aurrera egin ahala, etxolen pilaketa hori sendoago eta iraunkorragoa bilakatzen bazen, egitura urbanoak eraikiko zituzten bere bizilagunek. Batzuek Erdi Arora arte iraun eta egungo hiriak dira, Viena hiria kasu, Vindobonako limeseko kanpamenduaren inguruan sortu zena.\nBatzuetan, \"canabae\" eta \"vicus\" hitzak nahasten dira eta aglomerazio mota berdina izendatzeko erabiltzen dira.\nIkus, gainera.\nBeste erromatar hiri, herri eta herrixka mota administrazioaren ikuspuntutik:"}
{"id": "884933", "revid": "105290", "url": "https://eu.wikipedia.org/wiki?curid=884933", "title": "Muntenia", "text": "Muntenia (, ahoskatua) Errumaniako eskualde historikoa da, berezko Valakia (\"\u021aara Rom\u00e2neasc\u0103\") edo Goi Valakia ere deitua. Danubio eta Karpatoen artean kokaturik, herrialdeko hiriburua- Bukarest- bertan dago eta baita Br\u0103ila, Buz\u0103u, Pite\u0219ti, Ploie\u0219ti edota T\u00e2rgovi\u0219te hiriak ere."}
{"id": "884938", "revid": "336", "url": "https://eu.wikipedia.org/wiki?curid=884938", "title": "0 (zenbakia)", "text": ""}
{"id": "884939", "revid": "1545", "url": "https://eu.wikipedia.org/wiki?curid=884939", "title": "Oltenia", "text": "Oltenia (, ahoskatua) Errumaniako eskualde historikoa da, Valakia Beherea ere deitua. Danubio eta Hegoaldeko Karpatoak eta Olt ibaiaren artean kokaturik, Craiova, R\u00e2mnicu V\u00e2lcea, Drobeta-Turnu Severin, edota T\u00e2rgu Jiu hiriak bertan daude."}
{"id": "884940", "revid": "42829", "url": "https://eu.wikipedia.org/wiki?curid=884940", "title": "BBK Live", "text": ""}
{"id": "884941", "revid": "77706", "url": "https://eu.wikipedia.org/wiki?curid=884941", "title": "Gapirio", "text": ""}
{"id": "884942", "revid": "512", "url": "https://eu.wikipedia.org/wiki?curid=884942", "title": "Olt (ibaia)", "text": "Olt (errumanieraz eta hungarieraz; ; edo \"\"; ; \"Alytos\") Errumaniako hegoaldeko ibaia da, Danubio ibaiaren ezkerraldeko adarra. 560 km luze da. Transilvaniako ekialdean jaiotzen da eta Transilvaniako Alpeak eta Valakia igarotzen ditu. 24.050 km\u00b2-ko arroa du."}
{"id": "884943", "revid": "1545", "url": "https://eu.wikipedia.org/wiki?curid=884943", "title": "Olt ibaia", "text": ""}
{"id": "884944", "revid": "119347", "url": "https://eu.wikipedia.org/wiki?curid=884944", "title": "Compluvium", "text": " greziar, erromatar eta etruskoen etxeetan (\"domus\"), atariko sabaian egindako irekidura izaki, bere funtzioa jasotako euria \"impluvium\"-era eramatea zen.\n\"Compluvium\"-a irekidura angeluzuzen soil bat zen; eguzkiaren argiarekin gelak argitzeaz gain, gelak aireztatzea laguntzen zuen eta jasotako euria \"impluvium\"-era eramateko erabiltzen zen."}
{"id": "884946", "revid": "512", "url": "https://eu.wikipedia.org/wiki?curid=884946", "title": "Olt", "text": "OLT edo Olt izan daiteke:"}
{"id": "884947", "revid": "1545", "url": "https://eu.wikipedia.org/wiki?curid=884947", "title": "OLT", "text": ""}
{"id": "884948", "revid": "512", "url": "https://eu.wikipedia.org/wiki?curid=884948", "title": "Siret (ibaia)", "text": "Siret edo Sireth (; ahoskatua; ; ; , \"Hierasus\") ekialdeko Europako ibaia da, Danubio ibaiaren adarra dena. 647 kilometro luze da. Iparraldeko Bukovinako Karpatoetan jaiotzen da eta Ukraina, Moldavia eta Errumania igarotzen ditu. 44.835 km\u00b2-ko arroa du."}
{"id": "884949", "revid": "1545", "url": "https://eu.wikipedia.org/wiki?curid=884949", "title": "Siret ibaia", "text": ""}
{"id": "884950", "revid": "1545", "url": "https://eu.wikipedia.org/wiki?curid=884950", "title": "Bistrita", "text": ""}
{"id": "884951", "revid": "1545", "url": "https://eu.wikipedia.org/wiki?curid=884951", "title": "Bistri\u021ba Moldovean\u0103", "text": ""}
{"id": "884955", "revid": "119347", "url": "https://eu.wikipedia.org/wiki?curid=884955", "title": "Impluvium", "text": "Impluvium hitza latinez \"impluere,\" angeluzuzeneko hondo laua duen putzua da. Greziar, erromatar eta etruriarren etxeetako (\"domus\") atarian kokatzen zen.\n\"Impluvium\"era joaten zen ura, \"compluvium\"etik sartutakoa zen eta zorutik 30 cm azpitik zegoen. Sarritan ur biltegi batera konektatuta zegoen, beharra zegoenean ur hori erabil ahal izateko. Putzu honen beste funtzio bat, bero handia zenean, etxeko tenperatura moteltzea zen.\nErromatarren \"domus\"eko \"impluvium\"etan, gehienetan erromatar patrizioen familikoak, sarritan marmolez eraikiak, erdian estatua txiki batekin apainduak egoten ziren. Ponpeian, Fauno Etxearen indusketetan, antzinako hiriburuko etxe pribatu aberatsenetako batean, \"inpluvium\" bat aurkitu zuten, gaur egun Napoliko Arkeologia Museoan ikusgai."}
{"id": "884958", "revid": "105290", "url": "https://eu.wikipedia.org/wiki?curid=884958", "title": "Ialomi\u021ba (ibaia)", "text": "Ialomi\u021ba (, ahoskatua) hegoaldeko Errumaniako ibaia da, Danubio ibaiaren adarra dena. 417 kilometro luze da. Iparraldeko Bucegi mendietan, Karpatoetan, jaiotzen da eta Errumania igarotzen du Giurgeni hiriraino. 10.350 km\u00b2-ko arroa du."}
{"id": "884959", "revid": "1545", "url": "https://eu.wikipedia.org/wiki?curid=884959", "title": "Ialomi\u021ba ibaia", "text": ""}
{"id": "884965", "revid": "105290", "url": "https://eu.wikipedia.org/wiki?curid=884965", "title": "Some\u0219 (ibaia)", "text": "Some\u0219 (errumanieraz ahoskatua; ; ) ipar-mendebaldeko Errumaniako ibaia da, Danubio ibaiaren arrokoa dena. 415 kilometro luze da. Transilvanian jaiotzen da eta, Errumania eta Hungaria igaro ondoren, bere urak Tisan isurtzen ditu. 15.300 km\u00b2-ko arroa du."}
{"id": "884966", "revid": "1545", "url": "https://eu.wikipedia.org/wiki?curid=884966", "title": "Cri\u0219 ibaia", "text": ""}
{"id": "884967", "revid": "105290", "url": "https://eu.wikipedia.org/wiki?curid=884967", "title": "Arge\u0219 (ibaia)", "text": "Arge\u0219 (, ahoskatua; ; , \"Ordessus\") hegoaldeko Errumaniako ibaia da, Danubio ibaiaren adarra dena. 350 kilometro luze da. Hegoaldeko Karpatoetan jaiotzen da eta Errumania igarotzen du Olteni\u021ba hiriraino. 12.600 km\u00b2-ko arroa du. Bere ibilbideak zeharkatzen duen hiri nagusia Pite\u0219ti da baina C\u0103p\u0103\u021b\u00e2nenii Ungureni, C\u0103p\u0103\u021b\u00e2nenii P\u0103m\u00e2nteni, Arefu, Poienarii de Arge\u0219, Corbeni, Rotunda, Albe\u0219tii de Arge\u0219, Curtea de Arge\u0219, B\u0103icule\u0219ti, Meri\u0219ani, Bascov, G\u0103e\u0219ti, Bolintin-Deal, Aduna\u021bii-Cop\u0103ceni eta Olteni\u021ba hiriak ere bere ertzeetan daude."}
{"id": "884968", "revid": "1545", "url": "https://eu.wikipedia.org/wiki?curid=884968", "title": "Arge\u0219 ibaia", "text": ""}
{"id": "884969", "revid": "105290", "url": "https://eu.wikipedia.org/wiki?curid=884969", "title": "Transilvaniako goi-ordokia", "text": "Transilvaniako goi-ordokia (, ) erdialdeko Errumanian dagoen goi-ordokia da. Karpatoek inguraturik, Transilvania eskualde historikoaren barnean dago. Basoz estalirik, ez da berezko goi-ordoki bat, izan ere, haran, muino eta arroilez beterik dago. Bertoko klima kontinentala da, uda beroak eta negu oso hotzak dituena."}
{"id": "884970", "revid": "105290", "url": "https://eu.wikipedia.org/wiki?curid=884970", "title": "B\u0103r\u0103gan", "text": "B\u0103r\u0103gan (; ahoskatua) hego-ekialdeko Errumanian dagoen ordokia da, Valakiako ordokiaren ekialdeko aldea dena. Bere lurzoru beltzean laboreak hazten dira.\nHegoaldean eta ekialdean Danubio ibaiak eta iparraldean Buz\u0103u eta C\u0103lm\u0103\u0163ui ibaiek mugatzen dute. Mendebaldeko mugan Buz\u0103u, Urziceni, Bude\u0219ti eta Olteni\u021ba hiriak lerrotzen dira."}
{"id": "884971", "revid": "105290", "url": "https://eu.wikipedia.org/wiki?curid=884971", "title": "Moldoveanu", "text": "Moldoveanu haitza () ahoskatua; eusk.: Moldaviar Haitza) Errumaniako mendirik altuena da, 2544 metro dituena. Hegoaldeko Karpatoetako F\u0103g\u0103ra\u0219 mendietan dago. Iparraldeko magaletik hurbilen dagoen herria Victoria eta hegoaldeko magaletik C\u00e2mpulung herria dira."}
{"id": "884980", "revid": "336", "url": "https://eu.wikipedia.org/wiki?curid=884980", "title": "Arachnida", "text": ""}
{"id": "884983", "revid": "151201", "url": "https://eu.wikipedia.org/wiki?curid=884983", "title": "Ekhi\u00f1e Zapiain", "text": "Ekhi\u00f1e Zapiain Arlegi (Bera, Nafarroa Garaia, 2002ko uztailaren 20a) nafar bertsolaria da. Arrosa sareko irratietan, \"Zebrabidea\" magazina gidatzen du 2022-23 denboraldian.\nBiografia.\nBertso-eskolan ikasitako Beratar honek 2015, 2017, 2018, 2019 eta 2020ko Nafarroako Eskolarteko Bertsolari Txapelketan parte hartu zuen eta bi aldiz txapeldunorde izan ondoren 2020an txapela eskuratu du. Horri esker 2018tik aurrera Euskal Herriko Eskolarteko Bertsolari Txapelketan hartu du parte hartu zuen.\n2020ko otsailaren 14an XIX. Abra sariketa irabazi zuen Algortan eta 2022an Hernandorena Saria Senperen."}
{"id": "884984", "revid": "512", "url": "https://eu.wikipedia.org/wiki?curid=884984", "title": "Jack Andraka", "text": "Jack Thomas Andraka (Crownsville, Maryland, 1997ko urtarrilaren 8a) asmatzaile estatubatuar eta minbiziaren ikertzaile amateurra da. Intel (Intel Science Fair) Nazioarteko Zientzia eta Teknologia 2012 Azokaren lehen sariaren irabazlea da. Andrakak Gordon E. Moore saria jaso zuen, Pankreako minbizia detektatzeko metodo berri bat garatzeagatik. Gordon E. Moore saria, Intel enpresaren sortzailetako baten omenez, 75,000 dolarrekoa da. Era berean, banakako kategoria txikietan beste sari batzuk ere irabazi zituen, guztira 100.500 dolar."}
{"id": "884985", "revid": "512", "url": "https://eu.wikipedia.org/wiki?curid=884985", "title": "Toixko gudua", "text": "Toixko gudua () Bigarren Karlistaldiko arma ekintza izan zen, 1874ko martxoaren 14an egina, zeinean Francesc Savalls jeneralak gidaturiko indar karlistek Eduard Nouvilas jeneralaren gobernutar zutabea garaitu zuten. Guduaren ondorioz karlistek Olot hartu zuten.\nAurrekariak.\n1874 urtearen hasieran, Rafael Tristanyk gidaturiko karlista indarrek barnealdeko Katalunian ofentsiba bat hasi zuten eta bata bestearen ondoren Vic eta Manresa konkistatu zituzten. Horrek troparen mantentzea ahalbideratzen zuen herrialdearen barnealdeko zonalde zabal eta aberatsa kontrolatzea suposatu zuen. Hiri hauek hartu ondoren, karlistek Olot konkistatzea helburutzat finkatu zuten. Francesc Savallsen gidaritzapean karlistek 1873ko abendutik Olot setiatuta zuten, eta herri garrantzitsua izateagatik eta mugatik hurbil egoteagatik, gobernutar tropek hura mantentzeko mugimenduren bat burutzen saiatu ziren. Arrazoi honengatik, Nouvilas jeneralak hiri hau laguntzeko eta setiotik askatzeko zutabe bat osatu zuen. Gironatik abiatu zen zutabea 2.500 gizonek osatzen zuten; Arapilesko eta Bartzelonako ehiztari batailoi bana; C\u00e1dizko Errejimentuko eta Nafarroako batailoi bana, Alcantarako zalditeriako eskuadroi bat eta hiru karabinero konpainia. Martxoaren 13an, gauez, zutabea Argelaguerera heldu zen. Gau horretan Nouvilas jeneralak karlistek Castellfollit de la Rocako pasabidea gotortu zutenaren berri izan zuen eta talka saihestu nahian Tortell\u00e0tik itzulingurua ematea erabaki zuen, Lliercako zubi-burutik, Santa Barbara menditik eta Toixko mendilerrotik igaro ondoren Sant Joan les Fontsetik Olotera heltzeko. Tortell\u00e0ra ailegatzean Savallsekin konpondu gabeko kontuak zituzten Askatasunaren aldeko 120 boluntario gehitu ziren. Urtebete lehenago, herria erasotu eta erretzen saiatu zen.\nGudua.\nKarlistek gobernutar zutabearen etorreraren jakinaren gainean zeuden eta segada prestatu zuten Toixko mendilerroan, Montpetiten, Montmajorren, Creuren mendietan, Puig de Viversen, Canadellen eta Cosen muinoan posizioak hartuz.. Savallsek Galceran de Sadernesen Castellfollteko zonaldeko indar guztiak bildu zituen, Mieres eta Santa Pauko taldeen errefortzuekin. Inguruko baserritarren etxeak bisitatu zituzten, abereak gorde zitzaten eta etxeen barruan geldi zitezen ohartarazteko. Gobernutar zutabea arratsaldean, nekaturik, Toixera heldu eta mendi-magaletik jaisten ari zenean, ingurutzen zuten karlistek tiro egiten hasi ziren. Ustekabean harrapatu zituzten basoaren babesik gabeko inguru batean. Gobernutar indar batzuk berriro Toixko gailurrera heltzea eta zeramatzaten lau Krupp kanoi berriak kargatzea lortu zuten, baina baioneta karga baten ondoren menderatuak izan ziren. Borrokaren berri izan zuenean, Oloteko alkatea herritik atera zen berrehun boluntariorekin zutabe liberalarekin batzeko asmoz, baina Viversko mendilerroan karlista askorekin topo egin ostean herrira bueltatu behar izan zuen. Handik gertu, Canadelleko dorretik Savallsek gau hortan Nouvilas jeneralarekin afalduko zuela esan zuen. Borroka basatia izan zen eta gauera arte iraun zuen, gobernutar zutabearen zati gehiena, 1.000 soldadu inguru, errenditu zen arte. Soldadu batzuek Frantziara ihes egitea edo Olotera heltzea lortu zuten. Orotara 200 soldadu hil ziren, eta karlistek gerrako harrapakin gisa lau kanoi, 150 zaldi, 2.000 fusil, munizioa eta 70.000 ogerleko zituen kutxa lortu zuten. 1.800 preso egin zituzten. Harrapatutako Tortell\u00e0ko Askatasunaren 33 boluntarioetatik 27 Candelleko zelaian, Besal\u00fatik hurbil, fusilatu ziituzten. Hildako soldaduen gorpuak gurdietan kargatu, Montaguteko hilerrira eraman eta hobi komunean lurperatu zituzten. Guduaren berri izan zutenean Oloten errendizioa eskaini zuten eta karlistak herrira erresistentziarik gabe sartu ziren. Hilabete batzuk geroago, uztailean, 196 militar exekutatu zituzten, buruzagi, ofizial, ofizialorde, soldadu eta Karabineroen Gorputzeko kideen artean."}
{"id": "884986", "revid": "512", "url": "https://eu.wikipedia.org/wiki?curid=884986", "title": "Cat's Eye (1985eko filma)", "text": "Cat's Eye (euskaraz \"Katuaren Begiak\"), 1985eko Lewis Teague estatubatuar zinema zuzendariaren beldurrezko antologia film bat da. Drew Barrymore, James Woods, Alan King, Robert Hays eta Candy Clark aktoreek antzeztu zuten.\nFilma Stephen King idazleak idatzitako kontakizunetan oinarritutako eta katu baten begiez ikusitako hiru istorioz osatua dago."}
{"id": "884987", "revid": "98220", "url": "https://eu.wikipedia.org/wiki?curid=884987", "title": "Kick-Ass (filma)", "text": "Kick-Ass (euskaraz \"Ipurdia-Ostikatu\"), 2010eko Matthew Vaughn ingeles zinema zuzendariaren umore beltzeko superheroi film bat da. Marvel Comics argitaletxeko Mark Millar eta John Romita Jr. komikigileen \"izenburu berdineko komiki liburuan\" oinarritua dago. Aaron Taylor-Johnson, Christopher Mintz-Plasse, Mark Strong, Chlo\u00eb Grace Moretz eta Nicolas Cage aktoreek antzeztu zuten.\n\"Kick-Ass 2\" (2013) jarraipena izan zuen.\nArgumentua.\nAEB, New York hiria. Dave Lizewski (Aaron Johnson) bere gelakideen artean oharkabean igarotzen den institutuko ikasle bat da. Komikizalea izanik, egun batez, superheroi bilakatzea erabakiko du, super ahalmen, entrenamendu gogor edo horretarako arrazoi zehatzik izan ez arren. Baina Daven bizitzak bi zaindari ero ezagutzean berebiziko aldaketa jasango du: Hit Girl (Chlo\u00eb Grace Moretz), 11 urteko neskatoa eta haren aita Big Daddy (Nicolas Cage). Gainera, Red Mist (Christopher Mintz-Plasse), krimenaren aurka borrokatzen duen neska gaztearekin ere adiskidetuko da. Super heroi taldeak Frank D'Amico (Mark Strong) mafiaburuari aurre egin beharko dio, beren adiskidetasuna eta superheroi trebeziak frogan jarriz."}
{"id": "884990", "revid": "512", "url": "https://eu.wikipedia.org/wiki?curid=884990", "title": "Heavy Metal (filma)", "text": "Heavy Metal, 1981eko Gerald Potterton britainiar-kanadar zinema zuzendariaren zientzia-fikziozko helduentzako marrazki bizidun antologia film bat da. \"Havey Metal\" estatubatuar zientzia-fikzio eta fantasiazko komiki aldizkarian argitaratutako kontakizun laburretan oinarritua dago. Rodger Bumpass, Jackie Burroughs, John Candy, Joe Flaherty, Don Francks, Martin Lavut, Marilyn Lightstone, Eugene Levy, Alice Playten, Harold Ramis, Percy Rodriguez, Susan Roman, Richard Romanus, August Schellenberg, John Vernon eta Zal Yanovsky aktoreek beren ahotsak ipini zituzten.\nAldizkarian bezala, filmean ere bortizkeria, sexualitatea eta biluztasuna agerikoak dira.\n\"Heavy Metal 2000\" (2000) jarraipena izan zuen, bai eta \"Heavy Metal F.A.K.K.2.\" (2000) bideo-jokoa eta \"Love, Death &amp; Robots\" (2019) telesaila ere.\nArgumentua.\nEspaziotik itzuli berri den astronauta batek bere alabari esfera berde bat oparituko dio. Halere, esferak ahalmen berezi eta txarrak dituela dirudi, zientzialaria segundu eskasetan hil eta alaba etxeko txoko batean zokoratu baitu. Esferak bere buruari \"Loc-Nar\" deitzen dio, eta neska beldurtuko duten hainbat kontakizun aipatuko dizkio: kontakizun hauetako protagonistak handigura eta diruzaleak dira, eta esferak beren jokaeretan eragina izan du."}
{"id": "884991", "revid": "120347", "url": "https://eu.wikipedia.org/wiki?curid=884991", "title": "Base pare", "text": "Base parea edo base bikotea hidrogeno zubien bidez elkarri lotutako bi base nukleikoz osatutako unitatea da. ADNaren helize bikoitzaren oinarrizko blokea dira eta DNAren zein RNAren egitura tolestua sortzeko ezinbestekoak dira. Hidrogeno loturen eredu espezifikoari jarraituta, Watson-Crick-en base pareek (guanina-zitosina eta adenina-timina) egitura helikoidalari eusten diote. Base pareen egitura horrek informazio genetikoaren kopia erredundantea ematen du, DNAren hari bakoitzean kodetuta. Datuen errepikatze horri eta egituraren erregulartasunari esker, DNA material egokia da informazio genetikoa gordetzeko, eta base pareei esker, DNA polimerasa entzimak DNA erreplikatzeko modua du eta RNA polimerasak DNA transkribatu dezake RNA sortzeko."}
{"id": "884992", "revid": "1712", "url": "https://eu.wikipedia.org/wiki?curid=884992", "title": "Base bikote", "text": ""}
{"id": "884993", "revid": "119347", "url": "https://eu.wikipedia.org/wiki?curid=884993", "title": "Esku dantza", "text": "Esku dantza euskal kultura eta folklorearen osagai den dantza garrantzitsua da. Dantza honen ezaugarri nagusia, izaera soziala eta dibertigarria duela da. Behin eta berriro errepikatzen diren lau pausuz osatua dago, beraz, nahiko erreza dela esan ohi da. Hau dela eta, gaur egun, eskola askotan Haur Hezkuntza eta/edo Lehen Hezkuntzako ikasleek ikasi eta dantzatzen dute. Arrazoi berberagatik hainbat tokitan dantzatzen ohi da: erromeriak, plazak, tabernak, etxean..\nNormalean, musika txistu eta danbolinarekin jotzen da. Musika/erritmoa arintzen den heinean, dantza arintzen doa. Esku dantzari esker, koordinazioa lantzen da.\nBaztango esku-dantza ezagunena da. Joku-dantza edo irri-dantzen multzoan sailkatzen da beste dantzekin batera: katadera-dantza, itses-dantza, eskalapoin-dantza, paxa-dantza, zurrume-dantza, ipurdi-dantza, bizkar-dantza, saskito-dantza, almute-dantza... Doinua Lizarrako Hilario Olazaran Aitak Bertizaranan jaso zuen, Antonio Elizalde txistulariaren eskutik.\nEsku dantza binaka dantzatzen da, dantzariak aurrez aurre bi lerrotan kokatu egiten dira eta tokitik mugitu gabe dantzatzen dute. Dantzariak eskuekin txaloak ematen dituzte. Mugimendu hauek Euskal Herriko beste dantzen antzekoa dela esan dezakegu, makil-dantzakoa adibidez. Makil-dantzan, berakoak bezala kolpatzen dira baina kasu honetan makila erabili beharrean, dantzariek eskuak jotzen dituzte.\nKoreografia.\nKoreografia bitan banatzen da: Lehenengo eta bigarren partea berdinak dira, aldaera bakarra bigarren partean buelta emanten dantzatzen dela da. Birritan errepikatzen da parte bakoitza. Konpasa eta musika erritmoa jarraitzen, dantzariak elkarri esku ahurrak kolpatzen dituzte. Musika erritmoa arintzen doa, beraz dantza gero eta arinagoa da.\nLehenengo partea:\nBirritan errepikatuko da pausu hau.\nBigarren partea:\nBerdin dantzatzen da baina bigarren pausua egitean, eskumarantz ematen da buelta hanka altxatzen den bitartean. Bikote-dantzari bizkarra ematen ari garela ezkerreko hanka altxatu eta txaloa emango diogu buelta ematen dugun bitartean.\nBikote-dantzaren aurrez aurre gaudela hirugarren pausua egiten jarraituko dugu."}
{"id": "884994", "revid": "105290", "url": "https://eu.wikipedia.org/wiki?curid=884994", "title": "\u00a1Nae Pasaran!", "text": "\u00a1Nae Pasaran! 2017ko Felipe Bustos Sierra belgo-txiletar zinema zuzendariaren film dokumentala da.\nBeste sari batzuen artean, Donostiako Giza Eskubideen Zinemaldiaren publikoaren saria irabazi zuen.\nSinopsia.\nAugusto Pinocheten diktadurarekin lankidetzan ez aritzeko eta txiletarrei elkartasuna adierazteko, Glasgow inguruko East Kilbride udalerriko Rolls-Royce lantegiko beharginek erabaki bat hartu zuten 1974. urtean: ez konpontzea Txileko Aireko Indarretako hegazkin militar batzuen motorrak \u2014ziurrenik Moneta jauregia bonbardatzeko erabilitakoak\u2014. Lau urtez iraun zuen langileen boikotak, eta, denbora horretan haiek jabetu ez arren, beren jarrerak eragin handia izan zuen ozeanoaren bestaldean."}
{"id": "884995", "revid": "98220", "url": "https://eu.wikipedia.org/wiki?curid=884995", "title": "Teret", "text": "Zama (, \"Teret\") 2018ko Ognjen Glavoni\u0107 serbiar zinema zuzendariaren film dramatikoa da.\nBeste sari batzuen artean, Donostiako Giza Eskubideen Zinemaldian Amnesty International erakundearen saria irabazi zuen.\nSinopsia.\nVladak izeneko gizon bat du protagonista, kamioi bat gidatzen lan egiten duena, 1999an, NATOk Serbian eginiko bonbardaketen giroan. Kosovotik Belgradera \u00abkarga misteriotsu bat\u00bb garraiatzea izango du azken enkargua. Horren ostean, etxera itzuli beharko du, eta bere ekintzen ondorioei aurre egin."}
{"id": "884998", "revid": "512", "url": "https://eu.wikipedia.org/wiki?curid=884998", "title": "Skin (2018ko film laburra)", "text": "Skin 2018ko Guy Nattiv israeldar zinema zuzendariaren film dramatiko laburra da.\nBeste sari batzuen artean, zuzeneko film labur onenaren Oscar Saria (91. ekitaldia) eta Donostiako Giza Eskubideen Zinemaldian Gazte Epaimahaiaren saria irabazi zuen.\nSinopsia.\nLangile herri bateko supermerkatu batean abiatzen da filma, eta bi talderen arteko borroka bat du ardatz. Istorio latz bat erakusten du, non gorrotoak, indarkeriaren kulturak, mehatxuak, xenofobiak eta arrazismoak amaiera tragiko bat ekarriko duten."}
{"id": "885001", "revid": "512", "url": "https://eu.wikipedia.org/wiki?curid=885001", "title": "Gr\u00e2ce \u00e0 Dieu", "text": "Gr\u00e2ce \u00e0 Dieu 2018ko Fran\u00e7ois Ozon frantziar zinema zuzendariaren film dramatikoa da.\nSinopsia.\nAlexandre Lyonen bizi da, emaztearekin eta bien seme-alabekin. Halako batean, jakinen du txikitan abusuak egin zizkion apaizak oraindik ere haurrekin segitzen duela lanean. Hortik aurrera, haren kontrako borroka hasiko du. Alexandrerekin bat eginen dute Fran\u00e7oisek eta Emmanuelek, haiek ere apaizaren biktimak izandakoak. Kosta ahala kosta, haren jokabidea ezagutarazi nahiko dute."}
{"id": "885004", "revid": "105290", "url": "https://eu.wikipedia.org/wiki?curid=885004", "title": "Donbass (filma)", "text": "Donbass () 2018ko Sergei Loznitsa ukrainar zinema zuzendariaren film dramatikoa da.\nBeste sari batzuen artean, Cannesko Zinemaldiaren \"Un certain regard\"saria irabazi zuen.\nSinopsia.\nUkrainaren eta Errusiaren arteko gatazka bortitza da film gordin honen ardatz nagusia. Gerra, ustelkeria eta inpunitatea ikusten ahal dira filmean. Trailer batean makillatzen ari diren estra batzuekin hasi eta bukatzen da filma."}
{"id": "885006", "revid": "69477", "url": "https://eu.wikipedia.org/wiki?curid=885006", "title": "Arnasketa-sistema", "text": ""}
{"id": "885007", "revid": "336", "url": "https://eu.wikipedia.org/wiki?curid=885007", "title": "Zirkulazio-sistema", "text": ""}
{"id": "885008", "revid": "512", "url": "https://eu.wikipedia.org/wiki?curid=885008", "title": "Red Joan", "text": "Red Joan 2018ko Trevor Nunn ingeles zinema zuzendariaren espioitza-filma da, Melita Norwooden bizitzan oinarrituta.\nSinopsia.\nJoan Stanley urte luzez KGBren zerbitzura aritu zen espioi bat izan zen. Inork ez zuen haren gaineko susmorik, harik eta 2000. urtean MI5 zerbitzuko agenteek atxilotu zuten arte. Galdeketak dirauen bitartean, 1938. urteaz oroituko da, Cambridgen fisika ikasten zuen urteaz."}
{"id": "885010", "revid": "1545", "url": "https://eu.wikipedia.org/wiki?curid=885010", "title": "The Curse of La Llorona", "text": "The Curse of La Llorona 2019ko Michael Chaves estatubatuar zinema zuzendariaren beldurrezko filma da.\nSinopsia.\n\"La Llorona\" izenekoa, agerpen beldurgarria da; nonbaiten, zeruaren eta infernuaren artean harrapatuta bizi den izakia da; seme-alabak hil izanaren ondorioz dago horrela, itzaletan ibiltzen da, eta haurrei eraso egiten die."}
{"id": "885011", "revid": "58701", "url": "https://eu.wikipedia.org/wiki?curid=885011", "title": "Justo antes de Cristo", "text": "Justo antes de Cristo 2019ko espainiar telesaila da, Juan Maidag\u00e1nek eta Pep\u00f3n Monterok Movistar+entzat egina.\nErromatarren garaian giroturiko istorioa idatzi dute Maidaganek eta Monterok; zuzendaritza lanetan aritu dira, berriz, Borja Kobeaga eta Nacho Vigalondo. Etxean filmaturiko gag sorta bat telesail bilakatu dute, eta erokeriaz beteriko elkarrizketez josi. Azkeneraino zaindu dituzte, ordea, alor formala, argazkigintza eta girotzea."}
{"id": "885012", "revid": "1545", "url": "https://eu.wikipedia.org/wiki?curid=885012", "title": "C\u00e9sar Saratxu", "text": ""}
{"id": "885014", "revid": "512", "url": "https://eu.wikipedia.org/wiki?curid=885014", "title": "Miracle Workers", "text": "Miracle Workers 2019ko estatubatuar telesaila da, Simon Richek TBSentzat egina.\nSinopsia.\nJainkoak Lurra suntsitzeko asmoa du, baina bi aingeru baldar ahaleginduko dira hura konbentzitzen eta gizateria salbatzen."}
{"id": "885015", "revid": "1545", "url": "https://eu.wikipedia.org/wiki?curid=885015", "title": "Ekhine Zapiain", "text": ""}
{"id": "885018", "revid": "336", "url": "https://eu.wikipedia.org/wiki?curid=885018", "title": "Soziobiologia", "text": "Soziobiologia biologiaren esparru bat da, portaera soziala eboluzioaren ikuspuntutik aztertzen duena. Etologiako, antropologiako, eboluzioko, zoologiako, arkeologiako, populazioen genetikako eta beste zenbait esparrutako ezagutzak hartzen eta erabiltzen ditu. Gizarteen azterketaren eremu zehatzagoan, giza portaeraren ekologiatik eta psikologia ebolutibotik hurbil dago.\nSoziobiologian aztertzen diren portaera sozialen adibide dira estaltze sistemak, lurraldea kontrolatzeko borrokak, taldekako ehiza edo eusozialitatea. Soziobiologiaren arabera, hautespenaren presioak eragiten du izaki bizidunek natur ingurunearekin elkarrekiteko modu erabilgarriak gara ditzaten, eta horren baitan, portaera sozialak ere modu berean eboluzionatzen du.\n\"Soziobiologia\" hitza 1940ko hamarkadan sortu zen, baina ez zuen arrakastarik izan 1975ean Edward Osborne Wilsonek \"\" argitaratu zuen arte. Esparru berria berehala bilakatu zen tirabiren erdigune. Richard Lewontin eta Stephen Jay Gould izan ziren kritikoen buru, esaten baitzuten geneek ziur badutela eragina giza portaeran, baina oldarkortasuna eta beste portaera batzuk ingurune sozialetik abiatuta azal daitezkeela, biologiatik baino gehiago. Soziobiologoen aldetik, berriz, berezkoaren eta eskuratutakoaren arteko erlazioaren konplexutasuna nabarmentzen dute."}
{"id": "885027", "revid": "1712", "url": "https://eu.wikipedia.org/wiki?curid=885027", "title": "Portaera zientziak", "text": ""}
{"id": "885030", "revid": "105290", "url": "https://eu.wikipedia.org/wiki?curid=885030", "title": "Ekino (arkitektura)", "text": "Arkitekturan, ekinoa doriar, joniar eta toskanar ordenetako kuxin antzeko elementu zirkularra da, abako azpian eta astragaloaren gainean kokatzen dena."}
{"id": "885032", "revid": "46380", "url": "https://eu.wikipedia.org/wiki?curid=885032", "title": "Ekino", "text": ""}
{"id": "885034", "revid": "1545", "url": "https://eu.wikipedia.org/wiki?curid=885034", "title": "Chocolates Elgorriaga", "text": "Chocolates Elgorriaga Irungo enpresa da, txokolate egiten duena. 2012tik aurrera, Urbasa Global Brands taldearen parte da.\nXIX. mendean Berako artzain baten emazteak Confiter\u00eda Elgorriaga ireki zuen Irunen. Laster ospetsu bilakatu eta Espainiako erregea bera bezeroetako bat izan zen. XX. mendearen hasieran Francisco Elgorriaga lantegi bat eraiki zuen Mendibilen eta, harrezkero, hainbat produktu ezberdin egin ditu. 1965ean espainiar estatuan txokolate zuria ekoiztu zuten lehenak izan ziren."}
{"id": "885035", "revid": "336", "url": "https://eu.wikipedia.org/wiki?curid=885035", "title": "Tres", "text": "Tres honakoa izan daiteke:\nTres, gainera, hiru da gaztelaniaz, horregatik leku-izen ugaritan agertzen da."}
{"id": "885036", "revid": "23317", "url": "https://eu.wikipedia.org/wiki?curid=885036", "title": "Kauldi Odriozola", "text": "Kauldi Odriozola Ieregi (Zumaia, ) gipuzkoar eskubaloi jokalaria da, eskuin hegalari moduan aritzen dena.\nHerriko taldean Pulpo KEn hasi eta 2016an ASOBAL Ligan Bidasoan debutatu zuen. 2021eko azaroan HBC Nantes taldeak fitxatu zuen."}
{"id": "885037", "revid": "512", "url": "https://eu.wikipedia.org/wiki?curid=885037", "title": "Erik Balentziaga", "text": "Erik Balentziaga Azkue (Zarautz, ) gipuzkoar eskubaloi jokalaria da, erdiko moduan aritzen dena.\nHerriko taldean Zarautz KEn hasi eta 2015ean ASOBAL Ligan SD Teucron debutatu zuen."}
{"id": "885038", "revid": "1545", "url": "https://eu.wikipedia.org/wiki?curid=885038", "title": "SD Teucro", "text": ""}
{"id": "885039", "revid": "512", "url": "https://eu.wikipedia.org/wiki?curid=885039", "title": "Imanol Gartziandia", "text": "Imanol Gartziandia Alustiza (Urretxu, ) gipuzkoar eskubaloi jokalaria da, eskuin hegaleko moduan aritzen dena.\nUrolan hasi eta 2015ean ASOBAL Ligan Club Balonmano Ciudad de Logro\u00f1on deubutatu zuen."}
{"id": "885040", "revid": "512", "url": "https://eu.wikipedia.org/wiki?curid=885040", "title": "Yeray Lamariano", "text": "Yeray Lamariano Urizar (Eibar, ) gipuzkoar eskubaloi jokalaria da, atezain moduan aritzen dena.\nHerriko taldean, Arrate Kirol Gaztedian, hasi eta 2001ean ASOBAL Ligan Club Balonmano Ademar Le\u00f3nn deubutatu zuen."}
{"id": "885041", "revid": "1545", "url": "https://eu.wikipedia.org/wiki?curid=885041", "title": "BM Valladolid", "text": ""}
{"id": "885042", "revid": "1545", "url": "https://eu.wikipedia.org/wiki?curid=885042", "title": "Pablo Paredes", "text": "Pablo Paredes izan daiteke:"}
{"id": "885043", "revid": "10891", "url": "https://eu.wikipedia.org/wiki?curid=885043", "title": "Pablo Paredes Lape\u00f1a", "text": "Pablo Paredes Lape\u00f1a (Getxo, ) bizkaitar eskubaloi jokalaria da, pibot moduan aritzen dena.\nBarakaldon hasi eta 2014an ASOBAL Ligan Agrupaci\u00f3n Balonmano Gij\u00f3n Jovellanosen debutatu zuen."}
{"id": "885044", "revid": "46380", "url": "https://eu.wikipedia.org/wiki?curid=885044", "title": "Gonzalo Sobejano", "text": "Gonzalo Sobejano Esteve (Murcia, 1928ko urtarrilaren 10-New York, 2019ko apirilaren 10) idazle espainiarra ezaguna izan zen: poeta, kritiko literarioa eta Literatura irakaslea.\nBiografia.\nBere lehenengo ikasketak Murcian egin zituen. Ondoren, Madrilen, gerra ondorengo unibertsitatea ezagutu zuen. Dena dela, garaiko izen handiak izan zituen irakasle moduan: D\u00e1maso Alonso, Rafael Lapesa eta Manuel Mu\u00f1oz Cort\u00e9s. Doktoregoa ere Madrilen egin zuen. Ondoren, beka bati esker, Parisera joan zen.\n1951an Heidelbergera joan zen. Han bere emaztea izango zen Helga ezagutu zuen. Helga idazlearen laneatan ezinbesteko laguntzailea izan zen. Heidelbergtik Mainzeko Unibertsitatera joan zen eta, geroago, Koloniako Unibertsitatera. 1963an Ameriketako Estatu Batuetan hasi zen irakasten: New Yorkeko Columbia Unibertsitatean, geroago Pittsburgko Unibertsitatean Pennsylvaniako Unibertsitatea Filadelfian, 1986 arte. Azken urte horretan Columbiakora itzuli zen baina katedratiko moduan. Beste unibertsite askoan irakasle gonbidatua bezala ibili zen, bestetik. AEBetako beka ugari lortu zuen, besteak beste, Guggenheim beka eta Pennsylvaniako Unibertsitatea ren Lindback Award for Distinguished Teaching beka.\nLiteraturan gerraondorengo estetizismotik poesia deserrotura igaro zen. Murciako Polo de medina poesia saria eskuratu zuen.\nObra.\nLiburu eta edizio komentatuen egilea izan zen. Honna hemen bere lan ezagunenak:"}
{"id": "885046", "revid": "512", "url": "https://eu.wikipedia.org/wiki?curid=885046", "title": "Dean Kamen", "text": "Dean Kamen (Long Island, 1951ko apirilaren 5a) enpresaburu eta asmatzaile estatubatuarra da. Segway-ko eta iBOT-eko sortzailea. FIRST erakundearen sortzailea ere bada.\nAsmakuntzak.\nZiurrenik, Dean Kamen-en asmakuntzarik ezagunena Segway da, bi gurpileko garraio arin giroskopikoa eta elektrikoa, eta ordenagailuz kontrolatutako autokulunkarekin. Kamen iBOTaren asmatzailea da, lur orotako gurpil-aulkia, eta ordenagailu bidez kontrolatutako autokulunka duen giroskopio elektrikoa ere erabiltzen duena. FIRST erakundearen fundatzailea da, zeinen programak, eskolaurrerik aurrerako gazteei zientzia eta teknologiako aplikazioak irakasteko bideratuta dauden.\nAgian SlingShot izan da gauzarik handiena, ur purifikatzaile unibertsala, Hirugarren Munduko gaixotasunen %50 konpon dezakeena."}
{"id": "885047", "revid": "512", "url": "https://eu.wikipedia.org/wiki?curid=885047", "title": "Poesia deserrotua", "text": "Poesia deserrotua () Espainiako 1936-1939ko gerraondorengo lehen belaunaldiko idazle batzuek landutako poesia joera bat izan zen. Klasizismoan oinarritutako poesia errotuaren aurka kokatzen zen. Frankismoak zalantzarik gabe poesia errotuaren alde egiten zuen. Gai erlijiosoen erabilera, bestetik, zentsuraren presioa saihesteko modu bat zen.\nHistoria.\nJoeraren izena D\u00e1maso Alonso idazleak eta kritikoak eman zion. Alonso 27 Belaunaldiko kritikoa zen eta, halaber, poeta deserrotua. Poesia ofizialaren ifrentzu moduan eta harmoniaren poesiaren aurka, poesia hau larriminarena zen. Horrela, 1944an, \"Hijos de la ira\" liburua plazaratu zuen, poesia mota honen gailurra ziur aski. Espainiako Gerra Zibilaren ondorioz Espaiania garaileen eta garaituen artean zatituta zegoen. Deserrotuak garaituen artean sortu ziren. Joera hau sortzeko prozesuan \"Espada\u00f1a aldizkaria\"ren sorrerak garrantzi handia izan zuen; Le\u00f3ngo aldizkari hori Eugenio de Nora eta Victoriano Cr\u00e9mer idazleen eskutik jaio zen. \"Espada\u00f1a\" ofizialismoaren aldizkaria zen Garcilaso aldizkariaren aurka kokatu zen; \"Garcilaso\" Jos\u00e9 Garc\u00eda Nieto idalzeak 1943an sortu zuen.\nFilosofikoki Poesia deserrotua Existentzialismoan oinarritzen da. Bi kontzeptu jartzen zituen aurrez aurre: erlijiotasuna eta fedea, batetik, gizakiek herriotzaren, gerraren eta bidegabekeriaren aurrean sentitzen duen ezintasuna, bestetik. Absurdoa den mundu horretan gizakia bakarrik dago zeren eta Jaungoikoak bakarrik utzi baitu.\nPoeta deserrotuek beste joeretara joan ziren aldatzen. Batzuk poesia sozialera, esaterako Gabriel Celaya eta Blas de Otero; beste batzuk surrealismora hurbildu ziren, esaterako Carlos Bouso\u00f1o.\nIdazleak.\nModu batez poeta kritikoak garatu zuten poesia mota hau:\nEuskal hiritar batzuk ere joera horretan aritu ziren:\nEzaugarriak.\nHauek dira joera honen ezaugarri batzuk:"}
{"id": "885048", "revid": "119347", "url": "https://eu.wikipedia.org/wiki?curid=885048", "title": "Greziar kolonizazio", "text": "Greziar kolonizazioak bi etapa historiko ditu:\nKolonizazioaren kausak.\nBarneko gatazkak.\nGerra zibil bat eragiten duen barneko krisialdiari \"Stasis\" zioten. Kolonizazioaren bidez, gerra hauek ekiditen zituzten: gutxiengoak polis (hiri) berri bat sortzen baitzuen. Ezinbestez, gatazka hauek ez dira aristokrazia eta herri xumearen artekoak, talde aristokratikoen barnekoak ere izan baitaiteke, adibidez Korinton.\nKolonoen helburua hiri ideal bat sortzea zen baina garrantzi handiko egoeretan baino ez zuten erabaki hauek hartzen.\nArrazoi komertzialak.\nMetropoli bat ondo hornitzea ezinbestekoa zen, baina, zaila zen arrazoi komertzialak baino ez izatea. Izan ere, kolonia eta metropoli baten arteko hartu-emanak ez ziren nahiko kolonia bizirauteko. Oso gutxi dira arrazoi komertzialengatik sortutako greziar koloniak Atenas edo Naukratisko klerukiez gain.\nIrteeraren egoera.\nKolonoen irteera haustura sozial bat sortzen du metropolian. Alde batetik, metropolia gosetearen kontra babesten zen baina, irteterakoan, kolonoek itzultzeko eskubidea galtzen zuten. Metropoliak ez zuen inolako laguntzarik ematen eta biztanleriaren hamarren edo laurden bat hiritik at ateratzen zen, itzultzeko esperantza barik.\nBerez, koloniak ez ziren norbanakoek eratuak (baziren salbuespenak, alta), baizik eta, hiriak berak (berez, hiriko batzarrak) eratzen zuen. Horretarako, espedizio burua-\"oikistes\" izenekoa- hautatzen zuten. \"Oikistes\" aristokrata zen eta koloniaren izena eta kokapena hautatzen zuen. Behin hara ailegatuta, koloniaren defentsaz arduratzen zen.\nGreziarren pentsamendu mitikoak jainkoen onespena eskatzen zuen erabaki honetan. Bidaia arriskutsu hauek egin baino lehen ohikoa zen Delfosko orakuluari galdegitea. Orakuluak orientabide geografiko orokorraz eta hiri-plangintzaz aholkatzen zuen. Hala ere, bere aholkuak zentzuzkoak ziren, izan ere, ekialderantz edo mendebalderantz jotzen zuten, inoiz ez Egipto edo sirio-palestinar kostaldea (Asiria y Fenicia) bezalako ondo egituraturiko lekuetarantz. Heltzerakoan, leku estrategiko hauetan bizi zirenak egotzi behar izango zituzten.\nKoloniaren egoera.\nKolonek bere baliabide afektibo, kultural eta erlijiosoa eramaten zuten: metropoliren su sakratua garraiatzen zuten eta panteoi bera mantentzen zuten.\nPolitikaren ikuspegitik, metropoliaren erakundeak mantentzen zituzten, hasieran behintzat. Hasiera, hartu-eman komertzialak xumeak dira baina, gero, asko hazten dira. Hala ere, ez dago metropoli eta koloniaren arteko inolako lotura politikorik: hiri berria erabat independentea da. Litekeena da gerra batean kolonia batek bere metropoliaren kontra egitea: adibidez, Korzira eta Korinto bere metropoliaren arteko gatazkak Peloponesoko Gerra eragin zuen.\nKolonizazioaren analisi garaikidea.\nKolonizazioaren prozesua gertakari konplexua da oso. C. G. Thomasen esanetan, mizenastar zibilizazioaren gainbeherak eragin zuen. Bere aburuz, zibilizazio hau politikoki banaturik zegoen: erresuma askok elkar gerra egin zuten eta arerio komertzialak ziren. Mizenastarren \u00abuniformetasun kulturala\u00bb komertzioak sortzen zuen. Gainbeheraren ondorioz, hiri gutxi batzuek (Lefkandi edota Atenas) baino ez zuten bere biztanleria mantendu, eta besteek migratzeari ekin zioten: akaziar herriak Zilizia eta Zipre aldera joan ziren, eta handik Asia Txikiko lautada emankorretara zabaldu ziren."}
{"id": "885049", "revid": "1545", "url": "https://eu.wikipedia.org/wiki?curid=885049", "title": "Greziar kolonia", "text": ""}
{"id": "885050", "revid": "1545", "url": "https://eu.wikipedia.org/wiki?curid=885050", "title": "Antzinako Greziako kolonizazio", "text": ""}
{"id": "885051", "revid": "1659", "url": "https://eu.wikipedia.org/wiki?curid=885051", "title": "Compromiso por Galicia", "text": "Compromiso por Galicia (CxG, euskaraz \"Galiziarekiko konpromisoa\") Galiziako alderdi politiko abertzale, aurrerakoi eta sozialdemokrata da. 2012ko maiatzean sortu zen, BNG alderdiko zenbait banaketa eta beste alderdi politiko txikiago batzuk elkartu zirenean. 2017az geroztik alderdiko idazkari nagusia Juan Carlos Pi\u00f1eiro da. Alderdiaren gazte erakundea Mocidade Nacionalista Galega (Galiziar Gaztedi Abertzalea) da.\nIdeologia.\nAlderdiaren proposamenen artean daude Galizia hauteskunde-barruti bakarra bilakatzea hauteskunde autonomikoetan zein orokorretan, zerrenda irekiak erabiltzea, gardentasun publikoa hobetzea, herritarren parte-hartzea sustatzea legegintzako herri ekimenen bidez, eta alderdi politikoen finantzaketa arautzea.\nGalizia nazio kontsideratzen du \"sozialki eta kulturalki\", eta autonomia bidez \"ahalik eta eskumen gehien\" lortu daitezkeela defendatuz autonomia estatutu berri bat proposatzen du. Ekonomiaren garapen eredu jasangarri baten alde daude, ingurumena errespetatuz eta berrikuntza sustatuz. Galiziar nazionalismoko alderdi gehienek ez bezala Espainia errepublikar eta plurinazional bat babesten dute, Galiziaren independentzia babestu beharrean. Ongizate-estatua babesten du, eta politika sozialdemokratak bultzatzen ditu.\nEuropeista da, eta galiziar nazionalismo zentrista baten aldeko apustua egin du, EAJ edo Coalici\u00f3n Canaria bezalako alderdiekin harremanak estutuz.\nHistoria.\nAurrekariak.\n2012ko urtarrilaren 26an egindako BNGren XIII. Batzar Nazionalean alderdiaren zuzendaritza eta Galiziako Xuntarako hautagaia hautatu ziren, barne-zatiketa handia tarteko. Hiru zerrenda aurkeztu ziren\u02d0 \"Alternativa pola Unidade\" (ApU), Uni\u00f3n do Povo Galego alderdiaren babesarekin, bozeramaile gisa Guillerme V\u00e1zquez eta hautagai gisa Francisco Jorquera aurkeztu zituena; \"M\u00e1is Galiza\" eta \"Encontro Irmandi\u00f1o\" barne korronteek babestutako zerrenda (+G-EI; Colectivo Socialista, Partido Nacionalista Galego-Partido Galeguista, Esquerda Nacionalista, Inzar, Unidade Galega eta Espazo Socialista Galego erakundeen babesarekin), bozeramaile gisa Xos\u00e9 Manuel Beiras eta hautagai gisa Carlos Aymerich aurkeztu zituena; eta Rafael Vilar buru zuen zerrenda, Movemento Galego ao Socialismo (MGS) alderdiak babestua.\nAzkenik Guillerme V\u00e1zquez izan zen bozeramaile kargurako hautatua 2123 botorekin, Xos\u00e9 Manuel Beirasek lorturako 1823 botoen aurrean. Era berean, Francisco Jorquera izendatu zuten Xuntarako hautagai 2338 (% 53) boto eskuratu baitzituen Carlos Aymerichen 2043 (% 46) botoen aurrean. Alderdiaren zuzendaritza ApU-ko 7 kidek, +G-EI-ko 7 kidek eta MGS-ko kide batek osatu zuten, eta Aberri Batzarrerako bozketan ApU izan zen zerrenda bozkatuena (% 48, 2164 boto), +G-EI (% 45, 2026 boto) eta MGS-ren (% 5, 248 boto) aurretik.\nBatzar honen ondoren sortutako barne-tentsioen ondorioz zenbait alderdik eta korrontek BNG uztea erabaki zuten, tartean Encontro Irmandi\u00f1o eta Esquerda Nacionalistak\u200b. Era berean M\u00e1is Galiza korronteak, bigarren indar bozkatuena izan zenak, zein Partido Nacionalista Galego-Partido Galeguistak euren jarraitutasunari buruz erabakitzeko biltzarrak egingo zituztela esan zuten.\nHandik gutxira M\u00e1is Galizak egindako batzarrean kideen % 69k BNG utzi eta alderdi poltiko berri bat sortzea erabaki zuten. Xo\u00e1n Bascuas hautatu zuten idazkari nagusi, eta estatutu zein dokumentu politiko berriak onartu ziren. Hala ere ordurarte buru izan zuten Carlos Aymerich-ek BNGn jarraituko zuela adierazi zuen, baita aurka bozkatu zuen %29ak ere, tartean galiziar nazionalismoko figura historikoak, Unidade Galegako lider izandako Camilo Nogueira Rom\u00e1n eta Inzar-eko Xes\u00fas Veiga, esaterako. Zatiketa gauzatu arren M\u00e1is Galizako hautetsi gehienek (11 alkate, hainbat zinegotzi eta 4 diputatu) BNG ez uzteko erabakia hartu zuten.\n2012ko martxoaren 18an Partido Nacionalista Galego-Partido Galeguista (PNG-PG) alderdiak ere BNG uzteko erabakia hartu zuen. Era berean, Esquerda Nacionalista alderdiak M\u00e1is Galizak sortutako proiektu politiko berriarekin lan egingo zuela adierazi zuen.\nSorrera.\nM\u00e1is Galiza bestelako alderdi politikoekin harremanetan jarri zen BNGri aurre egingo zien alderdi nazionalista berri bat sortzeko, tartean Encontro Irmandi\u00f1o eta Espazo Ecosocialista Galego. 2012ko maiatzean Compromiso por Galicia alderdiaren sorrera iragarri zuten, M\u00e1is Galiza, Ecogaleguistas eta Acci\u00f3n Galega alderdien baturarekin. Proiektua babestu zuten, era berean, Partido Nacionalista Galego-Partido Galeguistak (PNG-PG) eta Coalici\u00f3n Galegak (CG). 2012ko ekainaren 21ean PSdG-PSOEtik banatutako Unidade da Esquerda Galega taldearen zati bat ere alderdi berrira sartu zen, eta irailean Miguel Barros PSdGko diputatu ohia ere egin zen kide.\nEncontro Irmandi\u00f1o, Xos\u00e9 Manuel Beiras buru zuela, proiektutik kanpo geratu zen jarrera ezkertiar eta independentistagoak hartzean, Frente Popular Galega eta Causa Galiza taldeek babestuak, eta beste zenbait talderekin batera Anova-Irmandade Nacionalista alderdia sortuko zuen.\nHauteskundeak.\n2012ko Galiziako Parlamenturako hauteskundeetara bere kabuz aurkeztu zen, nahiz eta Anova, Esquerda Unida eta Equo alderdiekin \"koalizio tekniko\" bat osatuko zutela adierazi. 2012ko irailean Espazo Ecosocialista Galegok alderdia uztea erabaki zuen, beste alderdi horiek osatu zuten Alternativa Galega de Esquerda koaliziora batzeko. Hauteskundeetan 14.459 boto eskuratu zituen (% 1,01), eta Terra Galegak alderdia utzi zuen (abuztuan batu ondoren) alderdi galegista zentrista bat sortzeko nahiarekin.\n2014ko Europako Parlamenturako hauteskundeetan Europarako Koalizioa osatu zuen CiU, EAJ eta Coalici\u00f3n Canaria alderdiekin, Paulo Carlos L\u00f3pez alderdikidea zerrendako seigarren postuan kokatuz.\n2015eko udal hauteskundeetan 40 zerrenda aurkeztu zituen (Galiziako 314 herrietatik), eta Compromiso por Galicia-Concellos Transparentes koalizioa osatu zuen, beste 18 herritan zerrenda independenteak babestuz. CxG-CCTT koalizioak 41 zinegotzi eskuratu zituen, baita Lal\u00edn, Mi\u00f1o, Muros eta Vilar de Santos herrietako alkatetzak ere. Mi\u00f1oko alkatearen hautagaitzak polemika handia eragin zuen; izan ere, CxG boto gutxien eskuratu zituen alderdia izan zen, baina Alderdi Popularrak bere hautagaia babestu zuen Alderdi Sozialistak alkatetza ez eskuratzeko. Handik gutxira alderdiak zinegotzi horri babesa erretiratu ziola jakinarazi zuen. Zinegotzi kopuruari zegokionez, CxG Galiziako bosgarren indarra bilakatu zen.\n2016ko Galiziako Parlamenturako hauteskundeetan Xo\u00e1n Bascuas idazkari nagusia aurkeztu zuen zerrendaburu, baina ez zuten parlamentuan sartzea eskuratu, 4109 boto baino ez baitzituzten eskuratu (% 0,29). Emaitza honen aurrean Xo\u00e1n Bascuasek kargua utziko zuela iragarri zuen, eta 2017an Juan Carlos Pi\u00f1eiro izendatu zuten idazkari nagusi.\n2019ko Europako Parlamenturako hauteskundeetan hautagaitza bateratua osatuko du EAJ, Coalici\u00f3n Canaria, Geroa Bai, Proposta per les Illes eta Dem\u00f2crates Valencians alderdiekin. CxGren hautagaia, Juan Carlos Pi\u00f1eiro idazkari nagusia, zerrendako hirugarren postuan joango da.\nAlderdi sortzaileak.\nCxG proiektura batu ziren beste alderdien artean daude Partido Nacionalista Galego-Partido Galeguista (PNG-PG), Esquerda Nacionalista, Unidade da Esquerda Galega taldearen sektore bat, Partido Galeguista Dem\u00f3crata (PGD),\u200b\u200b Alternativa Popular Galega (APGA, Galiziako PPren banaketa) eta Coalici\u00f3n Galega."}
{"id": "885052", "revid": "119347", "url": "https://eu.wikipedia.org/wiki?curid=885052", "title": "Pontoko greziar", "text": "Pontoko greziarrak (, \"P\u00f3ntioi\", \"Ellinop\u00f3ntioi\"; , , \"P\u2019ont\u2019oeli Berdznebi\"), Ponton jatorria duen greziar talde etnikoa da. 1461eko Trebizondako Inperioaren gainbeheretik 1828-1829ko Erruso-turkiar Gerrara arte, Otomandar Inperioaren garaian, ipar-ekialdeko Anatoliatik ekialderantz migratu ziren, Transkaukasia aldera. Azken mendeetan, inguruko herrialdeetako kultura-asimilazioak eta akulturazioak bere kopurua gutxitu du, batez ere, greziar genozidioa eta gero.\nPontoko greziarrek greziar arbasoak dituzte eta Pontoko grezieraz egiten dute, urrutiko eskualdea izanda, greziera modernoez bestelako garapena izan duen koin\u00e9 bat dena."}
{"id": "885054", "revid": "81226", "url": "https://eu.wikipedia.org/wiki?curid=885054", "title": "Swansea badia", "text": ""}
{"id": "885057", "revid": "81226", "url": "https://eu.wikipedia.org/wiki?curid=885057", "title": "Baglan Bay", "text": ""}
{"id": "885058", "revid": "81226", "url": "https://eu.wikipedia.org/wiki?curid=885058", "title": "Brecon Beacons Parke Nazionala", "text": ""}
{"id": "885060", "revid": "336", "url": "https://eu.wikipedia.org/wiki?curid=885060", "title": "Bide baltikoa", "text": "Bide baltikoa (estonieraz, \"Balti kett\", letonieraz, \"Baltijas ce\u013c\u0161\" eta lituanieraz \"Baltijos kelias\") 1989ko abuztuaren 23an osatu zen giza kate erraldoi baten izena zen, 650 kilometro bete zituena. Ia bi milioi pertsonak parte hartu zuten, eskuak elkar hartuta, giza kate horretan, hiru errepublika baltikoak (Estonia, Letonia eta Lituania, garai hartan Sobietar Batasunaren menpe) zeharkatu zituena.\nBide baltikoak errepublika baltikoen independentzia eskatu nahi zuen, eta sobietar okupazioaren bukaera. Nazioarteko arreta ere erakarri nahi zuen, eta Molotov-Ribbentrop itunaren 50. urtemugan antolatu zen (itun horren bitartez sobietarrek hiru errepublika baltikoak berenganatu eta okupatu zituzten, 1940ean).\nHistoria.\nMikhail Gorbatxov SESB-ren presidentziara iritsi zenean (1985ean) nolabaiteko irekitze politikoa egon zen, perestroika izenarekin ezagutua. Errepublika baltikoetan (1940ean SESB-ra anexionatuak) irekitze eta distentsio politiko horrek lehenengo protesta independentista jendetsuak ekarri zituen: 1987an manifestazio handiak egon ziren, eta agintari sobietarrek atxiloketa ugari agindu zituzten. Urte hartan Sajudis\nherri-mugimendu independentista lituaniarrak Lituaniako Kontseilu Gorenerako hauteskundeak alde handiz irabazi zituen, eta hortaz baliatuta Lituaniako independentzia osoa eskatu zuen \nGiza katea.\nBide baltikoak hiru hiriburu baltikoak (Vilnius, Riga eta Tallinn) lotu zituen. Parte hartzaileek 1989ko abuztuaren 23ko arratsaldeko 19:00etan eskuak elkarri eman zizkioten, 15 minututan . Horietako askok euren bandera nazionalak eramaten zituzten, batzuetan xingola beltzez dekoratuak, sobietarren biktimen (fusilatuak eta deportatuak) omenez. Estonia eta Letoniaren arteko mugan buruzagi abertzaleek hileta-zeremonia bat burutu zuten, non gurutze beltz erraldoia piztu zuten .\nGiza katea toleratua izan zen, eta agintari sobietarrek ez zuten inongo debeku berezirik ezarri.\nAsteazkenean antolatu zenez (1989ko abuztuaren 23an), lantegi askok itxi egin zuten egun hartan. Milaka autobus antolatu ziren, horietako asko doan. Estoniak jai-eguna izendatu zuen abuztuaren 23a hura .\nOndorioak.\nBide baltikoaren arrakastak Letonia, Estonia eta Lituaniaren independentzia prozesuak azkartu zituen. Protesta baketsu horien irudiak mundu osora iritsi ziren, eta nazioarteko komunitateak aldeko jarrera bat hartu zuen kausa independentistarekiko. 1991ean, hots, bi urte geroago, hiru errepublika baltikoek burujabetza osoa lortu zuten.\nBide baltikoa Errekorren Guinness Liburuan agertzen da, inoizko giza katerik luzeena bezala. Ideia horretan oinarrituta, Kataluniako mugimendu independentistak Bide baltikoaren antzeko giza katea antolatu zuen 2013ko irailaren 11an. Gurean, Gure Esku Dago erakundeak antzeko giza kateak antolatu zituen 2014an eta 2018an."}
{"id": "885062", "revid": "512", "url": "https://eu.wikipedia.org/wiki?curid=885062", "title": "Slingshot", "text": "Slingshot Dean Kamen asmatzaileak sortutako ura garbitzeko gailua da. Stirling motor batekin funtzionatzean, errekuntza-erregai iturri batekin funtzionatzen duenez, ia edozein iturritako edateko ura produzitzeko aukera ematen du lurrun-konpresioaren bidez, eta ez du iragazkirik behar, eta behi-simaurra erabil dezake erregai gisa.\nMakinaren izena Davidek Goliatari garaitzeko erabili zuen tiragomasen erreferentzia da, ingelesez slingshot tiragomas baita."}
{"id": "885063", "revid": "512", "url": "https://eu.wikipedia.org/wiki?curid=885063", "title": "John T. Parsons", "text": "John Thoren Parsons (Detroit, Michigan, 1913ko urriaren 11 - Traverse City, Michigan, 2007ko apirilaren 18a) zenbakizko kontrol sistemaren asmatzaile ingeniari estatubatuarra izan zen, gaur egungo zenbakizko kontrolaren aitzindaria. Hasiera batean aeronautikarako garatua, tresna digitalizatuak (zenbakizko kontrolaren tornua, adibidez), konputagailu-txipak eta automobilak bezalako erabilerak ditu. Aireontzietan metalezko egituren lotura itsaskorra ere garatu zuen, batez ere helizetan, besteak beste."}
{"id": "885066", "revid": "646", "url": "https://eu.wikipedia.org/wiki?curid=885066", "title": "Bide baltiko", "text": ""}
{"id": "885067", "revid": "512", "url": "https://eu.wikipedia.org/wiki?curid=885067", "title": "Krepidoma", "text": "Arkitektura klasikoan, tenplu bateko harrizko basamentu mailakatuari deritzo krepidoma ( \"\u03ba\u03c1\u03b7\u03c0\u03af\u03b4\u03c9\u03bc\u03b1\", grezieraz)."}
{"id": "885069", "revid": "688", "url": "https://eu.wikipedia.org/wiki?curid=885069", "title": "Transilvaniako Printzerria", "text": "Transilvaniako Printzerria (; ; ; edo \"Principatul Ardealului\"; edo \"Transilvanya Prensli\u011fi\") egungo Transilvanian eta Partiumen XVI. eta XVIII. mendeen artean izandako hautazko monarkia izan zen, hizkuntzaz eta kulturaz hungariarra zena. 1526an Moh\u00e1cseko guduan menderatuak izan eta gero, hungariar tradizioak mantendu zituen. Bertoko noblezia, biltzar batean, printze bat hautatzen zuen nahiz eta askotan otomandar sultanak eskuak sartzen zituen. Izan ere, estatu independente bazen ere, Otomandar Inperioari basailutza-zergak ordaintzen zizkion. 1686an habsburgotarrek hungariar erresuma birbatera zutenean, Leopoldo I.a Germaniako Erromatar Inperio Santukoa buruzagi goren bilakatu zen."}
{"id": "885070", "revid": "1545", "url": "https://eu.wikipedia.org/wiki?curid=885070", "title": "Transilvaniako printzerria", "text": ""}
{"id": "885071", "revid": "56334", "url": "https://eu.wikipedia.org/wiki?curid=885071", "title": "Orden de Isabel la Cat\u00f3lica", "text": ""}
{"id": "885072", "revid": "90523", "url": "https://eu.wikipedia.org/wiki?curid=885072", "title": "Ruthenera", "text": ""}
{"id": "885073", "revid": "1545", "url": "https://eu.wikipedia.org/wiki?curid=885073", "title": "Hautazko monarkia", "text": ""}
{"id": "885074", "revid": "15795", "url": "https://eu.wikipedia.org/wiki?curid=885074", "title": "Kantzilertzaren eslaviera", "text": ""}
{"id": "885075", "revid": "512", "url": "https://eu.wikipedia.org/wiki?curid=885075", "title": "Fuxianhuia", "text": "Fuxianhuia Kanbriar garaian bizi izan zen artropodo bat da, gaur egun iraungita dagoena. Espezie bakarra ezagutzen da, \"Fuxianhuia protensa\". Duela 520 milioi urte inguru bizi izan zen.\n\"Fuxianhuia\" bereziki garrantzitsua da, izan ere ezagutzen diren burmuin konplexu eta sistema kardiobaskular zaharrenak baititu.\nAurkikuntza eta etimologia.\nTxina hego-mendebaldeko Maotianshan Shales aztarnategian aurkitu zen 1987 urtean, Fuxian lakuaren ertzean, hortik bere izena. 2012an aurkituriko fosil batek gaur egungo antzeko burmuina zuela erakutsi zuen eta 2014 urtean aurkituriko beste batek sistema kardiobaskular osoa gordeta zuen, bere bihotz eta odol-hodiekin. Burmuina zein sistema kardiobaskularra mota hauetako egituren ebidentzia zaharrenak dira.\nDeskribapena.\nOrokorra.\n\"Fuxianhuiak\" lau zentimetro inguruko luzera zuen. Aurrealdean esklerito obalatu batez babesturik zuen burua. Bertatik bi begi pedunkulatu ateratzen zitzaizkion. Hasierako deskribapenetan bi luzakin ere aipatu ziren, antenak izan zitezkeenak. Luzakin hauen morfologia bereziak zalantza asko eragiten ditu, Waloszek eta bere lankideek esate baterako digestio aparatuaren dibertikuluak izan daitezkeela proposatu dute.\nBuruaren ondoren toraxa dator, 12-17 tergitaz osaturik zegoena, fosilaren arabera aldatzen da kopurua. Segmentu bakoitzak hanka pare bat zuen, ez zen ordea proportzioa beti betetzen. Toraxaren amaieran abdomen estuago bat zeukan, hankarik gabea. Amaieran telson itxurako arantzak zituen.\nBurmuina.\n2012an aurkituriko fosilak kontserbazio-maila oso altua zuen, eta burmuina eta lobulu optikoak oso ongi bereizten zitzaizkion. Garaiko artropodoek ez bezala \"Fuxianhuiak\" gaur egungo malakostrakoen, kilopodoen eta intsektuen antzeko burmuina zeukan, hiru ataletan banaturikoa. Klado hauen banaketaren aurretik lorturiko egitura izan zela agerian uzten du aurkikuntza honek.\nSistema kardiobaskularra.\n2014an aurkituriko fosilak aurrez ez bezalako detailez erakusten du \"Fuxianhuiaren\" zirkulazio-aparatua. Odol hodien sare itxia azaltzen du, burualdean sarriagoa dena, eta burmuinetik gertu bihotz antzeko egitura bat ikusten da.\nSistema kardiobaskular garatu honek adierazten du burmuinak oxigeno-kopuru handien beharra zeukala."}
{"id": "885076", "revid": "1545", "url": "https://eu.wikipedia.org/wiki?curid=885076", "title": "Antzinako ekialdeko eslaviera", "text": "Antzinako ekialdeko eslaviera edo antzinako errusiera (autoglotonimo: \u0440\u0479\u0441\u044c\u0441\u043a\u044a \u0469\u0437\u044b\u043a\u044a) ekialdeko eslaviar hizkuntza izan zen, X. eta XV. mendeen artean Kieveko Rusan ekialdeko eslaviarrek hitz egiten zutena. Protoeslavieraren ondorengoa, bere aldaerak egungo Bielorrusian, ipar eta erdialdeko Ukrainan eta mendebaldeko Errusian berba egiten zuten. Hizkuntza honetako agiri askorik ez daudenez, zaila da esatea hizkuntza bateratua zenetz."}
{"id": "885077", "revid": "1545", "url": "https://eu.wikipedia.org/wiki?curid=885077", "title": "Antzinako errusiera", "text": ""}
{"id": "885078", "revid": "119347", "url": "https://eu.wikipedia.org/wiki?curid=885078", "title": "Parviscopa", "text": "Parviscopa Garai Ediakarikoan bizi izan ziren fosilen genero bat da. 580 eta 560 milioi urte artean bizi izan zen. Espezie bakarra ezagutzen da, \"Parviscopa bonavistensis\".\nAurkikuntza eta etimologia.\n2008 urtean aurkitu zen Ternuako Bonavista penintsulan dagoen Mistaken Point aztarnategian. H. J. Hofmann, S. J. O'Brien eta A. F. King paleontologoek deskribatu eta izendatu zuen. Aztarnategi honetatik kanpo ez da beste inon aurkitu oraindik.\n\"Parviscopa\" izenak \"adaxkaz egindako erratz txikia\" esan nahi du. Espeziearen \"bonavistensis\" izena aldiz aurkitu zen penintsularen omenez ezarria da.\nDeskribapena eta bizimodua.\n\"Parviscopa\" organismo sesila zen, lurrean itsatsita bizi zen eta uretan aurkitzen zituen elikagaiak hartzen zituen, iragazketa edo osmosi bidez. Horrelako organismoak bizi ziren tokia sakonegia zen izaki fotosintetikoek kolonizatzeko. Bizpairu zentimetrotako luzera zuen. Ediacarako bizidun sesilek luma itxurako egitura bazuten ere, \"Parviscopak\" zuhaitzen tankera zuen. Honek egiten du berezia.\nTaxonomia.\nFosil gutxi batzuk aurkitu dira eta beraz oraindik ez da filum zehatz batean kokatu. \"Primocandelabrum\"-ekin erlazionatu izan da, baina honek oina iltzatzen den disko basal bat agertzen du eta \"Parviscopak\" ez. Zientzilari batzuek \"Parviscopa\" \"Primocandelabrum\"-en forma jubenila dela proposatu izan dute."}
{"id": "885080", "revid": "59723", "url": "https://eu.wikipedia.org/wiki?curid=885080", "title": "Otomandar turkiera", "text": "Otomandar turkiera (otomandar turkieraz: , ', edo , ', edo , \"\") Otomandar Inperioan egiten zuten turkieraren aldaera izan zen. Arabierazko eta persierazko mailegu asko hartzen zituen (lexikoaren %\u00a088 ere bai, zenbait testutan), eta bere alfabetoa zuen, arabiar alfabetoan oinarritua.\nTurkiar herri xumeak apenas ulertzen zuen, \"kaba T\u00fcrk\u00e7e\" (\u00abturkiera arrunta\u00bb) erabiltzen zuelako, mailegu gutxiagokoa, egungo turkieraren oinarritzat erabili zena."}
{"id": "885081", "revid": "1545", "url": "https://eu.wikipedia.org/wiki?curid=885081", "title": "Otomandera", "text": ""}
{"id": "885085", "revid": "46380", "url": "https://eu.wikipedia.org/wiki?curid=885085", "title": "Celestino A\u00f3s", "text": "Celestino A\u00f3s Braco (Artaitz, ) nafar psikologo eta teologoa da, kaputxinoa. Zaragozako Unibertsitatean psikologia ikasi eta gero, 1968an apaiz bilakatu zen. 2014an Copiap\u00f3ko apezpiku bilakatu zen."}
{"id": "885089", "revid": "512", "url": "https://eu.wikipedia.org/wiki?curid=885089", "title": "Birt Acres", "text": "Birt Acres (1854ko uztailaren 23a - 1918ko abenduaren 27a) argazkilari eta filmen aintzindari amerikar eta britainiarra izan zen. Filmen industriari egindako bere ekarpenen artean, lehen 35 mm-ko kamera Britainia Handian (Gales), eta \"Birtac\", eguneko argiarekin grabatzen zuen lehenengo etxeko film kamera eta proiektorea . Zinema mutuko lan ugari ere zuzendu zituen.\nBizitza.\nRichmond-en (Virginia), 1854ko uztailaren 23an jaio zen, gurasoak ingelesak izanik. 14 urte zituela umezurtz geratu zen, Amerikako Gerra Zibilean eta izeba batek hazi zuen."}
{"id": "885090", "revid": "65203", "url": "https://eu.wikipedia.org/wiki?curid=885090", "title": "John Dopyera", "text": "John Dopyera (J\u00e1n Dopjera jaioa; 1893\u20131988) dobroren asmatzailea izan zen. John Dopyerak 1929an sortu zuen konpainia bat bere anaiekin batera, Dopyera Brothers izenekoa seriean fabrikatzeko; eta Do.Bros. gisa laburtua. Musika tresna horien larako-etxean agertzen zen marka hori, eta azkenean, instrumentuari izena eman zion."}
{"id": "885091", "revid": "46380", "url": "https://eu.wikipedia.org/wiki?curid=885091", "title": "Elisha Otis", "text": "Elisha Graves Otis (1811ko abuztuaren 3a - 1861eko apirilaren 8a) igogailuetarako segurtasun gailu baten asmatzailea eta igogailuen fabrikatzaile estatubatuarra izan zen.\nBizitza.\nWindham (Halifax) konderritik gertu jaio zen, Vermont estatuan. 1861eko apirilaren 8an hil zen difteriak jota. 1852an, igogailuak askoz ere seguruagoak izateko segurtasun gailu bat asmatu zuen. Sistema horrek euste-kablea apurtuz gero, erorketa galarazten zuen.\nOtis 1853an hasi zen lehen igogailu \"seguruak\" saltzen. Bere asmakizuna 1854. urtean oihartzun handia izan zuen New Yorkeko Crystal Palaceko erakusketan, Elisha Otisek jendetza bildu zuenean plataformari zegokion soka bakarra mozteko agindua eman zuenean. Plataforma zentimetro gutxi batzuk bakarrik erori zen eta berehala gelditu zen. Segurtasun metodo berriak eragotzi egiten zuen igogailuek lurra jo zezatela istripuren bat gertatuz gero, eta benetako iraultza ekarri zuen industriarako.\nPertsonentzako lehen igogailua 1857an New Yorken instalatu zuten. Elisharen heriotza 1861ean izan ondoren, bere semeek, Charles-ek eta Norton-ek, Otis Brothers &amp; Co konpainian jarraitu zuten iharduera.\nIgogailuetan konfiantza publikoa handitu zuen Otisen asmakuntzak, etxe orratzak eraikitzeko funtsezkoa izan zena. Igogailuak eraikitzeko sortu zuen konpainia munduko igogailu handienetakoa bihurtu zen, 1976tik United Technologies Corporation enpresa-multzoan sartuta dago."}
{"id": "885092", "revid": "512", "url": "https://eu.wikipedia.org/wiki?curid=885092", "title": "Ida Noddack", "text": "Ida Noddack (Lackhausen, Alemaniar Inperioa, 1896ko otsailaren 25a - Bad-Neuenahr-Ahrweiler, Mendebaldeko Alemania, 1978ko irailaren 24a), bere ezkongabe izena Eva Tacke izanez, alemaniar kimikari eta fisikaria izan zen. Fisio nuklearra aipatu zuen lehen zientzialaria izan zen 1934ean. Bere senar Walter Noddack-ekin batera Renio elementua aurkitu zuen, 75 zenbaki atomikoa. Hiru aldiz izendatua izan zen Kimikako Nobel Sarira.\nBiografia.\nIda Noddack (Ida Tacke), 1896ko otsailaren 25ean sortu zen Weselen, Alemanian. Berlinen, Chartottenburgeko Unibertsitate Teknikoan (\"Technische Universit\u00e4t Berlin\") kimika ikasi zuen lehenetariko emakumea izan zen.\n1921ean \u00a0\"\u00dcber Anhydride h\u00f6herer aliphatischer Fettes\u00e4uren\" izenburua zuen bere kimika organikoko doktoretza tesia aurkeztu zuen. Bi urte beranduago, Berlin AEG turbinen enpresan bere lehenengo lana lortu zuen, Alemaniako industrian lehenengo emakumea izanik. Hala eta guztiz ere, Idak zientzian jardutea erabaki zuen. Berlinen \"Physikalische Technische Reichsanstald\" laborategian lan egiten hasi zen. Laborategiko zuzendaria Walter Noddack (1893-1960) zen. Ida eta Walter 1926an ezkondu ziren, Idakek Noddack abizena hartuz.\nBere sailak 43. elementua (gaur egun Teknezioa) eta 75. elementua (gaur egun Renioa, Re) bilatzen zituen, Mendeleiev-en sistema periodikoa osatzeko. Idak Siemens &amp; Halske izeneko lanpara fabrikako laborategi kimikoko langileekin harremana zuenez Otto Bergen (1873-1939) taldean X izpien espektroskopio bat erabili ahal izan zuen. Horri esker, 1924an, bere senarra eta Otto Bergekin batera, kolunbita mineralaren bi elementuak isolatzea lortu zuen. Bertan, Niobio etaTantalioa ere aurkituak izan ziren. Hala ere, Renioa izan zen berretsi zen bakarra.\nFaxismoa zela eta, Idak laborategian zuen lana utzi behar izan zuen, garai hartan emakume zientzialari izatea gaizki ikusia baitzegoen.\n1934ko udan \"Nature\" aldizkari zientifiko ospetsuan Enrico Fermiren (1901-1954) lana argitaratua izan zen. Bere lanaren arabera, uranio atomo bonbardaketak neutroiekin sustantzia erradioaktibo bat eragiten zuen. Sustantzia horri esker, Ida Noddack bere ikerkuntza lanetara itzuli zen. Garai horretan sustantziak eka-renio izena hartzen zuen, nahiz eta renioaren portaera ez izan.\nIda eta Walter Noddackek aldizkari batean ondokoa argitaratu zuten: \u201cUranioak neutroiak jasotzean zati handietan deskonposatzea posible izango litzateke, elementu ezagunen isotopoak izango zirenak\u201d. Hau fisio nuklearraren lehenengo iragarpena izan zen baina ez zitzaion garrantzirik eman, aldizkariak ez zuelako garrantzi nahikorik. Gainera, bikoteak ez zuen azalpenik emateko teoriarik proposatu, artikulua oharkabean pasatuz. Hala ere, 1939an, Otto Hahn (1879-1968) eta Eritz Strassmann-ek (1902-1980) fisio nuklearra frogatu zuten eta hori dela eta 1944an Otto Hahn-ek Kimikako Nobel Saria irabazi zuen. Baina Lise Meitner zientzialariaren laguntzarik gabe ezin izango zen Ida Noddacken ideia.\nIda Noddack 1978ko irailaren 24ean, Bad-Neuenahr-Ahrweileren, Alemanian, hil zen.\nFisio nuklearra.\nFisio nuklearra nukleo atomikoan gertatzen den erreakzioa da. Nukleo astun bat bi nukleo txikiagoetan edo gehiagotan zatitzen da, beste produktu batzuk ere sortzen dira, hala nola neutroi askeak, fotoiak eta alfa eta beta partikulak.\nEnrico Fermik 1934an neutroien bonbardaketaren inguruan hainbat esperimentu egin ondoren elementu transuranikoak horren ondorioz sortuak izan zitezkeela defendatzen zuen, teoria hau urte batzuetan zehar onartua izan zen, baina Ida Noddackek kritikatu zuen. \u201c\"93 elementuari buruz\"\u201d izeneko artikuluan beste aukera batzuk proposatu zituen, Fermik uranioa baino arinagoak diren elementuak ezabatzean okertu baitzen. Aipatutako artikuluak garrantzi historikoa du Fermiren akatsa eta honako posibilitate hau adierazi zuelako: \u201c\"gerta liteke nukleoa hainbat zati handitan apurtzea, zati hauek elementu ezagunen isotopoak izanik, eta irradiatutako elementuaren alboan ez egonik\"\u201d. Modu honetan geroago fisio nuklearra izenez ezagutuko zen lehen pausuak eman ziren, baina Idak ez zuen aukera honen oinarri teorikorik eman. Gainera berak proposatutakoa, nukleoa hainbat zati handitan bereizten dela, ez da fisio nuklearrean gertatzen, beraz artikulua ez zen kontuan hartu.\n1939an Otto Hahnek, Fritz Strassmannek eta Lise Meitnerrek (Alemaniatik ihes egin behar izan zuen) elementu transuranikoak barioaren isotopoak zirela adierazten zuen froga kimikoa eman zuten. Interpretazio hau mantendu zen Niels Bohr eta Fritz Kalckarrek egindako tanta likidoaren hipotesiari esker (lehen aldiz 1935ean George Gamowek proposatu zuena), fisio nuklearraren eredu teorikoa eta frogapen matematikoa ematen zuena. Frischek ere fisio nuklearraren esperimentua baieztatu zuen laino ganbera baten bidez.\nIkerketak.\nIdak eta bere senarrak ezezagunak ziren 43 eta 75 zenbaki atomikoko elementuak bilatu zituzten Physikalisch-Technische Reischsanstalten.1925ean bi elementuak aurkitu zituztela adierazten zuen dokumentu bat argitaratu zuten (\"Zwei neue Elemente der Mangangruppe, Chemischer Teil\"), baina renioaren aurkikuntza soilik baieztatu zen 43 zenbakia zuen elementua bereiztea lortu ez zutelako, gainera bikoteak emandako izena, masurio, ez zen onartu honek adierazten zuen nazionalismoa zela-eta.\n43. elementua artifizialki sortu zuten Emilio Segrek eta Carlo Perrierrek eta 1937an ziklotroi hondakinetik ateratako molibdeno xafla zati batean isolatu zuten, teknezio izena jarri zioten. Teknezioaren isotopoen bataz besteko bizitza ez da 4,2 milioi urte baino luzeagoa; hori dela eta, ez da Lurran aurkitzen elementu natural bezala. 1961ean uranio atomoen bat-bateko fisioaren ondorioz sortutako plekblendan teknezio kopuru txikiak ekoiztu ziren eta BT Kenna eta PK Kurodak aurkitu zituzten.\nAurkikuntza honen arabera, Belgikako Pieter Van Assche fisikariak datuen analisi berri bat burutu zuen Noddacken metodoaren detekzio analitikaren limitea beren artikuluan azaldutako 10E-09 balioa baino 1000 aldiz txikiagoa izan ahal litekeela frogatzeko. Ida eta bere senarra 43. elementu aurkitzen lehenak izaten ahal ziren, aztertu zituzten mineralek uranioa zuten eta. Noddack senar-emazteak \u00a0hondakinen osaerari buruzko Van Asscheren egindako estimazioak erabiliz lan egin zuten, NISTko John T. Armstron zientzialariak, ordenagailu baten bidez, X izpien espektro originala simulatu zuen eta emaitzak argitaratutako espektroaren oso antzekoak zirela baieztatu zuen.\nKenna eta Kurodaren arabera, espero den teknezio kopurua plekblenda arrunt (%50 uranio) batean 10-10 g/kg mineraleko da. F. Habashik Noddacken kolunbita laginetan uranio %5 baino gehiago ez zegoela adierazi zuen eta 43 elementuaren kantitatea ezin zela 3 \u00d7 10-11 baino handiagoa izan. Kantitate txiki hau ezin izan zen pisatua izan, ezta X izpien espektroan marrak eman ere. Bere presentzia antzemateko modu bakarra neurketa erradioaktiboen bitartez da, Noddackek erabili ez zuten teknika bat.\nVan Assche eta Armstrongen baieztapenen ondoren, Masataka Ogawaren lanetan ikerketa bat burutu zen, zeinak Noddackek baino lehenago aldarrikapen bat egin zuen. 1908an 43. elementua isolatu zuela baieztatu zuen, Nipponium izena jarriz. Beranduago, Kenji Yoshiharak Ogawak 43. elementua aurkitu ez zuela baina 75. elementua (renioa) banandu zuela determinatu zuen.\nIda Noddacken baztertutako beste hipotesia.\nAurkituriko bi elementuez eta fisio nuklearraren aurreikuspenaz gain, Idak Walterrekin batera beste ekarpen original bat egin zuen, nahiz eta hau baztertua izan. 1934ko bere artikuluan taula periodikoak elementu kimikoez gain beste zenbait aurkikuntza eman zezakeela defendatu zuen Ida Noddackek, hala nola, materiaren egitura ematen zuten informazioa. Elementuez gain isotopo taula batean oinarritutako beste sistema sailkapen posible batez hitz egin zuen. Bere hipotesiaren arabera, nukleoak geruzak eratzen ditu zenbaki atomiko goraldi batean, konfigurazio elektronikoaren edo geruza elektronikoen ereduaren antzekoa. Zenbaki atomikoen garrantzia baztertu beharrean, Idak isotopo bakoitzaren nukleoan zentraturiko ikerketa bat iradoki zuen. Horrela, Ida Noddack isotopoen nukleoan zentratu nahi izan zuen, gainontzekoak elementuen elektroietan zentratzen ziren bitartean.\nKimikako Nobel Sariaren izendapenak.\nRenio eta masurioaren aurkikuntzaren ondorioz Ida Noddack hiru aldiz izendatu zuten Kimikako Nobel Saria jasotzeko. Lehenengo aldiz Walter Nerst eta K. L. Wagnerrek izendatu zuten 1933an Kimikako Nobel Saria jasotzeko, ondoren 1935ean J. M\u00fcllerrek eta 1937an A. Skrabalek izendatu zituzten Ida eta bere senarra. Gainera, 1931an Kimika Elkarte Alemaniarraren Liebig Dominarekin saritu zituzten eta 1934.urtean Kimika Elkarte Suediarraren Scheel Domina jaso zuten."}
{"id": "885093", "revid": "88969", "url": "https://eu.wikipedia.org/wiki?curid=885093", "title": "Marguerite Perey", "text": "Marguerite Catherine Perey (1909ko urriaren 19a - 1975eko maiatzaren 13a) fisikari frantses bat izan zen. 1939an, Pereyk frantzio elementua aurkitu zuen, aktinioa zeukaten lantano laginak purifikatzerakoan. 1962an, Frantziako Zientzien Akademiako kide aukeratu zuten, hori lortu zuen lehenengo emakumea izanik. 1975ean minbizia zela eta hil zen.\nBiografia.\nMarguerite Perey 1909ko urriaren 19an jaio zen Villemomblen, Parisen. Bere aita lehen mundu gerraren hasieran hil zen eta baliabide faltak zirela eta \u201cEmakumezkoen Eskola Teknikoa\u201d-n ikasi behar izan zuen, non 1929. urtean kimikako diploma jaso zuen. Marie Curieren zuzendaritzapean Curieren Radio institutuan lan egiten hasi zen.\nHasiera batean lan postu xumeetan lanean hasi zen, esaterako, Marie Curieren laborategiko laguntzaile eta idazkari izan zen.\n1946an, Marguerite Perey \u201cikerkuntzaren irakasle\u201d bezala izendatu zuten eta hiru urte beranduago Estrasburgoko Unibertsitatean Kimika Nuklearreko katedra lortu zuen. Bertan, Kimika Nuklearreko laborategi bat sortu zuen. 1949ko azaroaren 8an, Estrasburgoko Unibertsitateko kimikako institutuko auditorioaren inaugurazioan bere elementuari, Frantzioari, buruz hitz egin zuen. Horrela, bere garaiko egunkarietan agertu zen.\n1960an, 51 urte zituela, sustantzia erradioaktiboen erabilpenarengatik, minbiziaren lehenengo sintomak agertu zitzaizkion. Bi urte beranduago, 1962ko martxoaren 12an, Frantziako Zientzien Akademiako partaide aukeratu zuten, hori lortu zuen lehenengo emakumea izanik.\nBere gaixotasuna zela eta, Nizara joan zen, baina laborategiarekin kontaktuan jarraitu zuen. 1969an Estrasburgora itzuli zen Frantzio elementuaren 30. urteurrena ospatzeko. Minbiziaren ondorioz, Parisko Curie ospitalera eraman zuten eta beranduago, Louveciennesen hil zen 1975ko maiatzaren 13an.\nIkerketa.\nLaborategian egokitu zitzaion lehenengo lana aktinioaren purifikazioa izan zen. Zenbait hilabete beranduago, 10 milicurieko aktinio iturria lortu zuen zeinarekin elementuaren igorpen-espektroa neurtu ahal izan zuen.\n1934ko uztailaren 4an Marie Curie hil egin zen, proiektua geldiaraziz. Hala ere, Andr\u00e9 Debierne eta Irene Joliot Curie proiektuaren zuzendari berri bihurtu ziren.\n1938ko udazkenean, Pereyk aktinio lagin bateko beta igorpenean anomalia bat ikusi zuen, nahiz eta ez litzatekeen ikusi beharko. Hala eta guztiz ere, beste aktinio lagin batek beta erradiazio bat igortzen zuen. Lehenengo bi orduetan intentsitatea handituz joan zen, gero konstante mantenduz. Hurrengo egunetan, aktibitatea handituz joan zen Thorioa eta Radioaren eraginez. Bi elementu hauek banandu arren, erreaktibitateak bertan jarraitzen zuen. Hasieran aktibitate hau aktinio X kopuru txikiei esleitu zien, lantano aktinifero gatzean gelditu ahal izan litekeenak.\n1939ko urtarrilean, 21 minutuko periodoa zuen beta igorle elementu berri baten sorreraren bitartez, erradiazio hori justifikatu zuen. Beta elementu honek elementu alkalino baten propietateak zituen. Modu horretan, Pereyk, 30 urte baino gutxiagorekin, aktinioaren alfa emisioa aurkitu zuen. Honela, 87 zenbaki atomikoa zuen X elementu bat aurkitu zuen, Aktinio K izendatu zuena.\nMargueriteren aurkikuntzak Debierne eta Irene Jolioten jeloskortasuna eragin zuen, ez baitziren aurkikuntzaren egilekide bezala izendatuak izan. Frantziako Zientzien Akademian Jean Perrinek aurkeztu behar izan zuen lan hau.\nBigarren Mundu Gerra bukatzean, 1946ko martxoaren 2an, Pereyk 87. elementuaren tesia aurkeztu zuen Sorbonnen. Tesiaren azkeneko lerroan, elementuarentzat Frantzio izena proposatu zuen. Urte batzuk beranduago, izen hori hartu zuen, Fr ikurrarekin batera. Hala ere, Debiernek proposatu bezala, tesiaren aurkezpenean zehar catium izena proposatu zuen, Cm ikurrarekin.\nAktinioaren ikerkuntzarekin jarraituz, bere purifikazioa burutzeo analisi berri bat aurkitu zuen eta aktinio X sortu arteko desintegrazioa ere.\n\u201c\"Sur l\u2019intensit\u00e9 des groupes de structure fine des spectres magn\u00e9tiques alfa du radio actinium et ses descendants\"\u201d Guillot eta Rosemblumekin batera burututako lanaren argitaratzetik aurrera, Lecoinekin batera mesotorioarioaren beta erradiazioa ikertu zuen. 1948 urte arte 27 lan zientifiko argitaratu zituen. "}
{"id": "885095", "revid": "512", "url": "https://eu.wikipedia.org/wiki?curid=885095", "title": "Sudatorium", "text": "Arkitekturan, sudatorium lurrun-bainua edo izerdia botatzeko gela da.\nArabiarrek eta turkiarrek Ekialdeko Erromatar Inperioa inbaditu zutenean, euren bainuetan ezaugarri hori hartu eta garatu zuten."}
{"id": "885098", "revid": "512", "url": "https://eu.wikipedia.org/wiki?curid=885098", "title": "2019ko Paris-Roubaix", "text": "2019ko Paris-Roubaix txirrindularitzako lasterketa klasiko honen 117. edizioa izan zen. 2019ko apirilaren 14an ospatu zuten Compi\u00e8gne eta Roubaix artean, 257 kilometroko ibilbidearekin. Proba UCI World Tourren zati izan zen."}
{"id": "885099", "revid": "512", "url": "https://eu.wikipedia.org/wiki?curid=885099", "title": "2015eko Paris-Roubaix", "text": "2015eko Paris-Roubaix txirrindularitzako lasterketa klasiko honen 113. edizioa izan zen. 2015eko apirilaren 12an ospatu zuten Compi\u00e8gne eta Roubaix artean, 253,5 kilometroko ibilbidearekin. Proba UCI World Tourren zati izan zen. John Degenkolb izan zen garaile."}
{"id": "885100", "revid": "512", "url": "https://eu.wikipedia.org/wiki?curid=885100", "title": "2014ko Paris-Roubaix", "text": "2014ko Paris-Roubaix txirrindularitzako lasterketa klasiko honen 112. edizioa izan zen. 2014ko apirilaren 13an ospatu zuten Compi\u00e8gne eta Roubaix artean, 257 kilometroko ibilbidearekin. Proba UCI World Tourren zati izan zen."}
{"id": "885101", "revid": "512", "url": "https://eu.wikipedia.org/wiki?curid=885101", "title": "2013ko Paris-Roubaix", "text": "2013ko Paris-Roubaix txirrindularitzako lasterketa klasiko honen 111. edizioa izan zen. 2013ko apirilaren 7an ospatu zuten Compi\u00e8gne eta Roubaix artean, 254,5 kilometroko ibilbidearekin. Proba UCI World Tourren zati izan zen."}
{"id": "885102", "revid": "512", "url": "https://eu.wikipedia.org/wiki?curid=885102", "title": "2012ko Paris-Roubaix", "text": "2012ko Paris-Roubaix txirrindularitzako lasterketa klasiko honen 110. edizioa izan zen. 2012ko apirilaren 8an ospatu zuten Compi\u00e8gne eta Roubaix artean, 257,5 kilometroko ibilbidearekin. Proba UCI World Tourren zati izan zen."}
{"id": "885103", "revid": "69297", "url": "https://eu.wikipedia.org/wiki?curid=885103", "title": "2010eko Paris-Roubaix", "text": "2010eko Paris-Roubaix txirrindularitzako lasterketa klasiko honen 108. edizioa izan zen. 2010eko apirilaren 11n ospatu zuten Compi\u00e8gne eta Roubaix artean, 259 kilometroko ibilbidearekin. Proba UCI World Tourren zati izan zen."}
{"id": "885104", "revid": "69297", "url": "https://eu.wikipedia.org/wiki?curid=885104", "title": "2009ko Paris-Roubaix", "text": "2009ko Paris-Roubaix txirrindularitzako lasterketa klasiko honen 107. edizioa izan zen. 2009ko apirilaren 12an ospatu zuten Compi\u00e8gne eta Roubaix artean, 259 kilometroko ibilbidearekin. Proba UCI World Tourren zati izan zen."}
{"id": "885105", "revid": "69297", "url": "https://eu.wikipedia.org/wiki?curid=885105", "title": "2008ko Paris-Roubaix", "text": "2008ko Paris-Roubaix txirrindularitzako lasterketa klasiko honen 106. edizioa izan zen. 2008ko apirilaren 13an ospatu zuten Compi\u00e8gne eta Roubaix artean, 259,5 kilometroko ibilbidearekin. Proba UCI World Tourren zati izan zen."}
{"id": "885106", "revid": "69297", "url": "https://eu.wikipedia.org/wiki?curid=885106", "title": "2007ko Paris-Roubaix", "text": "2007ko Paris-Roubaix txirrindularitzako lasterketa klasiko honen 105. edizioa izan zen. 2007ko apirilaren 15ean ospatu zuten Compi\u00e8gne eta Roubaix artean, 259,5 kilometroko ibilbidearekin. Proba UCI World Tourren zati izan zen."}
{"id": "885108", "revid": "69297", "url": "https://eu.wikipedia.org/wiki?curid=885108", "title": "2006ko Paris-Roubaix", "text": "2006ko Paris-Roubaix txirrindularitzako lasterketa klasiko honen 104. edizioa izan zen. 2006ko apirilaren 9an ospatu zuten Compi\u00e8gne eta Roubaix artean, 259 kilometroko ibilbidearekin. Proba UCI World Tourren zati izan zen."}
{"id": "885116", "revid": "1545", "url": "https://eu.wikipedia.org/wiki?curid=885116", "title": "Elisha Graves Otis", "text": ""}
{"id": "885117", "revid": "46380", "url": "https://eu.wikipedia.org/wiki?curid=885117", "title": "Bibi Andersson", "text": "Berit Elizabet Andersson, profesionalki Bibi Andersson bezala ezagututa (Stockholm, 1935eko azaroaren 11 - ibidem, 2019ko apirilaren 14a) suediar aktorea izan zen.\nSuediar Errege Antzoki Dramatikoan hogeita hamar urte lan egin zuen.\nIngmar Bergmaneko hamar film baino gehiagotan antzeztu zuen (\"Det sjunde inseglet, Zazpiaren sigilua, Smultronst\u00e4llet, Basa marrubiak, N\u00e4ra livet, Bizitzaren atarian, En passion, Pasioa, Ber\u00f6ringen, Ukitua\" eta \"Persona\" besteak beste).\nJohn Hustonekin (\"The Kremlin Letter\") eta Robert Altmanekin (\"Quintet\") lan egin zuen ere."}
{"id": "885118", "revid": "336", "url": "https://eu.wikipedia.org/wiki?curid=885118", "title": "2019ko Udaberriko Klasikoa", "text": "LXV. Udaberriko Klasikoa 2019ko apirilaren 14an egin zuten, 171,6\u00a0km ibilbidea zuena. 1.1. maila zuen.\n62 txirrindulari atera dira lasterketan, eta Carlos Betancurrek esprintean irabazi du sei txirrindulariko ihesaldian barrena atera ondoren. Bigarren mailako Montecalvoko igoeran eta hirugarren mailako Autzaganeko igoeran jo dute erasoa, helmugatik 4.5 kilometro faltan."}
{"id": "885119", "revid": "90204", "url": "https://eu.wikipedia.org/wiki?curid=885119", "title": "Mugimenduko prentsa-katea", "text": "Mugimenduko Prentsa-katea frankistek diktaduran sortu zuten egunkari multzoa da. Guztiak alderdi bakarrekoak ziren, Falange Espa\u00f1ola Tradicionalista y de las JONS alderdikoa alegia. Taldea 1940ko uztailaren 13ko legearen bitartez jaio zen; horren arabera Espainiako Gerra Zibilan konfiskatutako egunkari eta tresneri guztiak alderdi bakarraren eskuetan gelditu ziren. Guztiak Prentsa eta Propagandaren Ordezkaritza Nazionalaren (Delegaci\u00f3n Nacional de Prensa y Propaganda) bitartez kontrolatzen ziren. Prentsa hau ezinbesteko tresna izan zen diktadura sustatzeko.\nHistoria.\nGerra Zibilaren zehar militar kolpezaleek egunkari, irrati eta inprimategi askoren jabeak egin ziren. Hauek guztiak, benetako jabeei lapurtuta, Prentsa eta Propagandaren Ordezkaritza Nazionalaren eskuetan gelditu ziren. Halaber, adierazpen askatasuna desagerazi zuten eta aurreko zentsura ezarri zuten; hau guztia 1938ko Prentsa Legean gelditu zen jasota. Agintari frankistek haienak ez ziren hedabideak itxi zituzten: ezkertiarrak, liberalak, errepublikaren aldekoak debekatu zituzten. Azkenik, 1940ko uztailaren 13ko legeak inkautako hedabide guztiak Falange Espa\u00f1ola Tradicionalista y de las JONS alderdi bakarraren jabegoan gelditu ziren, Prentsa eta Propagandaren Ordezkaritza Nazionalaren agindupean. Horrela sortu Mugimenduko Prentsa zeritzona. Sortu zen unean berrogei egunkari inguruan ziren. Haien artean garrantzitsuenak \"Arriba\", FET y de las JONS alderdiaren bozeramalea, eta \"Pueblo\", sindikatu bakarrekoa (Organizaci\u00f3n Sindical Espa\u00f1ola). Dena dela, gehien zabaldu zena eta saltzen zena \"Marca kirolaren inguruko egunkaria izan zen. Horrela, frankismoak hedabideen monopolioa lortu zuen. Egoera hori gogorrago bihurtu zen 1941ko maiatzaren 1ko orden batekin: handik aurrera Mugimenduko hedabideek ez zuten aurreko zentsura jasan behar. Dena dela, egunkari horiek arteko diferentziak oso txikiak ziren zeren eta guztiek albiste eta ideiak berdintsuak jasotzen baitzituzten.\nMultzo horren lehenengo egunkaria Iru\u00f1ean sortu zuten, \"Arriba Espa\u00f1a\" izenarekin, 1936ko abuztuaren 1.an.\nKateak, bestetik, argitaletxe bat sortu zuen, Ediciones del Movimiento, eta berri agentzia bat, Pyresa (Prensa y Radio Espa\u00f1ola).\nMugimenduko egunkariek pisu handia zuten Espainiako prentsan baina poliki-poliki eragin hori jaisten joan zen:\nHaren historian zehar egunkari-talde honek arazo ekonomiko handiak izan zituen, batez ere haien errentabilitate eskasaren ondorioz. Hedabide horien antolaketan eta zuzendaritzetan irizpide nagusiak ez ziren profesionalak edo ekonomikoak izaten, politikoak baizik. Azken urtean benetako odoleztu ekonomikoa pairatu zuten. 1966tik 1970ra etekinak 44.547529 pezetetatik 5.443134 pezetetara igaro zen. Hortik aurrera egoera okertu zen erabak. Etekinak galerak bihurtu ziren eta 1975an emaitza -74.309865 pesetetakoa bihurtu zen.\n1975an katearen egoera ekonomikoa oso txarra zen eta Emilio Romerok, 1975an Prentsa eta Irratiko Delegatu Nazionala izendatu berriak, defizitarioenak ixtea proposatu zuen: \"Amanecer\" Zaragoza, \"Diario de Cuenca\", \"La Voz de Castilla\" Burgosen, \"El Pueblo Gallego\" Vigo, \"La Prensa\" en Bartzelonan edo \"Libertad\" Valladoliden. Dena dela, bakarrik gutxi batzuk itxi ziren: Iru\u00f1eko \"Arriba Espa\u00f1a\" 1975an, \"Jornada\", \"La Voz de Castilla\", \"Sevilla\", \"La Tarde\" eta \"Voluntad\" 1976an.\nFranco diktadorea hilez gero egoera larritu zitzaien. Taldeak aldaketa handiak ezagutu zituen. 1977an Adolfo Su\u00e1rezen gobernuak Prentsa eta Propagandaren Ordezkaritza Nazionala eta FET y de las JONS alderdia desegin zituen 1977ko apirilean. Une horretan taldearen izena aldatu zion, hortik aurrera \u00abMedios de Comunicaci\u00f3n Social del Estado\u00bb, eta erakunde autonomoa bihurtu zuen. Erakunde hori Kultura Ministerioren agindupean zegoen eta 1982-1984 artean desagertu zen. Erakundea sortu zenean 35 egunkari, Pyresa agentzia eta 43 irratiak; irrati horiek Mugimenduko Irrati Sarea (Red de Emisoras del Movimiento) taldean antolatuta zeuden. Urte horietan estatuak kasu batzutan hedabide batzuk itxi zituen eta beste batzuk enkantean saldu zituen. Horrela Mugimenduko Prentsa desagertu zen.\nPublikazioak.\nEgunkarien sarea.\nHemen jasotzen dira egunkari guztiak. Batzuk izen aldaketak ezagutu zituzten.\nAldizkariak.\nKateak aldizkari batzuk ere argitaratzen zituen: \"7 Fechas\", \"Fotos\", \"V\u00e9rtice\", \"Haz\", \"Escorial\", \"Maravillas\", \"El Ruedo\", \"Primer Plano\", \"Sucedi\u00f3\", \"Flechas y Pelayos\", e.a.\nBeste motatako aldizkariak albisteen bildumak ziren: \"F\u00e9nix\", \"As\u00ed es\", \"El Bolet\u00edn de Prensa Extranjera\" edo \"El Espa\u00f1ol\". Azken publikazio hauek Mugimenduko Argitalpenen Sailean banatzen ziren.\nAfrikako kolonietan.\nEspainiak Afrikan zituen kolonietan ere hedabide desberdinak sortu zituzten: \"El Telegrama del Rif\" Melillan, \"La Realidad\" Aaiunen, \"\u00c9bano\" garai hartan Fernando Poo zena. Marokok independentzia lortu zuenean \"El Telegrama del Rif\" zena \"El Telegrama de Melilla\" bihurtu zen."}
{"id": "885121", "revid": "512", "url": "https://eu.wikipedia.org/wiki?curid=885121", "title": "Halifax (Vermont)", "text": "Halifax Windham konderrian (Vermont, AEB) dagoen herri bat da. 2010ean, 728 biztanle eta 7 pertsona/km\u00b2-ko dentsitatea zituen.\nGeografia.\nHalifax . koordenatuetan dago.\nDemografia.\n2000ko errolda bulegoaren arabera, herriko etxeen batez besteko errenta 36.458 dolar zen eta familia bakoitzeko batez besteko errenta 41,667 dolar izan zen. Gizonek 29.000 dolar inguruko batez besteko diru-sarrerak izan zituzten, aldiz emakumezkoek 23.542 dolar. Herriko per capita errenta 17.738 dolarrekoa izan zen. Biztanleriaren %16,2 inguru pobrezia-mugaren azpian zeuden."}
{"id": "885123", "revid": "336", "url": "https://eu.wikipedia.org/wiki?curid=885123", "title": "Paul Greengard", "text": "Paul Greengard (New York, 1925eko abenduaren 11 - \"ibidem\", 2019ko apirilaren 13a) estatubatuar neurozientzialaria izan zen. 2000ko Medikuntzako Nobel Saria jaso zuen Arvid Carlssonekin eta Eric Kandelekin batera neuronetan memoria gordetzeko oinarri biologikoa ikertzeagatik.\nGurasoak juduak zituen, baina amaordea episkopaliarra zen eta Paul tradizio kristauan hezia izan zen. Bigarren Mundu Gerran Massachusetts Institute of Technologyn lan egin zuen Japoniako kamikazeen aurkako alerta sistemetan. Gerra ostean matematika eta fisika ikasi zituen Hamilton Collegen. John Hopkins Unibertsitatean graduatu zen eta neuronen funtzio molekularrak eta zelularrak ikertzen hasi zen. 1967an farmakologiako irakasle izendatu zuten Yaleko Unibertsitatean. Alzheimerren gaixotasunari buruzko ikerketetan ere parte hartu zuen."}
{"id": "885125", "revid": "56334", "url": "https://eu.wikipedia.org/wiki?curid=885125", "title": "Francisca Aguirre", "text": "Francisca Aguirre Benito, Paca Aguirre bezala ezagunagoa, (Alacant, 1930eko urriaren 27a - Madril, 2019ko apirilaren 13a), idazlea eta poeta, Letra Espainiarren Sari Nazionala jaso zuen 2018an. Haren aita frankistek erail zuten Lorenzo Aguirre margolari iruindarra izan zen. F\u00e9lix Grande idazlearekin ezkondu zen."}
{"id": "885126", "revid": "56334", "url": "https://eu.wikipedia.org/wiki?curid=885126", "title": "Greziar kolonizazioa", "text": ""}
{"id": "885127", "revid": "56334", "url": "https://eu.wikipedia.org/wiki?curid=885127", "title": "Gyulafeh\u00e9rv\u00e1r", "text": ""}
{"id": "885128", "revid": "56334", "url": "https://eu.wikipedia.org/wiki?curid=885128", "title": "Nagyszeben", "text": ""}
{"id": "885134", "revid": "69297", "url": "https://eu.wikipedia.org/wiki?curid=885134", "title": "Txomin Juaristi", "text": "Txomin Juaristi Arrieta (Markina-Xemein, - ) bizkaitar txirrindularia da. 2018tik aurrera txirrindulari profesionala da eta garaipen bat lortu du.\nPalmares.\n2016\n2017\n2018\n2019\n2023"}
{"id": "885138", "revid": "69297", "url": "https://eu.wikipedia.org/wiki?curid=885138", "title": "Sergio Higuita", "text": "Sergio Andr\u00e9s Higuita Garc\u00eda (Medell\u00edn, - ) kolonbiar txirrindularia da. 2016z geroztik txirrindulari profesionala da..\nPalmaresa.\n2018\n2019\n2020\n2021\n2022\n2023"}
{"id": "885139", "revid": "69297", "url": "https://eu.wikipedia.org/wiki?curid=885139", "title": "Unai Cuadrado", "text": "Unai Cuadrado Ruiz de Gauna (Eribe, - ) arabar txirrindularia da. 2019z geroztik txirrindulari profesionala da eta ez du garaipenik lortu.\nPalmaresa.\n2017\n2018\n2020\n2021"}
{"id": "885140", "revid": "336", "url": "https://eu.wikipedia.org/wiki?curid=885140", "title": "Cnidario", "text": ""}
{"id": "885141", "revid": "1545", "url": "https://eu.wikipedia.org/wiki?curid=885141", "title": "Neus Catal\u00e0", "text": "Neus Catal\u00e0 Pallej\u00e0 (Els Guiamets, Tarragona, Herrialde Katalanak, 1915eko urriaren 6a \u2014 Guiamets, 2019ko apirilaren 13a) katalandar ekintzaile antifaxista bat izan zen. PSUCeko gazte taldeko kidea, Espainiako Gerra Zibileko gerra urteak gehienbat PSUCeko gudarien seme-alabak zaintzen pasatu zituen.\nErizain izan nahi zuen, baina lehenengo kurtsoa bukatu ondoren Gerra Zibilaren leherketak moztu zuen bere asmoa. Herrian geratu zen, eta PSUC-eko (Kataluniako Alderdi Sozialista Bateratuta) gazteei lagundu zien, baita herriko Udalari ere, gerra antolatzeko.\nFrantziara ihes egin egin eta nazien aurka borrokatu zuen makisean. 1943an salaketa baten ondoren bere senarrarekin batera atxilotu zuten eta Limogesera preso eraman zituzten. Han beste emakume batzuekin munizio eta makina ugari saboteatu zituzten, erabilezin bihurtzea lortu zuten. 1944an Ravensbr\u00fcckeko kontzentrazio-esparru nazira bidali zuten; leku honetatik bizirik atera zen espainiar estatuko hiritar bakarra izan zen."}
{"id": "885142", "revid": "69297", "url": "https://eu.wikipedia.org/wiki?curid=885142", "title": "Loinaz Proba", "text": "Loinaz Proba urtero Beasainen antolatutako lasterketa da. Lehendabizikoz, 1926an egin zuten. Hasieran profesionala bazen ere, 1963tik aurrera amateurrek soilik parte hartzen dute."}
{"id": "885143", "revid": "69297", "url": "https://eu.wikipedia.org/wiki?curid=885143", "title": "San Juan Sari Nagusia", "text": "San Juan Sari Nagusia urtero ekainean Seguran antolatutako lasterketa da. Lehendabizikoz, Eibarko Txirrindulari Elkarteak 1932an antolatu zuen zuten Espainiako Bigarren Errepublikaren aldarrikapena omentzeko. Delio Rodr\u00edguez, Juli\u00e1n Berrendero, Miguel Poblet edo Bernardo Ruiz bezalako txirrindulariek irabazi dute..\nProba hau Euskaldun Txapelketaren egutegian dago eta 19 eta 26 urte bitarteko txirrindularientzat da.\n2018ko edizioa Euskadiko Txapelketa ere izan zen. Itxaropen mailan (23 urtez beherakoentzat), titulua Xabier Murgiondok lortu zuen, probaren irabazlea, eta V\u00edctor Etxeberria, helmugan hirugarrena, berriz, elite mailako txapela eskuratu zuen."}
{"id": "885145", "revid": "69297", "url": "https://eu.wikipedia.org/wiki?curid=885145", "title": "Eusebio V\u00e9lez Saria", "text": "Eusebio V\u00e9lez Saria urtero Duranan antolatutako lasterketa da. Eusebio V\u00e9lez arabar txirrindulariaren omenez egiten dute."}
{"id": "885147", "revid": "1545", "url": "https://eu.wikipedia.org/wiki?curid=885147", "title": "\u00c1ngel V\u00e1zquez Iglesias", "text": ""}
{"id": "885148", "revid": "69297", "url": "https://eu.wikipedia.org/wiki?curid=885148", "title": "Diego L\u00f3pez Fuentes", "text": "Diego L\u00f3pez Fuentes (Lizarra, - ) nafar txirrindulari ohia da. 2018tik 2022ra profesionala izandakoa.\nPalmaresa.\n2014\n2015\n2016\n2017"}
{"id": "885149", "revid": "69297", "url": "https://eu.wikipedia.org/wiki?curid=885149", "title": "Unai Iribar", "text": "Unai Iribar Jauregi (Ibarra, - ) gipuzkoar txirrindularia da, profesionala 2022tik aurrera.\nPalmares.\n2015\n2017\n2018\n2019\n2020\n2021"}
{"id": "885150", "revid": "69297", "url": "https://eu.wikipedia.org/wiki?curid=885150", "title": "Gotzon Mart\u00edn", "text": "Gotzon Mart\u00edn Sanz (Orozko, - ) bizkaitar txirrindularia da. 2018z geroztik txirrindulari profesionala da eta ez du garaipenik lortu.\nPalmaresa.\n2016\n2017\n2019\n2020\n2021\n2023"}
{"id": "885151", "revid": "6327", "url": "https://eu.wikipedia.org/wiki?curid=885151", "title": "Naturgas Energ\u00eda (txirrindularitza taldea)", "text": ""}
{"id": "885152", "revid": "69297", "url": "https://eu.wikipedia.org/wiki?curid=885152", "title": "Urko Berrade", "text": "Urko Berrade Fern\u00e1ndez (Iru\u00f1ea, - ) nafar txirrindularia da. 2019z geroztik txirrindulari profesionala da eta ez du garaipenik lortu.\nPalmaresa.\n2014\n2017\n2018\n2020\n2021\n2022\n2023"}
{"id": "885153", "revid": "23317", "url": "https://eu.wikipedia.org/wiki?curid=885153", "title": "Eibarko Txirrindulari Elkartea", "text": "Eibarko Txirrindulari Elkartea Eibarko kirol-elkartea da, txirrindularitza arloan aritzen dena. 1926an sortua, hurrengo urtean \u201cClub Ciclista Eibarr\u00e9s-GAC\u201d izena hartu zuen, Hermogenes Larra\u00f1aga, Eulogio Garate eta Eulogio Bustinduiren ahaleginari esker. 1931n San Juan Sari Nagusia antolatu zuen eta Errepublika garaian, el Errepublikaren Sari Nagusia, Balentziaga Memoriala (amateur) eta, 1952tik aurrera, Eibarko Bizikleta."}
{"id": "885177", "revid": "69297", "url": "https://eu.wikipedia.org/wiki?curid=885177", "title": "Eduard Prades", "text": "Eduard Prades Reverter (Alcanar, - ) kataluniar txirrindularia da. 2009z geroztik txirrindulari profesionala da eta hainbat garaipen lortu ditu.."}
{"id": "885200", "revid": "69297", "url": "https://eu.wikipedia.org/wiki?curid=885200", "title": "Ramuntxo Garmendia", "text": "Ramuntxo Garmendia (Baiona, - ) lapurtar txirrindulari ohia da. 2007an txirrindulari profesionala izan zen eta ez zuen garaipenik lortu.\nPalmaresa.\n2005\n2006"}
{"id": "885203", "revid": "69297", "url": "https://eu.wikipedia.org/wiki?curid=885203", "title": "Julen Zubero", "text": "Julen Zubero Aldekoa (Lemoa, ) bizkaitar txirrindulari ohia da. Luis Zuberoren semea da. \nGaztetatik, Ziklo-Krosean nabarmendu zen, baina gero, errepidean eta mendi bizikletan ere aritu da. 2005 eta 2007 artean txirrindulari profesionala izan zen eta ez zuen garaipenik lortu. Txirrindularitza profesionala utzi eta gero, mountain bike egin du eta Titan Deserten parte hartu du. 2013. urtean, podiuma eskuratu zuen Euskadiko Open-nean, mendi bizikletan.\nPalmaresa.\nZiklo-Krossean.\n2005\n2006\n2007\nErrepidean.\n2002\n2004"}
{"id": "885204", "revid": "96586", "url": "https://eu.wikipedia.org/wiki?curid=885204", "title": "Philip Guston", "text": "Philip Guston, jaiotzaz Phillip Goldstein (Montreal, 1913ko ekainaren 27a - Woodstock, New York 1980ko ekainaren 7a) estatubatuar margolaria izan zen. New York Eskolaren kidea izan zen. Eskolak espresionista abstraktu asko sartzen zituen. 1960ko hamarkadan neoespresionismoari aldatu zitzaion."}
{"id": "885206", "revid": "10891", "url": "https://eu.wikipedia.org/wiki?curid=885206", "title": "Titan Desert", "text": "Titan Desert urtero Marokoko basamortuan antolatutako mendiko txirrindularitza lasterketa da. Paris-Dakarren filosofia jarraitzen duen lasterketa hau etapatan egiten dute."}
{"id": "885207", "revid": "56334", "url": "https://eu.wikipedia.org/wiki?curid=885207", "title": "Etorkizunekoen Tourra", "text": ""}
{"id": "885208", "revid": "1545", "url": "https://eu.wikipedia.org/wiki?curid=885208", "title": "Crit\u00e9rium du Dauphin\u00e9", "text": ""}
{"id": "885209", "revid": "56334", "url": "https://eu.wikipedia.org/wiki?curid=885209", "title": "HTC-Highroad", "text": ""}
{"id": "885210", "revid": "129250", "url": "https://eu.wikipedia.org/wiki?curid=885210", "title": "Ainara Elbusto", "text": "Ainara Elbusto Arteaga (Zurukuain, Nafarroa Garaia, 1992ko irailaren\u202f10a) nafar txirrindularia da. Txirrindulari profesionala da, criteriumetan aditua. Jada hamaika urterekin egin zuen lehen txirrindularitza larterketa, eta ordutik, errepidean zein pistan emaitza bikainak lortu ditu. 2010ean profesional gisa egin zuen debuta Nafarroako Erresumako pistako txirrindularitza taldean.\nErrepidea eta pistan aritzeaz gainera, modalitate desberdinetako lehiaketetan parte hartu du bere karreran zehar. 2014an esaterako, \u201cfixed\u201d bizikletarekin errepideko zirkuituan lehiatu zen Red Hook Crit serieetan. Bartzelonan irabazi egin zuen eta Milanen bigarren geratu zen. Modalitate horretan nabarmendu zenetik, ate asko ireki zaizkio.\nBiografia.\nBetidanik, bere familian eta herrian lotura izan dute berezia txirrindularitzareriko. Zenbait urtez atletismoa egin zuen arren, beti oso gertu izan du txirrindularitza. Bizikletan ibiltzen ikasi bezain laster, bere pasioa zela ikusi zuen eta Club Ciclista de Lizarra taldean hasi zen.\nHasieran, hamaika urte zituela, bere lehenengo bizikleta bere nebarena izan zen. Bizikleta horrekin lehiatu zen bere lehen lasterketan bere herritik gertu, Murietan (Nafarroa). Lehenengo lasterketa oso gaztea zenean egin zuen, baina profesionalki, 2010ean debutatu zuen pistako profesional bezala Reyno de Navarra WRC taldean.\nKirol bizitza.\nPistako txirrindularitza anonimo izatetik nazioartean nabarmendu zen Hoot Kri Sarean parte hartu zuenean, Nazioarteko Txirrindularitza Batasuneko egutegi profesional ofizialetatik kanpo pinoi finkoko bizikletekin egindako criterium moduko lehiaketa batean. Mota horretako lehiaketak oso ohikoak dira Estatu Batuetan, ikusgarriak baitira hiri-zirkuituetan, eta, kasu horretan, gaueko lasterketak, bizikleta ez-konbentzionalekin, munduko beste leku batzuetara esportatu baitira. Ainarak gonbita jaso zuen Bartzelonan 2014ko egutegiko bigarren proban parte hartzeko, eta lider izan zen hainbat puntu gehitzea lortu zuen. Lidertza hori berretsi egin zuen azken proban. 2015. urtean, prestakuntza espezifikoagoarekin eta faboritotik aterata ere irabazi zuen.\nPistako ziklismotik eta criterium-etik kanpo, garaipenak lortu ditu ibilbideko eskualdeko txirrindularitza-lasterketaren batean, eta, batzuetan, Espainiako Selekzioak kategoria absolutuan hautatu du proba batzuetarako. Gainera, diziplina horretan profesional gisa hasi zen 2015. urtean Bizkaia-Durango taldearekin, Madrid Challenge by La Vuelta lehiatzeko,Espainiako Kopan lortutako hirugarren postua zela eta.\nNahiz eta bere talde ofiziala Reyno de Navarra amateurra izan, Estatu Batuetan, 2016. urteaz geroztik, Caja Digital-Seguros RGA delakoaren profesional-taldearen koloreekin korritu zuen. Urte horretan bertan, Londresen jokatutako Hoot Krit Sarearen bigarren proban matxura bat izan zuen, eta ondorioz, lehiaketa hori utzi eta haren aukera guztiak galdu zituen hirugarren urtez jarraian; izan ere, lau proba besterik ez ziren, eta ezin izan zuen azken sailkapenean aurreratu, hirugarren izan zen.\nNeguko denboraldian ziklista askok entrenamendu gisa ziklokrosa erabiltzen duten bezala, berak mushing probak egiten ditu; adibidez, 2016. urtearen amaieran hirugarren izan zen Espainiako Txapelketan bikejoringen kategorian.\n2017an, Reyno de Navarra-WRC-Connor taldeak Bolivia taldearen atal gisa hartu zuen izena, Boliviako Gobernuaren babesari esker, talde horretako liderretako bat izan zen.\nTxirrindulari ezaugarriak.\nTxirrindulari bezala bere ezaugarri nagusietako bat bere buruarengan duen segurtasuna da. Lur eta egoera guztietan kontrola eramateko gai da. Lasterketetan erasora joatea gustatzen zaio eta oso eroso sentitzen da jaitsieretan. Baina bizikleten mundu horretatik kanpo, pertsona lasaia da Ainara. Deskantsuari garrantzi handia ematen dio eta bere denbora libreak musika entzuteko, lagunekin elkartzeko eta batzuetan motokrosa praktikatzeko aprobetxatzen ditu. Horretaz gain, ikasketekin jarraitzen du nahiz eta txirrindularitzan oso murgildua dagoen.\nAinarak, sari asko irabazi ditu bere karreran zehar eta etorkizunari begira, oso argi dauka ahal duen neurrian kirolari bezala garatzen jarraitu nahi duela eta noraino iristeko gai den ikusi nahi duela."}
{"id": "885211", "revid": "6327", "url": "https://eu.wikipedia.org/wiki?curid=885211", "title": "Project 1t4i", "text": ""}
{"id": "885212", "revid": "6327", "url": "https://eu.wikipedia.org/wiki?curid=885212", "title": "Team Argos-Shimano", "text": ""}
{"id": "885213", "revid": "10891", "url": "https://eu.wikipedia.org/wiki?curid=885213", "title": "Luisa Ibarrola", "text": "Luisa Ibarrola Albizua (Saratxo, - ) arabar txirrindularia da. 2019z geroztik Bizkaia-Durango taldean txirrindulari profesionala da eta ez du garaipenik lortu."}
{"id": "885214", "revid": "119347", "url": "https://eu.wikipedia.org/wiki?curid=885214", "title": "Irene Loizate", "text": "Irene Loizate Sarrionandia (Durango, - ) bizkaitar kirolaria da, duatloia eta txirrindularitza modalitatean lehiatzen duena. 2018an Europako Duatloi Txapelketan brontzezko domina irabazi zuen. 2019z geroztik Bizkaia-Durango taldean txirrindulari profesionala da eta ez du garaipenik lortu.\nIbilbidea.\n2018an eta 2019an bi domina irabazi zituen Europako Duatloi Txapelketan. Gainera, Gijongo Sanitas Marca Running Series probako emakumezkoen errekorra gainditu zuen, 33:47an, 2019ko urriaren 20an.\n2019tik aurrera, Bizkaia-Durango taldearekin ere lehiatzen da ibilbidean txirrindularitzan.\n2020ko otsailaren 2an irabazi zuen Euskadiko Kros Txapelketak, 34:02.4 denborarekin.\n2020an Espainiako Triatloi Txapelketan podiumeko bigarren postura igo zen Distantzia olinpikoko proba, Banyolesen (Girona). Bi ordu, minutu bat eta 45 segundo, Paula Herrero asturiarrenetik minutu batera. Denbora hori behar izan zuen Bilboko BMko atletak hiru etapak osatzeko. Proba zela-eta, zera esan zuen Loizatek:\"Igerian, 1.500 metro, hobeto egin nezake, ez nuen ondo egin, baina ez nuen behar adina entrenatu triatloirik ez zela egongo pentsatuz\".2021 denboraldiko Kross emaitzak\n2021 denboraldiko Erruta-Martxako emaitzak\n2022 denboraldiko Erruta-martxa Emaitzak"}
{"id": "885223", "revid": "129250", "url": "https://eu.wikipedia.org/wiki?curid=885223", "title": "Ziortza Villa", "text": "Ziortza Villa Villanueva (Bilbao, Bizkaia, - ) bizkaitar txirrindularia da, ultrairaupen probetan aditua. 12 orduko Europako txapelduna izan zen 2022 urtean. 24 orduko erlojuaren kontrako munduko txapelketan lehiatu du 2017, 2018, 2019 eta 2022 urteetan. Donajaku bidearen emakumezko errejorra lortu zuen 2018. urtean (34 ordu eta 20 minutu).\nBiografia.\nFisioterapeuta da lanbidez eta Gurutzetako ospitalean lan egiten du.\n2015ean Bizkaia-Durango taldean txirrindulari profesionala izan zen.\n2020an Italian, pandemia betean, asko sufrituta Villak bigarren titulu kontinentala lortu zuen; izan ere, garai hartan, lasterketa ekaitz amaigabeko gau batekin batean izan baitzen. Muturreko baldintza horiek, hala ere, ez zuten lortu erresistentziari zegokionez aditu horren indar eta bultzadarekin kikiltzea, ezbeharren aurrean hazten baita. \nZiortza Villa ultraziklista bizkaitarra izan zen Montellon (Italia) egindako lasterketan 12 orduko erlojuaren kontrako 2022ko Europako txapelduna. Lehiaketa 34 kilometroko zirkuitu batean egin zen, 430 metroko desnibel positiboarekin, eta ezarritako denboran amaitutako itzuliak kontabilizatu ziren. Euskal lasterkaria izan zen hasiera-amaierako emakumezkoen proba absolutuaren buru, eta laugarren titulu kontinental jarraitua lortu zuen, Elisa Moretti eta Samantha Profumo lasterkariak gaindituta.\nItaliako garaipen horrekin, Bilboko lasterkariak denboraldi horretako lehen helburua lortu zuen, apirilean Race Across Italy esleitu ondoren (bitxia izan bazen ere); 300 kilometroko erlojuaren kontrako proba, denboraldia hasi zen mendiko errepide gogorretatik. Hori guztia, azaroan Kaliforniako (AEB) 24 orduko Munduko Ziklismo Txapelketari begira., txapelketa hori bere espezialitateko proba izarra baita. Ezin izan zuen parte hartu aurreko bi urteetan, koronabirusak jarritako mugak zirela eta. Borrego Springs basamortura iritsi, eta han planetako onena izatea espero du, non-stop espezialitatean, distantzia luzeko txirrindularitzaren probarik zorrotzenean. Han, laugarrena izan da bitan, eta helburua beste urrats bat ematea eta podiumera igotzea besterik ez da, baina, ahal dela, gorenera. Parte hartu ahal izan duen edizioetan (aurrekoetan AEBn ezin izan zuen sartu koronabirusarengatik) munduko lasterkaririk erregularrena dela frogatu du.\n2023ko Tourraren saria Paristik Bilbora.\n2022ko Tourra amaitu bezain laster, Ziortza Villa eta Juli\u00e1n Sanz txirrindulariek Parisko Campos Eliseos-etik Bilbora arteko 1.000 kilometroak egin zituzten 48 ordutan, ia gelditu gabe. Ez zen bide erraza izan, baina ilusio handiz sartu ziren bi txirrindulariak Euskal Herrian. Lehenbizi Donostiara iritsi ziren, gero, Gasteiztik eta Zornotzatik pasatu ondoren, Bilbora heldu ziren. Lau puntuak hurrengo Tourra hasteko erabiliko diren hiru euskal etapetako irteera eta helmuga izango dira. \nErreleboa sinbolizatzen zuen trofeoarekin egin zuten hori, eta ordura arte inoiz ez bezala lekualdatu zuten. Horrela hasi ziren Euskadi 2023an Frantziako Tourraren egoitza izateko prestaketak.\nMunduko 24 orduko erlojupekoa.\nBostgarren aldiz parte hartu zuen txapelketan 2023ko azaroaren 5ean Hego Kaliforniako Dorrego Springs basamortuan (AEB). 4. postua lortu zuen, 2018an eta 2019an lortu zuen postu bera. Goizaldean 4 gradu eta eguerdian 38 gradutik gorako tenperaturak izan zituzten proban txapelduna Isabelle Pulver suitzarra izan zen. 2. postuan Estatu Batuetako Dorina Vaccaroni italiarra heldu zen eta 3. postuan Christie Tracy estatubatuarra. "}
{"id": "885224", "revid": "10891", "url": "https://eu.wikipedia.org/wiki?curid=885224", "title": "Amaia Martioda", "text": "Ariadna Amaia Martioda Lizarralde (Gasteiz, - ) arabar dietista-nutrizionista eta txirrindulari ohia da. 2010 eta 2014 artean Bizkaia-Durango taldean txirrindulari profesionala izan zen."}
{"id": "885225", "revid": "10891", "url": "https://eu.wikipedia.org/wiki?curid=885225", "title": "Cristina Alcalde", "text": "Cristina Alcalde Huertanos (Arbeitza, - ) nafar txirrindulari ohia da. 2009 eta 2013 artean Bizkaia-Durango taldean profesionala izan zen."}
{"id": "885226", "revid": "512", "url": "https://eu.wikipedia.org/wiki?curid=885226", "title": "Konparazio", "text": "Konparazioa figura erretorikoetako bat da. Literaturan, umorean, oso erabilia izan da.\nTestu edo diskurtso batean, arrazoi bat indartzeko, arrazoi hori beste antzeko zerbaitekin konparatu egiten da, normalean bigarren hori ezagunagoa, gertuagokoa, egunerokoagoa."}
{"id": "885227", "revid": "10891", "url": "https://eu.wikipedia.org/wiki?curid=885227", "title": "Dorleta Zorrilla", "text": "Dorleta Zorrilla Braceras (Balmaseda, - ) bizkaitar txirrindulari ohia da. 2008 eta 2012 artean Bizkaia-Durango taldean txirrindulari profesionala izan zen. Txirrindularitza utzi ondoren, zinegotzia izan da jaioterriko EAJren zerrendetan."}
{"id": "885228", "revid": "448", "url": "https://eu.wikipedia.org/wiki?curid=885228", "title": "Lau-urdiri gomendiozco carta, edo guthuna", "text": ""}
{"id": "885230", "revid": "105290", "url": "https://eu.wikipedia.org/wiki?curid=885230", "title": "Errusia Zuria", "text": "Errusia Zuria (antzinako eliza-eslavieraz: \u0411\u0463\u043b\u0430 \u0420\u043e\u0443\u0441\u044c, \"Bela Rous\";; \"Belaya Rus' \") egungo ekialdeko Bielorrusia adierazteko erabiltzen duten arkaismo bat da, barnean Polotsk, Vitebsk edota Mahiliou hiriak zituena. Rutenia izeneko eskualde historikoan kokaturik, bere izena \"B\u00e9laya Rus\" () toponimoaren itzulpen bat da."}
{"id": "885232", "revid": "105290", "url": "https://eu.wikipedia.org/wiki?curid=885232", "title": "Rutenia Beltza", "text": "Rutenia Beltza (, , , ) Navahrudak inguruko eskualde historikoa da, egungo mendebaldeko Bielorrusian, Niemen ibaiaren goikaldean, dagoena. Navahrudak hiriburua ez ezik, Hrodna, Slonim, Vawkavysk eta Nyasvizh hiriak eskualdean ere badaude."}
{"id": "885233", "revid": "1545", "url": "https://eu.wikipedia.org/wiki?curid=885233", "title": "Ruthenia", "text": ""}
{"id": "885235", "revid": "105290", "url": "https://eu.wikipedia.org/wiki?curid=885235", "title": "Marinka (Ukraina)", "text": "Marinka () Ukrainako ekialdeko hiria, Donetskeko oblastan dagoena. Donbasseko gerran zehar, gerra-toki bilakatu eta kalte handiak jasan zituen."}
{"id": "885236", "revid": "512", "url": "https://eu.wikipedia.org/wiki?curid=885236", "title": "Geison", "text": "Geisona ( ) greziar tenplu baten erlaitzaren lehen zatia da. Frisoaren gainean kokatuta dago eta hura baino luzeagoa da baina ez zabalagoa. Erlaitzak, frisoak eta arkitrabeak edo epistiloak, taulamendua osatzen dute."}
{"id": "885239", "revid": "512", "url": "https://eu.wikipedia.org/wiki?curid=885239", "title": "Cubiculum", "text": "Cubiculum latinezko hitzak, gelaxka esan nahi du eta antzinako erromatar etxeen (\"domus\") \"atrioaren\" inguruan kokatutako lo egiteko gelak ziren.\nAlabaina, hitzaren esanahia zabaldu egin zen eta erromatarren ehorzketarako katakonbak izendatzeko ere erabili zen."}
{"id": "885240", "revid": "105290", "url": "https://eu.wikipedia.org/wiki?curid=885240", "title": "Pokutia", "text": "Pokutia (, , , ) ekialdeko Europako eskualde historikoa da, gaurko Ukrainan, Prut eta Txeremox ibaien artean, hedatzen dena. Ukrainarrez eta errumaniarrez jendeztaturik, hauek Halytx eta Lviv arteko eskualde hustua bete zuten. Bere hirigune historikoa Kolomyia hiria izan zen."}
{"id": "885242", "revid": "336", "url": "https://eu.wikipedia.org/wiki?curid=885242", "title": "Andreas Papandreou", "text": ""}
{"id": "885243", "revid": "336", "url": "https://eu.wikipedia.org/wiki?curid=885243", "title": "Ayatollah Khomeini", "text": ""}
{"id": "885244", "revid": "105290", "url": "https://eu.wikipedia.org/wiki?curid=885244", "title": "Rutenia Gorria", "text": "Rutenia Gorria (; ; ; ; ) hego-ekialdeko Polonia eta mendebaldeko Ukrainako eskualdeak bere barnean hartzen zituen eskualde historikoa da. Inoiz Polonia Txikia, Podolia, \"Ukrainako eskuinaldea\" eta Volinia eskualdeetako zati batzuk ere hartu ditu. Przemy\u015bl inguruan sortua, Che\u0142m, Zamo\u015b\u0107, Rzesz\u00f3w, Krosno eta Sanok (Polonian) eta Lviv eta Ternopil (Ukrainan) hiriak bere barnean izan dira."}
{"id": "885245", "revid": "1545", "url": "https://eu.wikipedia.org/wiki?curid=885245", "title": "Rutenia Transkarpatikoa", "text": ""}
{"id": "885246", "revid": "1545", "url": "https://eu.wikipedia.org/wiki?curid=885246", "title": "Ukraina Subkarpatikoa", "text": ""}
{"id": "885247", "revid": "512", "url": "https://eu.wikipedia.org/wiki?curid=885247", "title": "Mushing", "text": "Mushing txakurrez higiarazitako lera lasterketa da, garraio mota eta kirola dena. Leraren gidariari \"musher\" diogu.\nMota askotako lasterketak daude, hona hemen ezagunenak:"}
{"id": "885248", "revid": "1545", "url": "https://eu.wikipedia.org/wiki?curid=885248", "title": "Musher", "text": ""}
{"id": "885250", "revid": "90538", "url": "https://eu.wikipedia.org/wiki?curid=885250", "title": "Muselina", "text": "Muselina kotoi, zeta edo artile argizko ehun oso arin eta mehea da. Bengalan sortua, europarrek XIII. mendean topatu zuten Mosulen eta horrexegatik hartzen du egungo izena."}
{"id": "885253", "revid": "448", "url": "https://eu.wikipedia.org/wiki?curid=885253", "title": "Diccionario Triling\u00fce del Castellano, Bascuence, y Latin", "text": ""}
{"id": "885254", "revid": "448", "url": "https://eu.wikipedia.org/wiki?curid=885254", "title": "Diccionario Triling\u00fce del Castellano, Bascuence, y Lat\u00edn", "text": ""}
{"id": "885255", "revid": "512", "url": "https://eu.wikipedia.org/wiki?curid=885255", "title": "Whitcomb Judson", "text": "Whitcomb L. Judson ( 1846ko martxoaren 7a - 1909ko abenduaren 8a ) makina saltzaile estatubatuarra, ingeniari mekanikoa eta asmatzailea izan zen. 1890eko hamarkadan, arroparekin erabiltzeko kremailera modernoa diseinatu zuen."}
{"id": "885256", "revid": "336", "url": "https://eu.wikipedia.org/wiki?curid=885256", "title": "Notre Dame", "text": ""}
{"id": "885257", "revid": "688", "url": "https://eu.wikipedia.org/wiki?curid=885257", "title": "Parisko Notre-Dame katedralaren sutea", "text": "Parisko Notre-Dame katedralaren sutea 2019ko apirilaren 15ean gertatu zen. Sutea 18:51 inguruan hasi zen, Parisko Notre-Dame katedralaren atikoan. Katedralaren orratz nagusia eta sabaiaren bi heren suntsitu egin ziren, eta elizaren barrualdeak kalte handiak izan zituen, goiko hormetan, leihoetan eta hainbat artelanetan. Orobat, zenbait beirate lehertu egin ziren, nahiz eta, dirudienez, arrosa-leiho nagusia onik atera. Dena dela, sabaipeko harrizko gangak eragotzi egin zuen surik gehiena beheko katedralera zabaltzea. Emmanuel Macron Frantziako presidenteak iragarri zuen kanpaina bat antolatuko dela dirua biltzeko, katedrala guztien artean berreraikitze aldera.\nTestuingurua.\nParisko Notre-Dame (Parisko Gure Andrea) katedrala XII. mendean hasi zen eraikitzen, hargintza erabilita hormetan eta gangan, eta egurra dorre nagusietan eta orratzean. Orratz nagusia haritzez egina eta berunez jantzita zegoen, eta XIX. mendean ipini zuen Eug\u00e8ne Viollet-le-Duc arkitektoak, jatorrizko orratza 1786an kendu baitzen. 1991n UNESCOk Munduko Ondare izendatu zuen katedrala, \u201cParis, Senako bazterrak\u201d eremuaren barruan.\nAzken urteotan katedralak higatze nabarmena erakutsi du, harrizko zenbait lan pitzatzen hasita. 2017ko uztailean, Philippe Villeneuve Frantziako Monumentu Historikoetako arkitekto nagusiak adierazi zuen \u201cerrudun nagusia kutsadura da\u201d. 2014an, Kultura Ministerioak kalkulatu zuen 150 milioi euro beharko zirela katedrala zaharberritzeko.\n2016an, Parisko Artxibarrutiak dei bat egin zuen hurrengo bost-hamar urteetan 100 milioi euro batzeko, diru horrekin mantentze eta zaharberritze lanak ordaintze aldera. Sua piztu zenean, orratz nagusia ari ziren eraberritzen, 6 milioi euroko kostuarekin. Hori zela-eta, altzairuzko aldamioak eraiki ziren teilatuen inguruan. Halaber, sua piztu baino egun batzuk lehenago, erretiratu egin ziren beren lekuetatik harrizko, kobrezko eta brontzezko estatua asko, orratz nagusiaren oinarria inguratzen zuten hamabi apostoluenak barne.\nSutea.\nUste da sua piztu zela katedralaren atikoan, 18:51 inguruan, artean katedrala irekita zegoela turistentzat. Ordutsu hartan, 18:15 eta 19:00ak artean, meza bat zen hastekoa. Zenbait lekukoren esanetan, bat-batean katedralaren ateak itxi egin ziren, eta sabaitik ke zuria zabaltzen hasi zen. Kea beltz bihurtu zen, eta horrek erakusten zuen sutea gero eta handiagoa zela. Poliziak berehala ebakuatu zuen \u00cele de la Cit\u00e9 delakoa, eta udalak itxi egin zuen uharterako sarbidea. Parisko alkate Anne Hidalgok perimetroa errespetatzea eskatu zuen Twitterren emandako mezu batean. Jendea Senaren bazterretan eta inguruko eraikinetan bildu zen, zer gertatzen zen ikusteko.\nSuhiltzaileen ahaleginak.\nParisko Suhiltzaileen Brigadako eledun batek adierazi zuen 400 suhiltzaile aritu zirela lanean katedraleko sua itzali nahian. Baztertu egin zen ura hegazkinetatik jaurtitzea, uraren pisuak eta indarrak katedralaren egitura ahuldu zezakeelako. Larrialdietako langileak saiatu egin ziren katedralean gordetzen ziren ahalik eta artelan eta erlijio-objektu gehien salbatzen. Dena dela, katedraleko eledun batek adierazi zuen artelan gehienak zaharberritze lanak hasi aurretik atera zirela, nahiz eta erlikia sakratu gehienak katedralaren sakristian egon. Oraindik ez dago garbi erlikia horiek salbatu ziren edo ez. Parisko poliziak jakinarazi zuen inor ez zela hil sutearen ondorioz, baina suhiltzaile bat eta bi polizia zauritu egin ziren lanean zebiltzala.\nKalteak.\nSua piztu eta ordubetera, katedralaren sabaia eta orratz nagusia, egurrezkoak eta berunez jantziak, suak irentsita zeuden, eta horrek eragin zuen dena gangaren gainean erortzea. Sutean erretako egur-egitura katedralaren \u201coihana\u201d izan zen: hots, XII. eta XIII. mendeetan katedrala eraikitzeko moztutako 21 hektarea inguru haritzetatik lorturiko zutabe eta habeak. Egurrezko egitura horren gainean, 210 tona berun, xaflatan hedatuak, katedralaren teilatua osatzeko. Hain zuzen ere, berun urtuak arriskutsuago bihurtu zuen suhiltzaileen lana.\nGarrek katedralaren goialdea inguratu zuten, kanpandorre biak eta dorre nagusia barne. Ondorioz, sabaia eta orratz nagusia erori egin ziren. Anne Hidalgo Parisko alkateak esan zuen sutea \u201cikaragarria\u201d izan zela. Sua hasi eta ordubetera, zenbait adituk uste izan zuten eraikina erabat suntsituko zela. Katedraleko eledun batek adierazi zuen: \u201cegitura guztia erretzen ari da, ez da ezer geratuko. Ikusteko dago ea gangak, zeinak babesten duen katedrala, kalterik jasoko duen edo ez\u201d. Ordea, 23:15ak inguruan, funtzionario frantses batek jakinarazi zuen sutea ahuldu egin zela, eta \u201ckatedralaren dorre biak salbu daudela\u201d. Laburbilduz, jatorrizko egitura, dorre biak barne, eta sabaiaren heren bat, kalterik gabe daude. Hala ere, suhiltzaileen kalkuluen arabera, teilatuaren 1.000 metro koadro kiskali ditu suak.\nAstearte goizean Franck Riester Kultura ministroak adierazitakoaren arabera, suak kaltetu egin zuen organoa. Hala ere, uste da bertako hodiak zutik daudela, eta horrek pentsarazten du posible izango dela organo osoa eraberritzea. Keak, bestalde, eta ez suak, hondatu bide ditu zenbait margolan. Uste denez, margolan horiek Louvrera eramango dira.\nZaharberritze-lanak hasi aurretik erretiratu ziren estatuez gain, jakin da suaren garretatik ateratako lehen objektuak izan direla arantzazko koroa (zenbaiten ustez Jesusek buruan eraman zuena gurutzean hil aurretik) eta San Luisen tunika.\nZenbait beirate lehertu egin ziren, nahiz eta, dirudienez, arrosa-leiho nagusia onik atera.\nIkerketa.\nSutea zerk eragin zuen argitzeko ikerketa abiatu du Parisko prokuradoreak. Lehen datuen arabera, sabaian piztu zen sua; berritze lanak egiten ari ziren zati horretan. Goizegi izan daitekeen arren, ikertzaileek \u201cistriputzat\u201d jotzen dute sutea, baina ezer ez da baztertzen.\nAstearte goizean Parisko polizia hasia zen katedraleko langileak elkarrizketatzen.\nOihartzuna nazioartean.\nParisko Notre Dame katedralaren sutea zuzenean ikusi zen ia mundu osoan, telebista-katerik inportanteenek zuzeneko luzeak egin zituzten-eta sutearen berri emateko. Sare sozialek ere berehala eman zuten hondamendiaren berri. Astearte goizean, bestalde, munduko egunkaririk nabarmenenek sutearen argazkiarekin ireki zuten, orrialde asko eskainita hondamenari. Frantziar herrian izugarrizko eragina izan zuen eta otoi abestiak egin zituzten.\nSuteak nazioartearen arreta erakarri zuen, Notre Dame sinbolo ezaguna baita mundu osoan. Asko izan dira dolu mezuak egin dituzten agintariak: Donald Trump AEBetako presidentea \u2014\u201chegazkin zisternak\u201d erabiltzea gomendatu zuen Twitter bidez\u2014, Angela Merkel Alemaniako kantzilerra, Donald Tusk Europar Kontseiluko presidentea, Elizabeth II.a Ingalaterrako erregina, Frantzisko Aita Santua, Xi Jinping Txinako presidentea, Pedro Sanchez Espainiako presidentea, Sadiq Khan Londresko alkatea, Carla Bruni abeslaria, Hillary Clinton politikaria, Neymar eta Mbappe futbolariak...\nBerritze lanak.\nNotre Dame katedralak ez du asegururik. Hortaz, Fantziako gobernuak ordaindu beharko ditu berritze lanak, bera baita katedralaren jabea. Horretarako, 50 milioi euro askatu ditu urgentziazko bilera batean. Parisko lurraldeak beste 10 milioi askatuko ditu, helburu berarekin.\nFrantziako gobernuak diru publikoa eta diru pribatua erabiliko du katedrala berreraikitzeko. Zenbait enpresari frantsesek, hala nola Louis Vuitton-ek eta Bernard Arnault-ek, iragarri dute beren enpresek 200 milioi euro emango dituztela. Fran\u00e7ois-Henri Pinault-ek ere beste 100 milioi euro emango dituela esan zuen, guztiek helburu bera dutela; hau da, katedrala eraberritzea. Patrick Pouyanne Total enpresako buruak ere 100 milioi euro agindu ditu bere enpresaren izenean. Nazioartean ere diru asko espero da biltzea helburu berarekin, erakundeek eta jendeak emanda. Sutearen biharamunean, bestalde, Emmanuel Macronek agindu zuen Frantziak bost urtean berreraikiko zuela erretako katedrala."}
{"id": "885258", "revid": "512", "url": "https://eu.wikipedia.org/wiki?curid=885258", "title": "Ederra (Tiziano)", "text": "Ederra () Tizianok 1536ko inguruan egindako erretratua da. Gaur egun Florentziako Galleria Palatinan (Pitti jauregian) erakusten da. Estilo aldetik Veneziako eskolakoan kokatu daiteke.\nEzaugarriak.\nMargolanean agertzen den emakume gaztea ez da ezagutzen. Tizianoren heldutasun garaiaren margolana da. Emakumea idealizatuta ageri da eta erakusten dituen proportzioak Goi Pizkundeko propioa izan daiteke.\nKonposizioa garbia da. Atzealde ilun baten aurrean, neska gazte bat hiru laurden erretratatu egiten da. Haren posizioa zuzena da bustoa ezker aldera dago. Begirada magnetikoa ikusleari begira dago. Soineko dotorea eta garestia du, urrezko belusezko eta urrez egindako brodatuak ditu. Urrezko kate bat lepoan zintzilik du eta perlazko belarritakoak janzten ditu. Ezkerreko eskua zerbait seinalatzen duela dirudi, eta eskuineko besaurrarekin urrez egindako gerrikoa heltzen du. Orrazkera bildua eta landua erakusten du. Emakume gaztearen aurpegiko azala arrosa da. Aurpegia obalo formakoa da, edertasun ezin hobea erakusten du baina, aldi berean, era errealista batez."}
{"id": "885260", "revid": "56334", "url": "https://eu.wikipedia.org/wiki?curid=885260", "title": "Zakarpattia", "text": ""}
{"id": "885265", "revid": "512", "url": "https://eu.wikipedia.org/wiki?curid=885265", "title": "Leo Fender", "text": "Clarence Leonidas Fender (Anaheim, 1909ko abuztuaren 10a - Fullerton, 1991ko martxoaren 21a) asmatzaile eta luthier estatubatuarra izan zen. Fender (edo Fender Electric Instrument Manufacturing Company), gaur egun Fender Musical Instruments Corporation izena daukana, tresna elektrikoak fabrikatzeko konpainia sortu zuen, eta, geroago, G&amp;L Musical Products (G&amp;L Guitars) konpainia. 1950etik berak diseinatutako gitarra elektrikoak, baxuak eta anplifikadoreak mende erdi baino gehiago daramate herri-musika menderatzen. Leo Fender eta Les Paul gitarra-jolea dira aipatuak, XX. mendeko tresna elektrikoen garapenean eragin handiena duten bi pertsonak bezala. Tradizionalki aipatzen da Les Paul-en marka, Gibson, gitarra elektrikoen fabrikazioan Fenderren lehiakide serioena izan dela, eta, egia esan, eraikuntza-diseinu eta filosofia oso desberdinak izanik, eta historian zehar txandakako arrakasta izan dutela."}
{"id": "885266", "revid": "119347", "url": "https://eu.wikipedia.org/wiki?curid=885266", "title": "The Nutty Professor (1996ko filma)", "text": "The Nutty Professor (euskaraz \"Irakasle Txoroa\"), 1996ko Tom Shadyac estatubatuar zinema zuzendariak zuzendutako zientzia-fikziozko komedia film bat da. Jerry Lewisek antzeztutako \"1963ko izenburu berdineko filmaren\" berregokitzapena da, biak ere Robert Louis Stevenson eskoziar idazlearen \"Dr. Jekyll eta Mr. Hyde\" eleberri ospetsuaren parodia dira. Eddie Murphy, Jada Pinkett, James Coburn eta Dave Chappelle aktoreek antzeztu zuten.\n irabazi zuen (Rick Baker eta David LeRoy Anderson).\nArgumentua.\nAEB, Kalifornia. Wellman Unibertsitatean, Sherman Klump (Eddie Murphy) bihotz oneko baina oso lodia den irakasleak lan egiten du, DNAren berregituraketari buruzko ikerketa garrantzitsu bat burutzen ari denean Carla (Jada Pinkett) irakasle berria ezagutu eta berataz maiteminduko da. Bere itxura lodikotearekin zeharo frustratua eta konplexua duenez, berak sortu berri duen pisua galtzeko formula iraultzailea bere buruarekin frogatzea erabaki du. Honela, edabea edan eta Buddy Love erakargarrian bilakatuko da, baina une horretatik aurrera agertuko diren arazo eta nahasmenak erabat ustekabekoak izango dira."}
{"id": "885268", "revid": "119347", "url": "https://eu.wikipedia.org/wiki?curid=885268", "title": "Damien O'Kane", "text": "Damien O'Kane (Coleraine, Ipar Irlanda, 1978ko irailaren 1a) irlandar folk musikari bat da. Irlandar banjo tenorea eta gitarra jotzeaz gain abestu ere egiten du. Gaur egun Ingalaterrako Yorkshire konderrian bizi da, bere emaztea den Kate Rusby musikaria eta heuren bi alabekin batera."}
{"id": "885269", "revid": "512", "url": "https://eu.wikipedia.org/wiki?curid=885269", "title": "Flook (taldea)", "text": "Flook, anglo-irlandar zelta musika talde bat da. 1993an Erresuma Batuan sortua izan zen. Gaur egun Sarah Allen, Brian Finnegan, Ed Boyd eta John Joe Kelly kideek osatzen dute, eta iraganean baita Becky Morris, Michael McGoldrick eta Damien O'Kane musikariek ere."}
{"id": "885271", "revid": "105290", "url": "https://eu.wikipedia.org/wiki?curid=885271", "title": "We Banjo 3", "text": "We Banjo 3, Irlandako Galway hiriko folk talde bat da. 2011an sortua izan zen eta bi anai bikotek osatzen dute, alde batetik, Fergal eta Enda Scahill, eta bestetik Martin eta David Howley."}
{"id": "885272", "revid": "448", "url": "https://eu.wikipedia.org/wiki?curid=885272", "title": "Txapitel", "text": ""}
{"id": "885273", "revid": "512", "url": "https://eu.wikipedia.org/wiki?curid=885273", "title": "Kieran Hanrahan", "text": "Kieran Hanrahan (Ennis, Clare konderria, 1957) musikari eta irrati esatari bat da. Hamalau urterekin irlandar banjo tenorea jotzen hasi eta Irlanda Osoko Txapelketa irabazi zuen. Urte luzez musika talde askotako kide izan da, tartean Stockton's Wing, Inchiquin, eta Templehouse Ceili Band.\n1991tik aurrera RT\u00c9ko irratsaioetako esataria da. Gaur egun, \"Ceili House\" irlandar folk musika herrikoiari buruzko irratsaioa aurkezten du.\n\"The Field\" (1990) filman kameo bat ere egin zuen, festako banjo-jotzaile bezala."}
{"id": "885275", "revid": "448", "url": "https://eu.wikipedia.org/wiki?curid=885275", "title": "Juan de la Cruz Alli Aranguren", "text": ""}
{"id": "885276", "revid": "105290", "url": "https://eu.wikipedia.org/wiki?curid=885276", "title": "Trading Places", "text": "Trading Places, 1983ko John Landis estatubatuar zinema zuzendariaren komedia film bat da. Dan Aykroyd, Eddie Murphy, Ralph Bellamy, Don Ameche, Denholm Elliott eta Jamie Lee Curtis aktoreek antzeztu zuten. Soinu banda Elmer Bernstein musikagileak konposatu zuen.\nMark Twain idazlearen \"The Prince and the Pauper\" (\"Printzea eta Txiroa\") kontakizun laburraren eragina edo egokitzapen modernoa dela ere esan izan da.\nArgumentua.\nAEB, Filadelfia. Randolph (Ralph Bellamy) eta Mortimer Duke (Don Ameche) negoziogizon adinduek giza naturari buruzko bi tesi edo pentsakera ezberdinak dituzte: batentzat, gizakien izaera berezkoa eta genetikaren araberakoa den bitartean, bestearentzat heziketa eta maila sozialaren araberakoa da. Eztabaida hori kitatu eta beren teoriak egiaztatzeko asmoz apustua egin, eta sozialki elkarren artean muturrean bizi diren bi pertsonen patuak aldatu eta zer jazotzen zaien ikusiko dute: Louis Winthorpe III (Dan Aykroyd) aberats ongi hezitu ustehandia eta Billy Ray Valentine (Eddie Murphy) kaleko etxegabe behartsu lotsagabearen bizitzak elkartrukatuko dituzte.\nBitxikeriak.\nFilm honetako Randolph Duke (Ralph Bellamy) eta Mortimer Duke (Don Ameche) pertsonaia aberatsak 1988an John Landisek zuzendutako \"Coming to America\" filmean berriz ere aktore berdinek antzeztuta agertu ziren, baina hartan umore ukitua emanez kaleko bi etxegabe dira, gainera film honetan etxegabearen papera antzezten duen Eddie Murphy aktoreak Zamundako printze aberatsaren papera eginez Randolph eta Mortimerri diru kopuru itzela oparitzen die, honela hiru aktoreek antzezten dituzten maila sozial ezberdinetako pertsonaien bidez bi filmeen arteko lotura umoretsu eta ironikoa egiten da."}
{"id": "885280", "revid": "336", "url": "https://eu.wikipedia.org/wiki?curid=885280", "title": "Quintiliano", "text": ""}
{"id": "885281", "revid": "336", "url": "https://eu.wikipedia.org/wiki?curid=885281", "title": "Ciceron", "text": ""}
{"id": "885282", "revid": "59723", "url": "https://eu.wikipedia.org/wiki?curid=885282", "title": "Tet erasoaldia", "text": "Tet erasoaldia (, edota \"T\u1ed5ng ti\u1ebfn c\u00f4ng v\u00e0 n\u1ed5i d\u1eady T\u1ebft M\u1eadu Th\u00e2n\"), Vietnamgo Gerran zehar, aurrez Ipar Vietnamgo gobernuak prestatu eta 1968an Vietnamgo Herri Armadak eta Vietcongek Hego Vietnamen zeuden Ameriketako Estatu Batuetako Armada eta Vietnamgo Errepublikaren Armada eta haien aliatuen aurkako erasoaldia izan zen.\nErasoaldia tentuz eta eta ongi burutu zen, AEBetako eta Hego Vietnamgo Armadak ustekabean hartuz, ez baizuten espero tamaina horretako erasoaldirik jasoko zenik, ez kopuruz ez eta antolaketaz. Orokorrean porrot egin zuen arren, Ipar Vietnamgo nahiz Vietcongentzat garaipen politiko eta propagandistikoa izan zen, erasoaldian zehar 14.000 estatubatuar soldadu hil izanak AEBetako iritzi publikoak gaizki jaso eta herrialde horretan Vietnamgo Gerran parte hartzearen aurkako biztanleak oraindik eta gehiago ugaritu egin baitziren."}
{"id": "885285", "revid": "512", "url": "https://eu.wikipedia.org/wiki?curid=885285", "title": "Rolando kafetegiaren aurkako atentatua", "text": "Rolando kafetegiaren aurkako atentatua ETA-V erakundeak 1974ko irailaren 13n Madrilgo Correo kalean bonbaz eginiko atentatua da, zeinaren ondorioz 13 pertsona hil ziren eta 50 zauritu baino gehiago izan ziren. ETAk Rolando kafetegian esertzen ziren polizia eta militarren kontra pentsatu zuen erasoa.\nAldiz, lehergailuak beste hainbat pertsona ere jo zituen. ETAk ez zuen bere gain hartu atentatua. Azkenean, ETAk 2018an bere egiletza aitortu zuen; egileak 1977ko amnistiari esker ez zituzten inoiz epaitu. Batzuen iritziz, Rolando kafetegiko atentatuaren gaineko barne liskarrak ekarri zuen ETAren zatiketa ETA pm eta ETA m artean."}
{"id": "885287", "revid": "512", "url": "https://eu.wikipedia.org/wiki?curid=885287", "title": "Out of the Aeons", "text": "Out of the Aeons (eusk: Eoietatik haratago), H. P. Lovecraft eta Hazel Heald idazleen kontakizun labur bat da. 1935eko apirilean Weird Tales aldizkarian argitaratua izan zen.\nArgumentua.\nRichard H. Johnson doktorea, Cabot Museoko kideak, museoak momia misteriotsu bat eta hizkuntza ezezagun batean idatzitako eskuizkribu bat zuen edukiontzi bat bereganatu zituenetik jazotako gertakari bitxiak kontatzen ditu. Biak ere, Ozeano Barean Txile eta Pohnpei arteko uharte ezezagun batean topatuak.\nMuseoko ikertzaile talde bat uhartera joatean, uhartea misteriotsuki desagertu zela ohartuko dira. Gainera, momia eta eskuizkribuari buruzko ikerketaren ondorioz azaleratzen den beren benetako istorio iluna ere aipatzen da, jatorriz Antzinarokoak eta Mu kontinente galdukoak zirenak, eta Shub-Niggurath eta Ghatanothoa antzinako jainko-jainkosekin lotura dutenak."}
{"id": "885289", "revid": "69297", "url": "https://eu.wikipedia.org/wiki?curid=885289", "title": "1980ko Markinako atentatua", "text": "1980ko Markinako atentatua ETA erakundeak urte hartako irailaren 20an bertoko taberna batean tiroz eginiko atentatua da, zeinaren ondorioz 4 guardia zibil hil ziren. Guardiak herriko Esperanza y Cia S.A. enpresan egiten zituzten armak jagoten zebilen eta kuarteletik 200 metrotara besterik ez zegoen taberna batean bazkaltzen ari ziren."}
{"id": "885291", "revid": "512", "url": "https://eu.wikipedia.org/wiki?curid=885291", "title": "Zaku-oihal", "text": "Zaku-oihal, jute-oihal, marras edo arpillera () iztupazko ehun latza da, zakuak-eta egiteko erabiltzen dena. Egiterakoan, oihala kerosenotan sartzen dute, harrak-eta kentzeko."}
{"id": "885292", "revid": "90523", "url": "https://eu.wikipedia.org/wiki?curid=885292", "title": "Marras", "text": ""}
{"id": "885293", "revid": "512", "url": "https://eu.wikipedia.org/wiki?curid=885293", "title": "Charles Dexter Warden kasua", "text": "Charles Dexter Warden kasua (), 1927-1928 artean H. P. Lovecraftek idatzitako kontakizun labur bat da. Lovercraften kontakizun nagusi eta ezagunetako bat da.\nArgumentua.\nCharles Dexter Ward, familia on eta aberatseko senidea da. Kontakizunaren hasieran denbora luzez jasandako eromen eta aldaketa fisiologiko aldi baten ondorioz desagertu zela aipatzen da. Ward eromenara eraman zuten kausen istorioa Marinus Bicknell Willet doktorearen ikuspuntutik kontatzen da.\nKontakizunaren hasieran Ward gaztea Joseph Curwen zenaren ondorengoa zela aipatze da, nigromantzia asmoetarako alkimia rituak burutzen zituen pertsonaia bitxia. Wardek Curwenen ondorengotza topatu eta haren ikerketari berrekingo dio. Ezkutuko jakintzak eta adiskidetasun ilunen jabe egin zen bidaietatik itzultzean, Providence udalerrian berrezarri eta bere arbasoaren hilerria bilatuko du.\nAzkenean, Warden eromenerako gainbeherari hasiera emango zaio, galbide fisiko nahiz psikikoa, honen ondorioan antzinako gauzekiko erakarpena, familiaren madarikazioa, erritual ilunak eta zientziak inoiz topatu beharko ez lituzkeen sekretu arkano aipaezinek bat egingo dute. Honela, Marinus doktorea benetako Charles Dexter Ward gazteak Curwen erail, berpiztu eta haren antz fisikoa aprobetxatuz ordezkatu zuela jabetzean kontakizuna inflexio puntu batera iritsiko da. Hortaz, helburu ilunetarako erabiltzeko asmoa zuen gatz magiko batzuekin esperimentuei berrekin zien. Ironikoki, Marinusek aztia bere gatzak erabiliz eta Yog-Sothoth izaki kosmikoari dei eginez garaituko du."}
{"id": "885294", "revid": "201", "url": "https://eu.wikipedia.org/wiki?curid=885294", "title": "Brokatu", "text": "Brokatua () luxuzko oihala da, zetaz eta bilbe ezberdinez (askotan urrezkoak edo zilarrezkoak) egina. Bilbeei esker brodatuta dagoenaren itxura du."}
{"id": "885296", "revid": "98220", "url": "https://eu.wikipedia.org/wiki?curid=885296", "title": "Herbert West\u2013Reanimator", "text": ""}
