{"id": "748394", "revid": "119347", "url": "https://eu.wikipedia.org/wiki?curid=748394", "title": "Andatzako estazio megalitikoa", "text": "Andatzako estazio megalitikoa izen bereko mendiak, Belkoainek eta Zarateaitzek osatutako mendikatetxoan kokaturiko Kalkolito eta Brontze Aroko monumentu megalitikoen multzoa da. Aduna, Aia, Andoain, Asteasu, Donostia, Usurbil eta Zizurkilgo lurretan dauden hamaika dolmen eta zista batek osatzen dute:\n2003an Eusko Jaurlaritzak Monumentu Multzo izendapenarekin Kultura Ondasun izendatu zuen estazio megalitiko hau.\n2018ko udan Aranzadik egindako X. prospekzio kanpainan beste monumentu megalitiko bat aurkitu zen Txangosta inguruan. Gizakiek egindako egitura bat zela baieztatu zuten, itxura guztien arabera trikuharri bat, baina uste baino konplexuagoa zenez 2019an, ikerketa sakonagoa egiteko, indusketarekin jarraituko zutela iragarri zuten.\nAndatza I trikuharria.\nUsurbilgo lurretan, Etumeta izeneko gunean, Andatza mendiaren ekialdeko hegalean dagoen trikuharria da. Trikuharri poligonala dela dirudi. Neolito-Brontzea sekuentzia kulturalari dagokio.\nFrantzisko Ioldik aurkitu zuen 1954an eta Luis Pe\u00f1a Basurtori jakinarazi zion. Biek elkarrekin prospekzio bat egin zuten 1954ko uztailaren 13an. Juan Maria Apellanizek eta Jesus Altunak induskatu zuten 1965ean. Indusketa 2 zatitan egin zuten. Lehenik eraztun bat zulatu zuten ganberaren inguruan, ganbera isolatu eta ganbera gehigarririk bazegoen jakiteko. Ondoren koadranteak induskatu zituzten.\nTumuluak ipar-hego ardatzean 12 metroko diametroa du eta ekialde-mendebalde ardatzean 11 metrokoa. Erdian 0,55 metroko altuera du. Tumuluak egitura du eta ez da harri pilaketa soila. Tumuluan bi egitura bereizten dira:\n6 harlauzaz osatutako ganbara irregular bat dauka, horietako bat, burualdekoa, beste altuenetatik 0,6 metro irteten da. Gainerako lauzak baino sakonera handiagoan sartuta dago, 0,35 metro gehiago eta altxagarri bezala harri txikiak sartuta dauzka, ondorioz kokatze eta altxatzea beste lauzena baino konplexuagoa izan zela ondorioztatu zuten ikertzaileek. Ganbera hegoaldetik ixten duen besteak baino nabarmen txikiagoa da eta ekialdekoaren antzekoa. Ganberaren norabidea 130 gradu da, sarrera hego-ekialderantz du. Bertako harearriz egina dago. Indusketa egin zenerako trikuharriaren ganbera behartua zegoen eta landutako silexaren azalaren arrastoak gordetzen dituen xafla zati bat bakarrik aurkitu zuten bertan.\nAndatza II trikuharria.\nUsurbilgo lurretan, Lapurtokieta izeneko gunean, Andatza mendiaren hego-ekialdeko hegalean dagoen trikuharria da. Neolito-Brontzea sekuentzia kulturalari dagokio.\nJesus Elosegik aurkitu zuen 1955ean. Ez da induskatu.\n15 metroko diametroa du iparretik hegora eta 13,5 metrokoa ekialdetik mendebaldera. 1,80 metroko altuera du erdian. Erdiko kraterrak 1x2 metroko diametroa du eta 0,50 metroko sakonera. Bertan harri nahasien artean 0,90 eta 0,35 metroko bi harlauza azaleratzen dira.\nAndatza III zista.\nUsurbilgo lurretan, Lapurtokieta izeneko gunean, Andatza mendiaren hego-ekialdeko hegalean dagoen zista da. Andatza II trikuharriaren ondoan dago, 6 metro ekialdera.\nCuevas familiakoek aurkitu zuten 1982an. Ez da induskatu.\nGanbera lurretik ia azaleratzen ez diren 5 harlauzak osatzen dute eta esparru errektangular itxia da. Tumulurik ez duela dirudi. Ardatz nagusiaren norabidea 130 gradukoa da. Kanpoko neurriak: 1 metro bat du ipar-mendebalde hego-ekialde ardatzean eta 0,50 metro ipar-ekialde hego-mendebalde ardatzean. Harlauzen neurriak: 0,95 x 0,12 metro; 0,80 x 0,15 metro; 0,70 x 0,13 metro; 0,68 x 0,15 metro eta 0,26 x 0,10 metro. Bertako harearriz egina dago.\nArkutxa trikuharria.\nZubietako lurretan, Arkutxa izeneko gunean, Andatza mendiaren ekialdeko saihetsaldean dagoen trikuharria da. Olaiko trikuharria 400 metro mendebaldera dago. Neolito-Brontzea sekuentzia kulturalari dagokio.\nJesus Argomanizek aurkitu zuen 1983an. Ez da induskatu. 1987an monumentuaren ipar-ekialdeko zati bat suntsitu zuten baso-lanetan zebiltzala.\nHego-ekialdeko zatian izan ezik tumulua oso nahastua dago. Ganbara, 0,70 x 0,10 x 0.30 m eta 1,10 x 0,45 x 0,20 m neurriak dituzten eta eskuadran kokatuta dauden, bi harlauzaz osatuta dago eta kontserbatutako tumulu zatian zentratu gabe dago. Beste 1,30 x 1 x 0,30 m neurriak dituen beste harlauza bat besteetatik 2m hego-mendebaldera dago. Ganbararen norabidea 90 gradukoa da. Bertako harearri eta konglomeratuz osatua dago.\nBeldarrain trikuharria.\nAiako lurretan, Beldarrain baserriaren hondakinetatik Andatzara igotzen den bidetik gertu, dagoen trikuharria da. Loatzu I eta Loatzu II trikuharriak 600 eta 890 metro, hurrenez hurren, ekialdera daude. Neolito-Brontzea sekuentzia kulturalari dagokio.\nI. Gazteluk aurkitu zuen 2001ean. Ez da induskatu.\nTumuluak 13 metroko diametroa du eta 0,60 - 0,70 metro arteko altuera eta hareharrizko harriz osatua dago. Tumuluaren erdian ganbararen harlauza bat dago lurrean sartua, 70 gradutara zuzendua eta hego-hego-ekialdera etzana. Harlauza hau kareharrizkoa da eta agerian duen zatiak 1,55 x 0,60 x 0,15 metroko neurriak ditu.\nBelkoain trikuharria.\nAndoaingo lurretan, Belkoain mendiaren gailur garaienen arteko lepoan, dagoen trikuharria da. Neolito-Brontzea sekuentzia kulturalari dagokio.\nJesus Altuna eta K. Mariezkurrenak aurkitu zuten 1978an. Ez da induskatu.\nTumuluak 11 metroko diametroa du eta 1,60 metro (iparraldean) eta 1 metro (hegoaldean) arteko altuera. Erabat nahastua eta itxuragabetua dago. Ganbera suntsituta dago. Mendebalderantz zutik jarritako harlauza bat dago baina ez du zerikusirik ganbera osatu zezaketenekin. Kraterrean 1,30 x 0,60 metroko harlauza etzan bat dago eta beste batzuk nahaspilan. Bertako hareharriz osatua dago. Harri pilaren gainean Andoain eta Aduna udalen arteko mugarria dago. \nKarramiolotz trikuharria.\nZubietako lurretan, Karramiolotz izeneko lekuan, dagoen trikuharria da. Neolito-Brontzea sekuentzia kulturalari dagokio.\nJesus Argomanizek aurkitu zuen 1983an. Ez da induskatu. 2018an ezezagunenek espiral itxurako egitura bat osatu zuten ganberaren inguruan harriekin. 2020ko ekainaren 6an usurbildar batek hondakin mendixka batekin ia estalita aurkitu zuela salatu zuen. Ekainaren 11rako hondakinak kenduta zeuden.\nTumuluak 9,50 metroko diametroa du ipar-hegoalde ardatzean eta 12 metrokoa ekialde-mendebalde ardatzean eta 1,50 metroko altuera du. Ganbera tumuluaren erdialdean dago eta pixka bat barnealdera okertutako 2 harlauzak osatzen duten esparru errektangular bat da. Iparraldeko harlauzaren neurriak 1,20 x 0,25 x 0,40 metro dira eta hegoaldekoarenak 0,80 x 0,20 x 0,60 metro. Ganberak 0,80 metroko sakonera du eta 90 graduko norabidea. Bertako hareharri eta konglomeratuz osatua dago.\nLoatzu I trikuharria.\nAiako lurretan, Loatzu mendiaren ipar-mendebaldeko hegalean, dagoen trikuharria da. Loatzu II trikuharria 300 metro ekialde hego-ekialdera dago. Neolito-Brontzea sekuentzia kulturalari dagokio.\nI. Gazteluk aurkitu zuen 1986an. Ez da induskatu.\nTumuluak 10 metroko diametroa du ipar-hegoalde ardatzean eta 11,50 metrokoa ekialde-mendebalde ardatzean eta 0,60 - 0,80 metro arteko altuera du. Erdian 3,60 x 3,30 metroko zabalera eta 0,20 metroko sakonera duen sakonune bat dauka. Bertan, ekialdean, 0,16 x 0,35 x 0,08 metroko harlauza bat dago zutik, 30 graduko norabidean. Bertako hareharri eta konglomeratuz osatua dago.\nLoatzu II trikuharria.\nAiako lurretan, Loatzu mendiaren ekialdeko hegalean, dagoen trikuharria da. Loatzu I trikuharria 300 metro mendebalde ipar-mendebaldera dago. Neolito-Brontzea sekuentzia kulturalari dagokio.\nJesus Argomanizek aurkitu zuen 1986an. Ez da induskatu.\nTrikuharri luze irekia da. Tumulua jeitsia eta soildua dago ekialde eta mendebaldeko arkuetan bide eta mendi-pista bat irekitzearen eraginez. Tumuluaren ustezko diametroa 8 metrokoa da eta altuera 0,70 metrokoa da ekialdean eta 0,50 mendebaldean. Ganbera hiru harlauzaz osatua dago: bi mendebaldean daude, batek 0,90 x 0,10 metroko neurriak ditu eta hareharrizkoa da eta besteak 1,45 x 0,16 metroko neurriak ditu eta kareharrizkoa da. Ekialdean 1,85 x 0,15 metroko neurriak dituen beste harlauza bat dago. Harlauzek muturretan irekia dagoen esparru errektangular bat osatzen dute. Ganberaren zorua 0,75 metro sakondua dago eta bere norabidea 145 gradukoa da. Bertako hareharri eta inguruko kareharriz osatua dago.\nOlaiko trikuharria.\nZubietako lurretan, Olaiko gaina izenez ezagutzen den lekuan, dagoen trikuharria da. Arkutxa trikuharria 400 metro ekialdera dago. Neolito-Brontzea sekuentzia kulturalari dagokio.\nJesus Argomanizek aurkitu zuen 1983an. Ez da induskatu. Seinaleztatuta egon arren, 2005eko azaroaren 2an, Biribillondoko antenarako pista eraikitzen ari zen enpresak txikitu zuen.\nTumuluak 12 metroko diametroa du 1,15 metroko altuera. Erdian 4 x 3 metroko zabalera eta 0,70 metroko sakonera duen zulogune bat dauka, iparraldera zanga moduan zabaltzen dena. Ganbera eskuadran kokatutako bi harlauzak osatzen dute. Bata, albokoa, hegoaldean dago eta 1,70 x 0,50 x 0,70 metroko neurriak ditu eta iparralderantz okertua dago. Bestea, itxiturakoa, mendebaldean dago eta 0,50 x 0,20 x 0,10 metroko neurriak ditu. Norabidea 75 gradukoa da. Bertako hareharriz osatua dago.\nPalankaleku trikuharria.\nAsteasuko lurretan, Zaratehaitz eta Saskaratebururen arteko Urritzabasogaina kotaren hego-ekialdean dagoen zelaigunean, dagoen trikuharria da. Zizurkilgo Zarateko benta eta Asteasuko Saskarate baserriak lotzen dituen bidearen eskuinaldean dago, lehenetik 700 metro hego-mendebaldera eta bigarrenetik 550 metro ipar-ekialdera. Sekuentzia kulturala Neolitoa/Zehaztu gabeko Brontze aroa da.\n2010ean aurkitu zuten X. Alberdi, L. del Barrio, J. Etxabe, J. Perez eta M. Usabiagak.\nTumuluak 6 metroko diametroa du eta 0,45 metroko altuera. Blokez osatua dago eta erabat lurperatua aurkitzen da. Tumulua bertako kareharriz eta inguruko hareharriz osatua dago. Ganberak 1,65 x 0,75 x 0,35 metroko harlauza bat dauka, harri pilaren erdian zentratuta dagoena. Bertako kareharrizko harlauza honek hego-ekialde ipar-mendebalde norabidea du eta ipar-ekialderantz etzana dago. Ez da induskatu.\n16 metro hego-mendebaldera 3 metroko diametroko eta 0,40 metroko altuerako egitura tumular bat dago, lurrez, hematite nodulu eta kareharri eta hareharrizko harriz osatua. Tumulu hau ondoan dagoen bideak zatitu zuen aspaldian ipar-hego norabidean eta mendebaldeko zatia bakarrik kontserbatu da.\nTxangostako trikuharria.\n1984an Antxon Agirre Sorondok argazki pare bat atera zizkion eta harrespilatzat jo zuen. 2004n Aranzadiren Andatzako 2. prospekzio arkeologiko kanpainan egitura berezi bat identifikatu zuten Txangosta inguruan. Inguruko biztanleek ezagutu arren bertako aztarnak ikertu gabe zeuden. 2018ko udan Aranzadik egindako X. prospekzio kanpainan zundaketa arkeologiko bat egin zen bertan egitura naturala ala gizakiak egina zen jakiteko. Egitura gizakiek egindako monumentu megalitiko bat zela baieztatu zuten, itxura guztien arabera trikuharri bat, baina uste baino konplexuagoa zenez 2019an, ikerketa sakonagoa egiteko, indusketarekin jarraituko zutela iragarri zuten. 2019ko urtarrilaren 22an Izaro Quevedo Semperenak eta Manu Ceberio Rodriguezek, azterketa arkeologikoaren arduradunek, hitzaldi bat eman zuten Potxoenean emaitzak aurkezteko Usurbilgo Udalak antolatuta.\nEgitura.\nEgitura hau du monumentu megalitikoak: harri pilaketa bat eta haren gainean bi harri handi zutik, eta hegoaldera beste harri bat etzanda. Bi harriak eusteko gizakiek jarritako harri txikiago batzuk daude. Tumuluak 13 metroko diametroa eta ia metro bateko altuera du eta oinplano borobila dauka. Gehienbat hareharriz osatua dago, baina harri handi eta leun batzuk konglomeratuak dira. Egitura osatzen duten materialak nahastuak daude: lurra, harri handiak eta txikiak ikusten dira leku desberdinetan.\nIkerketa arkeologikoa.\nEgitura ikertu asmoz inguruko landaredia garbitu zuten eta itxuraz egituraren erdialdea dena ikertzea erabaki zuten, zutik dauden harriak naturalak diren ala ez jakiteko asmoz. Agerian dauden 2 harriak barne hartuz 1,50 x 1,50 metroko bi zundaketa egin zituzten, bi harriak barruan hartuz. Landaredia kendu orduko, Bi harri handiak eusteko gizakiek jarritako harri txiki batzuk aurkitu zituzten.\nOndoren, egituraren ezaugarriak eta kronologia ezagutzeko 5,50 x 4,50 metroko indusketa eremu bat irekitzea erabaki zuten. Bi harrien azpian gizakiak egindako harri pilaketa handi bat zegoela ikusi zuten. Gehienak hareharriak dira, baina harri handi eta leun batzuk konglomeratuak dira.\nIndusketa eremu osoko landaredia kendu ondoren harri pilaketaren erdialdean 5-10 zentimetroko azala kendu zuten eta buztinez osatutako maila aurkitu zuten eremu txiki batean. Eremu horren inguruan harri eta harlauza leunak daude. Bertan 3 zentimetroko luzerako sukarrizko xafla bat eta harri-kristal bat agertu ziren. Lehen begiratuan sukarria erreta zegoela konturatu ziren eta xaflak erdialdean zulotxo bat duela ikusi zuten. Material hau tenperatura batera iristean lehertu egiten da. Horrela sortutakoa da behatutako zulotxoa. Material arkeologikoa aurkitzeak historiaurreko egitura dela baieztatu zuen. Egituraren ezaugarriak eta aurkitutako materiala ikusita monumentu megalitiko berri bat zela ondorioztatu zuten.\nTumuluaren gainean zuhaitz batzuk eta eroritako enbor handi bat zeuden. Ikerketa behar bezala burutzeko egitura osoa garbitu behar zela kontutan hartuta lana bertan behera utzi zuten. 2019an indusketarekin jarraituko zutela iragarri zuten.\nZarateko benta trikuharria.\nZizurkilgo lurretan, Pagamendi baserritik 150 metro iparralderantz dagoen lepo estu batean, kokatutako trikuharria da. Zarateko bentatik erlatiboki gertu dagoelako deitzen zaio horrela. Kalkolito sekuentzia kulturalari dagokio.\nTrikuharria dagoen lepotik hiru bide igarotzen dira, guztiak monumentutik gertu, urrutiena 15 metrora. Horietako bat, Zizurkildik Zarateko Bentara doana, artzainek ganadua neguan Aralartik larre baxuagoetara ekartzeko erabiltzen zuten. Bigarren bidea Aitzkurutzeta eta Abalotzetik Zarateko Bentara doa eta hau ere transhumantzian erabili izan da. Hirugarren bide bat ere igarotzen da trikuharriaren oinetik eta bigarrenarekin bat egiten du. Bideak trikuharriaren inguruan gurutzatzen dira, Altzaniako Bidaarte trikuharriaren inguruko bidegurutzearen antzeko moduan.\nFrantzisko Ioldik aurkitu zuen 1954an eta Luis Pe\u00f1a Basurtori jakinarazi zion. Otadi batek estalita ezkutuan egon zen, erreketa baten ondorioz bistan geratu zen arte. Jesus Altuna, Juan Maria Apellaniz eta J. Rodriguez Ondarrak induskatu zuten 1965ean. Indusketa zirkuluan eta bi koadrantetan egin zen. Ganbera hutsik aurkitu zen, baina tumuluaren indusketan honakoak aurkitu ziren:\nIndusketa egin zuten ikertzaileek beren artikuluan jasotzen dutenaren arabera, inguruko biztanleen ustez trikuharria elkarren aurkako bi bandoren artean, lizar adar handiak erabiliz, egindako borrokan hildako jentilen hilobia da.\nTrikuharri labur itxia da. Tumuluak 12 metroko diametroa du eta 0,45 metroko altuera. Tumuluak ez dauka arkitektura definiturik, lur eta harri pilaketa soila da. Datu aipagarri bakarra harririk handienak beti tumuluaren azpian egotea da. Ganbera okertutako bost harlauzak osatzen dute, horietako bi hautsiak daude eta erraz berrizta daitezke. Ganbera gaur egun trapezoidala da, baina esparru errektangular bat osatzen zuen. Itxiturako harlauzetako bat baxuagoa da eta leiho bat gogorazten du. Ardatz nagusiaren norabidea ekialde-mendebaldekoa da. Bertako hareharriz osatua dago."}
{"id": "748395", "revid": "105290", "url": "https://eu.wikipedia.org/wiki?curid=748395", "title": "Botila-lepo (biologia)", "text": "Botila-lepoak biologian zera adierazten du; populazio edo espezie bateko jaitsiera bortitza banako kopuruan, ingurumen gertaeren ondoriozkoak (lurrikarak, uholdeak, suteak, izurriteak, lehorteak...) edo gizakiaren aktibitatearen ondoriozkoak, kasu batzuetan populazioa ia iraungitze puntura heldu daitekeelarik. Honen ondorioz, hurrengo belaunaldietako banakoek aldakortasun genetiko txikia erakusten dute eta aurretik finkatuta zeuden proportzio alelikoek aldaketa esanguratsuak jasaten dituzte.\nEkintza genetiko neutro eta gehigarri bat dela suposatuz, botila-lepoak aldakortasun genetikoa jaitsiko duela espero da eta, ondorioz, baita populazioaren potentzial ebolutiboa ere. Hala ere, botila-lepo efektuak espeziazio mekanismo bezala kontsideratu daitezke; izan ere, gertaera hauetan populazioaren tamaina jaisten denez, maiz jito genetiko bezala ezagututako aldaketa estokastikoak gertatzen dira populazioko osaera genetikoan.\nBotila-lepoek jito genetikoa azkartzen dute, baita efektu hau jasaten duten espezieen eboluzioa ere. Hau karaktere determinatu batzuekiko hautespen intentsiboaren ondorioz gertatzen da, karaktere hauek banako gehienetan azalduko direlarik. Horren onuragarriak ez diren karaktereak, aldiz, gutxitu edo guztiz desagertuko dira.\nBotila-lepoa eta gero, bizirik ateratako indibiduo kopuru batek populazio bat aurkitzen badu ingurune berri batean, indibiduo hauek determinatuko dute konposizio genetikoa eta datozen belaunaldiak, \"eragin-sortzaile\" bat eratuz, jito genetikoa emango duena.\nAdibideak animalietan.\nBisonte europarrak (\"Bison bonasus\") iraungitzeko zorian egon ziren 20. mendearen hasieran. Gaur egun bizi direnak 12 indibiduoen ondoregoak dira guztiak, beraz, aldakortasun genetiko oso txikia dute eta horrek ugaltzeko ahalmenean arazoak ekartzen hasi dela ikusi da. Hain da txikia dibertsitate genetikoa zeinen arrek bi kromosoma Y mota bakarrik dauzkaten.\nIparraldeko itsas elefantearen (\"Mirounga angustirostris\") populazioa 30 indibiduotara iritsi zen 1890ean. Nahiz eta gaur egun ehundaka mila dauden, ar dominanteak eme gehienekin ugaltzen direnez (100 emerekin ugaltzera iritsi daitezke) aldakortasun genetikoa mugatua da. Honek gaixotasun genetikoak eta mutazioak jasateko arriskua igotzen du.\nGalapago Irletako dortoka erraldoiak (\"Chelonoidis nigra\"), zehazki Alcedo sumendikoak botila-lepo efektua jasan zuten orain dela 100,000 urte gertatutako erupzio baten ondorioz. Hori dela eta, irla horretan bizi diren bost populazioetako batek aldakortasun genetiko txikiagoa du besteekin konparatuz.\nGizakia.\nGizakiak ere botila-lepo bat baina gehiago jasan ditu bere historian zehar. Tobako katastrofearen teoriaren arabera, Indonesiako Toba supersumendiaren erupzioaren ondorioz giza populazioa milaka indibiduo gutxi batzuetara murriztu zen orain dela 75.000 urte. Beste espezie askok ere populazio jaitsiera nabaria izan zuten garai berean.\nGizakiaren historia modernoan ere botila-lepo ugari gertatu dira. Erdi Aroan izurri beltzak Europako populazioaren herena hil zuen. Amerikaren kolonizazioak %90ean jaitsi zuen bertako populazio natiboa. Islandian 1783an Laki sumendiaren erupzioa dela eta (izurri eta goseteekin batera) populazioaren %20a hil zen, eta horrek gaixotasun genetikoen maiztasunaren igoera ekarri zuen.\nHazkuntza selektiboa.\nArraza puruetako animalietan botila-lepoa askotan ematen da, izan ere, hazleek, karaktere jakin batzuk faboratzeko asmotan, antzekoak diren indibiduoak gurutzatzen dituzte. Horrek alelo jakin batzuen nagusitasuna eta beste batzuen desagertzea eragin dezake, dibertsitate genetikoa jaitsiz.\nTxakurren arraza puruak lortzeko programa zorrotzak direla eta, gaixotasun larriak agertzen dira animalia hauetan, hala nola bihotzeko gaixotasunak, itsutasuna, minbizia, kataratak, eta abar.\nProdukzio handiko landareak lortzeko ere hazkuntza selektiboa erabili izan da gizakiaren historian zehar (bai hazkuntza selektibo naturala erabiliz hasieran, baita azken urteetan garatu diren landare transgenikoak erabiliz ere) eta horrek aldakortasun genetikoaren galera ekarri du. Dibertsitate genetiko txiki hau dela eta, uztak gaixotasun edo izurrite berriekiko sentikorragoak dira eta horrek mundu mailako janari-segurtasuna mehatxatzen du."}
{"id": "748396", "revid": "512", "url": "https://eu.wikipedia.org/wiki?curid=748396", "title": "20 cent\u00edmetros", "text": "20 cent\u00edmetros (euskaraz: \"20 zentimetro\") Ram\u00f3n Salazar espainiar film zuzendariak zuzendutako filma da.\nArgumentua.\nMarieta (M\u00f3nica Cervera) gizon jaio zen Adolfo izenez, baina bere burua emakumetzat dauka. Bere zakila gorrotatzen du eta sexuz aldatu nahi du\u200b. Narkolepsia izanik, Marietak \"T\u00f3mbola\" bezalako edo Enrique y Ana estiloko musikal batekin egiten du amets.\nMarietak prostituta egiten du lan eta bere zakilaren luzerak, 20 zentimetro luzekoa, deigarri zaie bezeroei. Horietako batek (Pablo Puyol) Marietaren 20 zentimetroei geroz eta arreta gehiago jartzen dio, bitartean Marieta beraz maitemintzen da."}
{"id": "748397", "revid": "119347", "url": "https://eu.wikipedia.org/wiki?curid=748397", "title": "Ogiaren historia", "text": "Ogiaren historia, gizakiaren elikaduran, gizakiak zerealak etxekotu zituenean hasi zen. Ogia zerealen prozesamenduaren produktu zuzena da, eta seguru aski zerealetatik abiatuta sortutako lehen janaria izan zen. Seguru aski, ogia, olioa eta ardoa gizakiaren historiako lehen janari prozesatuak izan ziren.\nZerealak ezin dira, bere hartan, ongi digeritu gizakiaren gorputzean. Horregatik, zerealak prozesatu egiten dira (ehotu, beratu, etab.) eta, horrela, gizakiarentzako oinarrizko elikagai bihurtzen dira. Karbohidratoen iturri garrantzitsua dira, eta okelak eskaintzen dituen proteinekin batera, dieta egokia osatzen dute. Hortaz, garagar aldaera zenbaitekin egindako lehen ogia elikaduraren historiako lehen janari prestatua izan zitekeen.\nKulturen historian zehar, ogia eskualde bakoitzean eskuragarri zegoen zerealarekin prestatu izan da. Europan eta Afrikako zati batean, garia izan da erabiliena; Amerikan artoa izan da ogiaren oinarria; eta Asian arroza erabili dute batez ere. Zenbait tokitan, ogia egiteko erabilitako zereala gizarte diskriminaziorako ere erabili izan da: zekalez egindako ogi ilunak, adibidez, txiroen ogitzat hartu izan dira, eta zuriagoak diren gari ogiak, eliteentzako ogitzat. Kultura askotan, ogia eta elikagaia sinonimoak dira, eta munduko toki askotan erlijio eta gizarte errituetako osagai nagusia da. Gaur egun, nahiz eta gutxiago kontsumitzeko joera egon herrialde aberatsetan, bere garrantzi ekonomikoari eusten dio, adibidez KPI bezalako indizeak eta bizitzaren kostua kalkulatzeko orduan.\nHistoriaurrea.\nElikaduraren historian zereal haziak goiz sartu zirela uste dute zenbait ikertzaileak, gizakiok ditugun hortzak ez hazijaleek eta haragijaleek duten hortzeria berezien arteko tarteko motakoa baita. Duela gutxi arte, uste zen ogia K.a. 8000. urtean sartu zela gizateriaren elikaduran. Halere, Amaia Arranz arkeobotanikariak 2018an argitaratu duen ikerketa batek egiaztatu du ogia gutxienez 4000 urte lehenagotik egiten zela, sedentario bihurtu aurretik gizakia oraindik nomada zela, alegia.\nSeguru asko, erabilitako lehen zereala \"Triticum monococcum\" espezieko gari aldaera diploide bat izan zen. Posible da, hasieran, zereal horiek motrailu batean harri batekin eta ur apur batekin ehotuak izan ondoren, ahi bat sortu izana, eta kasualitatez bero iturri baten alboan utzi izana: su baten errautsen gainean edo eguzkipean, harri baten gainean. Oreak, beroaren ondorioz, egitura solidoa hartuko zuen, eta horrela ogi primitiboa sortuko zen. Gaur egun badaude, oraindik ere, ogia egiteko antzeko prozesuak Afrikako zenbait tributan. Hortaz, ahi baten eta ogi lau baten arteko zerbait izango zen sortutakoa, eta mende askotan iraungo zuen giza elikaduran, oso erraz prestatzen baita. Ogi horrek ez zuen legamiarik izango eta su irekietan edo gainazal beroetan prestatuko zen. Zenbait kasutan, zereala ernamuintzen utziko zen eta gero lehortu egingo zen, ehotu baino lehen. Prozesu hori maltatzea deritzo. Ogia egiteko modu garatuago hori Antzinako Egiptora iritsi zen eta ogiaren lehen hartziduren hasierako urratsa izango zen. Hartziduraren helburua ez da soilik ogia leunagoa eta bigunagoa egitea; zaporea ere aldatzen da eta atseginagoa da.\nZenbait ikertzailek uste dute ogia, lehen aldiz, Erdialdeko Asian ekoiztu zela, eta handik Mediterraneo itsasora heldu zela Mesopotamiatik eta Egiptotik gaur egun Siria den eskualdea zeharkatzen zuten merkataritza bideetatik.\nGaur egun laboratzen diren espezierik zaharrenak \"Hordeum hexastichum sanctum\" (zekale aldaera bat), \"Hordeum hexastichum densum\", \"Hordeum vulgare\" eta \"Triticum vulgare antiquorum\" dira.\nHartzitutako ogiak ezin dira egin artatxiki, olo, zekale edo artoarekin, irin horiek gluten (egungo gariak %\u00a012 dauka) eta almidoi gutxiegi baitute. Glutena proteinaz osatutako egitura bat da, eta funtsezkoa da orea altxatzean, hartziduran sortutako gasak ihes egitea eragozten duen sare bat osatzen baitu. Almidoiak ere harrapa ditzake gas horiek, baina neurri txikiagoan. Beraz, hartzitutako ogiak garia edo zekalea erabiltzen hasi zirenean sortu ziren.\nOraindik ere egiten dira ogi lauak zenbait kulturatan. Euskal Herrian egiten den taloa, esaterako, oso arrunta izan zen XX. mendearen lehen erdialdera arte, eta gaur egur jai eta azoketan asko kontsumitzen den produktua da. Munduko beste toki batzuei dagokienez, badaude mundu arabiarreko lavash ogia, greziarren pita ogia, Indiako rotiak edo Amerikako tortillak.\nK.a. 6000. urtearen inguruan, Sumeriako edo Mesopotamiako tokiren batean, ogia gaur egun egiten den bezala hasi zen sortzen, ehotze, oratze eta berotze faseak ongi bereizita. Suaren errautsak erabiltzen zituzten ogiak prestatzeko. Yemdet Nasr Aroaren uneren batean, K.a. 3000. urtean, sumertarrak egiptoarrei erakutsi zieten ogia egiten. Egiptoarrek ezagutza hori hartu eta prozesua hobetu zuten, ogia beren gizarterako ezinbesteko elikagai bihurtu arte.\nAntzinako Egipto.\nNilo ibaian zerealak laboratzeko baldintzak oso onak ziren Antzinako Egipton. Aldizka modu erregularrean gertatzen ziren uholdeek \"T. turgidum durum\" espezieko gariaren laborantza errazten zuten. Espezie hori tetraploidea zen, Ekialde Hurbilean sortu zela uste da, eta gero Mediterraneo osoan hedatu zen \"T. turgidum dicoccum\" izeneko aldaeran.\nAztarna arkeologikoen arabera, oso hedatua zegoen ogiaren ekoizpena Antzinako Egipton. Seguru asko, hartzidura ere bertan erabili zen lehen aldiz. Ikertzaileek uste dute oreak aire zabalean utzi ondoren, legamia esporek hura kutsatuko zutela eta, ingurune hezean, hartzidura gertatuko zela. Hartidura hori gertatuko zen, seguru asko, garagardoa egiteko erabiltzen ziren legamien kutsaduragatik. Bestald, egiptoarrak izan ziren lehen aldiz askotariko landareen haziak orearekin nahastu zituztenak, ogi elikagarriagoak sortzeko asmoz.\nAsiriako Salmanasar II.aren garaikoak diren hieroglifiko eta iruditxo askotan ikus daiteke nola biltzen eta ehotzen zituzten aleak. Ramses III.aren hilobian ogia irudikatzen duten baxuerliebeak agertu dira. Ilustrazio horietan, okintza lanak egiteko deskribapen argiak ageri dira. Irudietan, orea eskuekin eta oinekin nola lantzen zen ikusten da, eta nola ardura bereziarekin zatitzen zituzten ogi anoak, ahalik eta berdinenak izan zitezen.\nEgiptoarrek zerealen laborantzari eman zioten garrantzia frogatzeko, aski da ikustea egiptoar egutegian egin zuten zatiketa: \"ajet\" (uholde sasoia), \"peret\" (ereite sasoia) eta \"shemu\" (biltze sasoia). Hain zen garrantzitsua ogia egiptoarrentzat, ezen Antzinaroan \"ogi jale\" deitzen zitzaien. Zenbaitetan, janaria baino gehiago ere zen, moneta izatera ere iritsi baitzen: langile baten soldata ordaintzeko erabiltzen zen (adibidez, hiru ogi eta bi pitxer garagardo). Badaude Ramses IX.aren aroko kontakizunak, langileen erreboltak aipatzen dituztenak ez zaielako ogitan ordaindu, baizik eta beste edozein produktutan. Klaserik txiroenak ia modu esklusiboan jaten zuten ogia.\nSasoi hartan hobetu zen tresnetako bat labea izan zen. Horri esker, ogia sortzeko prozesuaren emaitza aurresangarriagoa zen. Labe konikoak sortu ziren, lasto-buztinez egindakoak, eta bi barrunbe zituzten: behekoan erregaiaren konbustioa gertatzen zen, eta goikoan ogia egosten zen. Ogi bat baino gehiago egiten zen aldi berean.\nGrezia Klasikoa.\nAntzinako Grezian garia ez zen landu K a 400. urtera arte, baina ordurako bazeuden zekalez egindako ogiak. Garia iritsi ondoren ere, haiek ziren erabilienak; hortaz, badirudi gogokoagoak zirela zekalezkoak. Badirudi gari inportatu egiten zela, bai Egiptotik zein Siziliatik edo beste toki batzuetatik, metropoliak zituen premiak asetzeko. Greziarrek ez zuten aurrerapen handirik egin nekazaritzaren alorrean, lehendik ezagutzen zenarekin alderatuta, eta horregatik, zerealak beste herrialde batzuetatik ekarri behar ziren. Hala ere, ogia garrantzitsua zen greziar kulturan, eta horren adibide da \"psadista\" izeneko sakrifizio erritua: jainkoei oinarrizko hiru elikagaiak eskaintzen zitzaizkien, ogia, olioa eta ardoa.\nII. mendean, Ateneo Naukratiskoak ogia egiteko 72 modu aipatzen ditu bere lanetan. Horrek erakusten du noraino iritsi ziren ogia egiteko langintzan. Era berean, Aristofanesek, Antifanesek eta Platonek Theanos izeneko okina aipatu zuten, lanbide horrek zuen garranzia azpimarratuta.\nEgiptoarretatik hartuta, greziarrek ere kupula formako labe konikoa erabiltzen zuten. Labeak aurretik irekita zeuden, ogi bertatik sartzeko. \"Maza\" izeneko ogia prestatzen zuten zekalearekin. Ogi hori jende apalagoari lotuta zegoen. Beste ogi batzuk, adibidez \"artos\" izenekoa, Antzinako Greziako erlijioak adierazitako egunetan soilik zerbitzatzen zen. Oro har, maza ogia beste osagai batzuekin (\"opson\" izenekoekin) osatzen zen ogi lau bat zen. Horien artean, arruntenetakoa arraina zen. Literatura klasikoan ageri diren beste ogi greziar batzuk honakoak dira: Aristofanesek aipatutako \"keibanitos\"; perretxiko itxura zuen \"boletus\"; barra formako \"streptice\"; lauki itxurako \"blosmilos\"; hartzitu gabeko ogia zen \"daraton\"; eta beste hainbat. Gehienak Krisipo Tianakoa greziar gastronomoak idatzitako \"Artokopikos\" tratatuari esker ezagutzen dira.\nErromatar Inperioa.\nAntzinako Erroman hasieran egiten zen ogia greziarren \"maza\" motaren antzekoa zen. Mende askoz, debekatuta egon zen ogia erabiltzea erromatar erlijioaren sakrifizio eskaintzetan erabiltzea, hartzidurak elikagai hori ezpuru bihurtzen zuela uste baitzen. Katon Maiorrek gomendatu zuen, lehen aldiz, gazta eta arrautza gogorra zituen \"libum\" izeneko ogia eskaintzea\nHasieran, ogia prestatzeko zeregina esklabuek betetzen zuten, haziak ehotzetik orea ogi bihurtzeko prozesu osoan. K.a. II. menderako, bazeuden okinak Erroman (\"pistores\" deiturikoak), greziar jatorrikoak. Okin horiek bereziki Galian izan zuten eragina eta laster ogia garagardoaren agenteekin hartzitzen hasi ziren (lehenago egiptoarrek egin zuten moduan). Hartzitzaile horri \"spuma concreta\" deitu zioten. Gehien erabiltzen zen zereala garia zegoen. Oloa, berriz, ez zuten batere gustoko (animalien bazkarako besterik ez zuela balio uste zuten), eta ideia horren eragina Erdi Aroraino iritsi zen. Plinio Zaharrak esan zuen, urritasun sasoietan, Hispanian ogiaren ordezko gisa hurez egindako ore bat erabiltzen zutela.\nK.a. 30. urtean, Augustoren erreinuan, 328 okindegi zeuden Erroman. Denek jarraitzen zuten \"collegium\" izeneko legezko araua, eta horren arabera, ezin zuten ogi prestaketa askatasunez gauzatu, horrela bere ezagutza (\"ars pistorica\") gordetzen baitzen. Sasoi hartako okin bat, Marco Virgilio Eurysaces izenekoa, monumentua izatera ere iritsi zen. Okinaren lanbideak prestigioa irabazi zuen, oinarrizko elikagai batez hornitzen baitzuen gero eta hiritarragoa zen populazio erromatarra.\nOgiaren eskaria horren handia zen milurtearen hasieran, garia Iparraldeko Afrikatik eta Hispaniatik inportatu behar zutela. Hain zuzen, lurralde berriak konkistatzeko premiaren zergatietako bat elikagaiak (nagusiki garia) eskuratu beharra zen. I. mendean, Juvenal olerkariak bere \"Satira\" lanean deskribatu zuen erromatar enperadoreek garia eta zirkurako sarrerak oparitzen zituztela, jendea politikatik aldenduta mantentzeko. Hortik dator, hain zuzen, \"Panem et circenses\" esamoldea. Julio Zesarrek doan edo oso merke banatzen zuen garia, eta berrehun mila omen ziren horren onuradunak.\nErromatarrek \"far\" izeneko irin zakar bat egiten zuten, eta horrekin \"panis secundarius\" ogia prestatzen zuten. Ondoren, irin landuagoa ekoizten hasi ziren, \"farina\" izenekoa, eta kalitate handiagoko \"panis candidus\" prestatzen hasi ziren. Ogien forma eta itxura zein zen ezagutzen da Pompeian ogi batzuen forma oso ondo kontserbatu zelako. Ogiak biribilak ziren eta zortzi petalodun loreen itxura zuten. Sasoi hartan egiten ziren ogi aldaera batzuen izenak gaurdaino ailegatu dira: \"siligineus\", irin mehearekin egin eta patrizioek jaten zutena; \"ostearius\", ostrekin zerbitzatzen zena oturuntzetan; \"pan picenum\", fruitu lehorrak sartuta egiten zena eta esnetan bustita jaten zena; \"panis fulferus\" (txakur ogia), zakarra zena; \"clibani\", ontzi berezi baten barruan txingarren artean egiten zena.\nKristautasuna hedatu zenean, zekalearekin egindako ogia esklaboen janaritzat eta erlijio errituak egiteko objektutzat hartzen zen. Kristauek beraiek Eukaristia ospatzeko erabiltzen zuten. Erromako kristauen istorioei dagokienez, San Patrokloren historiak ogiaren erabilera berezia erakusten du: tormentua gainditu omen zuen gatzunean bustitako zekale ogi bati esker. Adibide horretan ikus daiteke ogiaren erabilera berri bat, Erdi Aroko gastronomian horren usua izan zen ogi zopa, alegia, saldarekin edo beste likidoren batekin bustitzen zen ogiarena. Gregorio Tourskoa historialariak (VI. mendea) deskribatu zuen nola garai hartako nekazariek, gosaltzeko, [ardo]] eskas batekin bustitako zekale ogia jaten zutela. Joana Arc-ekoak gustuko omen zituen ardotan blaitutako ogi horiek.\nKonpainia hitza bera, latinezko \"cum panis\" (ogiarekin) esamoldetik dator.\nErdi Aro europarra.\nErdi Aroan zehar, zerealik erabiliena berriro zekalea izan zen, eta hala ere, jende apalen elikagaitzat hartzen zen. Zekalearen hornidura urritzen zenean, beste zereal batzuk erabiltzen ziren (adibidez, oloa) eta baita lekaleak ere. Ogiaren prestaketa ez zen zerealen erabilera bakar eta nagusia, garagardoaren ekoizpenak ere horrenbeste zereal kontsumitzen baitzuen. Aro horretan ogi hartzituen prestaketa galdu zen Europako zenbait eskualdetan. Hala ere, normandiarrek berreskuratu egin zuten legamiaren erabilera 1191. urtean. Familiaz kanpoko ogi prestaketa auzolanean egiten zen.\nHirietan, berriz, okinaren lanbidea mantendu zen. Erdi Aroko hirietan debekatuta zegoen gauez lan egitea, baina okinak lege hori betetzetik salbuetsita zeuden. Pixkanaka, egurrezko labeak erabiltzen hasi ziren, baina hasieran okindegiak hiritik kanpo eta ibaietatik hurbil zeuden, sute arriskuak saihesteko. Labea jaun batek ordaintzen zuen, edo komunitate erlijioso batek, eta gehienetan eskualde bateko okin guztiek erabiltzen zuten. Okinak oreak eraman eta ogi eginak ekarri behar zituen bere establezimendura. Oro har, pertsona batek hartzen zuen ogia labean erretzeko lana, eta beste batek labearen funtzionamendua bermatzeko lana. Bestalde, okinek zituzten pribilegioak direla eta, zaila zen okin izatera iristea: ikastunek zazpi urte inguru egon behar zuten ikastun gisa, eta ondoren maisu titulua jasotzen zuten. Okin lanak gogorrak ziren eta lan saioak luzeak.\nOgia lortu ahal izateko, bezeroak aurretiaz irina eman behar zuen. Haize-errotak ez ziren Lehenengo Gurutzada arte erabiltzen hasi, eta horren ondorioz, ogiaren eskuragarritasuna gero eta handiagoa bihurtu zen pixkanaka. Oro har, okinari bost libra irin ematen bazitzaizkion, berak zazpi libra ogi itzuli behar zituen. Okin batek ogia eman ahal zion irinik ez zuen bezero txiro bati, baina hurrengo uztan irin gehiago, interesekin, eskatzen zion. Langile guztietatik, okina zen mota horretako maileguak egiten zituena. Zenbaitetan, elizen kanpoko paretetan (bertan kokatzen ziren azokak) ogiaren tamaina estandarra erakusten zituzten markak, okinek ogiaren tamainarekin bezeroei iruzurra egin zieten saihesteko tresna gisa.\nErdi Arokoak dira ogiaren ondorioz gertatutako janari-intoxikazioen lehen albiste dokumentatuak. Batzuetan, zekalea kutsatuta egon zitekeen zekale-ainoarekin. Onddo horrek ergotismoa eragiten zuen: bere sintoma nagusiak eldarnioak ziren.\nEuskal Herrian, ogia nekazarien elikaduraren oinarria zen, eta, zenbaitetan, barazkiak eta lekaleak, eta arrautzak, esnea eta gazta ere jaten zituzten.\nOgia gaur egun.\nXXI. mendean, munduan kontsumitzen den ogi guztiaren %\u00a070 gari irinez egindakoa da. Beste zereal batzuk erabiltzeko joera apaldu egin da.\nOgi kontsumoa jaisten ari da, XIX. mendearen erdialdetik, garapen bidean dauden herrialdeetan. Kontsumoa, eguneko eta pertsonako, %\u00a070 jaitsi zen 1880tik 1977ra. Jaitsieraren zergatiak askotarikoak dira, baina oro har, gaur egun ogiaz dagoen ikuspegia txarrera aldatu da. Pisua galtzeko dieta hipokaloriko askotan ogia jatea murrizten dute. Glutenak hartu duen ospe txarra, zeliakia bezalako gaixotasunen ondorioz, kalte egin diote ogiaren irudiari. Bestalde, ogi modernoen kalitatea txarragoa dela uste du jende askok, bai gehigarri asko erabiltzen direlako bai prozesu industrialak erabiltzen direlako. Hala ere, okingintzak bigarren postua betetzen du oraindik elikaduraren industrian. Hala ere, 1990eko hamarkadan Europan ogiaren \"zapore klasikoa\" aldarrikatzen zuten okindegiak agertzen hasi ziren. Gutxinaka, berriro merkaturatu dira ogi integralak, zuntzak dituen onurak ezagutu ondoren.\nOgia egiteko prozesua okindegietatik beste establezimendu mota batzuetara hedatu da. Gaur egun, labe txikiagoak eta aurretiaz prestatutako oreak erabilita, tabernak eta jatetxeak ere hasi dira ogia egiten.\nOgiaren gizarte eraginari dagokionez, nabarmena izan zen 2007-2008 urteetako janari prezioen munduko krisiarena. Sasoi hartan, zerealen prezioa asko igo zen eta, horren ondorioz, desegonkortasun ekonomikoa sortu zen zenbait herrialdetan."}
{"id": "748400", "revid": "512", "url": "https://eu.wikipedia.org/wiki?curid=748400", "title": "Janari-alergia", "text": "Janari-alergia elikagaiekiko ematen den erantzun immune anormala da. Seinaleak eta sintomak ahuletik larrira joan daitezke. Azkura, mingainaren handitzea, urtikaria, oka, beherakoa, arnasketan arazoak edo odol-presio baxua izan daitezke. Normalean, esposizioa jasan eta minutu edo ordu batzuetara sortzen dira. Sintomak larriak direnean, anafilaxia gisa ezagutzen da. Elikagaien intolerantzia eta elikadura intoxikazioak arazo ezberdinak dira.\nNormalean alergia sortzen duten elikagaiak behi-esnea, kakahueteak, arrautzak, itsaskiak, arraina, fruitu lehorrak, soja, garia, arroza eta fruituak dira. Alergiak ohikoenak herrialdez herrialde aldatzen dira. Arrisku faktoreak familian alergiak izatea, D bitamina gabezia, obesitatea eta garbitasun maila altuak dira. Alergiak E immunoglobulina (IgE), gorputzaren immunitate sistemaren partea dena, elikagaien molekuletara lotzen denean gertatzen dira. Normalean elikagaiaren proteina bat izaten da arazoa. Honek hantura sortzen duten kimikoak askatzen ditu, hala nola, histamina. Diagnostikoa historia medikoan, ezabatze dietan, larruazaleko ziztada testean, elikagaientzako IgE antigorputzen odol testetan edo ahozko elikagai erronketan oinarritzen da.\nAlergenoen potentzialekiko esposizio goiztiarra babesgarria izan daiteke. Kudeaketa nagusiki elikagaiak saihestean eta esposizioa gertatuz gero plan bat izatean datza. Planean adrenalina (epinefrina) ematea eta alerta medikoa duten bitxiak janztea sar daiteke. Elikagai alergietarako alergeno immunoterapiaren onurak ez daude argi, eta 2015. urtetik ez da gomendatzen. Elikagai-alergia mota batzuk adinarekin sendatzen dira, esnea, arrautzak eta sojarekikoa barne. Baina beste batzuk, fruitu lehor eta itsaskiarekikoa bezala, normalean ez.\nHerrialde garatuetan, elikagai alergia bat gutxienez jendartearen % 4tik % 8ra du. Haurretan helduetan baino arruntagoak dira eta handitzen ari direla dirudi. Mutiletan nesketan baino ohikoagoa dela ematen du. Alergia batzuk normalean bizitzaren hasieran garatzen dira, beste batzuk, normalean, geroago garatzen diren bitartean. Herrialde garatuetan, jende kopuru handi batek uste du elikagai alergia duela benetan horrela ez denean. Elikagaietan alergeno kopuru txikien presentziaren aitorpena ez da derrigorrezkoa inongo herrialdetan, Brasilen izan ezik.\nSeinaleak eta sintomak.\nElikadura-alergien sintomak normalki azkar ematen dira (segundo eta ordubete tartean) eta honakoak izan daitezke:\nZenbait kasutan, ordea, sintomak hainbat orduz atzeratu daitezke.\nAlergiaren sintomak pertsona batetik bestera aldatzen dira. Erreakzio bat eragiteko behar den janari kantitatea ere pertsona batetik bestera aldatzen da. Alergiek sorturiko arriskuak larriak bihurtu daitezke arnasketa edo odol zirkulazioa kaltetzen badira. Lehenengoa arnasestu eta zianosi bidez atzeman daiteke. Odoleko zirkulazio eskasak pultsu ahula, azal zurbila eta konortea galtzea dakar.\nErreakzio alergiko bortitzari, arnasbideetan eta odol zirkulazioan eragina duten sintomek sortutakoa, anafilaxia deritzo. Sintomak odol-presioaren beherakadarekin lotzen direnean, pertsona hori shock anafilaktikoan dagoela esaten da. Anafilaxia IgE antigorputzak parte hartzen dutenean sortzen da, eta janariarekin kontaktu zuzenean ez dauden gorputz-atalak kaltetzen dira eta sintomak erakusten dituzte. Asma dutenek edo kakahueteei, fruitu lehorrei edo itsaskiei alergia dietenek anafilaxia izateko arrisku handiagoa izaten dute.\nKausak.\nSentsibilitate mailak herrialde batetik bestera aldatzen diren arren, ohikoenak diren janari-alergiak esne, arrautza, kakahuete, fruitu lehor, itsaski, molusku, soja eta gari alergiak dira. Sarritan \"zortzi handiak\" deitzen zaie. Haziei alergia - batez ere sesamoari - badirudi herrialde askotan handitzen hari dela. Zonalde batean ohikoagoa den alergia baten adibidea arroza Ekialdeko Asian litzateke, bertan dietaren zati handi bat osatzen du eta.\nElikagaien alergia arruntenetako bat kakahueteek sortutakoa da. Kakahueteari alergia larria izan daiteke, baina kakahueteari alergia dioten haurrek batzuetan gainditu egiten dute. Fruitu lehorrak, anakardoak, Brasilgo intxaurrak, hurrak, macadamia intxaurrak, pekan intxaurrak, pistatxoak, pinaziak, kokoak eta intxaurrak barne, alergeno arruntak dira baita ere. Alergia hau dutenek zuhaitz baten intxaur jakin bati edo hainbati sentikorrak izan daitezke. Gainera, haziek, sesamo eta luzoker haziak barne, proteina duten olioak dituzte, eta alergia erreakzio bat sor dezakete.\n50 haurretik batek gutxi gorabehera arrautzari alergia dio, baina askotan bost urte betetzen dituztenean gainditzen dute. Oro har, sentsibilitatea zuringoan dauden proteinei izaten zaie, gorringoan baino gehiago.\nBehi, ahuntz edo ardien esnea beste elikagai alergeno arrunta da, eta alergia dieten askok ezin dituzte esnekiak, adibidez gazta, hartu. Esneari alergia duten haurren zati txiki batek, gutxi gorabehera,% 10, behiaren haragiari ere alergia dio. Behiaren haragiak behi-esnean ere badagoen proteina baten presentzia txiki bat dauka.\nItsaskiak alergenoen iturri ohikoenetakoa dira; jendea arrainetan, krustazeo edo moluskuetan dauden proteinei alergikoak izan daiteke.\nProteina alergenoak dituzten beste elikagaiak soja, garia, fruituak, barazkiak, artoa, espeziak, koloratzaile sintetikoak eta naturalak, eta gehigarri kimikoak dira.\nPeruko baltsamoa, hainbat elikagaietan dagoena, partxe testean erreakzio gehien sortzen dituzten bost alergenoen artean dago.\nSentsibilizazioa.\nMedikuntzako Institutu Nazionaleko txosten batek dio txertoetan dauden elikagai-proteinek (gelatina, esnea edo arrautza kasu) sentsibilizazioa (alergiaren garapena) sor dezaketela.\nAtopia.\nElikadura-alergiak errazago garatzen dira sindrome atopikoa (hainbat gaixotasunen konbinazio ohikoa: errinitis alergikoa eta konjuntibitisa, ekzema eta asma) duten pertsonengan. Sindromeak osagai genetiko sendoa dauka; familian alergiak izatearen historia klinikoa sindrome atopikoaren adierazgarria izan daiteke.\nErreakzio gurutzatuak.\nBehi esnearen proteina bati alergia dioten haur batzuek sojarekin eginak dauden produktuei sentsibilitate gurutzatua izan dezakete. Haurrentzako zenbait produktuk hidrolizatu egiten dituzte esne eta soja proteinak, beraz, haurrek hartutakoan, sistema immunologikoak ez du alergenoa ezagutzen eta produktua modu seguruan kontsumitu dezakete. Haurrentzako produktu hipoalergenikoek antigenoa murrizteko proteina predigestatuak erabili ditzakete. Beste produktu batzuk, aminoazido askeetan oinarritzen direnak, alergeno gutxienak dituztenak dira eta nutrizio behar osoa ematen diete esnearen alergia gogorra duten haurrei.\nLatexari alergia dioten pertsonek platanoei, kiwiari, ahuakateari eta beste zenbait fruituei ere alergia garatzea ohikoa da.\nFisiopatologia.\nElikagaien alergiak sorturiko eraginak hiru taldetan sailkatzen dira, alergia erantzuna sortzen duen mekanismoaren arabera:\nErreakzio alergikoak immunitate-sistemaren erantzun hiperaktiboak dira, oro har substantzia ez kaltegarriekiko. Zelula immunologikoak proteina alergenikoak topatzen dituztenean, IgE antigorputzak sortzen dira. Erantzun hau immunitate-sistemak atzerriko patogenoekin duenaren antzekoa da. IgE antigorputzek proteina alergenikoak kaltegarriak balira bezala identifikatzen ditu eta erreakzio alergikoa abiarazten dute. Proteina kaltegarriak proteinen lotura sendoak direla eta hausten ez direnak dira. IgE antigorputzak proteina baten gaineko hartzaile bati lotzen zaizkio, etiketa bat sortuz, birusak edo parasitoak etiketatzen diren bezala. Proteina batzuk zergatik ez diren desnaturalizatzen eta, ondorioz, erreakzio alergikoak eta hipersentsibilitatea eragiten dituzten, beste batzuk bai egiten duten bitartean, ez dago erabat argi.\nHipersentsibilitateak erasotuak diren sistema immunitarioaren atalen arabera eta erantzuna gertatu hartu pasatzen den denboraren arabera sailkatzen dira. Lau hipersentsibilitate erreakzio mota daude: 1. mota, berehalako IgEren parte-hartzearekin; 2. mota, zitotoxikoa; 3. mota, immunitate sistemaren bitartekaritzarekin; eta 4. mota, atzeratua zelula bitartekotzarekin. Erantzun alergikoen fisiopatologia bi fasetan banatu daiteke. Lehenengoa alergeno baten esposizioaren ondoren gertatzen den erantzun akutu bat da. Fase hau amaitu daiteke edo \u201cfase atzeratu erreakzio\" batera garatu daiteke, finean erantzunaren sintomak nabarmenki luzatuz eta ehunetan kalteak eraginez.\nElikagaien alergia asko elikagai desberdinetan dauden proteina partikularrekiko hipersentsibilitateak eraginak dira. Proteinek alergeno bihurtzen dituzten propietate bereziak dituzte, hala nola haien hirugarren eta laugarrren estrukturetan egonkortzen dituzten indarrak, digestioan degradazioa saihesten dutenak. Teorikoki alergia sor lezaketen proteina askok ezin dute digestio aparatuko ingurune suntsitzailea jasan, eta beraz, ez dute erreakzio alergikorik eragiten.\nErantzun akutua.\nAlergien lehen faseetan, I motako hipersentsibilitate erreakzio bat ematen da lehen aldiz aurkitzen den alergenoarekin elkartzean. Honek TH2 linfozito deituriko zelula immune mota batean erantzun bat sortzen du. Zelula hau T zeluletako azpimultzo batekoa da, interleukin-4 deituriko zitokina sortzen duena. TH2 zelula horiek B zelula izeneko beste linfozito batzuekin elkar eragiten dute, azken hauen rola antigorputzak ekoiztea izanik. IL-4k emandako seinaleekin batera, elkarrekintza horrek B zelula estimulatzen du IgE izeneko antigorputz jakin baten kopuru handia ekoizteko. Jariatutako IgE odoletik mugitzen da eta IgEren berariazko hartzaile batekin (Fc\u03b5RI izeneko Fc hartzaile mota bat) lotzen da beste zelula immunologiko batzuen gainazalean. Mastozito eta basofilo izenekoak dira eta hanturazko erantzun akutuetan parte hartzen dute. IgEz estalitako zelulak, etapa honetan, alergenoari sentsibleak dira.\nAlergeno berarekiko esposizioa berriz gertatuz gero, alergenoa mastozito edo basofiloen gainazalean dagoen IgE molekuletara lotu daiteke. Aktibatutako mastozito eta basofiloek degranulazio deituriko prozesua jasaten dute. Honen ondorioz, histamina eta hantura sortzen duten beste kimiko batzuk (zitokinak, interleukinak, leukotrienoak eta prostaglandinak) askatzen dituzte inguruko ehunetan eta hainbat efektu sistemiko eragiten dituzte: basodilatazioa, mukosa sekrezioa. nerbio estimulazioa eta muskulu leunaren kontrakzioa. Honek errinorrea, hazkura, disnea eta anafilaxia eragiten ditu. Banakakoaren, alergenoaren eta sarrera moduaren arabera, sintomak sistema osokoak (anafilaxi klasikoa) edo gorputz-sistema zehatzetan lokalizatutakoak izan daitezke. Asmak arnas aparatuari eragiten dio eta ekzemak dermisari.\nFase berantiarreko erantzuna.\nErantzun akutuaren kimikoak desagertu ondoren ondoren, fase berantiarretako erantzunak geratu daitezke beste leukozito eta makrofagoak hasierako zelulara egindako migrazioen bidez. Erreakzio hau erantzun akututik 2-24 ordutara izaten da. Mastozitoetako zitokinek ere eragina dute epe luzeko efektuetan. Asman ematen diren fase berantiarreko erantzunak beste erreakzio alergikoetan ematen direnetatik apur bat ezberdinak dira, nahiz eta kasu honetan ere eosinofiloek askatutako bitartekariek eta TH2 zelulen jarduerak sortzen duten.\nDiagnostikoa.\nDiagnostikoa historia medikoan, ezabatze dietan, azaleko ziztada proba, elikagaientzako IgE antigorputzen odol testetan edo ahozko elikagai erronketan oinarritzen da.\nElikagaien alergiak diagnostikatzeko metodo egokiena alergologo batek ebaluatzea da. Alergologoak gaixoaren historia eta zerbait jan ondoren izandako sintomak edo erreakzioak aztertuko ditu. Alergologoak sintomak edo erreakzioak janari-alergiarenak direla uste badu, alergia probak egingo ditu. Jarraian aipatutakoez gain, alergia eosinofilo edo E immunoglobulinak parte hartzen ez duen alergiak diagnostikatzeko probak endoskopia, kolonoskopia eta biopsia dira.\nAzaleko ziztada proba.\nAlergiaren azal probak egiteko, orratzak dituen taula txiki bat erabiltzen da. Alergenoak taula gainean edo zuzenean larruazalean jartzen dira. Ondoren taula azalean jartzen da, azala zulatzeko eta alergenoak gorputzera sartzeko. Hantura sortzen bada, pertsonak alergia hori duela zehazten da. Proba honek IgE antigorputzetarako bakarrik funtzionatzen du. Beste antigorputzek eragindako erreakzio alergikoak ezin dira larruazaleko proben bidez detektatu.\nAzaleko testak errazak dira egiten eta emaitzak minutuetan eskuragarri daude. Alergologo desberdinek proba desberdinak erabil ditzakete. Zenbaitek \"orratz bifurkatua\" erabiltzen dute, bi punta dituen sardexka baten antzekoa. Beste batzuek \"test anizkoitz\" bat erabiltzen dute; hainbat orratz ateratzen zaizkion xafla baten itxura duena. Proba hauetan, alergeno susmagarriaren kopuru txikia larruazalean edo proba-gailuan jartzen da eta gailua larruazalean jartzen da azalaren goiko geruza ziztatu edo hausteko. Honela azalaren azpian alergeno kopuru txikia jartzen da. Pertsonak alergia dion elikagaia dagoen tokian hantura sortuko da. Test honek, oro har, emaitza positiboa edo negatiboa ematen du. Ona da pertsona bat janari jakin bat alergia dion ala ez azkar jakiteko, IgE detektatzen duelako. Azaleko probek ezin dute aurreikusi erreakzio bat gertatuko den edo ze erreakzio mota bat gerta litekeen pertsona batek alergeno partikular hori jaten badu. Dena den, alergia bat baieztatu dezakete pertsona horrek janari jakin bati izan dion erreakzioen historiaren arabera. E immunoglobulinak parte hartzen duen alergiak ezin dira metodo honen bidez detektatu.\nPartxe probak.\nPartxe probak substantzia jakin batek larruazalaren hantura alergikoak eragiten dituen zehazteko erabiltzen dira. Elikagaiekiko erreakzio berantiarrak detektatzen ditu.\nOdol azterketak.\nOdol-azterketak alergiak frogatzeko beste modu bat da. Hala eta guztiz ere, hainbat desabantaila ditu, IgE alergenoak bakarrik detektatzen ditu eta alergeno posible guztientzat ez du funtzionatzen. RAST (\"Radioallergosorbent testing\" ingelesez) izeneko teknika bat erabiltzen da alergeno jakin baterako IgE antigorputzak detektatzeko. RASTetik lortutako puntuazioa balio prediktiboekin konparatzen da, RAST espezifiko batetik hartuak direnak. Puntuazioa balio prediktiboak baino handiagoa bada, pertsona horrek alergia hori izateko aukera asko daude. Proba honen abantaila bat alergeno asko aldi berean probatu ahal izatea da.\nCAP-RAST izeneko testak zehaztasun handiagoa du RAST testak baino. Alergeno bakoitzarekiko IgE kantitatea detektatu dezake. Ikertzaileek \"aurreikuspenezko balioak\" zehaztu dituzte zenbait elikagairentzat, RAST probako emaitzekin alderatzeko. Pertsona baten RAST frogako puntuazioa janari horren aurreikusitako balioa baino handiagoa bada, janari hori janez gero erreakzio alergikoa (erupzioak eta anafilaxi erreakzioetara mugatua) izateko %95eko aukera du. Gaur egun, balio prediktiboak esnerako, arrautzetarako, kakahueterako, arrainerako, sojarako eta garirako daude eskuragarri. Odol-azterketek ehunaka alergeno lagin bakar batetik frogatzea ahalbidetzen dute eta janari-alergiak eta arnastutakoak detektatu ditzakete. Hala ere, metodo honekin ezin dira antzeman IgE-bitartekaritza gabeko alergiak. Beste proba batzuk, janari alergia profila kasu, oraindik frogatu gabeko metodotzat hartzen dira eta haien erabilera ez da gomendatzen.\nElikagai erronkak.\nElikagai erronka testak, IgE alergenoak eragiten ez dituen alergiak detektatzeko erabili daiteke. Alergenoa pilula baten moduan ematen zaio pertsonari, alergenoa zuzenean jan dezan. Pertsona behatu egiten da seinaleak eta sintomak ikusteko. Elikagaien erronkaren arazoa ospitalean eta behaketa zorrotzarekin egin behar dela da, anafilaxia gertatzeko arriskuagatik.\nElikagai-erronkak, batez ere itsu bikoitza teknika erabiliz eta plazeboekin kontrolatutakoak, janari-alergiak diagnostikatzeko metodorik onena dira, IgEk parte hartzen ez duen erreakzio gehienak barne. Elikagai erronka itsuetan, alergeno posiblea kapsula batean biltzen da, gaixoari ematen zaio eta erreakzio alergikoaren seinaleak edo sintomak ikusteko behatzen da.\nDiagnostiko diferentzialak.\nDiagnostiko diferentzial garrantzitsuak honako hauek dira:\nLaktosarekiko intolerantzia, oro har bizitzan aurrerago garatzen da, baina paziente gazteetan agertu daiteke kasu larrietan. Entzima (laktasa) gabezia baten ondorioa da eta ez alergia bat, eta mendebaldekoak ez diren pertsona askok izan ohi dute.\nZeliakia. Glutenarekiko intolerantzia iraunkorrak eragiten duen bitartean (gari, zekale, garagar eta oloan aurkitzen dea), ez da alergia edo intolerantzia sinple bat, baizik eta organo anitzei eragiten dien nahaste autoimmune kroniko bat, nagusiki heste meharrari eragiten diona.\nKolon irritable sindromea\nC1 esterasa inhibitzaile gabezia (angioedema hereditarioa), gaixotasun arraro bat. Oro har, angioedema erasoak eragiten ditu, baina batzuetan sabeleko mina eta noizbehinkako beherakoa bakarrik eragin ditzake.\nPrebentzioa.\nLau hilabete baino gehiagoz edoskitzeak dermatitis atopikoa, behi-esnearekiko alergia eta arnasestua saihestu lezake haurtzaroan. Alergeno potentzialekiko esposizio goiztiarra babesgarria izan daiteke. Zehazki, arrautza eta kakahueteei esposizio goiztiarrak alergiak izateko arriskua murrizten du.\nAlergia erreakzioa saihesteko, dieta zorrotza egin daiteke. Zaila da erreakzio bat sortzeko beharrezkoa den elikagai alergikoen kopurua zehaztea, beraz guztiz saihestu beharra dago. Zenbait kasutan, beste mota bateko esposizioak ere erreakzio hipersentsibleak eragin ditzakete, hala nola larruazaleko kontaktua, arnastea, musukatzea, kiroletan parte hartzea, odol transfusioa, kosmetikoak eta alkoholaren bidez.\nArnasketa bidezko esposizioa.\nAlergeno ezagunen baporeen edo airean dauden partikulen bidezko erreakzioak gertatu daitezke, bai elikagaien industrian lan egiten duten pertsonengan baina baita etxeko egoeretan, jatetxeetan edo espazio mugatuetan ere, adibidez, hegazkinetan. Bi berrikuspenen arabera, arnas aparatuko sintomak arruntak dira, baina, kasu batzuetan, anafilaxia ere ematen da. Arnasketa bidezko esposizioarengatik sorturiko alergia erreakzioak sortzen dituzten janari arruntenak kakahueteak, itsaskiak, lekaleak, intxaurrak eta behi-esnea dira. Dilistak, lekak, txitxirioak eta arraina prestatzen sortutako baporeak alergiak eragin dituztela zehaztu da, erreakzio anafilaktikoak barne.\nTratamendua.\nElikagaien alergien tratamenduaren oinarria alergenoak dituzten elikagaiak guztiz saihestea da. Alergeno bat alergeno hori duen elikagaia kontsumituz sar daiteke gorputzera, edo alergenoarekin kontaktuan egon den gainazal bat ukituz eta ondoren hatz horiekin begiak edo sudurra ukituz. Oso sentikorrak diren pertsonentzat, elikagai problematikoa ukitu edo arnasteak ere alergia eragin dezake. Alergenoak guztiz saihestea konplexua da, elikagaietan alergeno kopuru txikien presentziaren adierazpena ez delako derrigorrezkoa (ikusi etiketen erregulazioa).\nElikadura ustekabean jan eta erreakzio sistemikoa (anafilaxia) gertatzen bada, epinefrina erabili beharko litzateke. Epinefrinaren bigarren dosi bat beharrezkoa izan daiteke erreakzio larrietan. Ondoren pertsona larrialdietara eraman behar da, tratamendu osagarriak eman ahal izateko. Beste tratamendu batzuk antihistaminikoak eta esteroideak dira.\nEpinefrina.\nEpinefrina (adrenalina) erreakzio alergiko larrien (anafilaxien) lehen mailako tratamendua da. Garaiz emanez gero, epinefrinak alergiaren efektuak alderantzikatu ahal izango ditu. Epinefrinak arnas aparatuaren hantura eta oztopoak arintzen ditu eta odol-zirkulazioa hobetzen du; zainak estutu egiten dira eta bihotz maiztasuna handitzen da, gorputzeko organoetarako zirkulazioa hobetuz. Epinefrina errezeta bidez autoinjektore batean dago eskuragarri.\nAntihistaminikoak.\nAntihistaminikoak alergia erreakzioaren sintoma arinagoak leundu ditzake, baina ez anafilaxiaren sintoma guztiak. Antihistaminikoek histaminaren eragina blokeatzen dute; odol zainak dilatatzea eta plasmaren proteinak pasatzen uztea. Histaminak ere hazkura eragiten du, nerbio sisteman eraginez. Elikagaien alergietan emandako antihistaminiko arruntena difenidramina da.\nEsteroideak.\nGlukokortikoide esteroideak erreakzio alergikoetan askatzen diren kimikoek erasotzen sistema immunologikoko zelulak lasaitzeko erabiltzen dira. Esprai nasal moduan erabiltzen bada, tratamendu hau ez da anafilaxia tratatzeko erabili behar, esteroideak kontaktua egiten duen eremuetako sintomak bakarrik arintzen dituelako. Esteroideak ez erabiltzeko beste arrazoi bat hantura murrizteko behar duten denbora luzea da. Hala ere, esteroideak ere aho edo injekzio bidez hartu daitezke, horrela gorputzaren atal guztietara iritsi eta tratatu ahal izateko, baina denbora luzea behar izaten da eragina izateko.\nEpidemiologia.\nElikagaien alergenorik arruntenek erreakzio alergiko guztien % 90 inguru sortzen dute. Helduen artean itsaskiak, kakahueteak, fruitu lehorrak, arraina eta arrautza dira. Haurren artean, esnea, arrautzak, kakahueteak eta fruitu lehorrak dira. Hiru urtetik beherako haurren %6 eta %8 artean janari-alergiak dituzte eta ia helduen % 4k janari-alergiak dituzte.\nGuztiz ulertzen ez diren arrazoiengatik, janari-alergien diagnostikoa ohikoagoa bihurtu da Mendebaldeko nazioetan. Amerikako Estatu Batuetan, elikagaien alergiak hiru urte baino gutxiagoko haurren% 5ari eragiten dio eta helduen %-3% 4ari. Kanadan antzeko prebalentzia dago.\nEsnearen proteinari alergiak dituzten haurren% 75ek labean sukaldatutako esnekiak onartzen dituzte, hau da, madalenak, gailetak, tartak eta hidrolizatutako formulak.\nEsneari, arrautzari, sojari, kakahueteei, fruitu lehorrei eta gariari alergia dioten haurren %50 ingururi alergia gaindituko dute 6 urte betetzen dituztenean. 12 urte edo gehiagorekin oraindik ere alergiak dituztenek alergia gainditzeko %8 baino gutxiagoko aukera dute.\nKakahueteak eta fruitu lehorren alergiak zailagoak dira gainditzen, nahiz eta azkeneko ikerketek kakahueteei alergia dieten pertsonen% 20 inguruk eta fruitu lehorrei alergia dieten % 9 inguruk gainditu egiten dituztela erakusten duten.\nJaponian, soba-fideoak egiteko erabiltzen den suge-ilarraren irinari alergia izatea ohikoagoa da kakahueteei, fruitu lehorrei eta soja babarrunekin egindako janariari izatea baino.\nGizartea eta kultura.\nJanari-alergia tasak gero eta handiagoak izan ala ez, elikagaien alergien kontzientzia bai handitu dela; haurren, gurasoen eta haien gertuko zaindarien bizi-kalitatean eraginez. Ameriketako Estatu Batuetan, 2004ean Elikagaien Alergenoen Etiketatze eta Kontsumitzailearen Babeserako Legea martxan jarri zen. Honen arabera, elikagai-pakete bat kudeatzen den aldiro alergiek sortzen dituzten arazoei buruzko informazioa heltzen zaio jendeari, eta jatetxeek alergenoak ohartarazi behar dituzte haien menuetan. \"Culinary Institute of America\"k, sukaldari eskola nagusi batek, alergenorik gabeko sukaldaritza ikastaroak eta irakaskuntzarako sukalde bereizi bat eskaintzen ditu.\nEuropan, 2014ean Europako Batasunak 1169/2011 araua onartu zen, enbasatu gabeko janari guztietan alergia eta intolerantziak sortzen dituzten elikagai edo gehigarrien inguruko informazioa ematea behartzen duena. 14 talde alergeno sartzen dira arau honetan: glutena, itsaskiak, moluskuak, soja, esnekiak, fruitu lehorrak, kakahueteak, arrautzak, apioa, arraina, sulfitoak, sesamoa, ziapea eta eskuzuria. Espainiak 126/2015 Errege Dekretu bidez zehaztu zuen arau hori, Euskal Herriko jatetxe, taberna eta hotelei eragiten diena.\nEskola askok eskolara eramaten diren janarien inguruko protokoloak dituzte. Prebentzio horiek guztiak izan arren, alergia larriak dituzten pertsonak jakitun dira nahi gabeko esposizio bat izan dezaketela beste pertsonen etxeetan, eskolan edo jatetxeetan nahiko erraz. Elikadurarekiko beldurrak bizi-kalitatean eragin handia du. Azkenik, alergiak dituzten haurrei dagokionez, kideen ekintzak haien bizi-kalitateari eragiten dio. Jazarpen kasuak areagotu egiten da. Jazarpen honen barnean daude saihestu behar dituzten elikagaiekin nahita ukitzea edo ukitzeko mehatxuak edota haien alergenorik gabeko janaria nahita kutsatzea. 2018ko animaziozko \"Peter Rabbit\" pelikulan, untxiek masustak erabiltzen dituzte bere lorategia babesten saiatzen ari den nekazari bati erreakzio anafilaktiko bat sorrarazteko. Protesta publiko askoren ondoren, Sony Picturesek eta zuzendariak barkamena eskatu zuten janari-alergiak era horretan tratatzeagatik.\nEtiketatzeari buruzko araudia.\nElikagaien alergiak dituzten pertsonentzat elikagai jakin batzuek sortzen duten arriskua dela eta, zenbait herrialdeek elikagaien etiketak arautzen dituzten legediak onartu dituzte. Lege hauetan, kontsumitzaileei argi eta garbi jakinarazi behar zaie produktuak alergeno nagusiak edo hauetatik eratorritako osagaiak baldin baditu, beti ere nahita gehitutakoak badira. Hala eta guztiz ere, ez dago etiketatze-araurik azkeneko produktuak kutsadura gurutzatuagatik ager daitezkeen alergeno kantitate txikiak adierazteko, Brasilen izan ezik.\nNahita gehitutako osagaiak.\nJanari batean nahita gehitutako osagaien artean alergenoak identifikatzeko araudia nahiko garatua dago. Europan, adibidez, 2015ean onartu zen arau berria, gerora Europar Batasuneko herrialde bakoitzak bere legedian txertatu duena. Aurretik zeuden hainbat legeen ordezkoa da, aurreko arauak batu eta hedatzen dituelarik. Lege honek enbasatu zein enbasatu gabeko janariei eragiten die eta 14 talde alergeno identifikatzen ditu. Enbasatutako janarietan alergenoak dituzten osagaiak etiketan nabarmen azaldu behar dira, baita hauetatik eratorritakoak ere. Enbasatu gabeko janarietan aldiz, jatetxe zein hoteletako kartetan adibidez, eskaintzen den janariak dituen alergenoen berri eman behar da. Normalean piktograma ezberdinak erabiltzen dira horretarako.\nAmerikako Estatu Batuetan, bi lege ezberdinek arautzen dute enbasatutako janarietan alergenoen presentzia azaltzea, baina ez dago legerik enbasatu gabeko janarientzat. FDAk erregulatutako janarientzat, 2004ean onartutako lege bat erabiltzen da eta 8 alergeno talde nagusien zein haietatik eratorritakoen inguruko arauak definitzen ditu. FSISek erregulatzen dituen elikagaientzat ordea, araua ez da hain espezifikoa eta soilik elikagaien izen arrunta erabili behar dela arautzen du.\nKutsadura gurutzatua.\nNahita diren osagaiez gain kutsadura gurutzatua dela eta ager daitezkeen alergenoen inguruan informazioa ematearen balioa ez dago argi. Kutsadura gurutzatuak janari-katearen edozein momentutan zehar nahi gabe sartu diren alergenoei egiten die erreferentzia: material gordina garraiatzean, biltegiratze edo maneiatzean, prozesatzeko eta biltzeko ekipamendu berdina bi elikagairentzat erabiltzean\u2026 Eremu honetako adituek proposatzen dute alergenoak etiketatzea kontsumitzaileentzat eta kontsumitzaile hauek artatu eta aholkatu behar dituzten osasun profesionalentzat baliagarria izan behar bada, hainbat akordio beharrezkoak direla. Horrela, behar bezala adostu beharko lirateke ze elikagaik behar dituzten etiketatzeak; zein den kantitate muga, non hortik behera etiketatzeak ez lukeen onurarik izango, eta alergenoak detektatzeko metodoen balidazioa; nahita edo nahi gabe kutsatu diren elikagaiak aztertzeko.\nEtiketatze arauak aldatu egin dira nahita gehitutako osagaiak etiketatzeko beharra eta borondatezko etiketatzea arautzeko. Azken hau, kautelazko alergenoen etiketatzea (ingelesez \"precautionary allergen labeling\", PAL) deitu dena, \"eduki ditzake\" bezala ere ezaguna, produkzioan zehar nahigabe sortu daitekeen kutsadura gurutzatuaz ohartarazteko erabiltzen da. PAL etiketatzea kontsumitzaileentzat nahasgarria izan liteke, batez ere abisuaren formulazioari buruzko esaldi ezberdinak egon daitezkeelako.\n2018an, Brasilen, Suitzan, Japonian, Argentinan eta Hegoafrikan bakarrik dago arautua etiketatze mota hau. Argentinak kautelazko alergenoen etiketatzea debekatzea erabaki zuen 2010ean eta, horren ordez, fabrikatzaileak fabrikazio-prozesua kontrolatzean eta nahita gehitutako osagaien etiketatzean jartzen du garrantzia. Hegoafrikak ez du PAL erabiltzea baimentzen orohar. Soilik fabrikatzaileek alergenoaren kutsadura gurutzatua gertatzea posible dela ziurtatzen duen arrisku txosten bat aurkezten bada erabili daiteke. Suitzan eta Japonian erabiltzea debekatua dago. Australia eta Zeelanda Berrian gomendio bat dago PAL erabili ordez VITAL 2.0 (\"Vital Incidental Trace Allergen Labelling\") gidalerroa erabiltzeko. Gidalerro honek alergeno ezberdinentzat muga dosiak zehazten ditu, baita muga horiek gaindituz gero etiketatzerakoan jarraitu beharreko arau zehatzak. VITAL 2.0 Allergen Bureauk garatu zuen, elikagai-industriak babestutako gobernuz kanpoko erakundeak. Europar Batasunak nahigabeko kontaminazioaren etiketatzea arautzeko prozesua abiarazi da, baina ez da espero 2024 urtea baino lehen argitaratzerik.\nBrasilen, 2016ko apiriletik aurrera, kutsadura gurutzatuaren aukera deklaratzea nahitaezkoa da. Horretarako, produktuak ez du nahita elikagai alergikorik ezta bere deribaturik izan behar, baina Produkzio Praktika Egokiak jarraitzea eta alergenoak kontrolatzeko neurriak hartzea ez dira nahikoak izan nahigabeko alergenoen presentzia ekiditeko. Alergenoak hauek dira: garia, zekalea, garagarra, oloa eta hibridoak, krustazeoak, arrautzak, arraina, kakahueteak, soja, ugaztun espezie guztien esnea, almendrak, hurrak, kaskamotzeak, fruitu lehorrak, makadamia fruitu lehorrak, intxaurrak, pinaziak eta gaztainak.\nGenetikoki eraldatutako elikagaiak.\nJanari transgenikoak, genetikoki eraldatutako organismoetatik (GEO) eratorritako elikagaiak ere deituak, erreakzio alergikoen erantzuleak izan daitezkeenaren ustea dago. Era berean, GEO elikagaien hedapenak alergia duten pertsonen ehunekoa handitzea (izan erreala edo nabaritutakoa) ekarri duela ere uste da. Kezketako bat ingeniaritza genetikoak alergiak eragiten dituzten elikagaiak alergikoagoak egin ditzakeela da, hau da, zati txikiagoak nahikoak izango liratekeela erreakzio bat sortzeko. Gaur egun, GEOn erabilera hedatua duten janarien artean, soja da alergeno arrunt gisa identifikatzen den bakarra. Hala eta guztiz ere, erreakzio alergikoak eragiten dituzten soja-proteinen kasuan, andui baten eta bestearen artean ezberdintasun gehiago dago hauen eta GEO moten artean baino. Estatu Batuetako Zientzien Akademia Nazionaleko 2016ko berrikuspen batek aipatu duenez, \"Batzordeak ez du janari transgenikoen kontsumoaren eta janari-alergiaren prebalentzia handitzearen arteko erlaziorik aurkitu.\"\nBigarren kezka bat espezie batetik bestera transferitutako geneek gaur egun bereziki alergikoak ez diren janarietan alergeno bat sartu dezaketela da. Soja-proteinaren kalitatea hobetzeko ikerketa bat bertan behera gelditu zen arrazoi honengatik. Izan ere Brasilgo intxaurren geneak gehitu zizkioten sojari eta ikerketan parte hartzen ari ziren pertsonetako batzuk, fruitu lehorrei alergia zietenak, eraldatutako sojarekin erreakzio bat jasan zuten. StarLink artoarekin antzeko kasu bat gertatu zen baita ere. Gaur egun, janari transgeniko batek gobernuen onarpena jaso aurretik, hainbat ezaugarri bete behar dira. Honako hauek dira: alergenoa al da espezie emailea? Transferitutako proteinen aminoazidoen sekuentzia ezagutzen diren proteina alergikoen sekuentzia baten antzekoa al da? Transferitutako proteinak digestioarekiko erresistenteak al dira, proteina alergiko askok partekatutako ezaugarri bat? Azkenik, zenbait herrialdetan eskakizunak eta beste batzuetan gomendioak daude, elikagaien etiketan GEOak osagai bezala erabiltzen badituzte hala azaltzeko. Elikagaien Segurtasuneko Zentroko 2015eko txosten baten arabera, 64 herrialdeek merkatuko GEO produktuak etiketatzea eskatzen dute.\nIkerketa.\nDesentsibilizazio-teknika batzuk ikertuak izaten ari dira. Ikerketa arloetako batzuk anti-E-immunoglobulina antigorputzak (omalizumab), ahozko tolerantzia indukzio espezifikoa eta mingain azpiko immunoterapia dira. Janari-alergietarako alergia immunoterapiaren onurak ez dira argiak, eta ez dira momentuz gomendatzen.\nHaurdunaldian, edoskitzean eta haurtzaroaren hasieran gantz-azido poliinsaturatuak sarrera handiagotzearen eraginen inguruko ikerketak egiten ari dira, honek haurtzaroan janari-alergiak garatzeko dagoen arriskuan duen eragina ikusteko. Bi berrikuspenen arabera, haurdunaldian amak omega-3, kate luzeko koipe-gantzak, hartzeak IgEk parte hartzen duen alergien eta ekzemen gutxitzea dakar bizitzaren lehen 12 hilabeteetan, baina emaitzak ez ziren argiak 12 hilabeteen ondoren. Berrikusketek ikerketetako frogak ez zirela kontsistenteak eta mugatuak zirela adierazten dute. Edoskitzean gantz-azido poliinsaturatu askoko dieta egitearen ondorioak ez ziren adierazgarriak. Haurretan, dietak gantz-azido poliinsaturatu asko duten olioekin osatzeak ez zuen eragiten janari-alergiak, ekzemak edo asma garatzeko arriskuan.\nHaurren alergiak tratatu edo prebenitzeko probiotikoen, prebiotikoen eta bien konbinazioen (sinbiotikoen) erabilera ikertzen ari da Berrikuspenen arabera, ekzema tratatzeko egokiak direla dirudi, baina ez asma, arnasestua edo errinokonjuntibitisa. Elikagaien alergiak prebenitzeko ebidentzia ez zen koherentea eta tratamendu hau oraindik ezin da gomendatu."}
{"id": "748411", "revid": "1712", "url": "https://eu.wikipedia.org/wiki?curid=748411", "title": "Elikagaien zientzia", "text": ""}
{"id": "748412", "revid": "512", "url": "https://eu.wikipedia.org/wiki?curid=748412", "title": "San Pelayo baseliza (Perazancas)", "text": "San Pelayo baseliza Palentziako La Ojeda lurraldeko Perazancas de Ojeda herrian, Cervera de Pisuerga udalean, dagoen eraikin erromanikoa da. Kultura-intereseko Ondasunaren izendapena du.\nHistoria.\nEgungo baseliza estilo prerromanikoko beste zaharrago baten gainean eraiki zen; horrela adieratzn dute ikus daitezkeen kapitel mozarabiar batzuek. Egungo eraikina XI. mendekoa da; horrela dio horma batean irakur daitekeen testuak: IN NOMINE DOMINI NOSTRI IHESU CHRISTI SUB HONORE SANCTI PELEG, PELAGIO ABAS FECIT IN ERA MCXIIII OBSTINENTE REX ILLEFONSUS IN LEGIONE. Beraz, Alfontso VI.a Gaztelakoaren garaian, Pelaio izeneko abade batek eraikitzeko agindua eman zuen. Testu horren haritik bertan monasterio bat zegoela pentsa daiteke. Testuan ere 1114 urtea aipatzen da, egungo kronologian 1076 urtea.\nEzaugarriak.\nHabearte bakarreko eraikina da eta abside bat du, azken hau elizaren elementu zaharrena izanik. Itxura guztien arabera, habeartea historiaren une batean berreraikia izan zen, ziur aski sute baten ondorioz; istripu hartatik ateak bakarrik libratu ziren\nAbsidea oso ondo landuta izan den harlanduz egina dago. Estiloagatik, Lombardiako eraikin mota da, bakarra inguru horretan. Hirunaka landutako arku txiki itsuak erakusten ditu, hauek ere Lombardiako estilokoak. Arkutxo horiek nonolitikoak ez diren zutabeekin bereizita daude.\nSarrera nagusia mendebalde aldera begira dago. Erdi puntuko arkua erakusten du, zutabeen zimazio gainean kokatuta."}
{"id": "748413", "revid": "15795", "url": "https://eu.wikipedia.org/wiki?curid=748413", "title": "Andaluziako Museoak", "text": ""}
{"id": "748415", "revid": "56334", "url": "https://eu.wikipedia.org/wiki?curid=748415", "title": "Kilokaloria", "text": ""}
{"id": "748417", "revid": "105290", "url": "https://eu.wikipedia.org/wiki?curid=748417", "title": "Erloju molekular", "text": "Erloju molekularra espezieen arteko dibergentzia kalkulatzeko metodoa da. Erloju molekularraren arabera edozein makromolarentzat (DNA- edo proteina-sekuentzia) eboluzio-tasa gutxi gorabehera konstantea da denboran leinu ebolutibo guztian zehar. [4] [5]\nHistoria.\nErloju molekular terminoa Emile Zuckerkand eta Linus Pauling zientzialariek erabili zuten. 1962an leinu ezberdinen hemoglobinen arteko aminoazido sekuentzien desberdintasunak fosiletatik ondorioztatutako eboluzio-tasarekin erlazionatuta zegoela konturatu ziren. Baieztapen honetatik abiatuz, edozein proteina espezifikoren eboluzio-tasa leinu osoan zehar konstante mantentzen zela baieztatu zuten.\nAllan Wilsonek eta Vincent Sarichek beraien [2] eta Kimuraren [1] lanetatik abiatuz, DNAren erreplikazioan ematen diren berezko akatsek mutazioak eragiten zutela eta mutazio hauek eboluzio molekularra gidatzen dutela argitaratu zuten. Horretarako, erregistro fosiletik abiatuz espeziazioa ezaguna zuten espezie biziak erabili zituzten.\nGerora, eboluzio molekularraren garapenarekin, demostratu zen eboluzio-tasa ez dela leinu guztian zehar konstantea. Hortaz, hasierako hipotesia hankaz gora bota zen. Hala ere, hipotesia ontzat asumitu ezin den arren, erloju-molekularra hainbat kasutan funtzionatzen duela jakina da.\nBibliografia.\n[1] Kimura. 1968. Evolutionary Rate at the Molecular Level. \"Nature\", 217: 624-626.\n[2] Sarich eta Wilson. 1967. Immunological time scale for hominid evolution. \"Science\", 158: 1200-1203.\n[3] Welch eta Brohman. 2005. Molecular dating when rates vary. \"Trends in Ecology and Evolution\", 20: 320\u2013327.\n[4] Zuckerkandl. eta Pauling. 1962. Molecular disease, evolution, and genetic heterogeneity. \"Horizons in Biochemistry\", 189\u2013225.\n[5] Zuckerkandl eta Pauling. 1965. Evolutionary divergence and convergence in proteins. \"Academic Press\", 97\u2013166."}
{"id": "748418", "revid": "1712", "url": "https://eu.wikipedia.org/wiki?curid=748418", "title": "Erloju molekularra", "text": ""}
{"id": "748419", "revid": "119347", "url": "https://eu.wikipedia.org/wiki?curid=748419", "title": "Italiako gastronomia", "text": "Italiako gastronomia Italian jaten ohi den janaria da. Aldaketa sozial eta ekonomiko askoren mendeen artean garatu da eta sustraiak antzinaroan ditu.\nAldaketa sakonak gertatu ziren Mundu Berriren aurkikuntzaren ondorioz patata, tomatea, pipermorroa, artoa eta azukre-erremolatxa ekarri zirenean, azken hori modu masiboan XVIII. mendetik aurrera. Italiar gastronomia ezaguna da haren erregioen arteko dibertsitateagatik, bereziki Italiar penintsularen iparraldea eta hegoaldearen artean. Zapore desberdin asko eskaintzen ditu eta munduan zehar ezagunetako eta kopiatuenetakoa da. Munduko osoko beste gastronomietan eragin du, eta bereziki Ameriketako Estatu Batuetako gastronomian.\nOrokorrean, italiar gastronomiaren ezaugarri nagusia haren sinpletasuna da, izan ere, plater gehientsuenak bi edo lau osagai nagusi baino ez baitituzte izaten. Italiar sukaldariek osagaien kalitatean egiten dute konfiantza prestaketaren elaborazioan baino. Osagaiak eta platerak eskualde batetik bestera aldatzen dira. Hasieran eskualdekoak ziren platerak, beste eskualdeetara zabaldu dira eta aldaketa batzuk izan dituzte.\nHistoria.\nItaliako gastronomia mendeetako bilakaera izan du. Nahiz eta gaur egun Italia bezala ezagutzen dugun herrialdea XIX. mendera arte ez zen osotu, bertako sukaldaritzaren sustraiak nahiko argiak dira eta eta kristo aurreko IV. mendean errotzen dira. Garai hartan, janari eta kultura oso inportanteak ziren Apicusen sukaldaritza liburuan ikusi dezakegunez, K. a. I. mendean idatzia. Mendeetan zehar gastronomia honen hainbat eragin jasan ditu: inguruko herrialdeak, konkistatzaileak, goi mailako sukaldariak, ezegonkortasun politikoak eta Mundu Berriaren aurkikuntzak. Italiako gastronomia Erromatar inperioaren ondoren gorpuzten hasi zen, hiriak beren arteko loturak askatu zituztenean eta bakoitzak bere tradizioak garatu zituenean. Ogi eta pasta mota anitz egiten hasi ziren, eta sukaldatzeko eta prestaketa egiteko teknikak handitzen hasi ziren. Herrialdea banandua zegoen. Eskuadeetako gastronomia hiri nagusienen bitartez daude ordezkatuak Italian. Esaterako, Milanen ezagunak dira risottoak, Bolonian torteliniak eta Napolin pizza eta espagetiak.\nAntzinaroa.\nLehen Italiako sukaldaritza idazlea Sirakusako Archestratus greziar siziliarra izan zen, K. a. IV. mendekoa. Poema bat idatzi zuen \"sasoiko eta kalitate handiko\" osagaien erabilpenaren inguruan. Esaten du espezieek, belarrek edo beste edozein manatuk ez dutela zaporea ezkutatu behar. Garrantzia ematen zion arrainaren prestaketa soilari.\nSotiltasun hori bazterrean utzi zen Erromatar Inperioa nagusitu zenean. \"De re coquinaria\" I. mendean argitaratu zen eta espezieen eta belarren erabilera handia gomendatzen duen 470 errezetaz osatua dago. Erromatarren greziar okinak erabili zituzten ogia egiteko eta Siziliatik gazte inportatzen zuten, izan ere, siziliarrek gazta egilea hoberenak izatearen fama baitzuten.\nErdi aroa.\nSiziliako sukaldaritzak Erromako eta Greziako eraginak jaso zituen eta zenbaitzuk Italiako benetako gastronomia dela diote. Arabiarrek Sizilia inbaditu zuten eta espinakak, almendrak eta arroza sartu zuten. XII. mendean normandiar errege bat Siziliatik pasa zen eta ikusi zuen bertakoek hirina eta urarekin egindako tira batzuk jaten zituztela, \"atriya\" izenekoak, ondoren \"trii\" izena hartu zutenak eta gaur egun ere Italiako hegoaldean espagetia izendatzeko erabiltzen den terminoa. Normandiarrek heltzeak eta bakailu gazia (\"baccal\u00e0\") sartu zuten.\nHozkailuak existitzen ez zirenez, janarien kontserbazioa kimikoa edo fisikoa zen. Arrainak ketu, lehortu edo izotzean sartu zitezkeen. Gatzuna eta gatza erabiltzen ziren txitxarroa edo txerria bezalakoak konfitatzeko. Tuberkuluak gatzunan gordetzen ziren erdi egosi ondoren. Kontserbaziorako beste teknika batzuk erabiltzen zuten olioa, ozpina edo haragia grasa hotzean sartzen zuten. Frutak gordetzeko likorea, eztia eta azukrea erabiltzen ziren.\nItaliako iparraldean germaniar eta erromatar gastronomien arteko nahasketa bat gertatu zen, eta hegoaldean berriz, Arabiarren izan ziren gastronomian eragin handiena izan zuten haien merkataritza mugimenduei esker. Italiako sukaldaritza libururik zaharrena XIII. mendeko \"Liber de coquina\" da, Napolin idatzi zena. Plateren artean \"erromatar estiloko\" aza (\"ad usum romanorum\"), \"ad usum campanie\" (hosto txikiak Kanpainiako erara prestatuak), Marca di Trevisoko babarrunak, \"torta\" bat, \"compositum londardicum\"... Gaur egun egiten diren plateren oso antzekoak. XIV. mendeko beste bi liburutan hainbat errezeta jasotzen dituzte: Erromako \"pastello\"a, Lasagna tarta, eta Sardinia edo Chioggiako gatza erabiltzeko eskatzen dute.\nXV. mendean, Maestro Martino Akileiako patriarkaren sukaldaria zen Vaticanoan. Bere \"Libro de arte coquinaria\" liburuak sukalaritza finago eta eleganteago bat deskribatzen du. Liburuak \"Maccaroni Siciliani\" egiteko errezeta bat du eta bertan orea hagaxka baten inguruan biltzen zen eta eguzkitan lehortzen uzten zen. Makarroia kapoi saldan egosten zen eta azafraia botatzen zitzaion; horrek erakusten du Pertsiako eragina era bazegoela. Aipatzekoa da Martinok egiten zuen espezieen erabilpen handia, belar freskoak bazterrean uzten zituen artean. Erromatar errezeten artean \"coppiette\" (airean lehortutako salamia) eta aza agertzen dira. Florentiar plateren artean badaude arrautzak \"Bolognese torta\"rekin, \"Sienese torta\" eta Genovakoen artean \"piperata\" (gozoak), makarroiak, kuia, txanpinoiak, eta espinaka tarta tipurelakin.\nMartinoren testuak Bartolomeo Platinak bere 1475ko \"De honesta voluptate et valetudine\" (\"Plazer zintzoaren eta osasun onaren inguruan\") liburuan txertatu zituen, Venezian inprimatu zena. Platinak Martinoren liburuari eskualdeen araberako testuingurua eman zion: Maggioreko perkak, Garda aintzirako sardinak, Adda ibaiko amuarrainak, Paduako oiloak, Boloniako eta Pizenoko olibak, Ravennako erreboiloa, Trasimenoko karpak, Viterboko azenarioak, Tiberreko arrainak, Albano aintzirako \"roviglioni\", Rietiko marraskiloak, Tuscoloko pikuak, Narniko mahatsa, Cassinoko olioa, Napoliko laranjak eta Kanpaniako morenak. Lonbardiako eta Kanpaniako bihia aipatzen dira, baita ere Sizilia eta Tarantoko eztia. Liguriako kostaldeko ardoa, Toscanako eta Pizenoko mahatsa, San Severinoa eta Trebbianoa aipatzen dira ere liburuan.\nLehenesten zuen barazkiak ur gazian mantso egostea eta epelak edo hotzak zerbitzatzea oiloarekin, gatzarekin, piperrarekin eta limoi edo laranja zukuarekin. Era berean, gomendatzen zuen ere barazkiak paper heze batean bildu eta erretzea ikatza edo brasen gainean olio txorrotada batekin. Castelvetroren liburuan sasoien arabera banatzen da eta udaberria lupulu kimuekin hasten da eta neguan trufen; trufak aurkitzeko zerrien erabilpenaren inguruko xehetasunak ematen ditu. \n1662an, Bartolomeo Stefanik, Mantuako Dukearen sukaldaria, \"L'Arte di Ben Cucinare\" argitaratu zuen. Bera izan zen lehenengoa \"vitto ordinario\" (\"ohiko janaria\") atal bat eskaintzen. Liburuak Karlos dukean Kristina Suediako erreginari eskainitako banketea deskribatzen du, gonbidatu bakoitzaren janari eta mahairen prestaketaren inguruko xehetasunak emanez, horien artean, labana, sardea, koilara, edalontzia, platera (garai hartan gehiago erabiltzen ziren bolen beharrean) eta ahozapiak. \nGarai horretako beste liburu batzuk, esaterako Giovanni della Casaren \"Galatheo\", kontatzen dute \"scalci\"ek (zerbitzariek) nola jokatu behar zuten haien gonbidatuak zerbitzatzen zituzten bitartean. Zerbitzariek ez dute euren burua arraskatu behar zerbitzatzen ari direla, ezta txistu egin, eztula egin edo janaria usaitu ere. Liburuak esaten du ere gonbidatuek ez dutela beren hatzak erabili behar jateko ezta beren izerdia ahozapiarekin kendu ere. \nAro moderno goiztiarra.\nFlorentziako, Erromako, Veneziako eta Ferrarako gorteak futsezkoak izan ziren garai hartako gastronomian. Cristoforo di Messisbugok, Ippolito d'Esteren laguntzaileak, \"Banchetti Composizioni di Vivande\" argitaratu zuen 1549an. Messisbugok tarta eta pastelentzako errezetak eman zituen(124 errezeta zapore desberdinekoak). Lan honetan ekialdeko espezieen eta azukrearen erabilpena goratzen da.\n1570an, Bartolomeo Scappi, Pio V.a aita santuaren sukaldari pertsonalak, bere \"Opera\" argitaratu zuen bost liburukitan, garaiko Italiako gastronomiaren ikuspegi zabala eskaintzen du. 1.000 errezeta goiti jasotzen zituen, baina baita ere banketeen inguruko informazioa, aurkezpenak eta menuak, sukaldeko eta mahaiko tresneriaren irudiak. Gorteetarako beste liburuekin alderatuz, liburu hau desberdina da etxekotutako animaliak ehizakoak baino gehiago balioesten baititu.\nErrezetek haragi mozketa txikiak txertatzen ditu, hala nola, mihia, burua eta sorbalda. Hirugarren liburukia Garizumarako arrain errezetek osatzen dute. Arrain errezeta hauek sinpleak dira eta, besteak beste, kontuan hartzen du galdarraztatzea, egostea, erretzea eta ondu ondorengo frijitzea.\nGarrantzi berezia ematen zaio arrainen sasoiei eta harrapatuak izan behar diren guneei. Azken liburukiak pastelak, tartak, frijituak eta Napoliko pizza gozoa (ez gaurko bertsioan, tomatea oraindik ez baitzen Italian sartua) egiteko errezetak biltzen ditu. Halere, Mundu Berriko elementu anitz, esaterako, artoa eta indiolarra, liburuan agertzen dira jada.\nXVII. mendeko lehen hamarkadan, Giangiacomo Castelvetro \"Breve Racconto di Tutte le Radici di Tutte l'Herbe et di Tutti i Frutti\" (\"Sustrai, Belar eta Fruitu guztien Zenbatze Laburra\") idatzi zuen. Modenan jaio arren, protestantea zenez Ingalaterrara joan zen bizitzera. Liburuak italiar barazki eta fruituen zerrenda dakar eta haien prestaketaz aritzen da. Harentzat barazkiak otorduaren funtsa da, eta ez haren lagungarria.\nAro modernoa.\nXVIII. mendearen hasieran, Italiako sukaldaritza liburuek nabarmentzen hasi ziren Italiko eskualdeetako gastronomia eta zerbait alboratu zuten Frantziako gastronomia. Orduan idatzitako liburuak ez zaizkio zuzentzen sukaldari buru profesionalei baizik etxekoandre burgesei. Eskuorri moduko aldizkako argitalpenak, 1794ko \"La cuoca cremonese\" (\"Cremonako sukaldaritza\") esaterako, osagarri zerrenda bat eskaintzen dute sasoiaren arabera eta haragi, arrain eta barazkietarako atal propioak sortzen dituzte. Mendea aurrera joan ahala, liburuen tamaina eta orokorrean arrakasta gorantz egiten dute. \nXVIII. mendean medikuntza testuak nekazariak ohartarazten zituzten janari finduak jatearen arriskuaren gainean, izan ere, uste zuten liseriketarako eskasak zirela eta haien gorputzak otordu oparoak behar zituztela. Zenbaitzuk uste zuten nekazariek eskas jaten zutela beraiek horrela nahiago zutelako. Hala ere, nekazari asko janari usteldua eta ogi gogorra jan behar izaten zuten hori baino ez baitzen eskuratu zezaketen bakarra.\n1779, Maceratako (Markak) Antonio Nebbiak \"Il Cuoco Maceratese\" (\"Maceratako sukaldaritza\") idatzi zuen. Nebbia garrantzia ematen zion tokiko barazkiei eta pastari, arroza eta gncchiei. Gordetzeko, barazkiak eta oilaskoa hobesten zituen beste jakien aurrean.\n1773an, Vincenzo Corrado napoliarrak \"Il Cuoco Galante\" (\"Sukaldari Fina\") argitaratu zuen eta garrantzi berezia ematen zion \"Vitto Pitagorico\"ri (janari begetarianoa). \"Pitagorastarren janariaren oinarriak belar freskoak, sustraiak, loreak, fruituak, bihiak eta lurrak elikatzeko ematen duen guztiak dira. Horrela deitzen zaio, bistan denez, Pitagorasen produktu horiek baino ez zituelako jaten. Dudarik gabe hori da gizakiarentzat naturalena den janaria, eta okelaren erabilpena kaltegarria da\". Liburu hau lehena da tomateari nagusitasuna ematen hamahiru errezeten artean.\nCorradoren liburuko \"Zuppa alli Pomidoro\" gaur egungo Toscanako pappa al pomodoro plateraren oso antzekoa da. Corradoren 1798ko edizioak \"Patataren inguruko Tratatua\" zekarren, Antoine-Augustin Parmentier franziarrak patataren promozioa egiten izan zuen arrakastaren ondorioz. 1790an, Francesco Leonardik \"L'Apicio moderno\" (\"Apizio modernoa\") idatzi zuen eta Italiako gastronomiaren berrikuspena bat egiten zuen Erromatarretatik hasita eta saltsan oinarritutako lehen tomate errezeta eman zuen.\nXIX. mendean, Giovanni Vialardi, Victor Manuel erregearen sukaldariak \"Gozogintza eta Pastagintza modernoaren inguruko Tratatua\" idatzi zuen, \"etxekoandre arruntentzat egokiak\" ziren errezetekin. Plater hauetako asko Turingo eskualderaren ingurukoak dira eta patata erabiltzen duten hamabi errezeta sartu zituen, horien artean \"Genoese Cappon Magro\". 1829an, Giovanni Felice Luraschik \"Il Nuovo Cuoco Milanese Economico\" argitaratu zuen eta Milan inguruko platerak eman zituen ezagutzera, horien artean, giltzurruna antxoekin eta limoiakin, eta \"Gnocchi alla Romana\".Gian Battistak eta Giovanni Rattok \"La Cucina Genovese\" kaleratu zuten 1871ean eta Liguriako sukaldaritzaren berri eman zuten. Liburu honek pestoaren errezeta bildu zuen lehenengo aldiz. Ippolito Cavalcantiren 'La Cucina Teorico-Pratica\" liburuak lehenen aldiz jaso zuen pasta eta tomatea nahasten zituen errezeta bat.\n\"La scienza in cucina e l'arte di mangiare bene\" (\"Sukaldaritzaren zientzia eta ondo jatearen artea\"), Pellegrino Artusik idatzi zuen eta 1891ean publikatu zen estreinakoz. Liburua hau Italiako sukaldaritzaren kanon klasikoa eta modernoa bezala kontsideratzen dute askok eta gaur egun ere inprimatzen da. Bertako errezetak gehien bat Romagna eta Toscanatik datoz, egilearen bizilekuak.\nOsagaiak.\nItaliako gastronomiak osagai aniztasun handia du, frutak, berdurak, saltsak, haragiak... Italiako Iparraldean ohikoa dira arraina (bakailua edo baccal\u00e0), patatak, arroza, artoa, saltxitxak, txerria, eta gazta mota desberdinak. Tomatea darabilten pizzak ohikoak dira Italia osoan. Italiarrek gustuko dituzte osagai freskoak eta zerbait maneatuak.\nItaliako iparraldean, pasta betearen mota asko egun arren, morokila eta risottoa pastaren adina onarpena dute, gehiago ez bada. Liguriako osagaiek arrain eta marisko mota zenbait hartzen dituzte; albaka (pestoan aurkitzen dena), intxaurrak eta oliba olioa oso ohikoak dira. Emilia-Romagna eskualdean ohiko osagaiak dira urdaiazpikoa (prosciutto), saltxitxa (ccotechino), salami mota desberdinak, trufak, grana gazta, Parmigiano-Reggiano, eta tomateak (boloniar saltsa edo ragua).\nErdialdeko sukaldaritza tradizionalean tomatea, haragi mota guztiak, arraina eta pecorino gazta erabiltzen da.\nToscanan pasta (bereziki pappardelle pasta) haragi saltsarekin zerbitzatzen da (ehiza haragikoarekin ere). Azkenik, Italiako hegoaldean bertako sukaldaritzaren parte garrantzitsuak dira tomateak (freskoak edo sukaldatuak eta saltsan), piperrak, olibak eta oliba olioa, baratxuria, orburuak, laranjak, ricotta gazta, berenjenak, zucchini, arrain mota batzuk (antxoak, sardinak eta atuna) eta kaparrondoak .\nItaliako gastronomia oso ezaguna (eta onartua) da duen pasta barietateagatik. Pastaren barruan hainbat bermizela mota sartzen dira, luzeak, zabalak eta forma desberdinekoak. Formaren arabera izen desberdinak hartzen ditu: penne, maccheroni, spaghetti, linguine, fusilli, lasagne... eta beste mota batzuk beteak egoten dira, adibidez, ravioliak eta tortelliniak.\nPasta hitza erabiltzen da ere pasta osagai nagusia den beste platerak izendatzeko. Saltsarekin zerbitzatzen da eta formaren araberako ehundaka tokiko izendapen desberdin har ditzake.\nAdibide gisa, spaghetti (hagaxka finak), rigatoni (tuboak edo zilindroak), fusilli (espiralak), eta lasagne (xaflak). Gnocchi bezalako bolak (patatekin edo kuiarekin eginak) eta sp\u00e4tzle bezalako fideoak, batzuetan pasta kontsideratzen dira.\nPasta bi kategorietan sailkatzen da: lehorra eta freskoa. Pasta lehorra arrautzarik gabe egiten da eta bi urtez gorde daiteke baldintza onetan. Pasta freskoak, aldiz, bi egunez baino ez du agoantatzen hozkailuaren barruan. Usuki, pasta egosi egiten da. Italiako legediaren arabera, pasta lehorra (pasta secca) gaingariarirekin baino ezin da egin.\nGainbariak eta gainbari semolinak kolore horixka du. Italiko pasta tradizionalki \"al dente\" sukaldatu ohi da (italieraz: hortzerako zurrun, esan nahi baita, ez bigunegi). Italiatik kanpo beste gari mota batzuetako pasta lehorra erabiltzen da, baina horrek ez du aukerarik ematen al dente egokia egiteko. Badira gari irin mota anitz gluten eta proteina kopuruen arabera eta bihi motaren arabera.\nZenbait pasta barietatek onartzen dute beste bihi motak erabiltzea eta ehotzeko metodo desberdinak erabiltzea irina egiteko, legeaz zehazten duenaren arabera. Pizzoccheri delako pastak, esaterako, artobeltzaren irina erabiltzen du. Pasta feskoak arrautza eraman dezake (pasta all'uovo 'arrautza pasta'). Pasta integralak entzute handiagoa hartu du azkenaldian findutako irinen aldean dituen osasun onurengatik.\nEskualdeetako berezitasunak.\nEremu bakoitzak bere berezitasunak ditu, lehenik eta behin eskualde mailan, baina baita probintzia mailan ere. Desberdintasun horiek etor daitezke mugakidea den herrialde baten eraginez (Frantzia edo Austria), eskualdea itsasaldearekiko edo mendialdearekiko kokapenaren arabera, eta egoera ekonomikoaren eraginez. Italiako sukaldaritza oso sasoikoa da eta lehentasuna ematen zaio produktu freskoen erabilpenari.\nAbruzzo eta Molise.\nPasta, okela eta barazkia dira Abruzzo eta Molise eskualdeetako sukaldaritzaren oinarriak. Piperminak (\"peperoncini\") oso tipikoak dira Abruzzon, non \"diavoletti\" izena hartzen duten (\"deabru txikiak\") beraien mintasunagatik. Abruzzo eta Moliseeko artzaintzari loturiko historia luzea dela eta, arkumea erabiltzen duten platerak ohikoak diran. Arkumea maiz pastarekin jaten da. Onddoak, erromeroa eta baratxuria oso erabiliak dira Abruzzoen eskualdean.\nProdukturik ezagunena inguruko mendietako baserrietan ekoizten den oliba olioa birgina da, jatorrizko izendapena duena eta herrialdeko hoberenetakoa kontsideratzen dena. Montepulciano eta Trebbiano d'Abruzzo, biak jatorrizko izendapenarekin, munduko ardorik hoberenen artean daudela kontsideratzen dute. 2012an Trebbiano d'Abruzzoko Colline Teramane botilan batek lehenengo postua eskuratu zuen Italiako 50 ardorik onenen rankingean. \"Centerbe\" (\"Ehun belar\") belarrez egindako likore gogorra da (%72ko alkohola), bertakoek edaten dutena. Beste likore ezagun bat \"genziana\" da, sustraiekin egindako destilatu suabe bat.\nAbruzzoko platerik ezagunena \"arrosticini\" da, arkume zikiratuaren puska txikiak egurrezko makil batean eta ikatzean sukaldatua. ' (literalki \"gitarra\") pasta mozteko erabiltzen den tira finak dituen tresna bat da. Tiramuko probintzian, bertako platerik ezagunenak \"virt\u00f9\" zopa eramaten dute (lekak, barazkiak eta txerri haragia); \"timballo\" (pasta, haragiarekin, barazkiekin edo arrozarekin bateak); eta ' (arkume hesteak baratxuri, marjoram, letxuga, eta espezieekin beteak). Saffronaren fama goruntza egin du azken urteetan L'Aquilako probintzian. Moliseko platerik ezagunena \"cavatelli\" da, forma luzeko eta eskuz egindako \"maccheroni\"-erako pasta bat egina dagoena irina, semilina eta urarekin, haragi saltsarekin, brokoliarekin edo onddoekin zerbitzen dena. Pizzelle gailetak arruntak dira azkenburukoetan, bereziki Gabonen inguruan.\nBasilicata.\nTxerria eskualde honen gastronomiaren muina da eta maiz saltxitxa moduan edo parrilan errea jaten da. Basilicatako sukaldaritza osagai merkeak eta tradizioan oso errotutakoak erabiltzen ditu. Ezagunak dira eskualdeko saltxitxa lehorrak, lucanica eta soppressata izena dutenak. Basurdea eta arkumea oso ezagunak dira ere. Pastarako saltsak okelean eta barazkietan oinarritzen dira. Peperoncini mina oso erabilia da, baita ere \"peperoni cruschi\"ak (preperoni kurruskariak). Eskualdean hainbat gazta mota ekoizten da, esaterako, Pecorino di Filiano , Canestrato di Moliterno, Pallone di Gravina eta Paddraccio , eta baita Vulture oliba olioa ere. \nBasilicata ezaguna de espagetiagatik eta \"troccoli\" eta \"capunti\" pastagatik, pasta biribil eta lodi bat ilar zorro huts baten forma duena. \"Capunti\"a normalean barazkiz osatutako tomate saltsarekin edo haragi saltsekin zerbitzatzen da.\nTradiziozko plateren artean \"lagane e ceci\" edo, ezagunagoa den bezla, \"piatto del brigante\" (bandoleroaren platera) dago, ilarrekin eta zuritutako tomateekin prestatutako pasta; \"rafanata\", errefau mina duen tortilla bat; \"ciaudedda\", barazki gisatua, alkatxofak, patatak, babarrun luzeak eta hirugiharrarekin; eta \"baccal\u00e0 alla lucana\", arrainarekin egiten den errezeta gutxienetakoa. Azkenburukorako \"taralli dolci\" har daiteke, azukre glaseatua eta anis zaporea duena; and \"calzoncelli\", hojaldre masa frijitua gaztain kremaz eta txokolatez beteak.\nArdoen artean, Aglianico del Vulture, Matera, Terre dell'Alta Val d'Agri eta Grottino di Roccanova dira ezagunenak.\nBasilicata ezaguna da Italia osoan haren ur mineralagatik. Iturburu gehienak Vulture eskualdeko sumendi zonaldean daude. \nCalabria.\nCalabriako gastronomiak historiaren gorabeheren eragin handi izan du: frantziarren gobernua Anjou etxearekin eta Napoleonekin, espainiarren dominazioa... Hori guztiak hizkeran eta sukaldaritzan eragin dute, esaterako, pastelari \"gat\u00f2\" deitzen baitiote. Arrainen artean ohikoak dira ezpata-arrainak, txipiroiak eta mariskoa. Macaronia, oso erabilia den pasta mota bat, ahuntza, txekorra edo txerri haragiaren saltsarekin eta \"ricotta' gaziarekin zerbitzatzen da. \nBigarren plateren artean, \"Fr\u00ecttuli\"ak, saltsa pikante mota desberdinak (Nduja eta Capicola, esaerako), ahuntza eta marraskiloak ohikoak dira. Meloia entsaladan edo urdaiazpikoarekin batera zerbitzatzen. Ardoen artean, ezagunenak: Greco di Bianco, Bivongi, Cir\u00f2, Dominici, Lamezia, Melissa, Pollino, Sant'Anna di Isola Capo Rizzuto, San Vito di Luzzi, Savuto, Scavigna eta Verbicaro.\nCampania.\nCampaniak kantitate handian ekoizten ditu tomateak, piperrak, tipulak, patatak, orburuak, mihilua, limoiak eta laranjak, eta guztiek hartzen dute lur bolkanikoaren zaporea. Napoliko golkoak arrainak eta mariskoa eskaintzen du. Campania Italiako pasta ekoizle eta kontsumitzaile nagusienetakoa da, bereziki espagetiak. Eskualdeko sukaldaritzan pasta hainbat eratara prestatzen da osagaiak modu desberdinean konbinatuz: tomate saltsa, gazta, almejak eta beste oskoldunak.\n\"Spaghetti alla puttanesca\" plater ezaguna da eta zera eramaten du: olibak, tomatea, antxoak, kaparrondoak, pipermina eta baratxuria. Eskualdea oso ezaguna da bertan egiten den mozzarellagatik, hainbat plateretan erabiltzen dena, adibidez, \"parmigiana\" (berenjena xerrak arinki frijituak, gazta eta tomate saltsa, eta ondoren, laberatua). Azkenburukoen artean ezagunenak: \"struffoli\" (ore bola frijituak), \"ricotta\"an oinarritutako \"pastiera\" eta \"sfogliatelle\", eta ronean bustitako \"bab\u00e0\".\nPizzaren jatorria Napoliko sukaldaritzan oinarritu zen eta dagoeneko ezaguna egin da ia mundu osoan. Pizza labean egiten den disko formako ogi zapal bat da, normalean gainean osagaiak jartzen zaizkiona: tomate saltsa, gazta (maiz mozzarella), eta beste zenbait gauza, kulturaren arabera. Pizza asmatu zenetik hainbat garapen desberdin izan ditu.\nEmilia-Romagna.\nEmilia-Romagna ezaguna da bertan egiten den gari fineko arraultzezko pasta beteagatik. Romagna eskualdean ezagunak dira zenbait pasta plater, esaterako, \"cappelletti\", \"garganelli\", \"strozzapreti\", \"sfoglia lorda\" eta \"tortelli alla lastra\" edo oso bitxia den gazta.\nEmiliako azpieskualdean, Piacenza kendua, izan ere, Lombardiako sukaldaritzaren eragin handia baitu, arroza ez da horrenbeste jaten. \"Polenta\", artoan oinarritutako platera, ohikoa da bai Emilian eta bai Romagnan.\nBologna eta Modena ezagunak dira bertako zenbait pasta platerengatik, esaterako, \"tortellini\", \"lasagne\", gramigna eta \"tagliatelle\" eskualdeko beste zenbait leku askotan topatu daitezkeenak ere. Ozpin baltsamiko famatua Emiliako Modena eta Reggio Emilia hirietan baino ez da egiten eta tradiziozko egiteko prozedura zorrotzak jarraitzen ditu. Parmigiano Reggiano gazta Reggio Emilian, Parman, Modenan eta Bolognan egiten da eta batez ere sukaldaritzarako erabiltzen da; Grana Padano barietatea Piacenza ekoizten dute.\nNahiz eta Adriatiko itsasoko kostaldea arrantza gune garrantzitsua den, eskualdea ezagunago da bertako haragi produktuengatik, batez ere txerrian oinarritutakoak: Parmako \"prosciutto\", \"culatello\" eta \"Felino salami\", Piacenzako \"pancetta\", \"coppa\" eta salami, Bolognako \"mortadella\" eta \"salame rosa\", Modenako \"zampone\", \"cotechino\" eta ' eta Ferrarako '. Piacenza zaldi eta asto haragiarekin zenbait plater prestatzen dira. Eskualdeko azkenburukoen artean, \"zuppa inglese\" (natilla oinarria duen azkenburukoa, bizkotxa biguna eta Alchermes likorearekin) eta \"panpepato\" (Gabonetako tarta bat, piperra, txokolatea, espeziak eta almendrekin) dira ezagunenak.\nFriuli-Venezia Giulia.\nFriuli-Venezia Giuliako gastronomiak oraindik ere Austria-Hungariarekin loturak mantentzen ditu. Udineko eta Pordenoneko probintziak, Friuliko mendebaldean, ezagunak dira bertan egiten den San Daniele del Friuli urdaiazpikoagatik, Montasio eta Frico gaztengatik. Beste plater tipikoak dira \"pitina\" (haragi bola ketuak), ehiza, eta \"gnocchi\" eta \"polenta\" mota desberdinak.\nMendebaldeko plater gehienak Austriako, Hugariako, Esloveniako eta Kroaziako gastronomien eragina izan dute: plater tipikoen artean daude, Jota (babarrun zopa, saltxitxak, patatak, hirugiharra eta saiheskiak), Vienako saltxitxak, \"goulash\", \"\u0107evapi\", \"apfelstrudel\", \"gugelhupf\". Txerrikia espeziatua izaten da eta beheko su batean jartzen da \"fogolar\" izena duena. Collio Goriziano, Friuli Isonzo, Colli Orientali del Friuli eta Ramandolo bertako ardoak dira.\nLiguria.\nLiguriako gastronomia ezaguna da erabiltzen dituen belar eta barazkiengatik. Tarta zaporetsuak oso ezagunak dira, orburuak, gaztak, esnea eta arrautzak nahasten dituztenak. Tipula eta oliba olioa oso ohikoak dira. Gari landatzeko lur egokirik ez dagoenez, liguriarren garbantzuak in \"farinata\" eta \"panissa\" polentaren antzekoa.\nEremu menditsuetan gaztainak erabiltzen dituzte karbohidrato iturri gisa. Liguriako pastaren artean, hauek dira ezagunenak: \"corzetti\" Val Polceverakoa, \"pansoti\", hiruki formako barazkiz betetako ravioliak, \"piccagge\", pasta tirak arrautza piska batekin eta orburu edo pesto saltsarekin zerbitzatzen dena, \"trenette\", eta \"trofie\". Liguriar askok Argentinara emigratu zuten XIX. mendearen amaiera eta XX.mendearen hasiera, eta hango gastronomian eragina izan dute.\nLazio.\nLazioko gastronomian ohikoa da pasta platerek \"guanciale\" oinarria eramatea (ketu gabeko hirugiharra eta txerri masail puskak), adibidez \"alla carbonara\", eta \"all'amatriciana\" pastetan. Eskualdeko beste pasta plater bat \"arrabbiata\" da, tomate saltsa espeziatuarekin. Nahiko ohikoa da eskualdeko sukaldaritzan tripakiak erabiltzea, adibidez, \"rigatoni\" eta \"coda alla vaccinara\" plateretan.\nLazioko ikurrak dira ardi esnearekin egiten den gazta (Pecorino Romano), \"porchetta\" (hezurrik gabeko txerri haragiz egindako erreki zaporetsu, koipetsu eta xamurra) eta Frascati ardo zuria. Garai bateko judutar komunitatearen eragina nabaria da erromatar sukaldaritzan eta horren adibide da \"carciofi alla giudia\" delakoa.\nLombardia.\nLombardiako sukaldaritzaren oinarriak osagai hauetan dago: artoa, arroza, txekor haragia, txerria, gurina eta gantza. Arrozarekin egindako platerak oso ezagunak dira eskualde honetan, askotan zopetan topatzen dena, risotto ezagunaz gain. Risotto bertsiorik ezagunena \"risotto alla milanese\" da, azafraia duena eta Milango ohiko plater tipikoekin batera zerbitzatzen dena: \"ossobuco alla milanese\" (zeharka moztutako txekor hanka estofatua, barazki, ardo zuri eta saldarekin egiten dena) eta \"cotoletta alla milanese\" (txuleta frijitua, Wiener schnitzelen antzekoa baina hezurrarekin sukaldatua).\nEskualdeko berezitasunen artea daude \"cassoeula\" (neguko plater tipikoa, aza eta txerriarekin egiten dena), Cremonako mostaza, Valtellinako Bresaola (lehortutako eta gazitutako txekor haragia), Pizzoccheri tiradun pasta eta Mantuako \"tortelli di zucca\" (\"ravioli\" kuiaz beteak) gurin urtuarekin eta beste haragi gisatuekin lagundua.\nEskualdeko gazten artean, hauek dira ezagunenak: Robiola, Crescenza, Taleggio, Gorgonzola eta Grana Padano (Erdialdeko eta Hegoaldeko Lonbandiako ordokiek aukera ematen dute abeltzaintza intentsiboa garatzeko). \"Polenta\" ohiko da eskualde guztian. Azkenburukoen artean, \"panettone\" ezaguna Gabonetan jaten da (ogi gozoa fruitu konfitatuekin eta pasekin).\nMarkak.\nMarken kostaldean ugaria da arraina eta mariskoa. Barnealdean, txerriak eta basurdeak saltxitxak eta urdaiazpikoa egiteko erabiltzen dira. Urdaiazpikoa ez da xerra finetan mozten takoetan baizik. Esne-txerrikumea, oilaskoa eta arraina parrilan erre aurretik erromeroz edo mihilu hostoez eta baratxuriez betetzen dira.\nAscolin, Marken hegoalderen dagoen probintzian, oso ezaguna da \"Olive all'ascolana\" (oliba beteak, haragi xehetuarekin, arrautzarekin eta Parmesano gaztarekin, eta ondoren, frijituak).. Marketako beste produktu ezagun bat \"Maccheroncini di Campofilone\" da, Campofilone izeneko herrixkan jatorria duena eta funtsean honetan datza: gari ale gogorrekin eta arrautzekin eskuz egindako pasta, hain fin mozten dena ezen ahoan urtzen den.\nPiemonte.\nAlpeen eta Po ibaiaren haranaren artean eta ekosistema anitzen artean, eskualde honek Italiako sukaldaritzako bertsiorik zabalena eta finena eskaintzen du. Sukaldaritza tradizionalaren eta frantziar sukaldaritzaren arteko bidegurutzean, Piemontek gazta eta ardo mota desberdin gehien dituen Italiako eskualdea da. Era berean, eskualde honetan ere sortu zen Slow Food mugimendua eta baita ere Italiako sukaldaritza eskola prestigiotsuena, Gastronomia Zientzien Unibertsitatea.\nPiemonteko eskualdean intxaurrak, onddoak eta kardua biltzen biltzeaz gain, ehizak eta arrantzak beren garrantzia dute ere. Trufak, baratxuria, sasoiko barazkiak, gazta eta arroza asko erabiltzen dira. Nebbiolo mahatsetik Barolo eta Barbaresco ardoak egiten dira, eta Barbera mahatsetik, txinpartadun ardoa eta ardo gozo txinpartadun Moscato d'Asti ekoizten dira. Eskualdea ezaguna da ere bertan egiten diren Vermouth eta Ratafiarengatik.\nCastelmagno eskualdeko gazta sarituenetakoa da. Piemonten ezaguna da Carr\u00f9ko haragiren kalitatea, eta gordinik jateko ohitura dago, baratxuridun olioz bustia, limoia eta gatzarekin, Carpaccio famatua bezala, edo \"Brasato al vino\", hainbat saltsekin zerbitzatzen da ardotan egositako haragia.\nPiemonteko janaririk tradizionalenak dira \"agnolotti\"ak (haragi errean eta barazkietan bildautako pasta), \"Panissa\" (Vercelliko plater tipikoa, risotto erako arroza bat, Arborio edo Maratelli arroza motekin egiten dena eta babarrunak, tipula, Barbera ardoa, hirugiharra, salamia, gatza eta pipermina duena), \"taglierini\" (tagliatelleren bertsio finagoa), \"bagna cauda\" (baratxuri saltsa, antxoak, oliba olioa eta gurina) eta \"bicerin\" (edari beroa, kafea, txokolatea eta esne osoarekin egiten dena). Azkenik, Piemonte Italiako opilaren eta txokolatearen gune garrantzitsua da. Mundu mailan ezagunak dira Nutella, \"gianduiotto\" eta \"marron glac\u00e9\".\nPuglia (Apulia).\nApulia janari ekoizle nagusienetakoa da: garia, tomateak, zucchini, brokoliak, piperrak, patatak, ziazerbak, berenjenak, azaloreak, mihilua, endibiak, garbantzuak, dilistak, babarrunak eta gazta (bereziki \"caciocavallo\" gazta). Era berean, Apulia Italiako oliba olio ekoizle nagusia da. Itsasoak arrainak eta mariskoa eskaintzen du eta bertako sukaldaritzan asko erabiltzen dira, bereziki ostrak eta muskuiluak.\nAhuntza eta arkumea tarteka erabiltzen dira. Eskualdea ezaguna da bertako gari-irin kandealez egindako pastagatik, \"orecchiette\" motakoa, maiz tomate saltsarekin, patatekin, muskuiluekin edo arbi-gararekin zerbitzatzen dena. Oso ezaguna da ere cherry tomatearekin eta errukularekin egiten da pasta.\nSardinia.\nTxerrikumea eta basurdea parrilan erre edo egosi egiten dira babarrunekin eta barazkiekin batera eta ogiarekin zerbait lodituz. Menda eta mirtoa bezalako belarrak asko erabiltzen dira eskualdeko sukaldaritzan. Sardinian ogi mota asko daude eta lehorra izaten dira gehien bat, izan ere, horrela gehiago irauten baitute.\n\"Carasau\" ogiaz gain, beste hainbat ogi egiten dira ere, esaterako, ', ', asko apaindutako ogia, eta \"\" irina eta urarekin baino egiten ez dena, jatorrian artzainen agia zena baina gaur egun etxeetan tomatearekin, albakarekin, oreganoarekin, baratxuriarekin eta gazta minarekin zerbitzatzena dena. Arrainen artean, arroketako otarraina, otarrainxkak, txipiroiak, atuna eta sardinak dira nagusien ikusten direnak.\nCasu marzu Sardinian egiten den oso gazta bizia da, baina higiene kontuak direla eta haren legaltasuna ezbaian dago.\nSizilia.\nSiziliak uhartetik azken bi mila urtean pasa diren kulturen trazak ikus daitezke oraindik. Nahiz eta bertako sukaldaritzaren oinarria italiarra den, Siziliako gastronomiak Espainiako, Greziako eta Arabeen eragina du. Esan ohi da Dionisiok sartu omen zuela ardoa eskualdean: Graziarren eraginaren arrasto bat.\nAntzinako erromatarren antzarrean oinarritutako luxuzko platerak sartu zituzten. Bizantziarrek zapore gozoak eta mikatzak ekarri zituzten, eta arabiarren azukre, limoia, arroza, espinakak eta azafraia. Normandiarrek gustuko zituzten haragi platerak. Espainiarrek Mundu Berriko osagaiak sartu zituzten: txokolatea, artoa, indioilarra eta tomateak.\nUharteko gastronomia neurri handi batean barazki freskoetan oinarritzen da, esaterako, berenjenak, piperrak eta tomateak, baian baita ere atuna bezalako arraietan. Trapanin, uhartearen mendebaldeko ertzean, Ipar Afrikako eragina nabaria da sukaldaritzan, eta horrela, kuskusean oinarritutako hainbat plater egiten dituzte, gehienetan, arrainaren lagungarri gisa. Italiako gainerako eskualdeetan ez bezala, menda maiz erabiltzen da Sizilian.\nBerezitasun tradizionalen artean daude: \"arancini\" (arroz kroketa frijitu moduko bat), pasta \"alla Norma\", \"caponata\", \"pani ca meusa\", azkenburuko eta gozo sorta zabal bat, adibidez, cannoli, granita, eta cassata).\nSiziliako tipikoa Marsala, ardo beltz indartua, Porten antzekoa eta asko esportatzen dena. \nTrentino-Alto Adige.\nTrentoko kontzilioaren aurretik XVI. mendearen erdialdean, eskualdea ezaguna zen bere nekazari sukaldaritza sinpleagatik. Eliza Katolikoko prelatuak hemen ezarri zirenean beraiekin sukaldaritza garatuagoa ekarri zuten. Beranduago, Venezia eta Austriako Habsurgotarren inperioaren eragina nabaritu zen.\nTrentinoko azpieskualdeak ekoizten ditu hainbat saltxitxa mota, \"polenta\", jogurta, gazta, patata tarta, txurruak, eta ibaiko arrainak. S\u00fcdtirolen (Alto Adige) Austriako eta eslaviarren eraginak nabariak dira. Bertako produktu ezagunena \"speck\"a, ipuru zaporeko urdaiazpikoa. \"Goulash\", \"kn\u00f6del\", \"apfelstrudel\", \"kaiserschmarrn\", \"krapfen\", \"r\u00f6sti\", \"sp\u00e4tzle\" eta zekalea ogia ohiko platerak dira. Bolzanoko eskualdean ezagunak da bertako ardo M\u00fcller-Thurgau zuria.\nUmbria.\nUmbriakko plater asko bertako oliba olioarekin eta belarrekin egosten eta erretzen dira. Udaberrian eta udaran ohikoak dira barazki platerak, eta udazkenean eta neguan ehiza eta Nociako trufa beltza ezagunak dira. Haragi plateren artean hauek dira ohikoenak: basurde saltxitxak, faisaia, antzara, usoa, igelak, marraskiloak. Castelluccion ezagunak dira bertako dilistak; Spoleto eta Monteleonen betako espelta. Arraien artean amuarraina, perka eta aingira dira ezagunenak. Orvieto eta Sagrantino di Montefalco ardoak dira eskualdeko inportanteenak.\nValle d'Aosta.\nAostako Haranean, ohikoak dira ogiarekin loditutako zopak baian baita ere funditutako gazta, gaztainak, patatak, eta arroza. \"Polenta\" oinarri bezala jaten da zekale ogiarekin, ketutako hirugiharrarekin, Motsetta (ondutako sarrio haragia) edota inguruko mendietako ehizatutako haragiarekin.\nGurina eta esne-gaina inportanteak dira janari gisatuetan, erreetan eta erregosietan. Bertako produktu tipikoen artean badaude Fontina gazta, Lard d'Arnad, ardo beltzak eta G\u00e9n\u00e9pi, artemisia minean oinarritutako likorea.\nOtorduen egitura.\nTradizionalki Italiako otorduek lau edo bost plater ditu. Asteburuetan bereziki, otorduak familiarekin eta lagunartean egoteko denbora bezala kontsideratzen da, sustengatze funtzioaz harago; horrela, otorduak beste kulturetan baino luzeagoak izateko joera dago. Gabonetan eta urtezahar gauean, otorduek orduetako iraupena izan dezakete.\nGaur eguna italiar menu tradizionala gertaera berezietan egiten da batez ere (ezkontzetan, esaterako) eta eguneroko menuan lehen eta bigarren platera baino ez dira hartzen, gehi azkenburukoak, eta kafea. Italiako sukaldaritzaren ezaugarri berezia da \"primo\"ak edo lehen platerak askotan bigarrena baino betegarriago dela, izan ere, risottoz eta pastaz osatuak baitaude. Italiako gastronomian plater bakarreko otordua ere egiten dira (plater konbinatua), proteinak eta karbohidratuak plater bakar batean era berean sartzen direla (adibidez, pasta eta lekaleak).\nOstatuak.\nOstatu mota bakoitzak zeregin mota bati lotzen zaio eta tradizionalki horri eusten dio.\nJaiegunetako sukaldaritza.\nEskualde bakoitzak jaiak ospatzeko bere errezeta propioak ditu. La Festa di San Giuseppe (San Jose eguna) martxoaren 19an, suziliarrek eskerrak ematen dizkiote San Joseri Erdi Aroan goseteaz libratzeagatik . Babek jende gosetetik salbatu zuten eta ohiko da San Jose eguenean elizako aldareetan babak jartzea. Jaiegun honekin lotutako beste ohituren artean, arropa gorria eramatea, zeppole izeneko siziliar gozoak jatea eta pobreei janaria ematea aurkitzen dira.\nErramu Igandean, arkumea jaten da Italia osoan. Umbria eta Toscanako gosarietan egun horretan jaten da salamia, arrautza egosiak, ardoa, pazko tartak eta pizza. Pazko tarta ohikoena Colomba Pasquale delakoa da (literalki, ekialdeko usoa). Usuaren irudia du eta gainean almendra eta kandi azukrea darama.\nGabon gauean barau sinbolikoa egiten da \"cena di magro\" delakoarekin (\"afari arina\"), haragirik gabeko otordua. Gabon garaiko gozo tipikoak panettonea eta pandoroa izaten dira.\nEdariak.\nKafea.\nItalian kafea (\"caff\u00e8\") egiteko erarik ezagunena espressoa da. Xigortutako kafe aleekin egiten da. Kafe aleak ilun eta erdi ilun artean xigortzen dira iparraldean, eta are ilunago hegoaldera joan ahala.\nOhiko nahasmena izaten da pentsatzea espressoak beste kafeek baino kafeina gehiago duela, baina berez, kontrakoa gertatzen da. Xigortze denbora luzeagoek are kafeina gehiago alboratzen dute. Espresso makina modernoak, 1937an Achille Gaggiak asmatua, bonba eta presioa erabiltzen du 90 eta 95 gradutan berotutako uretan presio handia eragiteko eta 25-30 segundotan finki ehotutako kafe gramo gutxi batzuen artetik ura pasa arazteko; ondorioz, 25 mililitro likido lortzen da.\nEtxeko kafe-makinak sinpleagoak dira baina printzipio berdinaren bitartez funtzionatzen dute. \"La Napoletana\" kafe-makina iragazki baten inguruan jarritako lau zatiko atalez osatuta dago. Irakinontzia urez betetzen da eta irakiten hasten denean, ura xehatutako kafe iragazkitik pasatzen, berriro irakinontzira jaisten da. Zatiak askatu daitezke, eta beraz, irakinontzia kafeontzi bihurtzen da modu independentean zerbitzatzeko prest. \"Moka per il caff\u00e8\" kafe-makinak hiru atal ditu, eta kafe ehotua erdiko iragazkiaren atalean jartzen da. Ura behetik gora egiten dugu lurrinaren eraginez eta ura kafe ehotutik behin baino ez da pasatzen. Kafea goiko kafeontzian geratzen da eta irakinontzia hutsik geratzen da .\nEspresso usuki kikara txikian zerbitzatzen da. \"Caff\u00e8 macchiato\" lurrinarekin sortutako esne edo apar pixka batekin osatzen da; \"ristretto\" ur gutxiagoarekin egiten da eta fuerteagoa da; \"cappucino\"a lurrinarekin sortutako esne aparrarekin osatzen da. Normalean goizeko edaria kontsideratzen da eta ez da bazkaria geroztikotik hartzen; \"caffelatte\"an espresso eta esne kopuru berdinak nahasten dira, kafesnearen antzekoa, eta normalean kikara handian zerbitzatzen da. \"Latte macchiato\" (esne tantotua) esne bero edalontzi bat da kafe gutxi batekin eta \"caff\u00e8 corretto\" grappa edo brandy bezalako edari alkoholdunekin \"zuzentzen\" da.\nBicerin Torinon egiten den kafe mota da. Cappuccinoa eta txokolate beroa tradizionalaren arteko nahasketa da. Kafea eta edateko txokolatea nahasten dira eta esne pixka bat gehitzen zaio. Nahiko lodia da eta maiz esne-gain lurrinduarekin osatu eta txokolate hautsa eta azukrea jartzen zaizkio gainean.\nAlkoholdun edariak.\nArdoa.\nItalia munduko ardo ekoizle nagusiena da; esportatzaile eta kontsumitzaile handiena da. Ekoizpenaren laurdena baino ez da botiletan sartzen. Ontziratu gabeko beste hiru laurdenak Frantziara eta Alemaniara bidaltzen dira beste ardoekin nahasteko. Likoreetan destilatzen den ardoaren kopurua Ameriketan ekoizten ardoarena dena baino handiagoa da. Italian hogei ardo eremu desberdin daude.\nGoi mailako ardoa lantzen hari diren marka horiek atzean utzi nahi dute Italiaren ardo-txanbila irudia. Bertako ardoa sustatzeko, Italiako gobernuak 1963an jatorrizko izendapen kontrolatuaren legea (\"Denominazione di origine controllata\" DOC) onartu zuen. \"Indicazione Geografica Tipica\" (IGT) izendapenak hain zorrotza ez den beste izendapen mota bat da ardoei DOCera pasatzeko aukera ematen diena. 1980an gobernuan jatorrizko izendapen kontrolatu eta bermatua (\"Denominazione di origine controllata e garantita\", DOCG) sortu zuen ardorik gorenenak babesteko.\nGaragardoa.\nItalian garagardo barietate handia dago, gehien bat Pale lager motakoa. Garagardoa ez dago ardoa bezain zabaldua (nahiz eta gauzak aldatzen ari diren eta garagardoak geroz eta harrera hobeagoa duen), eta Italiako garagardo kontsumoa Europako beste herrialdeetako baino txikiagoa da. Marka ezagunenen artean, Peroni eta Moretti garagardoak dira entzutetsuenak. Garagardoa normalean pizzerietan hartzen da, eta Hego Tirolen ere (alemana hitz egiten den eskualdea) izan ere eremu hori garagardo gehien ekoizten eta edaten den lekua baita.\nBestelakoak.\nBadira Italian beste hainbat alkoholdun edari. Limoncello, Siziliako, eta orokorrean, Italiako hegoaldeko (Sorrento, Amalfi Napoliko golkoa) likore bat da eta bera da agian ezagunena. Limoiaz egiten da eta nahiko edari gogorra gertatzen da. Kantitate txikietan eta edalontzi txikietan kontsumitu ohi da.\nAmaro Sicilianos, belarrekin egindakoa, Sizilian digestioa laguntzeko ohikoa izaten da, otordu oparoen ondoren hartu ohi dena. Mirtoa belarrekin egindako destilatu bat da. Mirto zuhaitzaren fruituak eta ostuak erabiltzen dira eta oso ezaguna da Sardinian eta beste eskualde batzuetan ere. Basilicatako Amaro Lucano beste digestio lagungarri ezagun bat da.\nGrappa Italiako iparraldeko alkoholdun edari tipikoa da, gehienetan Alpeetako eta Poren haraneko kulturarekin lotua dagoena. Grappa ezagunenak Friuli-Venezia Giulian, Veneton, Piemonten eta Trentinon destilatzen dira. Hiru italiar aperitifa ezagun Martinia, Vermoutha eta Camparia dira. Gasdun edari bat nazioartean ezagun bilakatzen ari dena Proseccoa da, Veneton egiten dena eta frantziar xanpaina ordezkatzen ari dena.\nAzkenburukoak.\nItaliarrentzat, gozokiak eta gailetak gozoen kategoria berdinean sartzen dira. Gozokien artean, tradizionalak dira fruitu melatuak, torronea eta krokantea. Erdi Aroan Iparraldekko Italia ezaguna egin zen fruitu pasta gogorra (marmeladaren antzekoa baina forma emateko zurruntasun nahikoarekin) eta \"Genovako Pasta\" izan zen fruituak horrela gordetzeko moduari.\nAzukre-almendrak, \"confetti\" deituak, ezkontzetan jaurtitzen dira. Ohitura hori ez da XIX. mende baino lehenagokoa eta azukre-amendren kaxek maitasun esaldiak ekartzen dituzte hainbat hizkuntzetan. Txokolate estilo ohikoena urrak eta esne txokolatea nahastearena da. Bereziki ezaguna da Gianduia moduko txokolatezko pastak, horien artean Nutella, [[Ferrero SpA]k [[Alba (Cuneo)|Alban]], [[Piemonte]]n egiten duena.\nKanpo estekak.\n[[Kategoria:Italiako gastronomia]]"}
{"id": "748421", "revid": "512", "url": "https://eu.wikipedia.org/wiki?curid=748421", "title": "Ras el hanout", "text": "Ras el hanout edo rass el hanout ( \"ra\u02bes al-\u1e25\u0101n\u016bt\", ahoskera) Ipar Afrikako espezia nahasketa bat da. Ipar Afrikako sukaldaritzan Indiako sukaldaritzan \"garam masalak\" duen antzeko rola jokatzen du. Arabiar izena \"denda burua\" esan nahi du, \"goi kalitatekoa\" alegia, eta nahasketak saltzaileak eskaintzen dituen espezia onenak ditu . \"Ras el hanout\" plater zaporetsu askotan erabiltzen da, batzuetan haragia edo arrainean igurtzen da, edo kus-kus edo arrozan botatzen da. Nahasketa, oro har, Marokori lotzen zaio, nahiz eta aldameneko Afrikako Iparraldeko herrialdeetan ere erabiltzen den.\nOsagaiak.\nEz dago behin betiko espezia osaera \"ras el hanout\" egiteko. Denda bakoitzak, enpresak, edo familiak beren nahasketa egin ahal dute. Nahasketa normalean dozena bat baino gehiagoko espeziak osatzen dute, proportzio desberdinetan, nahiz eta purista batzuk zehazki 12 elementu eduki behar dituela azpimarratzen duten.\nNormalean erabiltzen diren osagaiak, besteak beste, kardamomoa, kuminoa, iltzea, kanela, intxaur muskatua, mazis, Jamaikako piperbeltza, jengibre freskoa, pipermina, martorri haziak, piperbeltza, piperrauts gozo eta mina, ailorbea, eta kurkuma lehorra dira. Espezia batzuk eskualdean bertan egon daitezke, hala nola, hostazuri baia, bedaurra, malageta piperra, orris zaina, monje piperra, Javako piperra, arrosa lehorra, mihilu haziak edo anis-belarra, galangala eta piper luzea. Osagaiak erreak izan behar dira almaizean edo lurrean ehotu eta nahastu aurretik. Prestakin batzuk gatza edo azukrea dute, baina hori, oro har, ez da praktika onartua. Baratxuria, azafraia, fruitu lehorrak edo belar lehorrak ez dira ohiko nahasketan sartzen, normalean platerretan banaka botatzen dira, baina merkatal prestakin batzuk, bereziki Europan eta Ipar Amerikan, eduki ditzakete.\n\"Ras el hanout\"en osaera \"Baharat \"espezia nahasketatik zertxobait desberdintzen da, baina desberdintasun gehiago ditu zein plater motara lotutzen diren bakoitza, eta osagaien jatorrizko eskualdearekiko. Nahiz eta Berbere herriak erabiltzen duen, ez da nahastu behar Etiopiako \"berbere\" espezia nahasketarekin.\nIraganean, \"ras el hanout\"ek batzuetan erraulia zuen bere osagaietan, bere propietate afrodisiakoengatik, baina 1990eko hamarkadan Marokon errauliaren salmenta debekatu zen."}
{"id": "748425", "revid": "105290", "url": "https://eu.wikipedia.org/wiki?curid=748425", "title": "Rock'n Roll (2017ko filma)", "text": "Rock'n Roll 2017ko Guillaume Canet frantziar zinema zuzendariaren umorezko filma da.\nSinopsia.\nZoriontsua izateko guztia du 43 urteko Guillaume Canet aktore arrakastatsuak. Baina lur jota geratuko da aktore gazte batek esango diolako ez dela oso \u00abrock-and-roll\u00bb, eta ez dela inoiz modernoa izan, eta ez lukeela berarekin inoiz larrua joko. Canetek \u00abaski da\u00bb esango du: bere irudia aldatzea erabakiko du, eta muturrera eramango du."}
{"id": "748426", "revid": "219", "url": "https://eu.wikipedia.org/wiki?curid=748426", "title": "Ahaide Nagusia", "text": ""}
{"id": "748428", "revid": "512", "url": "https://eu.wikipedia.org/wiki?curid=748428", "title": "El Salvador eliza (Plasencia)", "text": "El Salvador eliza (Salbatzailearen eliza) C\u00e1ceresko Plasencia herrian dagoen XIII. mendeko eraikin erromanikoa da. Estilo erromanikoa nagusi bada ere, elementu gotikoak ere baditu. Hiriko eliza zaharrena da.\nEzaugarriak.\nErromaniko estilokoa da eta hori batez ere zirkulu erdi formako aldare nagusiaren aldean eta kanpandorrearen lehenengo atalean ikus daiteke. Habearte bakarrak jatorriz egurrezko sabaia zuen baina 1774an oso kaltetua zegoela eta, adreiluzko egitura batekin konpondu behar izan zuten. Barruan, absidea gogorra da, apaingarri gabe.\nAzpimarratzekoa da Los Moretas hilobiaren kapera. Gotorlekuaren nagusia, Hern\u00e1n L\u00f3pez de Moretak sortu zuen.\n1968an eraikina berritu egin zen eta eraikinari aldaketa gehiegi egin zitzaion."}
{"id": "748429", "revid": "10891", "url": "https://eu.wikipedia.org/wiki?curid=748429", "title": "Guillaume Canet", "text": "Guillaume Canet (Boulogne-Billancourt, ) aktore eta zinema zuzendari frantziarra da. 2006an zuzendari onenaren C\u00e9sar Saria lortu zuen \"Ne le dis \u00e0 personne\" thrillerrari esker."}
{"id": "748432", "revid": "46640", "url": "https://eu.wikipedia.org/wiki?curid=748432", "title": "The Rider (filma)", "text": "The Rider 2017ko Chlo\u00e9 Zhao txinatar zinema zuzendariaren film dramatikoa da.\nSinopsia.\nBrady cowboy bat da, rodeoko izar gaztea. Baina zaldiarekin izan duen istripuaren ondoren jakingo du ezingo duela aurrerantzean lehiaketatan parte hartu. Etxera itzultzean, bizitzen jarraitzeko beste arrazoi bat bilatu beharko du, ordura arte zaldiak eta rodeoak besterik ez baititu izan buruan. AEBetan gizona izateak zer esan nahi duen aztertu beharko du."}
{"id": "748433", "revid": "105290", "url": "https://eu.wikipedia.org/wiki?curid=748433", "title": "Gaston Lagaffe (filma)", "text": "Gaston Lagaffe 2018ko Pierre-Fran\u00e7ois Martin-Laval frantziar zinema zuzendariaren umorezko filma da, Andr\u00e9 Franquinen \"Gaston\" komikian oinarrituta.\nSinopsia.\nLagaffe bekadun hasi da lanean Peticoinen, eta asmakizun eroekin, lankideen egunerokoa nahastuko du. On beharrez dabil beti Lagaffe, baina Prunelle nagusia haserretuko du."}
{"id": "748436", "revid": "1519", "url": "https://eu.wikipedia.org/wiki?curid=748436", "title": "Fugitiva (telesaila)", "text": "Fugitiva Ganga TV-ek La 1 telebista katerako egindako telesaila da. 90 orduz emakume batek izango dituen gorabehera arriskutsuak kontatzen ditu telesailak. Tartean jazarpenak, aliantzak eta traizioak egongo dira."}
{"id": "748437", "revid": "336", "url": "https://eu.wikipedia.org/wiki?curid=748437", "title": "Frantzia-Prusia gerra", "text": ""}
{"id": "748440", "revid": "58701", "url": "https://eu.wikipedia.org/wiki?curid=748440", "title": "Ruth Westheimer", "text": "Karola Ruth Siegel, (Wiesenfeld, 1928ko ekainaren 4a - ) alemaniar jatorriko estatubatuar sexu-terapeuta, irrati-esatari eta idazlea da. 1980ko eta 1990eko hamarkadetan \"Sexually Speaking\" saioa aurkeztu zuen eta hainbat liburu idatzi ditu."}
{"id": "748441", "revid": "1545", "url": "https://eu.wikipedia.org/wiki?curid=748441", "title": "Marcus Gavius Apicius", "text": ""}
{"id": "748442", "revid": "58701", "url": "https://eu.wikipedia.org/wiki?curid=748442", "title": "Tandoori masala", "text": "Tandoori masala edo Tandoori saltsa zehazki tandoor edo buztinezko labean erabiltzeko espezia nahasketa bat da, Indiako azpikontinenteko sukaldaritza tradizionalean.\u00a0\nOsagaiak.\nEspezia osagaiak aldatu egiten dira zertxobait eskualde batetik bestera, baina, normalean, besteak beste honakoak ditu: garam masala, baratxuria, jengibrea, tipula, kaiena, eta, batzuetan, beste espezia edota aditiboak. Espeziak,\u00a0askotan almaizarekin ehotzen dira.\nErabilera.\nTandoori masalak erabilpen zabala du plater askotan, hala nola, tandoori oilaskoa. Plater honetan, oilaskoa jogurt eta tandoori masala nahasketa batez estaltzen da. Oilaskoa, ondoren, tandoor labean erretzen da bero handiz; honela prestatuta oilasko hau arrosa kolorekoa du kanpoaldea eta zaporetsua da.\nBeste oilasko plater batzuk, tandoori oilaskoaz gain, masala erabiltzen dute, hala nola, \"tikka\" edo gurin oilaskoa; horietako gehienak Punjabi platerak dira. Oilaskoa ez diren beste jaki batzuk ere erabiltzen dira da, adibidez paneer (\"paneer tikka\"), gazta mota bat.\nPrestatu berria denean, gehienez bi hilabetez pote itxietan gorde ahal da. Espezia nahasketa hau, halaber, eskuragarri dago supermerkatu handietan eta Asiar denda espezializatuetan, zapore desberdinekin markaren arabera."}
{"id": "748447", "revid": "90204", "url": "https://eu.wikipedia.org/wiki?curid=748447", "title": "Belar proventzal", "text": "Belar proventzalak () Frantzia hego-ekialdeko Proventza eskualdeko belar lehorren nahasketa tipikoa da. Hasieran deskribapen terminoa besterik ez zen izan baina 70eko hamarkadan merkataritza-nahasketak izen honekin saltzen hasi ziren. Nahaste horiek, askotan, azarria, mendaroa, erromeroa, ezkaia, eta oreganoa izaten dute. Ipar Amerikako merkatuan labanda hostoak gehitzen dira. Belar nahasketa hau normalean plantxan eta erregosia egindako elikagaietan erabiltzen da.\nSorrera.\nProventzako sukaldaritzan tradizioz belar asko erabiltzen ziren eta, askotan, kolektiboki \"herbes de Provence\" bezala ezagutzen, baina ez konbinazio zehatz batean, eta ez zen saltzen nahasketa prestatu bat bezala. 1970eko hamarkadan, espezien banatzaile handienek homogeneizatutako nahasketak egin zituzten, besteak beste, Ducros Frantzian (gaur egun McCormick &amp; Companyren zati bat).\nErabilitako belarrak.\nNahaste hauek normalean azarria, mendaroa, erromeroa, ezkaia, oreganoa, eta beste belar batzuk ditu. Ipar Amerikako merkatuan, labanda hostoak gehitzen dira (agian, Provenza eta labanda eremuen artean Ameriketan egiten den loturagatik), nahiz eta labanda ez den agertzen 1910eko Jean-Baptiste Reboulen Provenzako sukaldaritza errezeta bilduman.\nErabiltzen diren zenbait belar:\nSalmenta.\n\"Belar Proventzal\" izena generikoa denez, eta ez duenez Jatorrizko deiturarik, merkatuan dagoen edozein nahasketa Provenzatik datorren bermerik ez da; hain zuzen ere, horietako gehienak Europa erdialde eta ekialdetik , Iparraldeko Afrikatik, eta Txinatik datoz. Belar proventzalak askotan beste belar batzuek baino poltsa handiagotan saltzen dira, eta prezioz, berriz, Provenzan beste belar batzuek baino askoz ere merkeagoak dira.\nErabilpena.\n\"Belar proventzalak\" parrilan egindako janariari, hala nola, arraina eta haragia, eta baita barazki-menestrari, zaporea emateko erabiltzen dira. Nahasketa elikagaietara gehitu daiteke aurretik edo sukaldatzean zehar edo olioarekin nahasturik sukaldatu aurretik, zaporea sarrarazteko janari egosian. Oso gutxitan gehitzen zaio guztiz sukaldatu ondoren."}
{"id": "748448", "revid": "119347", "url": "https://eu.wikipedia.org/wiki?curid=748448", "title": "Frantses Hizkuntzaren Karta", "text": "Frantses Hizkuntzaren Karta () edo \u201c101 Legea\u201d' (\"\u201cLoi 101\u201d\") izenaz ezagutzen dena, Quebectarren hizkuntza eskubideak definitzen dituen legea da, eta frantses hizkuntza ofiziala dela baieztatzen du. Quebeceko probintziako hizkuntza politikan legegintzako puntu nagusia da. Quebec frankofoniaren babeslekua da Ipar Amerikan. 2019. urtean, 8 milioi pertsona inguru dira, eta 101 Legeari esker gizarte frantses hiztun gisa mantentzen dira Ipar Amerikako kontinente bete-betean, ingelesez hitz egiten duten 350 milioi pertsonaz inguratuta.\n1977ko abuztuaren 26an Camille Laurin medikuak, Estatuko eta Kultura Garapenerako ministroak legearen proposamena egin zion Quebeceko Biltzar Nazionalari, eta Ren\u00e9 L\u00e9vesquen gobernuak legea onartu zuen. Hiru urte igaro ondoren, uztailaren 1974an, Robert Bourassaren gobernu liberalak \u00abQuebeceko hizkuntza ofizialari buruzko legea, edo 22 legea\u00bb (\" Loi sur la langue officielle du Qu\u00e9bec \" edo \" Loi 22 \") onartu zuen. Data hori baino lehen, Quebec elebiduna zen bere instituzio publikoetan, ingelesez eta frantsesez, hori egiten zuen Kanadako probintzia bakarra.\nLege honek amerindiar eta inuitei euren hizkuntzak jakiteko eta erabiltzeko eskubidea onartzen die\nHistoria.\n1977. urtean, Alderdi Quebectarrak \u201cLiburu Zuria\" argitaratu zuen, 101 legearen aurrekaria. Alderdi Quebectarrak frantses hizkuntzari buruzko antsietatea sustatzen zuen diskurtso bati heldu zion, kultura babesteko lege bat beharrezkoa zela jendea konbentzitzeko. Pertsuasio kanpaina horiekin Alderdi Quebectarraren diskurtsoari atxikitzen zitzaizkion frantsesezko egunkari gehienek bat egin zuten. Hala ere, Le Devoir egunkaria Alderdi Quebectarrak proposatutako lege proiektuaren aurka agertzen zen, beraien ustez anglofonoen eskubideak zapuzten dituelakoan eta argitaratze-arauak adierazpen askatasunaren kontrakoak zirelakoan.\nOfizialki, Ren\u00e9e L\u00e9vesque gobernuak 1977ko abuztuaren 26an onartu zuen legea, frankofonoen %80,6ren babesa jasoz. Hala ere, lege horrek ez du guztien adostasuna enpresaburuen eta politikarien artean, besteak beste. Kanadako lehen ministroak, Pierre-Elliot Trudeauk, esaten zuen Alderdi Quebectarrak \"gizarte etnikoa, monolitikoa eta hizkuntza bakar eta nagusi bat\" ezartzea bilatzen zuela.\nHelburua.\nFrantses Hizkuntzaren Kartak ezarri duenez, Batzar Nazionalak \"Estatuaren eta Legearen hizkuntza frantses hizkuntzaz egitea erabaki du, baita lanaren, irakaskuntzaren, komunikazioen, merkataritzaren eta negozioen ohiko hizkuntza ere\".\nHitzaurreak iragarri du, halaber, Batzar Nazionalak helburu horri jarraitu nahi diola, \"justiziaren eta irekitasunaren espirituz, Quebeceko adierazpen ingeleseko komunitatearen erakundeak eta gutxiengo etnikoak errespetatuz, Quebecen garapenerako ekarpen baliotsua onartzen baitu\".\nAzkenik, hitzaurrearen arabera, Batzar Nazionalak \"Quebeceko inuit eta amerindiarrei, herrialdeko lehen biztanleen ondorengoei, jatorrizko hizkuntza eta kultura mantentzeko eta garatzeko eskubidea onartzen die\".\nLarose batzordeak bezala, Quebeceko frantsesaren egoera eta etorkizunari buruzko estatu orokorrei buruz, Bloc Qu\u00e9becois-ak gomendatzen du kartaren estatutu juridikoa \"nabarmenduta\" egotea, osagai nagusiei izaera ia konstituzionala emateko.\nGutxiengo ingelesak eta indiarrak.\nFrantses Hizkuntzaren Kartak egiterakoan, Quebeceko legegileak gutxiengo anglofonoari eta herri indigenei onartutako konstituzio-bermeak eta eskubide historikoak kontuan hartu behar zituen. Konstituzio-esparru horren arabera, Kartan zenbait berme daude besteko hizkuntzak erabiltzeko. Adibidez, legeak hau ezartzen du:"}
{"id": "748449", "revid": "512", "url": "https://eu.wikipedia.org/wiki?curid=748449", "title": "Tangerine (filma)", "text": "Tangerine 2015eko estatubatuar komedia dramatikozko filma da, Sean Bakerrek film zuzendariak zuzendua eta Chris Bergoch eta Bakerrek idatzia.\nArgumentua.\nSin-Dee Rella sexu-langile transgeneroak, espetxean 28 eguneko zigorra bete ondoren, bera bezala sexu-langile transgeneroa den Alexandra laguna topatzen du Hollywoodeko donuts-denda batean. Alexandrak nahigabe ezagutarazten dio Sin-Deeri bere mutil-lagun eta proxeneta Chesterrek adarrak jarri dizkiola emakume zisgenero batekin. Orduan, Sin-Dee Chesterren eta emakumearen bila doa haserre bizian."}
{"id": "748450", "revid": "1712", "url": "https://eu.wikipedia.org/wiki?curid=748450", "title": "Maltatze", "text": ""}
{"id": "748451", "revid": "336", "url": "https://eu.wikipedia.org/wiki?curid=748451", "title": "Elikagaien industria", "text": "Elikagaien industria edo janarien industria munduko populazio osoa janariz hornitzen duten negozioen multzo anitz, konplexu eta globala da. Iraupen nekazaritzatik eratorritako janariak eta ehiztari-biltzaileek eskuratutakoak soilik daude sistema horretatik kanpo.\nNekazaritza eta abeltzaintza askoen eskaintza batetik datozen elikagaiak ekoizteko, hautatzeko, prozesatzeko, garraiatzeko eta saltzeko etapak hartzen ditu. Bere produktuek transformazio-prozesu batzuk bizi dituzte, eta prozesu horiek gizartearen kontsumoarekin amaitzen dira. Nekazaritzatik eratorritako janariak eta ehiztari-biltzaileek eskuratutakoak bakarrik daude sistema horretatik kanpo.\nKontzeptuaren barruan sartzen dira gizakien eta animalien kontsumorako elikagaiak garraiatu, jaso, biltegiratu, prozesatu, kontserbatu eta zerbitzatzeaz arduratzen diren faseak barneratzen dira industria honen barruan.\nIn dustria honetan erabiltzen diren lehengaiei dagokionez, hiru azpitaldetan banatuko genituzke: Lehengaiak landare-jatorriko (nekazaritza), animalia-jatorriko (abeltzaintza) eta produktu fungikoak (perretxiko edo onddoena) dira batez ere. \nElikagaien zientziari eta teknologiari esker, industria honen aurrerapenak gora egin du, eta gaur egun eguneroko elikaduran eragin digu, dietan eskuragarri dauden elikagaien kopurua nabarmenki handituz.\nEkoizpena handitzearekin batera, gero eta ahalegin handiagoa egin da herrialdeetako higienearen eta elikadura-legeen kontrolean, prozesuak eta produktuak erregulatzeko eta bateratzeko helburuarekin.\nElikagaien industria mundu mailako negozio sare konplexu eta globala da, munduko biztanleriak kontsumitutako elikagai gehienak hornitzen dituena. Gaur egun elikagai-industria oso dibertsifikatua dago, industria txiki-handi, tradizional eta familiarrak barneratzen dituelarik. Hau dena, industria prozesu handi, kapitalista eta mekanizatuago batera doalarik. Hala eta guztiz ere, gaur egun elikagai industria asko tokiko nekazaritza, produktu edo arrantzaren mende daude ia osorik.\nElikagai-prozesamendua.\nElikagaien prozesamendua dagoen elikagai kopurua bezain anitza da. Elikagai bakoitzak bere prozesamendua du, eta prozeduren kantitatea edo konplexutasuna aldatu egiten da elikagai motaren arabera. Normalean, elikagaien prozesamendua prozesuko flujogrametan diagramatzen da, eta horien kontrola kalitatea ziurtatzeko sistemen mende dago.\nElikagaiak prozesatzean, osagai gordinak giza kontsumorako elikagai bihurtzeko erabiltzen diren metodoak eta teknikak sartzen dira. Elikagaiak prozesatzean, osagai garbiak, uztak edo hilak eta harakinak hartzen dira, eta merkaturatu daitezkeen elikagaiak ekoizteko erabiltzen dira. \nElikagaiak ekoizteko hainbat modu daude:\nHistoria.\n1. Trantsizioa, nomadetratik sedentarioetara.\nMilioika urtez ehiztari biltzaileen bizimodu batean bizi eta eboluzionatu zuen gizakiak. Landareak bildu eta mota guztietako animaliak eta intsektuak ehizatzen ziren, eta beste harrapariei sarraski-piezak ere lapurtzen zitzaizkien.\nNeolitoa iritsi zenean, duela 10 milurteko inguru eremu batzuetan eta mila urte baino gutxiago beste batzuetan, ekonomia harrapari batetik ekonomia produktibo batera igaro zen, animalien eta laboreen etxekotzeari esker. Bizimodu berriak produkzio-errendimendua eta populazioak handitu zituen, eta merkataritzaren eta soberakinen agerpena eragin zuen.\nAlderdi negatiboak honako hauek izan ziren: desberdintasunak agertzea, goseteak, sedentarismoa, egiturazko pobrezia eta miseria; gizarte osoak dieta hipokaloriko eta karentzialekin pilatuta bizirautea; analfabetismoa; lan esklaboa; oinarrizko hornidurarik eza; eta patogeno oportunistek eragindako epidemiak, baldin eta horiek osasuneko eta oparotasuneko baldintzetan ugaldu ez baziren.\nBestetik, dietaren monotoniak eragindako gabezia-gaixotasunak oso ohikoak ziren Europan\u00a0 urte hauetan zehar (Irlandako patataren krisia, Asturiasen pelagra artoaren kontsumo esklusiboagatik sortua etb..).\nBiztanleriak gora egin zuen, baina bizi-kalitateak okerrera. Hala ere, mendeetan zehar hilkortasuna hain handia izan zenez, jaiotza-tasa handi batekin soilik konpentsa zitekeen, eta, horren ondorioz, hazkunde demografikoa oso motela izan zen milaka urtetan. Adibidez, Espainian biztanleria 4,5 milioitik 8,7 milioira igaro zen 1. urtean 1700. urtean.\n2. Trantsizioa: produkzioaren mekanizazioa.\nNeolitoak iraun zuen milurteko guztietan zehar elikadura ez zen asko aldatu. Azpimarratzekoa da mundu klasikoaren berezko elikadura-eredu mediterraneoaren agerpena. Eredu hori monolaborantzan oinarritzen zen, abeltzaintzan eta basoaren bilketan oinarritutako herri barbaroen ereduan. Azkenik, Erdi Aroan bi hauen aspektu onenak aprobetxatu zituzten.\nAmerikaren aurkikuntzak iraultza ekarri zuen elikagai berriak sartu zirelako, baina ezerezean geratu zen XIX. mendean lurrun-makinaren asmakuntzarekin lortzeke zegoenarekin alderatuz. Industria-iraultzak gaur egun ezagutzen dugun elikagaien industriaren sorrera eragin zuen, eta honako aldaketa hauek ekarri zituen:\n-Europako dieta monotonoei barietate handiagoa eman zieten elikagai amerikarren aklimatazioa.\n-Lanaren mekanizazioa, elikagaien sektorearen industrializazioa, landa-eremuko exodoa eta emakumea lanean hastea.\n-1842an John Bennet Lawesek lehen ongarri kimikoa patentatu zuen azido sulfurikoko fosfatoetan aberatsa den mena disolbatzean.\nAldaketa horiek hazkunde ekonomiko iraunkorra eta herrialde eta pertsonen errenten igoera eragin zuten, gero eta gehiago ekoizten eta kontsumitzen zelako (Kontsumismoaren hasiera).\nElikagaien kontserbazioaren azterketak bilakaera azkarra izan du, eta horrekin mikrobiologiaren zientzia sortu da aseptikoa denaren bilaketan.\nErrore asko egin ziren, adibidez, boraxa erabiltzen zen (gaur egun pozoi gisa katalogatuta dago) arraina, haragia eta esnekiak lataratzeko, baina aurrerapen handiak ere lortu ziren; esate baterako, gas-hozkailuaren asmakizunari esker, 1870ean haragia merkeagoa eta ugariagoa izatera igaro zen, eta itsasontziak ere, gainustiapenaren ondorioz kostatik gero eta urrunago zeudenak, sartzen hasi ziren.\nElikadura-arazo nagusia elikagai prozesatuen eta ultra-prozesatuen industriaren hasiera da. Garai hartan, lataratzeak, margarina edo gailetak goi teknologiako produktuak izan ziren, armaden hornidura arazoak konpontzeko diseinatuak. Elikagai ez freskoak ziren, mantenugaiak galtzen zituzten prozesatzeagatik, baina beharrezkoak hil ala biziko momentutan. Denborarekin, eguneroko elikagai gisa txertatu ziren biztanleria zibilean, etxekoandreei denbora aurrezten zietelako aitzakiarekin. Kellogs zerealen eta margarinen nagusitasunaren hasiera izan zen gosarietan, haragi-kubitoena etxekoandreen gisatuetan denborarik gabe, edo txokolatezko tabletena erraz garraiatzeko snack gisa.\n3. Trantsizioa: munduko biztanleria bikoiztea urte gutxi batzuetan.\nIndustria-iraultzan elikagai-enpresa handien sorrera hasi zen, eta enpresa horien lehentasuna ahalik eta etekin ekonomiko handiena lortzea zen. Unitateko kostuak murriztea zen lehentasunezko helburua, janaria merkeagoa izanez gero, onura gehiago lortuz.\nXIX. mendearen amaieran, Estatu Batuetan, Argentinan eta Australian landatzeko moduko lur-eremuak ugaritu egin ziren, herri indigenak beraien herrietatik kanporatuz eta basoak suntsituz, nekazaritza- eta abeltzaintza-ekoizpena handitzeko helburuarekin.\nBaina aurreko guztia ez zen ezer izan Bigarren Mundu Gerraren ondoren hasi zen iraultza agrokimikoarekin edo iraultza berdearekin alderatuta. Industria-iraultzan, aldaketek elikatze-katearen tarteko etapei eragin zieten, hala nola transformazioari, banaketari eta merkaturatzeari. Iraultza agrokimikoari dagokionez, konturatu ziren ekoizpena bikoizteko oinarria hobetu behar zela, horregatik aldaketek ekoizpen primarioari eragin zioten. Pestizidak, ongarriak, antibiotikoak eta teknologia genetikoa sartu ziren, eta ekoizpena robotizatu zen.\nEragin handieneko aurrerapena hazi hibridoena izan zen hasiera batean (genetikoki eraldatuak) eta transgenikoena azkenik (izaki bizidun ezberdinen arteko gene-trukea). Honen ondorioz, gariaren, arrozaren eta artoaren hobekuntza nabarmena izan zen.\nProdukzioaren hobekuntza hain handia izan zen, hamarkada batzuetan munduko biztanleria 3.000 milioitik 7.000 milioira igaro zela.\nBitartekariek gora egin duten arren, elikagaiak ez dira inoiz gaur egun bezain merkeak izan, adibidez, azukre libra baten prezioa 0,23 eurokoa zen 2011n, 0,20 eurokoa 2012an eta 0,17 eurokoa 2013an. Elikagaiak gero eta errazago ekoizten dira, batez ere gutxien elikatzen direnak, hala nola azukreak, irinak eta landare-olioak, eta horrek arazo metabolikoekin du zerikusia.\nHauek dira egungo elikagaien industriaren garapenaren alderdi negatiboak:\nKritikak.\nLiburu, film, telebista eta webgune askok elikagaien industria erakusten eta kritikatzen dute. Hona hemen adibide batzuk:\nBanaketa-katea.\nMunduko karga-sare zabal batek industriaren zati ugariak lotzen ditu. Horien artean daude hornitzaileak, fabrikatzaileak, biltegizainak, txikizkariak eta azken kontsumitzaileak. Elikagai freskoen handizkako merkatuek garrantzia galdu dute garapen-bidean dauden herrialdeetan, Latinoamerika eta Asiako herrialde batzuetan adibidez. Honela, supermerkatuen hazkundearen ondorioz, zuzenean nekazariengandik edo lehentasunezko hornitzaileen bidez hornitzen dira, hau dena\u00a0 merkatuetatik pasa gabe.\nBanaketa-zentroetatik dendetara bitarteko produktuen etengabeko fluxua funtsezkoa bilakatzen\u00a0 da elikagaien industriaren eragiketetan. Materialak manipulatzeko sistema bat ezartzean neurri egokiak hartzen badira, banaketa-zentroek modu eraginkorragoan funtzionatzen dute, errendimendua handitu daiteke, kostuak murriztu daitezke eta eskulana hobeto aprobetxatu daiteke biltegi batean. \nElikagai-industrien teknologiak.\nGaur egungo, elikagaien ekoizpen modernoa teknologia sofistikatuek definitzen dute, honen barruan azpitalde asko aurkitzen direlarik. Nekazaritzako makineriak, jatorrian traktorea buru zuela, ia giza eskulana ezabatu du ekoizpenaren arlo askotan. Bestalde, bioteknologia aldaketa asko bultzatzen ari da, nekazaritzako produktu kimikoetan, landareen hazkuntzan eta elikagaien prozesamenduan, besteak beste. Elikadura industrian, beste teknologia mota askok ere esku hartzen dute, eta zaila da elikagaien industrian eragin zuzenik ez duen arlo teknologiko bat aurkitzea. Beste arlo batzuetan bezala, teknologia informatikoa ere indar zentrala da industria honetan.\nMarketin.\nKontsumitzaileak elikagaien ekoizpenetik gero eta gehiago urruntzen diren heinean, produktuen sorkuntzak, publizitateak eta propagandak hartzen hari diren pisua ikaragarria izaten hari da. Informazio-tresna nagusi bilakatuz, elikagaien esparruan. Janari prozesatua kategoria nagusitzat hartuta, merkaturatzaileek ia amaigabeko aukerak dituzte produktuak sortzeko eta hauek merkaturatzeko. Honen adibide garbia da, telebistan haurrei iragartzen zaizkien elikagaien % 73 janari azkarrak edo aurrez prestatutakoak direla. Sekulako influentzia edukiz hauen eguneroko nahietan. \nBestetik, gaur egun marketin nutrizionala indar handia hartzen hari da. Ongizatea ematen dieten elikagai osasungarrien eskaria etengabe handitzen hari da kontsumitzaileen artean. Marketin-modalitate berri hau produktu edo zerbitzu jakin batek kontsumitzaileari ematen dion nutrizio-balioa saltzera eta sustatzera bideratuta dago. Horretarako, elikadura-marketinak elikadura-segurtasunarekin, ekologiarekin, organikoarekin eta naturalarekin lotutako elkarteak erabiltzen ditu. Hori guztia bezeroa kontsumo-ohitura osasungarrietara bideratzeko helburuarekin. Nutrizioan oinarritutako marketinak ere etengabe erabiltzen du teknologia, kalitatea, irizpide osasungarriak eta produktuen funtzionaltasun-irizpideak hobetzeko. Hau dena, kontsumitzaileak osasunerako onuretan oinarritutako erabakia hartzeko helburuarekin."}
{"id": "748452", "revid": "1712", "url": "https://eu.wikipedia.org/wiki?curid=748452", "title": "Industria agroalimentario", "text": ""}
{"id": "748454", "revid": "119347", "url": "https://eu.wikipedia.org/wiki?curid=748454", "title": "Ardoaren historia", "text": "Ardoaren historia historiaurrean hasten da. Ardoaren ebidentzia arkeologiko zaharrena Txinan (Ka 7000. urtean) aurkitu da, baita Georgian (K.a. 6000), Iranen (c. 5000 Ka), Grezian (K.a. 4500) eta Sizilian (K.a. 4000) ere. Ardoaren ekoizpenaren ebidentzia zaharrena Armenian aurkitu da (K.a. 4100). \nArdoak sortutako kontzientzia aldaketa erlijiosotzat jo izan da hasieratik. Antzinako greziarrek Dioniso edo Baco gurtzen zuten eta Antzinako Erromatarrek gurtza honekin jarraitu zuten. Errituetan ardoa edatea praktika judutarra izan da garai biblikoetatik, eta Jesusen Azken Afaria gogorarazteko eukaristiaren parte bezala, hare eta garrantzitsuagoa bihurtu zen eliza kristauarentzat. Nahiz eta Islamak ardoaren produkzioa edo kontsumoa debekatzen duen, Urrezko Garaian, Jabir ibn Hayyan bezelako alkimistak ardoaren destilazioan aitzindari bihurtu ziren, medikuntzan eta industrian erabiltzeko helburuarekin, esate baterako, perfume ekoizpenerako.\nArdoaren ekoizpena eta kontsumoa handitu egin zen, XV. mendetik aurrera Europako hedapenarekin batera izugarri haziz. Nahiz eta XIX. mende amaierako filoxera infekzioak suntsitzaileak izan, zientzia eta teknologia modernoak egokitu ziren eta ardoaren ekoizpen industriala eta kontsumoa mundu osoan zehar ematen dira.\nHistoriaurrea.\nArdoaren jatorria lehen idazkiak baino lehenagokoa da, eta arkeologia modernoa ez da oraindik adostasun batera iritsi mahatsondo basatien lehenengo laboratzeari buruz. Hasierako gizakiek fruituak hartzeko zuhaitzak igotzen zituztela suposatu da, eta haien zapore gozoa gustoko zutenez, biltzen hasi ziren. Hartzidura martxan jarrita egun batzuk igaro ondoren, edozein edukiontziren hondoko zuku alkohol gutxiko ardoa ekoizten hasiko litzateke. Teoria honen arabera, gauzak aldatu egin ziren k.a. 10.000-8000 urte inguruan, gizakien bizimoduak nomada izatetik sedentarismorako trantsizioa egin zuenean, nekazaritza eta ardoaren etxekotzea ekarri baitzuen.\nMahatsondo basatiak Armenian, Georgian, Azerbaijanen, iparraldeko Levanten, kostaldeko eta hego-ekialdeko Turkian eta Iran iparraldean hazten dira. Vitis vinifera landarearen Sylvestris subespezie honen (ardoaren mahats modernoaren, \"vitus vinifera\"ren arbasoa) zukua hartzitzea errazagoa bihurtuko litzateke Neolitoan zeramika garatu zenean, k. a. 11.000 urte inguruan. Aurkitutako lehenengo frogak, ordea, hainbat milurte ondorengokoak dira.\nArdoaren aurkikuntza arkeologiko goiztiarrenak Txinan (k. a. 7000. urtean), Georgian (k. a. 6000.), Iranen (k.a. 5000), Grezian (k. a. 4500) eta Sizilian (k. a. 4000) aurkitu dira. Ardoaren ekoizpenaren frogarik zaharrena Armenian aurkitu dute (k. a. 4100). Irango poteek erretxina antzeko bat daukate, turpentine pinuaren erretxina erabiliz poteak eraginkortasunez zigilatzeko eta ardoa gordetzeko. Ardoaren produkzioaren lehen froga sendoak dira. Produkzioa Iran Handira eta Greziako Mazedoniako beste gune batzuetara zabaltzen da k. a. 4500 urte inguruan. Greziako gunea garrantzitsua da birrindutako mahatsen aztarnak berreskuratzeagatik.\nEzagutzen den upategi zaharrena.\nEzagutzen den upategi zaharrena \"Areni-1\" haitzuloan aurkitu zen Vajots Dzoren, Armenian. K.a. 4100. urte ingurukoa, guneak ardo prentsa, hartzidura ontziak, poteak eta edalontziak biltzen zituen. Arkeologoek V. vinifera haziak eta mahastiak ere aurkitu zituzten. Aurkikuntzaren garrantziari buruz hitz eginez, McGovernek esan zuen: \"Ardo ekoizpena k.a. 4000 urtean hain ondo garatua egoteak, teknologia ziurrenik lehenagoa dela esan nahi du\".\nHaziak Vitis vinifera ziren, oraindik ere ardoa egiteko erabiltzen den mahatsa. Haitzuloaren aztarnak k.a. 4000 urte ingurukoak dira. - konparagarriak diren beste ardo aztarnak baino 900 urte lehenagokoak, egipziar hilobietan aurkitutakoak.\nCNNk hau idatzi zuen: \"Ahaztu Frantzia. Dirudienez, ardoaren benetako jaioterria Armeniako haitzulo batean egon daiteke\".\nPertsiako ardoaren fama oso ezaguna zen Antzinaroan. Persepoliseko Apadana Jauregiko erliebeek Pertsiar inperioak konkistatutako lurraldeetako soldaduak erakusten dituzte Pertsiako erregeari opariak eginez. Etxekotutako mahatsak Ekialde Hurbilean ugariak izan ziren Brontze Aroaren hasieratik, k. a. 3200 urtetik. Sumerian eta Egipton k.a. 3. milurtean ardoa egiten zenaren ebidentzia ugaria ere badago.\nMitoak.\nBadira mito etologiko asko, lehen mahastizaintzaren eta ardoaren hartziduraren inguruan.\nBibliako Hasiera liburuak ardoaren ekoizpena lehen aldiz Uholde Handiaren ondoren aipatzen du, Noe bere semeei mozkor azaltzen zaienean.\nGreziar mitologiak Dionisoren haurtzaroa eta bertako mahastizaintzaren aurkikuntza Nysa mendian kokatzen du, fikziozko toki ez finkoa. Hala ere, Dionisok Anatoliako herriei praktika irakatsi zien eta horregatik, ardoaren jainko bihurtuz saritu zuten.\nPersiar kondairan, Jamshid erregeak andere bat haremetik bota zuen, anderea desgrazian utziz eta bere buruaz beste egitea pentsatzen. Erregeren biltegiara zihoalarik, emakumeak \"pozoia\" idatzia zuen pote bat aurkitu zuen, baztertutako mahatsak zituena eta edanezintzat sailkatua zegoena. Hartzitutako ardoa edan ondoren, bere izpirituak altxatu zirela nabaritu zuen. Bere aurkikuntza erregeari erakutsi zion. Erregea edari berriarekin hainbeste maintemindu zen, ze emakumea berriz onartzeaz gain, Persepolisen hazten zen mahats guztia ardogintzara bideratuko zela erabaki zuen.\nAntzinaroa.\nAntzinako Egipto.\nArdoak eginkizun garrantzitsu bat izan zuen Antzinako Egiptoko zeremonietan. Nilo ibaiaren deltan ardo-industria indartsu bat ezarri zen, k. a. 3000. urte inguruan mahatsaren laborantza Levantetik Egiptora iritsi ostean. Industria hau ziurrenik Brontze Aroaren hasieran Egipto eta Kanaan arteko merkataritzaren emaitza izan zen, gutxienez k. a. 27. mendean hasita, Inperio Zaharraren hasieran. Hilobi-hormetako ardogintza irudiak, eta hauekin batera zeuden eskaintza zerrendak, ardoa deltako mahastietan egiten zela baieztatzen dute. Inperio Zaharraren amaieran, 5 ardo ezberdinek osatzen zuten ondorengo bizitzarako eraman beharreko multzo kanoniko bat osatzen zuten. Ziurrenik denak deltan sortuak ziren.\nAntzinako Egipton ardoa nagusiki gorria zen. Odolarekin duen antzekotasuna dela eta, sineskeria handiak inguratzen zuen ardoa edatea egiptoar kulturan. Shedeh, Antzinako Egiptoko edari preziatuena, gaur egun ardo gorri bat zela ezagutzen da, eta ez mingranondoetatik hartzitutako edari bat, aldez aurretik uste zen bezala. Plutarkoren Moraliaren arabera, Psametiko I.aren aurretik, faraoiek ez zuten ardoa edaten eta ez zieten ezta ere jainkoei eskaintzen \"\"jainkoen aurka borrokatu zirenen odola zela uste zutelako, eta erori eta lurrarekin nahastu zirenean, mahastiak sortu ziren\u201d\". Honengatik uste zen mozkortzeak \"gizonak bere zentzuetatik atera eta ero bihurtzen ditu, haien arbasoen odolez beteak baitaude\".\nTutankamonen hilobiko bost buztineko anforen hondakinak, ordea, ardo zuriarenak direla ikertu da. Beraz, ardo mota hau ere egiptoarrentzat eskuragarri zegoen, bertan sortzen ez bazuten, bai gutxienez merkataritza bidez.\nFenizia.\nEkialdeko zonaldeetako ardogintzaren jakintzaren jasotzaileak izanik, feniziarrak instrumentalak izan ziren ardoa, mahatsak eta ardogintzaren teknologia Mediterraneoan zehar zabaltzerakoan, haien merkataritza sare zabalari esker. Ardoa garraiatzeko anforak erabiltzen zituzten eta teknika hau beste leku askotan kopiatu zuten. Feniziarrek banatutako mahats barietateak garrantzitsuak izan ziren Erromako eta Greziako ardo-industrien garapenean.\nGerra Punikoak biziraun zituen Kartagotarren errezeta bakarra Magok eman zuen bat izan zen, \"passum\" izeneko mahats ardo bat egiteko. Geroago Erroman ere ezaguna bihurtu zen.\nAntzinako Grezia.\nArdoaren kultura modernoaren zati handi bat antzinako greziarren praktiketatik dator. Mahastiak Minoako eta Mizenasgo kulturen aurretik ezarri ziren. Grezia modernoan hazten diren mahats asko bertan hazten dira esklusiboki eta antzinatik hazi diren barietateen antzeko edo berdinak dira. Izan ere, Grezia modernoko ardorik ezagunena, \"retsina\" izeneko ardo zuri biziki aromatikoa, ardo upelak zuhaitzen erretxinarekin estaltzeko antzinako praktikatik eratorri dela uste da, ardoari zapore berezia ematen diona.\n\"Ardoaren Festa\" (Me-tu-wo Ne-wo) Mizeoko Greziako jaialdi bat zen \"Ardo Berriaren hilabetea\" ospatzeko. Zenbait antzinako iturriek, hala nola, Plinio Zaharra erromatarrak, ardoa egiteko antzinako greziar metodoa deskribatzen dute: partzialki deshidratatutako igeltsua erabiltzea hartziduraren aurretik eta kare motaren bat ondoren, ardoaren azidotasuna murrizteko. Teofrasto greziarrak ardogintza greziarraren alderdi honen deskribapen zaharrena ematen du.\nHomeroren mitologian, ardoa \"nahasketa ontzietan\" zerbitzatzen ohi da, egoera diluitu gabean kontsumitu baino. Dionisori, festaren eta ardoaren jainko grekoari, sarritan Homeroren eta Esoporen lanetan aipatua, batzuetan \"Acratophorus\" epitetoa ematen zitzaion, \"nahastu gabeko ardoaren emailea\". Homerok maiz \"itsaso ardo iluna\" (\u03bf\u1f36\u03bd\u03c9\u03c8 \u03c0\u03cc\u03bd\u03c4\u03bf\u03c2, o\u012bn\u014dps p\u00f3ntos) aipatzen du: greziar zeru urdinaren azpian, Egeo itsasoa txalupa baten gainetik ikusita more ilun kolorekoa dela dirudi.\nIzen bereziko ardo baten lehen erreferentzia k.a. 7. mendean Alcman poeta lirikoak egindakoa da, \"Denthis\" bat goraipatzen duena. Ardo hau Meseniako Taigete mendiaren mendebaldeko \"anthosmias\" bat da (\"lore usainduna\"). Chian ezartzen da lehen ardo beltz bezala, nahiz eta greziarrek \"ardo ilun\" bezala ezagutzen zuten. Coan ardoa itsasoko urarekin nahasten zen eta bere gazitasuna famatua zen. Pramnian edo Lesboseko ardoa ere famatuak izan zen. Aristotelesek Lemnos ardoa aipatzen du, gaur egungo Limnio barietatearen antzekoa izan daitekeena: ardo gorri bat, oregano eta ezkai aroma batekin. Hala bada, Limnio da gaur egun oraindik ere laboratzen den ardo barietate zaharrena.\nGrezian, ardoa bezalako alkoholak ez ziren bere gailurrean bihurtu ziren \u201cdiru landaketa\u201d aberatsak izatera iritsi. Hala ere, mahastizaintzaren garrantzia eskari ekonomikoarekin igoerarekin batera igotzen joan zen heinean, alkoholaren kontsumoa hurrengo urteetan ere handitu zen. Greziarrek ardoaren produkzioa eskualde osoan hazkunde ekonomikoa sortzeko eta zabaltzeko modu gisa ikusi zuten. Greziako ardoa oso zabaldua eta esportatua izan zen Mediterraneo osoan zehar, greziar estetika eta artearen zuten anforak zonalde osoan aurkitu baitira. Greziarrek Egipton ardoaren lehen agepenarekin ere lotura izan dezakete. V. vinifera mahatsondoa sartu zuten bertara eta gaur egungo Italia, Sizilia, hegoaldeko Frantzian, eta Espainian zituzten kolonia ugarietan ardoa egin zuten.\nAntzinako Txina.\nK.a. 7000. urte inguruan mahats basatiak edari alkoholdunak ekoizteko erabiltzen zirela Jiahu aztarnategian frogatu da. Bestalde, beste ikerlan batzuek adierazi dute: \"Era berean, Txinan k. a. 7000. urte inguruan beste edari alkoholdunen ekoizpenaren froga ugari daude, hala nola arroza eta mahats-ardoa, garagardoa eta likore ezberdinak, baijiua barne\" Horrez gain, Hames irakaslearen ikerketak adierazi zuen: \"Lehen ardoa, edo likore hartzitua, Txinatik etorri zen, Ekialde Hurbileko lehen alkoholak baino hainbat milurte lehenago. Arkeologoek arroz eta mahats ardodun aztarnak dituzten zeramika-zatiak aurkitu dituzte Henan probintziako Jianhu herrixkan k. a. 7000. urtekoak.\"\nArkeologoek \"vitis thunbergii\" eta \"vitis filifolia\" bezalako jatorrizko \"mendiko mahatsen\" produkzioa aurkitu dute k.a. 1000. urte inguruan. Garagardoaren ekoizpena Han dinastiaren garaian desagertua zegoen hein handi batean, artatxikitik, arrozetik eta beste ale batzuetatik hartzitutako edari indartsuagoen alde. Huangjiu hauek maiz \"ardo\" gisa itzuliak izan diren arren, normalean alkohol kantitatea % 20koa izaten dute eta mahats ardotik (\u8461\u8404\u9152) ezberdintzen dituzte Txinan.\nK.a. II. mendean zehar, Zhang Qianek mendebaldeko eskualdeetan (gaur egungo Xinjiang) egindako esplorazioek Alexandroren inperioaren oinordeko estatu helenikoetara iritsi ziren: Dayuan, Baktria eta Indo-Greziar Erresuma. Honek mahastiak Asia Erdialdera eraman zituen eta merkataritzak Txinara \"vitis vinifera\"ren mahatsekin ekoiztutako lehenengo ardoa iristea ahalbidetu zuen.\nArdoa berriz ere inportatu zen Tang dinastiarekin mendebaldearekin merkataritza berrezarri zenean, baina orokorrean inperioaren prezioak mantendu ziren eta Song dinastiara arte ez zen bere kontsumoa nekazariaren artean zabaldu. Marco Poloren XIV. mendeko idatziek Yuan Txinan arroz ardoa nahiago zela adierazten dute.\nAntzinako Persia.\nHerodotok, Antzinako Pertsiarren (batez ere, Pontokoen) kulturari buruz idazten duenean, ardoa \"oso gustukoa\" dutela eta kantitate handitan edaten dutela nabarmendu zuen.\nErromatar inperioa.\nErromatar Inperioak eragin handia izan zuen mahastizaintzaren eta enologiaren aldamenean. Ardoa dieta erromatarren parte izan zen eta ardogintza negozio zehatz bihurtu zen. Europako mendebaldeko gaur egungo ardo-ekoizpen eskualde nagusi gehienak Erromatar Inperioaren garaian ezarri ziren. Erromatar Inperioan zehar, gizarte-arauak alkoholaren produkzioa handitzearekin batera aldatzen hasi ziren. Beste ikerketa batzuek erromatarren artean mozkortzea eta benetako alkoholismoak k. a. I. mendean hasi zirela iradokitzen dute, eta k. o. I. mendean goia jo zutela. Mahastizaintza hainbeste zabaldu zen, Domiziano enperadoreak existitzen diren lehen ardo legeak onartu behar izan zituela 92. urtean. Lege hauetan Italian mahasti berriak landatzea eragozten zen eta probintzietan dagoeneko baziren mahastien erdiak kendu ziren, beharrezkoa zen baina etekin gutxiago ematen zuen aleen produkzioa handitzeko. Neurriak ez zuen jarraipen handirik izan, baina liburuetan mantendu zen Probok 280. urtean kendu zuen arte.\nArdogintzaren teknologia nabarmen hobetu zen Erromatar Inperioaren garaian. Vitruviok nabaritu zuen ardo biltegiak iparralderantz eraikiak zeudela, \"alde hori ez baita sekula aldatzen, beti konstante eta berdin mantenduz\", eta kezte-etxe (\"fumarium\") bereziak garatu ziren, ardoaren zahartzea azkartu edo imitatzeko. Hainbat mahats-barietate eta laborantza-teknikak garatu ziren. Upelak (Galiarrek asmatuak) eta beirazko botilak (siriarrek asmatuak) terrakota anforekin lehiatzen hasi ziren ardoa gorde eta mugitzeko. Torlojuaren asmakuntza greziarraren ostean, ardo prentsak komunak bihurtu ziren erromatarren txaletetan. Erromatarrek gaur egungo deiturako sistemaren aitzindari bat sortu zuten batia ere, zenbait eskualdeek haien ardo bikainengatik ospea irabazi baitzuten. Latian-Campanian mugatik gertu dagoen Falerniko zuria izan zen ospetsuena, batez ere zuen alkohola kantitate handiagatik (% 15 inguru). Erromatarrek hiru deitura aitortzen zituzten: Caucinian Falernian, malda altuenetan ekoitzia, Faustian Falernian erdikoetan (Faustus Cornelius Sulla, diktadorearen semea, jabe izandakoaren omenez izendatua), eta Falerniko generikoa, beheko malda eta lautadakoa. Mahatsondoak zahartzen zihoazen heinean balioa irabazten joaten ziren, eta zonalde bakoitzak ere barietate ezberdinak sortzen zituen: lehorra, gozoa eta argia. Beste ardo ospetsu batzuk Alban gozoa, Albaneko muinoetakoa eta Horaziok maite zuen Caecubana ziren, Neronek erauzi zuena. Plinok ohartarazi zuen ardo berezi hauek ez zirela fumarioetan ketu behar, kalitate gutxiagokoekin egiten zen bezala.\nArdoa, beharbada belar eta mineralekin nahastuta, medikuntzarako balio zuela pentsatzen zuten. Erromatar garaian, klase altukoek ardoan perlak desegiten zituzten osasun hobea lortzeko. Cleopatrak bere kondaira sortu zuen Antoniori probintzia baten balioa \"ardo kopa batean\" edango zuela zin egin zuenean, horren ondoren ardo kopa batekin perla garesti bat edan zuelarik. Plinioren arabera, Augustoren gorakadaren ostean, Setinuma ardo inperiala bihurtu zen, indigestioa eragiten ez ziolako. Mendebaldeko Erromatar Inperioa V. mendean erori zenean, Europa inbasio eta gatazka sozialen garai batean sartu zen, eliza katoliko erromatarra gizarte egitura egonkor bakarra bezala geratuz. Elizaren bitartez, mahats-bilketa eta mahastizaintzako teknologia mantendu ziren, mezarako beharrezkoak baitziren.\nArdo likidoa duen botila zaharrena, Speyer ardo botila, noble erromatar batena izan zen eta k. a. 325 edo 350. urteetakoa dela uste da."}
{"id": "748456", "revid": "1712", "url": "https://eu.wikipedia.org/wiki?curid=748456", "title": "Txapel (mikologia)", "text": ""}
{"id": "748457", "revid": "44278", "url": "https://eu.wikipedia.org/wiki?curid=748457", "title": "Gibelarrosa goiztiar", "text": "Gibelarrosa goiztiarra, gibelurdin gorritxa, telleperretxiku edo urritz-gorritza (\"Russula vesca\") \"Russulaceae\" familiako onddo jangarria da.\nMorfologia.\nTxapelaren diametroa 5 eta 10 zentimetro artekoa du. Hasieran ganbila izan ohi da, baina gero lau bihurtzen da, eta azkenerako erdigunean hondoratua agertzen da. Kutikularen kolorea aldakorra da, baina beti gorrixka edo marroixka, eta ilunagoa erdian. Kutikula erraz bereizten da haragitik.\nOrriek 4 eta 9 milimetro arteko zabalera dute, adnatuak dira eta pixka bat dekurrenteak, estuak eta bitan zatitzen dira hankatik hurbil. Zuriak dira gaztetan, eta krema kolorekoak geroago, batzuetan orban arreekin.\nHankak 1,5 eta 2,5 zentimetro arteko diametroa dauka eta 3-10 zentimetroko altuera. Zilindro forma dauka, gogorra da eta zuria. Gainerako \"Russula\" espezieetan bezala, eskuarekin bihurritzen denean, ez da okertzen, eta klariona bezala apurtzen da. Esporak zuriak dira.\nEkologia.\nKoniferoen edo hostoerorkorren basoetan hazten da. Perretxikoa (gorputz jangarria) udaberritik udazkenera hazten da, eta urteko goiztiarrenetako bat da. Hortatik datorkio \"goiztiar\" abizena. Izen zientifikoko \"vesca\" abizenak \"jangarri\" esan nahi du.\nNahasteak.\nEspezie hau \"Russula\" generoko beste batzuekin nahas daiteke, adibidez \"Russula aurora\", \"Russula cyanoxantha\" eta \"Russula nobilis\" espezieekin.\nBanaketa eremua.\nKanada, Ameriketako Estatu Batuak, Europa, Errusia, Txina, Japonia, Korea."}
{"id": "748459", "revid": "1712", "url": "https://eu.wikipedia.org/wiki?curid=748459", "title": "Russula vesca", "text": ""}
{"id": "748466", "revid": "512", "url": "https://eu.wikipedia.org/wiki?curid=748466", "title": "Txokolate beltz", "text": "Txokolate beltza (txokolate mingotsa bezala ere ezaguna) txokolate mota bat da; txokolate-esnea baino kakao solido, eta kakao gurinaren ehuneko handiagoa, eta esne produktu oso gutxi edo ezerrez duena. \u201cTxokolate beltza\u201d deitu ahal izateko gobernu eta industriek markatzen dituzten estandarrak herrialde eta merkatuaren araberakoak dira.\nTxokolate beltzak antioxidatzaileak ditu, hala nola polifenolak, eta azukre kantitate txikia du. Beste txokolate mota batzuk, adibidez esnedun txokolatea, baino osasuntsuagoa izateko ospea dauka. Txokolate beltza \"superelikagai\" potentzial gisa identifikatu da. Horrek mundu mailan txokolate beltzaren eskaria handitu dadin lagundu du.\nHistoria.\nTxokolatea Theobroma kakao tropikaleko zuhaitzaren haziez egina dago. Txokolate iluna 3.000 urte baino gehiagoz existitu da. K.a. 1900 urte inguruan garatu zen Erdialdeko Amerikan eta Hego Amerikan edari bat bezala. Une horretan erabilgarri zegoen txokolate mota bakarra zen. Beranduago, azteka eta maientzako edari ere bihurtu zen, helburu zeremonial eta medizinalekin. Txokolate beltz puruaren mingostasuna zela eta, urteetan zehar aldatu egin zen txokolate beltz soil bat baino zerbait gehiago bihurtzeko. Espainiarrek XVI. mendearen hasieran aurkitu zuten txokolatea eta Europara bueltan ekarri zuten; eztia eta kanabera-azukrea gehitu zituzten gozoagoa egiteko eta horrek esnedun txokolatea sortzeko bidea erraztu zuen. XVII. mendearen amaieran, Jamaikan bizi zen Hans Solan izeneko gizon batek esnea gehitu zion txokolate beltzaren edariari. Esnedun txokolatea Daniel Peterrek eta Henri Nestlek asmatu zutela argudiatzen da, 1847an esne kondentsatua gehitu baitzioten txokolate beltzari. Handik gutxira, txokolatea forma solidoko produktu batean bilakatu zen, eta masan ekoizten hasi zen XX. mendean. Txokolate esnedunen masa - ekoizpenak, txokolate beltza baino askoz ezagunagoa bihurtzea ekarri zuen. Hala ere, txokolate beltzak nolabaiteko ospea berreskuratu du osasunerako ustezko onurengatik.\nOsasunerako onurak.\nGaur egun %70 baino kakao gehiago duten txokolate beltzek zelula eta ehunekin elkarreragiten duten hainbat kimiko dituzte. Hauek hainbat gaixotasunen garapen eta efektuen aurrean babesten laguntzen dute. Kakaoan eta eratorritako produktuetan, osasun onurak ematen dituzten flabonoideak hauek dira: monomeroak, epikatekina eta katekina.\nKakao maila altuak kontsumitzen direnean, ebidentziak frogatu du flabonoideek presioa eta kolesterola jaisten dutela, baita kognizio mentala hobetu eta pertsona batzuetan diabetesaren arriskua txikitzen duela ere.\nAntioxidatzailetan aberatsak diren dietak, besteak beste, kakaoa, fruituak eta barazkiak bezalako elikagaiak dituztenak, osasun hobea sustatzen dute. Hainbat gaixotasunen agerpena atzeratzeko gaitasun potentziala ere erakutsi dute dieta hauek, hala nola gaixotasun kardiobaskularrak, diabetesa, minbizi jakin batzuk eta beste hainbat adineko gaixotasun.\nIkerketak.\nArne Astrup Vernon mediku daniarrak, Kopenhageko Unibertsitateko Giza Nutrizio Saileko buruak, zuzendutako eta International Journal of Obesity erakundeak argitaratutako inkestek, txokolate mikatza pisuaren kontrolerako bikaina dela frogatu dute, asetasun sentsazioa areagotzen baitu.\nJournal of Nutrition aldizkari zientifikoan argitaratutako beste ikerketa italiar batek dio txokolate mingotsak presio arterialarekin lotutako arazoak 15 egunetan murriztea sustatzen duela, txokolatean dauden flavonoideek emandako oxido nitrosoaren ekoizpenaren estimuluari esker.\nEduki nutrizionala / konposizioa.\nAmeriketako Estatu Batuetako Nekazaritza Sailak (USDA) adierazi duenez, \"Txokolate beltzaren (kakao-solidoa %70-85)\" mantenugaiak uraren %1a, karbohidratoen %46a, koipeen %43a eta proteinen %8a dira (taula). 100 gramoko erreferentzia-kantitatean (3,5 ontza), \"Txokolate beltzak (kakao-solidoa %70-85)\" hainbat mineral dietetiko ematen ditu eduki esanguratsu batean, hala nola burdina eguneko balioaren %92an eta B6 bitamina eguneko balioaren %29an (taula). Txokolate beltzak kakao-solidoen %70 eta %100 artean ditu (nutrizio-taula).\nTxokolate beltzak kolesterol eta sodio gutxi du. Magnesio-iturri ona da, eta, kakao-edukia nahikoa baldin bada, burdinazkoa eta kobrezkoa ere. Gantz-azido ase asko eta trans gantz-azido asko ematen ditu. Nutrizio-balioak txokolatearen kakao-edukiaren arabera aldatzen dira:"}
{"id": "748467", "revid": "83985", "url": "https://eu.wikipedia.org/wiki?curid=748467", "title": "Koaderno Handia", "text": ""}
{"id": "748468", "revid": "105290", "url": "https://eu.wikipedia.org/wiki?curid=748468", "title": "Zapore indartzaile", "text": "Zapore indartzailea jakien zaporea areagotzeko erabiltzen den konposatu kimikoa da (elikagai-gehigarria). Prozesatutako jaki ugaritan erabiltzen dira, hauen kontserbazio luzeago baterako edota kontsumorako erakargarriago egiteko. \"Indartzaile\" hitzak berezko zaporerik ez duela iradokitzen duen arren, ez da benetan horrela. Mendebaldeko jendarteak hainbat urtean izendatu ez duen bostgarren zaporea (umami) gehitzeko balio dute, batez ere glutamato monosodikoak.\nBete beharreko baldintzak.\nEzinbestekoak, eraginkorrak eta zihurrak izan behar dute. Ezinbestekotzat jotzeko, elikagai horiek kontserbatzeko beste modurik ez dagoela frogatu behar da. Baldintza hori frogatzea erraza da kontserbagarrietan eta antioxidatzaileetan, ez ordea gehigarri estetikoetan. Ziurrak direla frogatzeko, aldiz, FAO/ /OMEko gehigarriei buruzko aditu-taldeak erabakitzen du. Erabakia hartu aurretik, bi espezietako animaliekin probak egin eta, arazorik sortzen ez bada, pertsona bakoitzak egunean gehienez har dezakeen dosia finkatzen dute. Herrialde bakoitzak bere zerrenda argitaratzen du baimendutako gehigarrien eta zerrenda horretan daudenak soilik erabil daitezke; gehigarriren bat agertzen ez bada, galarazita dagoela esan nahi du. Europako Batasunean izaten diren alergien % 0,03-0,05 gehigarriek sortutakoak dira. Espainiako Alergia eta Immunologia Elkarteak emandako datuen arabera, berriz, % 4,5. Hori dela eta, derrigorrezkoa da gehigarria janarian berehala aurkitzeko sistema bat izatea merkatuan.\nGehien erabili ohi diren zapore indartzaileak honakoak dira:"}
{"id": "748469", "revid": "1519", "url": "https://eu.wikipedia.org/wiki?curid=748469", "title": "Lodifobia", "text": "Lodifobia edo gizenfobia (\"obesophobia\" ingelesez), literaturan pokreskofobia bezala ezaguna, edo pisua lortzeko beldurra, pisuari fobia edo grasari fobia, neologismo bat da, norbanakoaren edo besteen loditasunari beldurra edo atsekabeari erreferentzia egiten diona. Psikologia klinikoaren eta elikaduraren alorretan, hainbat autorek elikaduran portaera arazo arriskutsuekin eta arazo psikologikoekin lotzen dute, hala nola, anorexia urduria, non terminoa honi lotzen zaion: \"gorputz pisuaren eta gorputz beraren formari jarrera distortsionatua eta jarrera bihozgabea\".\nFobia hori duten pertsonek pisua galtzeko nahiekin hasten dira, ekintza konpultsibo gisa bihurtzen dena, pisua irabaztea eragin dezaketen gauza guztiak ekidituz. Zenbat eta gauza horiek saihestu, gero eta beldur gehiago diete. Etenaldi ohiturek pisua hartzera eragiten badu, porrot sentimendua eragin dezake. Pisua hartzeak porrot gisa ikusita dago lodifobia dutenentzat, eta ondorioz, huts egiten duen gauza guztiei beldur anormal bat esperimentatzen dute.\nLodifobia pisua hartzearekiko fobia ere deritzo (\"weight phobia\"), Arthur H. Crisp-ek sortutako terminoa, anorexia urduria pairatzen dutenen artean izandako pertzepzioa; elikadura nahasmen bat pisua hartzearen beldur obsesibo gisa bereizten dena, eta pisua hartzearekin erlazioa daukana. Hainbat psikologoek (Hsu &amp; Lee, 1993) adierazi dute pisua hartzearekiko fobia, anorexia urduriaren beharrezko aurrekaria dela.\nTerminoaren jatorria.\nTerminoa ingelesezko \"fat phobia\" ('fobia loditasunari') esaeratik dator, eta hura 1984. urtean B.E. Robinson, L.C. Bacon eta J. O\u2019Reilly ikertzaileek Minnesotan (Ameriketako Estatu Batuak) egindako ikerketa batean landu zen. Ikerketa horrek herritarren jarrera negatiboak erregistratu zituen lodi dagoen jendearen estereotipoekin erlazionatuta. Jarrera negatibo hauek \"fat phobia\" bezala izendatu zuten ikertzaileek."}
{"id": "748470", "revid": "105290", "url": "https://eu.wikipedia.org/wiki?curid=748470", "title": "Menu", "text": "Menua jatetxeetan eskaintzen den dokumentu bat da, non bezeroei eskaintzen diren aukerak erakusten diren. Menuak estruktura desberdinak eduki ditzake, janari tipologiaren arabera (haragia, arraina, pasta, postreak...) edo prestatzeko moduagatik. Horrez gain, gai desberdinen arabera ere sailkatzen dira (postre menua, ardo menua...).\nHistoria.\nMenu hitza Frantzian erabili zen lehen aldiz, XVIII. mendean. Hitza latinetik dator, \"minutus\" (txikia)."}
{"id": "748471", "revid": "105290", "url": "https://eu.wikipedia.org/wiki?curid=748471", "title": "Buffet", "text": "Buffeta (frantsesetik), mahai batean aurkezten eta zerbitzatzen den janaria da. Zerbitzatzeko modu honen oinarria, bezeroek beren burua zerbitzatzen dutela da, nahi adina janarirekin.\nHistoria.\nBuffeta XVIII. mendean sortu zen, Frantzian, eta geroago Europa osoan zabaldu zen. Izenak mahaiari egiten dio erreferentzia."}
{"id": "748472", "revid": "105290", "url": "https://eu.wikipedia.org/wiki?curid=748472", "title": "Al dente", "text": "Gastronomian, al dente, esaten zaio pasta (eta batzuetan arroza) sukaldatzeko erari, non kosk egitean, erresistentzia pixka bat erakusten duen.\nPasta zurrun geratu behar da, baina ez gogor. Hitza italieratik dator.\nHitzak barazkiei ere egin diezaioke erreferentzia."}
{"id": "748474", "revid": "105290", "url": "https://eu.wikipedia.org/wiki?curid=748474", "title": "Higienismo", "text": "Higienismoa\u00a0XIX. mendearen lehen erdian jaiotzen den mugimendua da, liberalismoarekin batera, agintariek herritarren osasunari garrantzi handiagoa ematen dienean.\u00a0\nUraren instalazioa, kaleetako argiteria, hodiak eta epidemiak kontrolatu ahal izatea bezalako faktoreek eman zioten forma korronte honi.\u00a0\nJatorria.\nXIX. mendearen hasieraraino, biztanleriaren ehuneko handi bati eragiten zion pobreziak. Epidemia asko zeuden, desnutrizioak okertu egiten zituen, gainera.\nMedikuak herritarren bizi baldintza txarrak salatzen hasi ziren.\nEspainian, XIX. mendearen bigarren erdian hasi zen indarra hartzen korrontea, Fernando VII.aren heriotzaren ondoren.\nHigienismo modernoa.\nHigienismoa, naturopata ideologia eta korronte gisa, 1829an jaio zen, Estatu Batuetan, Louis Kuhnerengandik."}
{"id": "748479", "revid": "1545", "url": "https://eu.wikipedia.org/wiki?curid=748479", "title": "Alangeko bainuetxea", "text": "Alangeko bainuetxea Badajozeko Alange herrian, M\u00e9ridatik 18 kilometrotara, dauden ur termalen bainuetxe historikoa da. Bainuetxe-gunean, termekin batera, hotelak eta beste instalazioak daude. Ur-iturri hauen erabilera Antzinako Erroma aurrekoa bada, erromatarrak izan ziren lehenengo gune eraiki zutenak.\nHistoria.\nErromatarrak heldu aurretik ur horien erabilera osasuna hobetzeko ezaguna zen. Erromatarrek III. mendean termal-gune txiki bat eraiki zuten. Emerita Augustarekin lotuta, inguruko osasun eta solasaldi gunea bihurtu zen. Osasuna berreskuratzeagatik jarritako botozko oroigarriak ezagutzen dira. Hori da, esaterako, Varinia Serenaren historia. Neska patrizio gazteak haurrak izateko arazoren bat zuen eta, antza, ur termalei esker sendatu zen; haren aitak, Licinius Serenianus Clarissimus, Junori eskainitako botozko aldaretxo bat jartzea agindu zuen. Horrek zera adierazten du: iturburu hauek jainkosari eskainita zeuden, azken buruan, emankortasunaren eta familiaren jainkosa bera baitzen.\nErroma garaiko eraikina laukizuzena da eta kamara zirkular berdinak zituen, bakoitza sexu baterako. Bertara igotzeko harrizko eskailera egin zuten, bestetik. Kameren erdian bainu biribilak zeuden. Kamera horien sabaiak bi ganga esferaerdikoek ixten zuten. Ganga erdian argizuloak zeuden. Erromatarrek ere ostatuak eta nekropoli bat eraiki zituzten.\nMusulmanen garaian inguruko toponimoa aldatu zen, \"Alanghe\", hau da, \u00abAlaren Ura\u00bb. Ondoren, bainuak utziak izan ziren. XVIII. mende amaieran berreskuratzeko lanei ekin zieten. XIX. mendean egungo eraikina altxatu zen. 1930ean Monumentu Nazionala izendatu zuten eta 1985ean Espainiar Ondare Historikoa. XX. mendeko amaieran instalazioak berritu ziren eta hotel berri bat ireki zen.\nUren ezaugarriak.\nIturriaren urak sakontasune handian sortzen dira eta igotzeko prozesuan aberastu egiten dira: alfa energia (radon 222 eta 226) eta mineralak: litio, karbonatoak eta sodio, magnesio eta kaltzio bikarbonatoak."}
{"id": "748481", "revid": "336", "url": "https://eu.wikipedia.org/wiki?curid=748481", "title": "Aluminiozko paper", "text": "Aluminiozko papera oso mehea den aluminiozko xafla bat da, 0,2 mm baino txikiagoko lodiera duena. Horrela, xafla oso zalua da eta tolestu egin daiteke, objektuak errazago estaltzeko. Hala ere, oso hauskorra da eta erraz puskatzen da. Tenperatura oso altuak jasa ditzake eta ez du beroa pilatzen."}
{"id": "748482", "revid": "44278", "url": "https://eu.wikipedia.org/wiki?curid=748482", "title": "Kardu-ziza", "text": "Kardu-ziza (\"Pleurotus eryngii\") \"Pleurotaceae\" familiako perretxiko jangarri bat da. Arrunta da Mediterraneo inguruko eskualdeetan (Europako hegoaldean, Afrikako iparraldean eta Ekialde Hurbilean), eta merkaturatzeko lantzen da gaur egun munduko toki askotan, batez ere Asian.\nDeskribapena.\n\"Pleurotus eryngii\" \"Pleurotus\" generoko espezierik handiena da. Genero berekoa da \"Pleurotus ostreatus\" ezaguna ere. Hanka zuri lodi eta haragitsua dauka, eta txapel txikia.\nTxapela 5 eta 10 zentimetro artekoa da ale helduetan. Ganbila da jaiotzean, baina laster lautzen da, eta azkenean pixka bat hondoratzen da erdigunean. Kolore aldakorrekoa da, baina denak dira marroixkak (ilunetik ia zuriraino). Gainazal leuna du, eta ertza kiribildu egiten zaio ale gazteetan.\nOrri oso dekurrenteak ditu (\"Pleurotus\" generoaren ezaugarri berezia da), oso estuak eta tartean orritxoak dituztela. Ale gazteetan zurixkak dira, geroago gris edo krema kolorea hartzen dute.\nHanka laburra eta potoloa da, kolore argikoa hasieran eta ilunagoa zahartzean. Orokorrean txapelaren albo batean hasten da, nahiz eta erdialdean ere izan daitekeen.\nHaragi trinko eta zurruna du, zuria. Usain leuna eta zapore gozoa ditu.\nEkologia.\nOzeano Atlantikotik Hego-mendebaldeko Asiaraino hedatzen da, Indiara iritsita. Genero bereko beste espezie batzuk ez bezala, kardu-ziza, izenak berak iradokitzen duen bezala, landare belarkaren bizkarroi ere bada.\nUrteko lehen agerraldia udaberrian izan ohi du, eta udazkenean berriro agertzen da. Ia beti karduen eta apiazeoen sustraiei lotuta bizi da, lugorrietan, landu gabeko lursailetan eta bide bazterretan; oro har, landare ostalariak bizi diren tokietan.\nBanaketa eremua.\nEuskal Herrian, arruntagoa da gero eta hegoalderago. Ipar Amerika, Brasil, Europa, Errusia, Turkia, Israel, Erdialdeko Asia, Himalaiako eremua, Txina, Japonia, Australia.\nTaxonomia.\n\"P. eryngii\" espezieen konplexu bat da, eta hainbat aldaera deskribatu dira.\nBeste aldaera batzuk \"Ferulago\", \"Cachrys\", \"Laserpitium\", eta \"Diplotaenia\" generoei lotuta deskribatu dira.\nIkerketa molekularrek erakutsi dute \"Pleurotus nebrodensis\" kardu-zizari estuki lotuta dagoela, baina beste espezie bat dela. \"Pleurotus fossulatus\" ere hurbileko beste espezie bat da.\nErabilerak.\nPerretxiko ezaguna da Euskal Herrian, batez ere hegoaldean, eta oso estimatua da.\nBeste \"Pleurotus\" espezie batzuk bezala, kardu-zizak nematodoak erasotzen ditu eta horiek kontrolatzeko metodo bat izan daiteke."}
{"id": "748483", "revid": "6327", "url": "https://eu.wikipedia.org/wiki?curid=748483", "title": "Pleurotus eryngii", "text": ""}
{"id": "748486", "revid": "15795", "url": "https://eu.wikipedia.org/wiki?curid=748486", "title": "Apiazeo", "text": ""}
{"id": "748487", "revid": "105290", "url": "https://eu.wikipedia.org/wiki?curid=748487", "title": "Kubako gastronomia", "text": "Kubako gastronomia ohitura\u00a0ta\u00ednoen, espainiar, afrikar eta karibeko gastronomien\u00a0fusio bat da."}
{"id": "748489", "revid": "56334", "url": "https://eu.wikipedia.org/wiki?curid=748489", "title": "Hizkuntzalaritza kuantitatiboa", "text": ""}
{"id": "748490", "revid": "1712", "url": "https://eu.wikipedia.org/wiki?curid=748490", "title": "Aluminiozko papera", "text": ""}
{"id": "748492", "revid": "1545", "url": "https://eu.wikipedia.org/wiki?curid=748492", "title": "Arto-irin", "text": "Arto-irina artoa hainbat metodoren bidez ehoz lortzen den irin edo hauts fina da, oinarrizko elikagaia munduko eskualde askotan. Artoa Amerikako herri indigenen laborantza tradizionala den aldetik., munduko toki honetan kontsumitzen da gehien, bereziki Iberoamerikan, non Kolonbia, Ekuador, Mexiko, Panama, Paraguai, Peru eta Venezuelako sukaldaritzen funtsezko parte den. Euskal Herrian ere garrantzi handiko elikagaiak prestatzeko erabili izan da, hala nola ogia, taloak eta morokila.\nHistoria.\nArto-irinaren jatorria Ameriketako lurraldeen garai prehispanikoan dago, artoa prozesatzeko garaturiko tekniken artean hain zuzen. Garai hartako Mesoamerikan, nixtamalizazioa deituriko prozesua garatu zen. Prozesu honen bitartez (artoa ur eta karearekin egosita) Nixtamal deituriko produktua lortzen da, eta hau xehatzearen ondorioz lortzen dugu irina. Prozesu hau Mexikoko goi-lautadan sortu izanaren ebidentzia ugari daude. Ikerketa antropologiko batzuen arabera, hasiera batean prozesu honetarako, hautsa erabiltzen zela uste da, maiek molusku batzuen maskor xehatuak erabiltzen zituzten bitartean. Hautsak zein maskorrak izan ziren hasiera bateko karearen ordezko, gaur egun orduko bera den prozesu honetan. \u200bGaur egungo Kolonbiako \"cibcha\" etniako indigenek ere arto-irina erabiltzen zuten ogia egiteko, artaleak zuzenean xehatu, hosto batean bildu eta uretan egosita, bukatzeko, lorturiko masa erretzen zuten. Venezuelako indigenek plater tipikoak diren \"arepa\" eta opilak egiten zituzten, karearekin artoa zuritu ostean egosi eta harri edo \"metate\" morteroan txikituta.\nArtoa Euskal Herrira noiz iritsi zen argi ez badago ere, badirudi XVII. mendean iritsi zela Asturias aldera eta berehala hedatu XVIII. mendean.\nEuskal Herrian.\nEuskal Herrian bereziki taloa eta artopila egiteko erabili izan da gehienetan.\nMotak.\nHainbat arto-irin mota ezagutzen dira, hauen artean:"}
{"id": "748494", "revid": "15795", "url": "https://eu.wikipedia.org/wiki?curid=748494", "title": "Kantabriako Museoak", "text": ""}
{"id": "748496", "revid": "44278", "url": "https://eu.wikipedia.org/wiki?curid=748496", "title": "Morchella esculenta", "text": ""}
{"id": "748499", "revid": "12788", "url": "https://eu.wikipedia.org/wiki?curid=748499", "title": "Khatanga ibaia", "text": ""}
{"id": "748500", "revid": "12788", "url": "https://eu.wikipedia.org/wiki?curid=748500", "title": "Jana ibaia", "text": ""}
{"id": "748502", "revid": "1491", "url": "https://eu.wikipedia.org/wiki?curid=748502", "title": "Erramun Osa", "text": "Erramun Osa Ibarloza (Zizurkil, Gipuzkoa, 1964ko abuztuaren 22) Euskaltzaindiko idazkariordea da. Zizurkildarra da jaiotzez, ondarroarra bizitza gehiena han egin duelako, eta 2019ko ekainetik Garaiko alkate da (EAJ-ko zerrendaburu izan zen udal hauteskundeetan).\nAEKko arduraduna izan zen hamar urtez, gero 2001etik aurrera Euskal Herriko Ikastolen Konfederazioko hizkuntza arduraduna, eta 2007-2009 bitartean, Eusko Jaurlaritzako Hizkuntza Politikarako Sailburuordetzako Koordinaziorako zuzendaria.\nEuskaltzaindia.\n2011an Euskaltzaindiko idazkariorde izendatu zuten eta Euskaltzain urgazle 2013ko otsailaren 22an. Batzorde hauetako kide izan da: Sustapena (2003-), Argitalpena (2011-), Euskera (aldizkaria) agerkaria (2011-) eta Informazio eta Komunikazioaren teknologiak (2013-).\nZenbait idazlan.\nBestalde, Euskal komunitate zientifikoaren Inguma datu-baseak, guztira berak sorturiko 140 lan baino gehiago erakusten ditu."}
{"id": "748504", "revid": "56334", "url": "https://eu.wikipedia.org/wiki?curid=748504", "title": "Testu meatzaritza", "text": ""}
{"id": "748505", "revid": "9182458", "url": "https://eu.wikipedia.org/wiki?curid=748505", "title": "Errusiako gastronomia", "text": "Sukalde errusiarra\u00a0oso aberatsa da plateretan, herrialdearen tamaina eta ezaugarri multikulturalen ondorioz. Oinarria muturreko hotzak jasaten dituzten nekazari herrialdeetan dauka. Gastronomia honetan, arraina ugaria da (ketua normalean), eskortako hegaztiak, adarzabala, perretxikoak, basafruituak eta eztia.\u00a0Bestetik zekalea, garia, garagarra eta artatxikia, ogi, krepe, zereal, kvas, garagardo eta vodka famatuan erabiliak. Oso ohikoak dira haragi edo arrainarekin egindako zopa eta potajeak.\u00a0\nEzaugarriak.\nGastronomia errusiarean frantziar sukaldaritzako elementuak aurkitu daitezke, hala nola, Errusiar Inperioko beste herrialde batzuetakoak.\nEspezialitate errusiarren artean honako hauek aurkitzen dira:\nZopa ohikoena\u00a0\"shchi-a\" da (\u0449\u0438), patata, aza eta haragiarekin egina. Ukrainako zopa tipikoena,\u00a0\"borsch\"\u00a0deitua (\u0431\u043e\u0440\u0449), shchiaren antzekoa da, baina erremolatxa darama eta oso famatua da Errusian.\u00a0\nErrusian urte guztian zehar jaten dira zopak, udan hotzak. Izan ere, osasuntsua dela egunero, lehen plater gisa zopa jatea, diote.\u00a0\nLehen plater gisa entsalada asko aurki daitezke. \"Errusiar ensaladilla\", bertan, \"Olivi\u00e9 ensaladilla\" bezala ezagutzen da. Oso ohikoa da urtearen amaierako ospakizunetan jatea.\nBigarren plater gisa, haragi plater desberdinak daude. Adibidez, Stroganoff edo Shashlik (pintxoak), xerra edota haragi beteak, oilaskoa (Kiev erara). Arrainari dagokionez izokina, amuarraina, bakailaoa eta gaizkata daude.\nBarazkiei dagokienez, patata da gehien jaten dena, hainbat eratara (egosita, frijituta, purean...). Gehigarri bezala \"smetana (\u0441\u043c\u0435\u0442\u0430\u043d\u0430)\" (esne-gain garratza) jartzen zaio.\nEsnekietan anitztasun handia dago, esneki errusiar batzuk ez dira munduan ezagunak. Dendetan, \"tv\u00f3rog (\u0442\u0432\u043e\u0440\u043e\u0433)\" (gaztanbera) eta \"kefir (\u043a\u0435\u0444\u0438\u0440)\" (jogurtaren antzekoa) erraz aurkitzen dira. \"Sirok v shokolade (\u0441\u044b\u0440\u043e\u043a \u0432 \u0448\u043e\u043a\u043e\u043b\u0430\u0434\u0435)\" umeen artean oso ezaguna da.\nOrearekin prestatzen diren platerak ere ezagunak dira, enpanadak, kasurako. Pirozhk\u00ed eta Pirog\u00ed dira adibide batzuk. Enpanadak aza, haragia, arraina, patata, limoia, mermelada, gaztanbera, albarikokea eta beste gauza batzuekin betetzen dira.\nTearentzat pasta, pasteltxo eta tarta mota asko daude.\n\"Blini (\u0431\u043b\u0438\u043d\u044b)\" krepe famatuak oso herrikoiak dira San Petersburgon. Hanburgesa eta sandwichen alternatibak dira beste herrialde batzuetan. Hauek gurina, smetana, marmelada, eztia, kabiarra, haragia, gazta, perretxiko, gaztanbera, sagarra, marrubia eta antzekoekin betetzen dira.\u00a0\nBliniak soilik egiten dituzten negozioak ere badaude.\nKabiar errusiarra: bi kabiar mota existitzen dira: gorria (izokinarena) eta beltza (beluga, gaizkata edo sevrugarena). Beltza da garestiena. Gorria berriz, ez da garestia, hainbat toki eta plateretan aurkitu daiteke.\u00a0\nOgiari dagokionez, hainbat motatakoak daude, baina ohikoena ogi beltza da (chiorny jleb), zekale irinarekin eginda. \"Bely jleb\" izeneko ogi zuria ere badago.\nUdan kontserbak egiteko ohitura handia dago, fruta, barazki eta perretxikoenak. Konpota eta marmeladak ere egiten dira.\nErrusiako edari tradizionalak tea (normalean beltza) da, eguneko edozein ordutan hartzen dena. Beti gozorenbatekin lagunduta, noski. Errusiarrak oso gozozaleak direla esaten da.\nEdari alkoholdunei dagokienez, garagardoa (\"Baltika\" da famatuena), vodka eta ardo gozoak daude.\u00a0\nIzatez, Kvas-a da edari tradizionalena, baina beze kontsumoa galtzen ari da gaur egun.\nVodka edateko era errusiarra honakoa da:\nPlater nagusiak.\nPelmenia arrautza gogortuan biribildutako haragiarekin egindako plater tradizionala da. Espeziak gehitzen zaizkio.\nKremlin sobietarrean hartza, basurdea edota oreinak erretzea ohikoa zen.\u00a0\nStroganoff Xerra askotan entzuten den platera da, txahal xerra, perretxiko eta esnegainarekin sukaldatuta, arrozarekin laguntzen dena.\u00a0\nHerritar xumeenek, olo ahiak jaten zituzten.\nZopak.\nZopek paper garrantzitsua hartzen dute gastronomia errusiarrean XVIII.mendetik.\nZopa errusiarrak zazpi talde handitan zatitzen dira:\nJanaurrekoak.\nErrusieraz \"zakuski \"deitzen zaie. Ohikoenak \"pirozki\"ak dira, patez eta tipulaz betetako patatazko pasteltxoak.\nAzkenburuak.\nAzkenburu errusiarrak atsegingarriak dira, arin eta gozoak. Ezagunenak bliniak dira.\u00a0\nPrianikiak ere ezagunak dira, jengibrez egindako gozoak.\u00a0\nEgunean zehar.\nErrusiarrak \"z\u00e1vtrak\" (\u0437\u0430\u0432\u0442\u0440\u0430\u043a) izeneko gosari batekin hasten dira, oso potentea izaten dena (saltxitxa, arrautza, ogia... barneratzen ditu). Bigarren otordua \"obied\" deitzen da, eguerdian (ordu bata aldera) egiten da eta eguneko indartsuena da. Eguneko azken otordua, \"uzhin\" deitua, 7ak aldera egiten da. Afari moduko bat da, baina ez du ez zopa eta ez azkenburukorik barneratzen."}
{"id": "748509", "revid": "105290", "url": "https://eu.wikipedia.org/wiki?curid=748509", "title": "Venezuelako gastronomia", "text": "Venezuelako gastronomia oso ugaria da, Europatik eta Afrikatik datozen gastronomia eta kultura Venezuelako herri indigenekin nahastearen ondorioz. Gastronomia mediterraneotik eragin handia jasan du.\nSeguruenik, plater ezagunena arepa da, arto orearekin egindako opil egosi bat, beste elikagai batzuekin bete daitekeena.\u00a0\nBeste plater ospetsu batzuk, sancochoa, hallaca, haragia parrilan, oilaskoa brasara, mondongoa (tripakiak) eta cachapa dira.\nLurralde hedaduragatik eta herri venezuelarraren kultura aniztasunagatik, gastronomia herrialdearen eskualdearen arabera aldatzen da:\nEdariak.\nVenezuela hirugarren postuan aurkitzen da, Latinoamerikako alkohol kontsumoaren zerrendan eta munduko garagardo kontsumitzaile handienetan dago."}
{"id": "748510", "revid": "105290", "url": "https://eu.wikipedia.org/wiki?curid=748510", "title": "Marokoko gastronomia", "text": "Marokoko gastronomia Marokon kontsumitzen diren plater eta jakien multzoa da. Marokoko sukaldaritza oso aberatsa eta anitza da, kanpoko kulturen eraginagatik, seguruenik."}
{"id": "748511", "revid": "1545", "url": "https://eu.wikipedia.org/wiki?curid=748511", "title": "Thelma (2017ko filma)", "text": "Thelma 2017ko Joachim Trier norvegiar zinema zuzendariaren film dramatikoa da.\nSinopsia.\nThelma ez da neska arrunta, eta Jainkoari galdetzen dio etengabe ea zergatik egin duen horrela. Gurasoek ez diote asko laguntzen, normaltzat hartzen baitituzte neskatoak erakusten dituen botereak. Zeozer sentitzen duen bakoitzean, hondamendiren bat sortzen du; are gehiago, neska batekin maitemindu denetik."}
{"id": "748512", "revid": "105290", "url": "https://eu.wikipedia.org/wiki?curid=748512", "title": "Fruktosarekiko jasanezintasun hereditario", "text": "Fruktosarekiko jasanezintasun hereditarioa, fruktosarekiko intolerantzia hereditarioa edo fruktosemia metabolismoaren akats bat da, aldolasa B entzimaren gabeziak eragindakoa. Fruktosemia daukaten gaixoek, ez dituzte sintomak pairatzen fruktosa, sakarosa edo sorbitola kontsumitzen ez badute.\u00a0\nFruktosemiaren sintomen artean, okak, hipogluzemia, ikterizia, hemorragiak, hepatomegalia, hiperurizemia eta giltzurruneko akatsak daude."}
{"id": "748513", "revid": "105290", "url": "https://eu.wikipedia.org/wiki?curid=748513", "title": "El club de los buenos infieles", "text": "El club de los buenos infieles 2017ko Luis Segura espainiar zinema zuzendariaren umorezko filma da.\nSinopsia.\nTxikitako lau lagun elkartu dira ikasle ohien afari batean. Denak dira ezkonduak; afarian hizketan dihardutela, konturatuko dira huts egin dutela emazteekiko harremanetan. Orduan, bikotekideak engainatzeko klub bat osatuko dute: elkarri lagunduko diote abenturak bizitzen, eta desira berreskuratzen saiatzen."}
{"id": "748517", "revid": "7712825", "url": "https://eu.wikipedia.org/wiki?curid=748517", "title": "Argentinako gastronomia", "text": "Argentinako gastronomiak\u00a0kreole sukaldaritza, natiboa, afrikarra, espainiarra eta italiarra fusionatzen ditu, hara joandako kolonizatzaile eta esklaboen ondorioz.\u00a0\nGastronomia honen faktore garrantzitsu bat, Argentina munduko laborantza ekoizle handienetako bat da. Garia, artoa, babarruna, haragia, esnea eta soja ekoizten ditu nagusiki.\u00a0\nTxahal haragi ekoizpen handi horrek, herrialdean gehien kontsumitzen dena dela esan nahi du.\nGari ekoizpen masibo horrek ere, ogia zereal honekin egiten dela esan nahi du. Horregatik daukate ospe handia pizza bezalako produktu italiarrak.\nEgoera soziekonomikoen ondorioz, gastronomia aldatu egiten da herrialdeko zonalde bakoitzean.\u00a0\nKultura ondarea eta gastronomikoa.\nMalbec ardo gorria, mate belarra, dulce de leche-a, enpanada eta errekiak Kultura ondare eta gastronomikoaren zigilua eramango duela erabaki zen, produktu argentiniarrak eta kontsumo generalekoak direlako."}
{"id": "748518", "revid": "105290", "url": "https://eu.wikipedia.org/wiki?curid=748518", "title": "Katuki", "text": "Katukia gizakiak jateko prestatutako katu okelari deritzo. Herrialde batzuetan ohikoa da katukia jatea; bestetan, ordea, txirotasunak edo gerrak sortutako janari urritasunak bultza lezake jendea okela hau jatera.\nKontsumoa kontinenteka.\nAfrikan.\nHistoriaurreko giza gorotzetan basakatuen hezur-aztarnak aurkitu dira.\nKamerungo herri-kultura batzuetan katuak jateko festa bat egiten da, horrek zorte ona ekar dezakeelakoan.\nMendebaldeko Afrikan katukia jan ohi da, baina batez ere Ghanan, Boli Kostan eta Togon.\nAmerikan.\nPerun.\nPerun, Lima hiriburuaren iparraldeko eta hegoaldeko zenbait herritan katu haragia jan ohi da.\nAsian.\nTxinan.\nTxinako hego-ekialdeko Guangdong eta Guangxi probintzietan, batez ere adineko pertsonek, katukia jaten dute neguko hilabeteetan berogarri ona baiteritzote. Txinako iparraldean, ordea, katua jatea erabat gaitzesgarri deritzote.\nGuangdongen katu-okela \"dragoia, tigrea eta fenixa\" izeneko plater tradizionalaren osagaietako bat da.\nIndian.\nNarikurava komunitate indigenaren baitan gizonezko haur baten jaiotza ospatzeko katu okela prestatzen den lekukotasuna eman da.\nJaponian.\nJaponian katukia jan ohi zen Tokugawa Aroaren amaiera arte XIX. mendean.\nKorean.\nAntzina herriak katukia tonikarekin prestatzen zuen neuralgia eta artritis gaitzen aurkako sendagaia zelakoan. Gaur egun, ordea kontsumo-ohiturak aldatu dira eta katua jatekotan, katu zopa izan ohi da.\nVietnamen.\nKatua jan ohi da, nahiz eta teknikoki legez kanpokoa izan. Menuetan ageri ohi da \"ti\u1ec3u h\u1ed5\" (euskaraz: tigrekume) eufemismopean. Gainera, iparraldeko vietnamdarrek ustez dute katuaren behazunak ezaugarri afrodisiakoak dituela.\nEuropan.\nSuitzan.\nSuitzan katu eta txakur okela egin daiteke baldin eta norberak kontsumitzeko bada. Hala ere, hauen salerosketa legez debekatuta dago.\nOzeanian.\nAustralian.\nAustraliako aborigenek basakatuak erretzen dituzte sutzarretan. Gainera, katu erregosia duten errezetak sortu dituzte. Australiako beste biztanle batzuek katuak harrapatu eta jaten dituzte tokiko faunarako kaltegarriak diren aitzakiaz. Zientzialariek ohartarazi dute katuak jatea gizakiontzako osasungaitza dela dituzten bakterio eta toxina arriskutsuengatik.\nErlijioen iritziak.\nJudaismoko \"kaxrut\" legeek eta islameko janariari buruzko legeek katukia jatea debekatzen dute."}
{"id": "748519", "revid": "21098", "url": "https://eu.wikipedia.org/wiki?curid=748519", "title": "Katu haragi", "text": ""}
{"id": "748520", "revid": "21098", "url": "https://eu.wikipedia.org/wiki?curid=748520", "title": "Katu okela", "text": ""}
{"id": "748521", "revid": "512", "url": "https://eu.wikipedia.org/wiki?curid=748521", "title": "Fele Mart\u00ednez", "text": "Rafael \"Fele\" Mart\u00ednez (Alacant, ) aktore espainiarra da, zineman eta telebistan aritutakoa."}
{"id": "748522", "revid": "1545", "url": "https://eu.wikipedia.org/wiki?curid=748522", "title": "Fele Martinez", "text": ""}
{"id": "748524", "revid": "336", "url": "https://eu.wikipedia.org/wiki?curid=748524", "title": "Urrezko sagar", "text": "Urrezko sagarra kondaira eta maitagarri-ipuinetan agertzen den elementu bat da.\u00a0Normalean, heroi batek (adibidez Herkulesek edo F\u0103t-Frumosek) sagarra eskuratu beharra izaten du, hau pertsonaia gaizto batek gorde edo lapurtzen duenean. Gainera, eskandinaviar mitologian Hilezkortasunaren iturria dira."}
{"id": "748526", "revid": "512", "url": "https://eu.wikipedia.org/wiki?curid=748526", "title": "David Burtka", "text": "David Michael Burtka (Dearborn, Michigan, AEB, 1975eko maiatzaren 29a) estatubatuar aktore eta sukaldari profesional bat da. Ezaguna da antzerkia egin izan dituen lanengatik eta telebistan egin dituen ikuskizunengatik, besteak beste, \"How I Met Your Mother\" eta \"The Play About the Baby\". Dearbornen jaio zen, Michiganen eta gurasoak poloniarrak dira. Neil Patrick Harrisekin ezkonduta dago 2014tik."}
{"id": "748527", "revid": "9064412", "url": "https://eu.wikipedia.org/wiki?curid=748527", "title": "Bego\u00f1a Arregi", "text": "Bego\u00f1a Arregi Aranburu (Andoain, Gipuzkoa, 1944ko urriaren 19a) irakaslea, kazetaria eta idazlea da. Euskal alfabetatze kanpainen sortzaileetariko bat.\n1963an alfabetatze kanpainak abian jarri zirenean, bera izan zen sortzaileetariko bat. Rikardo nebarekin batera, Antton Elosegi, Arantxa Gurmendi, Ramon Saizarbitoriaren arreba, eta beste batzuekin jo eta ke ibili ziren alfabetatze-kanpainak zabaltzen.Gero, neba Rikardo istripu batean hil zenean, omenaldi gisa liburu bat idatzi zuten hainbat lagunen artean, horretan Bego\u00f1ak parte handia hartu zuela.\n izendatu zuen Euskaltzaindiak 1969ko azaroaren 28an.\nEuskaltzaindiko Alfabetatze Batzordean parte hartu zuen 1969tik."}
{"id": "748528", "revid": "1545", "url": "https://eu.wikipedia.org/wiki?curid=748528", "title": "Gastronom\u00eda de Marruecos", "text": ""}
{"id": "748530", "revid": "1545", "url": "https://eu.wikipedia.org/wiki?curid=748530", "title": "Fruktosemia", "text": ""}
{"id": "748531", "revid": "114083", "url": "https://eu.wikipedia.org/wiki?curid=748531", "title": "Elikadura Antzinako Egipton", "text": "Elikadura Antzinako Egipton tenpluen eta hilobien paretetako grabatu eta testuetatik ezagutzen da. Erreferentzia ugari egiten dizkiote janari ofrendei eta beraien jan ohiturei.\nEgiptoarren hileta artean, eguneroko bizitzako eszenak irudikatzen dira. Horietatik informazio asko atera da janariarekin zuten erlazioari buruz. Ez dira errezetak aurkitu, baina bai botikak prestatzeko instrukzioak.\u00a0\nJanariak.\nElikadura Egipto zaharrean kontserbadorea zen, medio geografikoek baldintzatzen zutelako eta teknologia berrien aurkikuntza eta elikagai berrrien inportazioaren eboluzio geldoaren ondorioz.\nKlimak influentziak garrantzitsua zuen: aro aurredinastikoan, desertu zonetan landaredia zegoen eta artzaintza ahalbidetzen zuen horrek. Baina desertifikazioak garrantzi handiagoa eman zion Nilo\u00a0inguruko lautadari eta bertako nekazaritzari.\nOinarrizko elikagaia ogia eta garagardoa (garagarrarekin egina) ziren. Gutxi gorabehera 20 ogi mota aurkitu dira.\nBeraien dieta arrain eta haragiarekin (ardia, txerria, hegazti etxekotuak eta beheia) osatzen zen. Haragia eta arraina erre egiten ziren normalean. Arrain preziatuena korrokoia zen, Niloa zeharkatzen zuen itsas arraina. Arraina ez zen askotan jaten, Seth jainkoaren berraragiztatze gisa hartzen baitzen.\nBaratxuria eta tipula, lekaleak (ilarrak, dilistak), barazkiak (aza, pepinoa, uraza, porrua) eta uretako landareak (papiroa, lotoa) ziren elikagai kontsumituenak. Hauetako asko, Niloren uholdeetan bakarrik landatu zitezkeen.\nFrutak, nahiko urriak, elitearentzako gordetzen ziren. Erromatarren garaira arte ez zituzten zitrikoak ezagutu.\nFruta kontsumituena datilak, mahatsa, granada, sandia, meloia eta algarrobo-leka ziren.\nEztia oso garrantzitsua zen, azkenburuko asko osatzen eta erremedio askoren osagaia baitzen.\u00a0\nEdariak.\nArdoa aberatsentzako gordetzen zen, luxuzko edaria baitzen Egipton.\u00a0\nGaragardoa denbora askoan izan zen edari nazionala. Ugaria eta merkea zenez, herrialde guztian zehar edaten zen eta edozein klase sozialetako jendeari gustatzen zitzaion. Gainera, edozein egoeratan edaten zen.\nGaragardoa ongi kontserbatzen zen. Lastozko tapoia eta buztin bustia zuten ontzietan saltzen zen."}
{"id": "748532", "revid": "1545", "url": "https://eu.wikipedia.org/wiki?curid=748532", "title": "Fruktosarekiko intolerantzia hereditario", "text": ""}
{"id": "748534", "revid": "96586", "url": "https://eu.wikipedia.org/wiki?curid=748534", "title": "Aines Dufau Lakaberatz", "text": "Aines Dufau Lakaberatz (Donapaleu, 1965eko urtarrilaren 19a) baxenafar pedagogo eta hizkuntzalaria da. Euskal Ikasketetan lizentziaduna da (Paueko eta Aturrialdeko Unibertsitatea).\nUztaritzen egoitza duen Ikas Euskal Pedagogia Zerbitzuaren zuzendaria da. Elkarte honek euskararen eta euskarazko irakaskuntza hedatzen laguntzen du. Ikasmaterialgintza sortzea, Animazio pedagogikoak eta dokumentazio zerbitzu bat kudeatzea dira elkarte honen lan ildo nagusiak. Gaur egun, Ikasek 28 000 bat liburu, CD eta DVD baditu, kasik guziak euskaraz, oroz gainetik euskara(z) ari diren ikasleentzat eta irakasleentzat bilduak: eskuliburuak, entziklopediak, literatura obrak, dokumentalak... Katalogoa sarean kontsultagarri da, eta notizia guztiak deskargatzen ahal dira.\nEuskaltzain urgazlea.\nEuskaltzaindiak \"euskaltzain urgazle\" izendatu zuen 2006ko maiatzaren 26an. Hiztegi Batuko lantaldean aritu izan da 2013z geroztik.\nIkas argitaletxean argitaratzen duten guzia euskara batuzko aditz formak erabiliz idazten dute, nafar-lapurterazko hiztegia eta joskera hobetsiz. Egun guzietako hizkuntza tresnarik baliosena Euskaltzaindiaren Hiztegi Batua dute, eta oroz gainetik Nola Erran hiztegi elektronikoa. Teknika eta zientzia alorretako gaien lantzeko, Euskalterm eta Elhuyarren hiztegiak baliatzen dituzte. Nafar-lapurterazko tradizioari jarraikiz argitaratzen dutena, zubereraz ere argitaratzen dute, eskolako lehen eta bigarren zikloetan ari diren irakasle eta ikasleentzat (2 eta 8 urte). Alabaina Zuberoako haurrek lehenik zuberera menderatu behar dutela uste dute, haur literaturaren bidez, eta halaber zientzien eta matematiken bidez ere bai. Hausturarik ez dadin izan eskolako, herriko eta eskolako mintzairen artean, ikastresnak zubereraz ere argitaratzen dituzte, eskolako lehen urtekoentzat."}
{"id": "748539", "revid": "2048", "url": "https://eu.wikipedia.org/wiki?curid=748539", "title": "Testu-meatzaritza", "text": "Testu-meatzaritza, testutik kalitate handiko informazioa lortzeko prozesua da. Kalitate handiko informazioa, oro har, patroiak eta joerak egitean lortzen da, esate baterako, eredu estatistikoko ikasketen bidez. Testu-meatzaritzak, oro har, idazketa-testua egituratzeko prozesua dakar (normalean azterketa, ezaugarri linguistiko eratorri batzuk gehituta eta besteen ezabapena eta ondorengo datu-base batean sartzea), datu egituratuak eta, azkenik, irteeraren ebaluazioa eta interpretazioa. Testu-meatzaritzan \"kalitate handia\" garrantziaren, berrikuntzaren eta interesaren konbinazioari dagokio. Testu-meatzaritzako eginkizun tipikoen artean, testuen sailkapena, testu-taldekatzea, kontzeptu/entitate erauzketa, taxonomia granularrak, sentimenduen analisia, dokumentuaren laburpena eta entitate-ereduen modelizazioa.\nTestuen analisiak honako hauek dakartza: informazioaren berreskurapena, azterketa lexikoa, hitzaren maiztasunen banaketa, ereduen ezagutza, etiketatzea/anotazioa, informazioaren erauzketa, datuen meatzaritza teknikak, bisualizazioa eta aurresateko analisia. Helburu nagusia testua aztertzeko datuak bihurtzea da, hizkuntzaren tratamendu naturalaren aplikazioaren bidez eta metodo analitikoen bidez.\nHistoria.\n80ko hamarkadaren hasieran, giza ahalegin handia behar zuen lehenengo testu-meatzaritzako ahaleginak sortu ziren, baina aurrerapen teknologikoak baimendu dute inguru hau azkar aurreratzea azken hamarkadan. Testu-meatzaritza ingurunea, informazio berreskurapenean oinarritutako diziplina askotarikoa da, datu-meatzaritza, ikasketa automatikoa, estatistika eta hizkuntzalaritza konputazionala. Informazioaren zati gehiena (%80ra baino gehiago), gaur egun testu gisa gordeta aurkitzen da, uste da testu-meatzaritza merkatu balio handia duela.\nGeroz eta gehiago hizkuntza anitzeko testu-meatzaritzari interes handiagoa ematen zaio: beste hizkuntzetan informazio eskuratzeko gaitasuna.\nTestu-analisia.\nTestu-analisia terminoa deskribatzen du linguistika, estatistika eta makina-ulermen tekniken multzo bat, ereduak eta estrukturak barneratzen ditu negozio-inteligentzia, datu-analisien esplorazioa edo ikerketa testuen informazioa. Termino hau, testu-meatzaritzaren sinonimo estua da; hain zuzen ere, testu-meatzaritzari buruzko 2.000 deskripzio aldatu zituen Ronen Feldman 2004an, deskribatzeko testu analisia.\u00a0 Beranduago, termino hau gehiago erabiltzen zen negozio alorrean, aplikazioen negozio arazoei erantzuteko; testu-meatzaritza erabiliagoa da aplikazio alorrean.\nTestu-analisia, analisi kualitatibo mota bat da, metodo bat da informazio erabilgarria ateratzeko testuetatik, eta ideiak eta gako kontzeptuak taldekatzeko modu egokian. Testu-analisia edozein motako edo luzerako testuetan egin daiteke.\nErregistroak edo dokumentu motzak errazago sailkatu daitezke, zeren ez dira konplexuak eta, hitz eta galdera anbiguo gutxiago dituzte. Esate baterako, galdera irekiko inkesta bat; jendeari eskatzen badiogu izendatzeko beraien oporretako jarduera gogokoena, erantzun motz asko itxaron ditzakegu, \"hondartzara joan\", \"parke nazional bat bisitatu\" edo \"ez egin ezer\" motakoak. Galdera-erantzun irekiak, bestaldetik, oso konplexuak eta oso luzeak izan daitezke, bereziki inkestatuak jakitunak badira, motibatuak badaude eta denbora asko badute inkesta betetzeko. Jendeari eskatzen badiogu politikari buruz hitz egiteko, iruzkin luzeak aurkitu ditzakegu tema eta postura ezberdinekin.\n\"IBM\u00ae SPSS Modeler Text Analytics-en\" abantaila bat da, kontzeptu gakoak ateratzeko eta sortzeko sailkapen intuitiboak testu luzeetatik denbora-epe txikian. Abantaila hau lortzen da hainbat teknika linguistiko automatiko eta estatistikoen konbinaketari esker, zeinei eskertzen zaie emaitza fidagarriagoak izateak testu analisiko fase bakoitzean.\nTestu-analisi prozesuak.\nAzpietiketak\u2014testu handiago baten osagaiak normalean zera barneratzen dute:\nAplikazioak.\nTeknologia gaur egun oso zabalduta dago gobernu, ikerketa eta negozioen beharretan. Aplikazioak kategoriatan sailka daitezke, azterketa motaren edo merkataritza-funtzioaren arabera. Ikuspegi hau irtenbideak sailkatzeko, aplikazioen kategoriak honakoak dira:\nSegurtasun-aplikazioak.\nTestu-meatzaritzako software pakete gehienak segurtasun-aplikazioetarako merkaturatzen dira, batez ere testu iturri linealen jarraipena eta analisia, esate baterako, Internet, albisteak, blogak, etab.\u00a0Segurtasun nazionalerako helburuetarako. Testu\u00a0enkriptatze/deszifratzearen\u00a0azterketan ere parte hartzen du.\nAplikazio biomedikoak.\nBiomedikuntzan testu-meatzaritzako aplikazio ugari deskribatu dira.\nBiomedikuntzako testuinguruko meatzaritza aplikazioa\u00a0PubGene\u00a0da, biomedikuntzako testuen meatzaritza sare bidezko bisualizazioarekin bateratzen du interneteko zerbitzu gisa.\nGoPubMed biomedikuntzako testuen jakintza oinarritzat duen bilatzailea da.\nSoftware-aplikazioak.\nTestu-meatzaritza metodoak eta softwarea ikertzen eta garatzen ari dira enpresa handiek,\u00a0IBM eta Microsoft\u00a0barne, meatzaritza- eta analisi-prozesuak automatizatzeko eta hainbat enpresaren bidez bilaketa eta indexatze arloan lan egiten dutenak, orokorrean emaitzak hobetzeko.\nSektore publikoaren barruan, terrorismoaren jarraipena egiteko eta kontrolatzeko softwarea sortzen ahalegin handiak egin dira.\nEnpresa eta marketin aplikazioak.\nTestu-meatzaritza marketinean erabiltzen hasi da,\u00a0bezeroekiko harremanak kudeatzeko sistema-tan\u00a0zehazki.\u00a0\u00a0Coussement eta Van den Poel (2008)&lt;ref name=\"10.1016/j.im.2008.01.005\"&gt;&lt;/ref&gt;bezeroen desegiterako azterketaren iragarpen analitikoen ereduak hobetzeko aplikatu zuten.\nAplikazio akademikoa.\nTestu-meatzaritzaren arazoa garrantzi handikoa da indexatzailea behar duten\u00a0datu-base\u00a0handiak\u00a0berreskuratzeko.\u00a0Hau bereziki egia da diziplina zientifikoan, gehienetan informazio zehatza idatzitako testuetan jasotzen baita. Horregatik hainbat proiekturekin hasi dira;\u00a0Naturaren\u00a0Testu Meatzaritza Interfaze Irekia (ingelesez Open Text Mining Interface OTMI) proposamena\u00a0eta Osasun Institutu Nazionalaren dokumentu mota definizioa (ingelesez Document Type Definition DTD), makinei seinale semantikoak emango lizkiekeenak testuan jasotako kontsulta espezifikoei erantzuteko, sarbide publikoa oztopatu gabe.\nErakunde akademikoek testu-meatzaritza ekimenean ere parte hartu dute:\u00a0\nSoftware komertziala eta aplikazioak\nInplikazioak.\nDuela gutxi arte, webguneak gehienetan erabiltzen zuten testuan oinarritutako bilaketak, zeintzuk bakarrik aurkitzen zituzten erabiltzaileak definitutako hitz edo esaldiak zituzten dokumentuak. Gaur egun, web-semantikaren erabileraren bidez, testu-meatzaritzak aurkitu ditzake edukiak oinarrituz esanahian eta testuinguruan (zehaztutako hitzen beharrean). Gainera, testu-meatzaritza softwarea erabili daiteke espediente luzeak eraikitzeko pertsona edo ekitaldi zehatzei buruz. Adibidez, erreportaje berrietatik ateratako datu-multzo luzeak eraiki daitezke errazteko sare sozialen analisia. Testu-meatzaritza softwareak jardun dezake adimen analista edo liburutegiko bilatzaile gisa, nahiz eta analisia eremu mugatuagoa den. Testu-meatzaritza oso erabilia da zabor-posta, bide bat da definitzeko mezu baten karakteristikak, konparatzeko iragarkiekin edo bilatzen ez den materialarekin. Testu-meatzaritzak paper garrantzitsua jokatzen du finantza merkatu sentimenduan.\nEtorkizunean.\nGero eta interes gehiago sortzen ari da datu-meatzaritza eleanitzean:\u00a0 informazioa hizkuntza ezberdinetan lortzeko\u00a0eta hizkuntza-iturri desberdinetako antzeko elementuak beren esanahiaren arabera biltzeko gaitasuna.\nEnpresek proportzio handian modu ez-egituratuan sortzen duten informazioa ustiatzeko erronka aitortu izan da hamarkadetan.\nEnpresen Adimenaren (EA) lehenengo definizioan aitortzen da, 1958ko urrian IBM Journal-eko artikulu batean H. P. Luhn-en artikulu batean, Enpresen Adimenaren Sistema, bertan deskribatzen duen sistema horrelakoa izango da:\n\"...erabili datuak prozesatzeko makinak dokumentuen auto-abstrakzio eta autokodeketarako eta erakundeko \"ekintza puntuetako\" bakoitzeko profilak sortzeko. Jasotako eta barrutik sortutako dokumentuak automatikoki abstraitzen dira, hitz-patroiaz karakterizatuak dira eta automatikoki ekintza-puntu egokietara bidaltzen dira.\"\nZergatik behar dugu?\nTestu-meatzaritzak aplikazio asko ditu. Adibidez, testu-meatzaritzak, zenbait domeinu eta teknologia berriak eta berritzailek aurkitzen lagundu dezake. Informazio eta ezagutza berria sortzeko metodo eraginkor bat da. Praktika honek, enpresei laguntzen die testu luzeen eta laburpen literarioen irakurketa denbora murrizten. Honek esanahi du gako baliabideak azkarrago eta eragin gehiagorekin bilatu ditzakegula. Halaber, erabiltzaileei baimentzen die\u00a0 informazio berria lortzea, beste era batera, zaila izango zena.\nTestu egituratuak ez diren testu guztietako administrazioaren arazo nagusiak, testua idazteko arau estandarrak ez izatea eta ordenagailuak ulertu ahal izatea da. Hizkuntza eta beraz, esanahia, dokumentu batetik bestera aldatu egiten da. Datu ez-egituratuak\u00a0 berreskuratzeko eta antolatzeko modu bakarra, hizkuntza aztertzea eta bere esanahia bilatzea da. Metodo automatiko ezberdinak daude, informazio\u00a0 kontzeptu ez egituratuak lortzeko. Metodo hauek bi motetan bana daitezke; linguistikoak eta ez-linguistikoak. Zenbait erakundek saiatu dira soluzio automatiko ez-linguistikoak erabiltzen, estatistikan eta sare neuronaletan oinarrituz. Informatikako teknologiaren bitartez, soluzio hauek arakatu eta sailkatu ditzakete kontzeptu gako hauek askoz azkarrago giza irakurleek baino. Zoritxarrez, soluzio hauen prezisioa oso baxua da. Estatistikan oinarritutako sistema gehienak, bakarrik kontatzen dituzte zenbat aldiz errepikatzen diren hitz bakoitza, eta kontzeptu erlazioen hurbilpen estatistiko bat kalkulatzen dute. Garrantzirik gabeko emaitza eta alferrikako datuak sortzen dituzte, eta aurkituak izan behar ziren emaitza asko ahazten dituzte, \"termino isilak\" deitzen zaie.\nPrezisioko muga hau konpentsatzeko, hainbat soluzio barneratzen dituzte erregela ez linguistiko konplexuak, garrantziko eta garrantzirik gabeko emaitzak bereizten laguntzen dutenak. Hauek testu-meatzaritza erregeletan oinarrituta gisa ezagutzen dira.\n\"Linguistikan oinarritutako testu-meatzaritza\", bestaldetik, (NLP) Lengoaia Naturaleko Prozesamenduko printzipioak aplikatzen ditu, giza lengoaietako sistema batetik lagundutako analisia; hitzen, esaldien eta sintaxien analisia, edo testu baten egitura. NLP sistema barneratzen duen teknologia batek, erazagutu ditzake kontzeptuak era inteligentean (esaldi osatuak barne). Gainera, lengoaia nagusiko azpiko lengoaien ezagutza baimentzen du kontzeptuak erlazionatutako taldeetan sailkatzea (hala nola, produktuak, entitateak edo pertsonak), esanahia eta testuingurua erabiliz.\nLinguistikan oinarritutako testu-meatzaritza, pertsonak egiten duten bezala, testuaren\u00a0 esanahia aurkitzen du, hitzen era askotarikoak ezagutuz, hauen esanahia eta egitura analizatuz, azpiegiturak laguntzen du testua ulertzen. Metodo honek, estatistikan oinarritutako sistemak bezala, abiadura eta errentagarritasuna eskaintzen du, baina giza parte-hartzea gutxituz eta prezisio maila handiagotuz.\nErauzketa prozesuaa ezberdintzen da estatistikan edo linguistikan oinarritutako planteamenduak. Estatistikan nahiz linguistikan oinarritutako soluzioak, biek handiagotu beharko lukete hitzen sinonimoak, bestela, ahaztuko lukete informazio garrantzitsua. Hizkuntza baten ulermena, gutxitzen du testuen anbiguotasuna, eta honek testu-meatzaritza fidagarriago bihurtzen du.\nNola funtzionatzen du testu- eta datu-meatzaritzak?\n1) Bildu: datuak bildu baliabide ezberdinetatik, hala nola, webguneak, posta elektronikoa, bezeroen iruzkinak eta dokumentuetatik. Aplikazioaren arabera, prozesu hau guztiz automatizatua izan daiteke edo pertsona batez gidatua.\n2) Aurreprozesua: edukiaren identifikazioa eta ezaugarrien erauzketa. Datuak inportatzen dira eta formatu uniforme batetan bihurtzen dira,non hauek erabili daitezke beste analisi batzuk egiteko. Bihurketa hau barrutik egiten da eta ez ditu jatorrizko datuak aldatzen.\n3) Indizea (testu garbiketa): ezabatu edozein alferrikako edo nahigabeko informazio, esate baterako iragarkiak. Garrantzitsua da ulertzea baliabide linguistikoen rola, termino hautagaien identifikazioan erauzketa linguistiko garaian. Baliabide linguistikoak, erauzketan beti erabiltzen dira. Badira txantiloi formakoak, liburutegiak, eta konpilatutako baliabideak. Liburutegiak, erauzketa zehazteko edo egokitzeko, hitz lista, erlazioak eta bestelako informazioa barneratzen ditu. Konpilatutako baliabideak ezin dira ikusi ezta editatu. Ordea, gainerako baliabideak editatu daitezke txantiloi editore batekin edo, baliabideen editore batean aurkitzen baldin bada lan interaktibo ingurumeneko sesioi bat.\nKonpilatutako baliabideak, IBM SPSS Modeler Text Analytics erazagupenean, barruko osagai nagusiak dira. Baliabide hauek barneratzen dute hiztegi orokor bat, non barruan duen oinarrizko formatuen sailkapen lexikoen lista (lexikoa, aditza, adjektiboa, \u2026).\nBaliabide konpilatuez gain, hainbat liburutegi entregatzen dira produktuarekin batera, eta erabil daitezke osatzeko baliabide konpilatuen mota eta definizioak, hala nola sinonimoak eskainiz. Liburutegi hauek (eta sortutako pertsonalizatuak) hainbat hiztegiz osatzen dira. Hauek, mota hiztegia, sinonimo hiztegiak eta bazterketa hiztegiak barneratzen dituzte.\nBehin datuak inportatuta eta bihurtuta, erauzketa motorra hasiko da hautagai terminoak identifikatzen erauzketarako, hitzak edo hitz multzoak dira. Testu prozesaketa bitartean, hitz sinpleak (\"unitermino)\" eta hitz osatuak (multitermino)\u00a0 identifikatzen dira, sailkapen lexikoen erauzketa patroien biez. Jarraian, testu sentimenduen estekentzako hautagai diren sentimenduko hitz gakoak identifikatzen dira analisi bidez.\nHiztegi orokorrean konpilatutako terminoak, interes gutxiko edo linguistika arloan anbiguoak izan daitezkeen hitz guztien lista bat ordezkatzen du. Hitz hauek baztertzen dira erauzketak behin identifikatuak izan direnean. Ordea, berriro ebaluatuak izango dira sailkapen lexikoa zehaztuko direnean, baina ez dira bilatuko hitz osatu hautagai luzeagoak bilatuko direnean.\n4) Meatzaritza (Tokenizazioa): ordenagailu batek, bakarrik \u201cikusten\u201d du karaktere kateak, identifikatu ezinik, adibidez, paragrafoak, esaldiak edo hitzak. Tokenizazioa, hutsuneak eta puntuazio zeinuen arabera, testua zatitzen du entitate esanguratsuetan (hitzak, esaldiak, \u2026). Hautagai \"uniterminoak\" eta \"multiterminoak\" identifikatu ondoren, hiztegi normalizatu bat erabiltzen du softwarea hitz baliokideak eta klaseak identifikatzeko. Esaldi baten oinarrizko formatua edo forma batean esaldi bereko bi aldaerak da klase baliokide bat. Honen helburua da bermatzea baliokidetzak, adibidez, \"bigarren mailako efektua\" ez dela banatutako kontzeptu bat. Baliokidetza klaseetan kontzeptuak zehazteko, erauzketa motorrak honako erregelak aplikatzen ditu:\n5) Analisia (ezaugarrien erauzketa): karakterizazio prozesua da. Jarraian, ateratako kontzeptuei tipo bat ezartzen zaie. Liburutegiak bezalako baliabide konpilatuak erabiltzen dira pauso honetan. Tipo mota, honako maila altuko kontzeptuak barneratzen ditu: hitz positibo eta negatiboak, izen bereziak, lekuak, organizazioak, \u2026\nSistema linguistikoak, ezagutzari sentigarriak dira: hiztegietan zenbat eta informazio kopuru gehiago izan, orduan eta handiagoa izango da emaitzen kalitatea. Hiztegiko edukiaren modifikazioa, hala nola, sinonimoen definizioa, emaitzen ondorioa sinplifikatu dezake. Batzuetan, prozesu iteratibo bat gerta liteke, baina beharrezkoa da errekuperazio kontzeptual zehatz baterako. \"NLP, IBM SPSS Modeler Text Analytics-en\" elementu nagusi bat da.\nNolako pertsonak egiten dute testu-meatzaritza?\nTestu-meatzaritzaren teknologia, gaur egun, erabiltzaile anitzengatik aplikatua izan ohi da, gobernuko erakundeetatik, ikerketa eta enpresa erakundeetaraino, beraien eguneroko beharrak asetzeko. Hauek dira eremu ezberdinetako zenbait adibide:\nIkerketa: adibidez, ezagutzaren aurkikuntza, medikuntza eta osasun atentzioa: aitzinean, analizatzea eta informazio nabarmena lortzea, denbora asko eramaten zieten giza ikertzaile bati. Zenbait kasutan, informazio hau ez zen irisgarria. Testu-meatzaritzak baimentzen die ikertzaileei, informazioa gehiago aurkitzen eta modu azkar eta eraginkor batean.\nNegozio: adibidez, enpresa handiak testu-meatzaritza erabiltzen dute, laguntzeko erabakiak hartzen eta azkarrago erantzuten bezeroen kontsultak, arrisku kudeaketan edo curriculumen sailkapenean.\nSegurtasuna: terrorismoaren aurkako alorrean, blogen eta beste testu iturrien analisian erabiltzen da, Interneteko krimenetan eta iruzurrak saihestako.\nEgunerokoan: testu-meatzaritza erabili ohi dute posta elektronikoko webgunetan, sortzeko sailkapen metodo fidagarri eta eraginkorragoak, spamen iragazkian, gizabide-komunikazioko datuen analisirako, \u2026 Baita, identifikatzeko erabiltzaileen eta zenbait produktu edo zenbait gaiei buruzko ikuspegiak erlazionatzeko.\nTestu-meatzaritza teknikak.\nTestu-meatzaritzan, hiru teknika existitzen dira eta interesatu oro ezagutu beharko luke:\nIkusi ere.\nHiztegi mota\nText mining\nMineria de textos\nEn que consiste el text mining"}
{"id": "748543", "revid": "69297", "url": "https://eu.wikipedia.org/wiki?curid=748543", "title": "Julian Alaphilippe", "text": "Julian Alaphilippe (Saint-Amand-Montrond, Cher, 1992ko ekainaren 11) frantziar txirrindulari profesional bat da."}
{"id": "748545", "revid": "105290", "url": "https://eu.wikipedia.org/wiki?curid=748545", "title": "Peruko gastronomia", "text": "Peruko gastronomia oso dibertsoa da. Antzinako Peruko sukaldaritza tradizioari geroago iritsi diren beste tradizio batzuk gainjarri zaizkio. Hasteko, Espainiako gastronomia erantsi zitzaion, betiere Al-Andaluseko gastronomiaren 700 urteko eraginagatik markatua. Aldi berean, Afrikako gastronomiaren eragina jasan zuen, esklabuen ekarreraren ondorioz.\nOndoren, Frantziako Iraultzatik ihesi ailegatu ziren sukaldari frantsesen sukaldaritza erabilera eta ohiturak integratu ziren. Gehienak Lima hiriburuan finkatu ziren. XIX. mendean izandako migrazioek ere beren puntua utzi zuten. Batez ere txinatarrak, japoniarrak eta italiarrak izan ziren sasoi hartan iritsi zirenak.\nPeruko sukaldaritzak eboluzio konstantean jarraitzen du. Nabarmentzekoa da, adibidez, Peruko kostaldean bi mila eta bostehun zopa mota desberdin erregistratu direla, eta 250 azkenburuko tradizional baino gehiago. Peruko gastronomiaren dibertsitate handiaren jatorria hiru iturri dira: Peruko geografiaren berezitasunak, kulturen nahastea eta antzinako kulturak sukaldaritza modernora moldatzeko lana."}
{"id": "748546", "revid": "12788", "url": "https://eu.wikipedia.org/wiki?curid=748546", "title": "Anthus gustavi", "text": ""}
{"id": "748547", "revid": "90523", "url": "https://eu.wikipedia.org/wiki?curid=748547", "title": "Krepe-denda", "text": "Krepe-denda, krepetegia edo talotegia (frantsesezko \"cr\u00eaperie\" hitzetik eratorria) hainbat krepe edo matahami mota eskaintzen dituen jatetxe edo saltokia da. Frantziako jatetxe mota tipikoa da, Bretainiako eskualdean gehien bat."}
{"id": "748548", "revid": "46380", "url": "https://eu.wikipedia.org/wiki?curid=748548", "title": "Ezkontza-tarta", "text": ""}
{"id": "748549", "revid": "1519", "url": "https://eu.wikipedia.org/wiki?curid=748549", "title": "Errukiaren guruztokia (Pasaia)", "text": "Errukiaren guruztokia Pasai Donibanen dagoen XVI. mendeko monumentua da. Guruztoki barruan dagoen gurutzea XV. mendekoa da, bestetik. Estiloa herri-pizkundean kokatu daiteke. Guruztoki honetan Orreagako guduari erreferentzia egiten zaio. Herriko monumentu ezagunetariko bat da.\nEzaugarriak.\nEraikina oinplano angeluzuzena du eta harlanduzko hiru hormek mugatzen dute. Estalkiak bi isurialde ditu eta frontoia eratzen da. Aurrealdean harrizko bi zutabe daude, fuste biribila dute eta kapitel manieristak oso ederrak dira. Zutabeen artean burdinezko hesi xumea dago eta barruan aldarea eta gurutze bat ageri dira. Gurutzean Pietate Andra Mariaaren irudia dago. Gurtuztegia herri-errenazentista dela esan daiteke.\nHistoria.\nLehen, harrian bertan zulatua zegoen eta harrizko gurutze garaia besterik ez zuen. Harriaren oinarrian inskribapen latindarra idatzia zuen: \"In gratiarum actione pro victoria obtenta, et cumplimiento voti facti Deo et B. Maria S.V. era octigentisima decima cuarta, quando ibamus ad Orierriagam et Saltum Pirenei nunc de Roncos Valles praeliaturi contra exerciotum Caroli Magni francorum regis cum nostro Basconiae populo pro se et socijs suis de Pasage victoribus. Joannes de Ubilla me fecit\".\nBarruko gurutzea XV. mendekoa da eta botoien apaindura tipikoa erakusten du. 1580ean handitu nahi izan zen eta idazkuna zuen harria desegin zuten. Obra zabaldu ostean, jatorrizko gurutzea eusteko harrizko aldaera egin zuten eta idazkuna gaztelaniara itzuli zuten. Zizela erabiliz alboetan eta burdinezko plakan kopiatu zuten. Bertan Orreagako bataila oroitzen da. Baskoiek karlomagnoren tropak garaitu zituzten. Gazteleraz irakur daiteke: \"Dando las gracias por la victoria alcanzada y cumpliendo con el voto hecho a Dios y a la Bienaventurada Mar\u00eda siempre virgen, en la era de 814, cuando fuimos a Orierriaga, puerto del Pirineo, que ahora se llama Ronco Valles a pelear contra el ej\u00e9rcito de Carlo Magno rey de los franceses con nuestro pueblo de la vasconia por si mismo y sus compa\u00f1eros del Pasage vencedores, Joannes de Ubilla me hizo\". Joannes de Ubillaren oinetxe gorago zegoen eta, gelditu ziren aztarnen arabera, nahiko handia zen.\nXVI. mendean pasaitarrek toki horretan omenaldia ospatzen zuten eta alaitzeko txistua eta danbolina jotzen zituzten. Andra Mari Errukizkoaren inguruan ere kaian ainguratzen zuten itsasontzietako marinelek igandeko meza entzuten zuten. Antza denez, hala egiten zen jada XVII. mendetik."}
{"id": "748550", "revid": "56334", "url": "https://eu.wikipedia.org/wiki?curid=748550", "title": "Friedrich Gerhard Rohlfs", "text": ""}
{"id": "748551", "revid": "56334", "url": "https://eu.wikipedia.org/wiki?curid=748551", "title": "Iraultza teknologikoa", "text": ""}
{"id": "748552", "revid": "105290", "url": "https://eu.wikipedia.org/wiki?curid=748552", "title": "Armeniako gastronomia", "text": "Armeniako gastronomia\u00a0bertako plater eta sukaldaritza ohituren multzoa da. Armeniaren historia k. a. VII. mendean hasten da, Urartuko erresuman; geroago, XX. mendean Sobietar Batasunaren parte izan zen. Armeniar sukaldaritza, Mediterraneoko gastronomia eta Kaukasoko\u00a0gastronomiaren arteko nahasketa da. Horretaz gain, Errusiako, Balkanetako eta Ekialde Hurbilgo eraginak ditu.\nHistoria.\nArmeniar gastronomiak gertaera nabarmena jasan zuen, egungo oinarrizko ezaugarriak ematen dizkiona: sobietar periodoa, 1920ko hamarkadatik aurrera. Hori baino lehenago, sukaldaritza grekoa (Alexandro Handiaren ondorioz), sukaldaritza mongoliarra eta arabiarrarengandik zetorkion korrontea.\nOsagaiak.\nEsnekiak.\nEsnekiak oso garrantzitsuak dira Armeniako sukaldaritzan.\u00a0Gaztari dagokionez, panir izenekoa da azpimarragarriena, hainbat mendeetan zehar armeniar gosarien parte izan dena.\u00a0Gazta gehienak esne ez pasteurizatuarekin egiten dituzte. Bi gazta tradizional daude salgai: Iori eta Chanakh. Biek dute zapore garratza eta bakterio asko dituzte, ardi esnearengandik datozenak.\u00a0\nArafackij Syr, ardi esnearekin egindako beste gazta tradizional bat da; baina gaur egun behi esnea ere nahasten zaio.\u00a0Ahuntz gaztak errautsez estali ohi dira, beraien hezetasuna ez galtzeko.\u00a0\nArmeniarren artean gehien egiten den platera \"spas\" edo \"tahnapoor\" (jogurt zopa) da. Plater hau zereal ale eta jogurtez osatuta dago, eta hori martorri txikituaz nahasiten da.\u00a0\nBarazki eta fruituak.\nKalabaza da barazkirik ospetsuena, nahiz eta ez den ohikoena dendetan. Plater tradizionaletako bat, \"ghapama, \"kalabazarekin eta fruitu lehorrekin egiten dute.\u00a0\nPatatak, soldadu errusiarrei esker sartu ziren herrialdean, 1930eko hamarkadan.\u00a0\nBeste barazki famatu bat aza da, entsaladan, egosita edo gordinik kontsumitzen dena. Frutak ugariak dira, izan ere, herrialde eguzkitsu honetan ohikoak dira mahatsa edota albertxikoak.\u00a0\nZerealak.\nZerealak kaloria iturri handia dira dieta armeniarrean. \"Dzwar\" izenez ezagutzen dira azala duten zerealak.\u00a0\n\"Blghoor \"plater famatua gari ale egosi eta lehortuekin egiten da. Artoa eta arroza ez dira ospetsuak Armenian, azken hau esportazio produktu moduan ekoizten dute.\u00a0\nZereala oinarri gisa duten plater asko daude, horietako batzuk ekitaldi berezi edo festa familiarrei lotuta daudenak.\u00a0\nFesta askotan agertzen dira ahiak, gehienetan haragiz lagunduta.\u00a0\nAdibidez, haur bati lehen hortza ateratzen zaionean, zereal aleak mahaspasekin oparitzen zaizkio.\nHaragiak.\nHerrialde honetan haragia jatea seinale oso ona da, gonbidatu bereziei eskaintzen zaie.\u00a0\nArdi haragia plater tradizionala izan zen antzinean.\nTxerri haragia berriz, ez da hain tradizionala. Txerrikiak dituzten platerek eragin errusiarrak dituzte.\u00a0\nBarbakoa edo \"khorovats\"-a\u00a0ugaria izaten da haragia. Esaera zahar batek dioenez, \"zure soldata ona izango da, hiru khorovats ospa baditzakezu hilabetean.\u00a0\"\nEspezia eta ongailuak.\nArmeniako gastronomian ugaria da espezien erabilera.\u00a0Gehien erabiltzen direnen artean \"sindrick\"a eta \"Rumex crispus\"a daude.\nBelarrei garrantzi berezia ematen zaie, baina hauez gain, gatzaren erabilera ere oso handia da.\u00a0\nBarbakoa.\nBarbakoak oso ohikoak dira Armenian. Lagun eta familiaren artean egiten diren bilera eta denbora-pasa gisa hartzen dira.\nEdariak.\nArmeniako uraren kalitatea goraipatzekoa da, mineral bolkanikoen hondarrak izaten baititu. Baina hala ere, botilako ura oso urria da eta etxe batzuk ur korrontea 3-4 ordutan zehar izaten dute soilik egunean.\nEdari alkoholdunak.\nGraduazio baxuko edari alkoholdunen artean ardoa da ospetsuena, 1990eko hamarkadatik aurrera komertzializatzen hasi zutena.\u00a0\nGaragardo produkzioak garrantzia izan zuen sobietarren garaian. Graduazio altuko edarien artean berriz, vodka dago, hau ere sobietarrengandik hartua.\u00a0\nKo\u00f1aka eta brandya ere garrantzitsuak dira, diru eta luxuaren irizpide baitira."}
{"id": "748553", "revid": "336", "url": "https://eu.wikipedia.org/wiki?curid=748553", "title": "Food truck", "text": "Food truck (euskaraz \"janari kamioia\"; modu informalean furgofarra) kalean janaria zerbitzatzeko moldatuta dagoen garraiobide bati erreferentzia egiteko erabiltzen den terminoa da. Oro har, janari azkarrari lotuta egoten dira, baina 2009tik aurrera janari landuagoetara pasa zen. Izozkiak, elikagai izoztuak edo aurreontziratuak saltzen dituzte; beste batzuek sukaldeak dituzte ontzian eta janaria zerotik prestatzen dute, edo sukalde komertzial batean prestatutako janaria berotzen dute. Hamburgesak, izozkiak, patata frijituak...saltzen diren janari arruntenak dira. 2010eko hamarkadaren hasieran, jatetxe berrien fenomenoaren erdian, gourmet sukaldaritza eskaintzen zituzten janari-kamioiak eta oso ezagunak bihurtu ziren. Janari kamioiak kaleko janari-industriaren osagai garrantzitsuak dira, egunero 2.500 milioi pertsona inguru zerbitzatzen baititu. \nKamioi hauek mugikorrak izaten dira; hau da, eskaria dagoen tokietan egiten dute lan.\nHistorioa.\nAmeriketako Estatu Batuetan, Texasko janari kamioi estatubatuarraren aitzindaria da. 1866an,Texasko abeltzainak, Estatu Batuetako armadako bagoi zahar eta sendo bat barruko apalategi eta tiraderekin hornitu zuen, eta sukaldeko, elikagaietako eta medikuntzarako tresnez bete zuen. Janaria frijole lehorrez, kafez, arto-irinez, oihalez bildutako urdai koipetsuz, txerri gaziz, zezen-okelaz, gehienetan lehorra edo gazia, eta erraz kontserbatzen diren beste elikagai batzuez osatua zegoen. Bagoiak ere ur upel bat eta hondar bat zituen egurra pizteko, elikagaiak berotzeko eta prestatzeko.\nJanari-kamioi modernoaren beste senide goiztiar bat bazkariko gurdia da, Walter Scott janari-saltzaileak 1872an pentsatu zuen. Scottek leihoak moztu zituen gurdi txiki estali batean, Providenceko egunkari baten bulegoaren aurrean aparkatu zuen (Rhode Islanden), eta sandwichak, pastelak eta kafea saldu zizkien kazetariei. 1880ko hamarkadan, Thomas H. Buckleyk, kafetegiko mutila, janari kamioiak Worcesterren, Massachusettsen egiten zituen. Hainbat modelo egin zituen hala nola, Etxe Zuriko Hontza eta Kafea, harraskak, hozkailuak eta sukaldeak barne hartzen zituzten ezaugarriekin osaturik zeuden, baita koloretako leihoak eta beste apaingarri batzuk ere.\nAEBetako hiri handietan, janari-kamioiak, tradizionalki, bidaian zihoan pertsonei janaria azkarra hartzeko baliabidea eskaintzen die kostu txikian. Food truck-ak duen helburu naguasia euskagarritasuna da.\nGourmet kamioiak.\n2011n, USA elikagai garestiagoak saltzen dituzten kamioiak ospea irabazten ari zirela Estatu Batuetan adierazi zuen. Gourmet kamioi horien menuek sukaldaritza-gama osoa dute, kalitatezko teknika eta janariarekin. Askotan, plater mugatu baina sormenezkoetan zentratzen dira arrazoizko prezioetan, eta bezeroei ezingo luketen elikagaiak esperimentatzeko aukera eskaintzen diete. kamioi bat hanburgesa bitxietan espezializatu daiteke, beste batek otarrain-biribilkiak bakarrik zerbitza ditzake. Gourmet janari-kamioiek esperientzia gastronomikoa eskain dezakete, esperientzia gastronomikoa ohikoagoa bihurtu da, jatetxeen eta janari-kamioien jabeak euren bezeroentzat esperientzia paregabea sortzera bultzatuz. Horrek abantaila bat ematen die gourmet kamioiei beren esperientzia nahi duten edozein tokitara eramateko.\nJanari-kamioien jarraipena sinplifikatu egin da Facebook eta Twitter bezalako sare sozialekin, non gourmet kamioi gogokoena edozein unetan koka daitekeen, eskaintza bereziei, menuko elementu berriei eta kokapen-aldaketei buruzko eguneratzeekin. \nMunduan zehar.\nAustralian, janari-kamioiak eskuragarri daude, eta hedabideetan joera ezagun gisa azaltzen dira.\nJaponian, janari-kamioiak, ramen, oilasko frijitua, ogi frijitua, pizza, krepeak eta izozkiak saltzen dituzte.\nHong Kongen, janari kamioiak kalera ateratzen hasi ziren 2017ko otsailean.\nHego Korean, Gobernu nazionalak 2014ko irailean legeztatu zituen janari kamioiak eta orduz geroztik kopuruak etengabe igotzen jarraitu du. \nBelgikako janari-kamioien elkartea egiten ari dira kalean janari kamioiak legeztatzeko.\nBrasilen, janari-kamioiak inauteri garaian eta futbol partida, kirol ekitaldi eta kontzertuen amaieran janaria zerbitzatzen zuten kamioiekin hasi ziren. Hala ere, kamioiak gourmet janaria zerbitzatzen hasi zirenean (prezio altuagoekin), janari kamioien moda behera egin zuen.\nKanadan, janari kamioiak, herrialde osoan daude, eta hainbat sukaldaritza eskaintzen dituzte, gazta ogitartekoak plantxan ogitartekoak barne.\nFrantzian, janari kamioiak ohikoak dira kanpoko merkatuetan, baina jatetxeko kalitatezko janaria saltzen zuten amerikar estiloko kamioiak Parisen agertu ziren lehen aldiz 2012an.\nIrlandako janari-kamioi guztiak Osasun Zerbitzu Exekutiboan (HSE) erregistratu behar dira eta Ingurumen Osasuneko Arduradunek (EHO) ikuskatzen dituzte.\nMexikon, 2013tik aurrera janari kamioiak gero eta ezagunagoak dira eta jabeek elkarte bat sortu dute merkataritza sektore honen profesionalizazioa eta hedapena lortzeko.\nErresuma Batuan, janari-kamioiak merienda-furgoneta edo hanburgesa-furgoneta gisa ezagutzen dira, eta errepidearen alboko bide nagusi ia guztietan aurki daitezke edo oinezkoen biztanleria handia duten guneetan, hala nola, herriko festetan edo hiriguneetan. Furgoneta hauek hamaika elikagai motatan espezializa daitezke, hala nola, erroskilak, hanburgesak, chili eta patata frijituak, baita janari etnikoetan ere. "}
{"id": "748554", "revid": "1712", "url": "https://eu.wikipedia.org/wiki?curid=748554", "title": "Food-truck", "text": ""}
{"id": "748555", "revid": "12788", "url": "https://eu.wikipedia.org/wiki?curid=748555", "title": "Petxora (argipena)", "text": "Petxora izan daiteke:"}
{"id": "748556", "revid": "6950", "url": "https://eu.wikipedia.org/wiki?curid=748556", "title": "Catering", "text": "Catering (ingelesezko \"catering\" hitzetik) deitzen zaio, janari eta edari kantitate batekin festa, ekitaldi eta horrelakoak hornitzen dituen zerbitzu-enpresari.\u00a0"}
{"id": "750324", "revid": "119347", "url": "https://eu.wikipedia.org/wiki?curid=750324", "title": "Nerbio hipogloso", "text": "Nerbio hipoglosoa\u00a0XII.\u00a0garezurreko nerbioa da, eta mihiaren\u00a0muskulu\u00a0intrintseko\u00a0eta estrintseko\u00a0guztiak (hioglosoa, estiloglosoa eta genioglosoa) inerbatzen ditu, nerbio bagoak inerbatzen duen palatoglosoa izan ezik. Nerbio hau somatomotorea\u00a0da soilik. Hipoglosoaren nukleoak neurona motore handiz osatutako nukleo bat osatuko du 4. bentrikuluaren oinaldean: nerbio hipoglosoaren trigonoa, eta hau izango da nerbioak\u00a0enbor entzefalikoan izango duen jatorria. Bere zuntzen kopuru txiki bat, behera egin eta hipoglosoaren hobia edo hobi prekondileoaren bidez, lepora iristen da. Azkenean, berriro ere mihiaren muskuluetara abiatzen da. Bi nerbio hipogloso izango ditugu gorputzean, eskuineko bat eta ezkerreko bat.\nHizketan eta irensketan parte hartzen duten muskuluen kontrola eramatea da nerbio honen funtzioa, mihiaren itsasketa eta alde batetik besterako mugimenduak barne. Nerbio honek jasan ditzazken kalteak hizketarako gaitasunean eta mihiaren itxuran eragin dezakete. Normalean kalte hauek traumatismoen, kirurgiaren edota gaixotasun neuronal motoreen\u00a0ondoriozkoa.\nNerbio honi buruz gordetzen den lehen deskribapena\u00a0Herofilok egina da, KA\u00a0hirugarren mendean. Hipogloso izenaren jatorria, mihiaren azpitik igarotzen den nerbio delan datza: \"hipo\" (\"azpitik\") eta \"glossa\" (\u00a0\"mihi\").\nNerbio hipoglosoak 7 adar albokide ditu:\nEgitura.\nNerbio hipoglosoa enbor entzefalikoaren azpiko mailatik, oliba eta piramidea banatzen dituen erraboileko aurre alboko ildoaren\u00a0mailako bizkarmuinetik ateratzen diren zuntz kopuru txikiek osatzen dute. Nerbioa espazio subaraknoideotik\u00a0pasako da\u00a0eta\u00a0\u00a0dura materra zulatuko du gertu hipoglosoaren kanalaren gertutik, hezur okzipitalera irekiz.\nOndoren hipoglosoaren kanaletik atera eta adar meningeo bat emango du.\nGainera bere zuntz batzuk C1aren\u00a0\u00a0aurrekoa adarraren\u00a0zuntz batzuekin fusionatuko dira. Hori nerbio bagoaren eta nerbio laguntzailearen bizkarmuineko banaketatik gertu abiatuko da, eta hipoglosoaren euskarriaren goiko heldulekua osatuko dute. Bere beste zuntz batzuk C2 eta C3 mailetako nerbio espinalen zuntzekin fuisonatu eta hipoglosoaren eukarriaren beheko heldulekua osatuko dute, horretatik ateratako zuntzek, muskulu infrahioideoak inerbatuko diuzte.\u00a0Aipatutako C1, C2 eta C3ren zuntzekin fusionatutako zuntzek hipoglosoaren euskarria sortzen dute, atal hipogloso eta atal zerbikala dituena. Nerbioaren gainontzeko zuntzen beherantz jarraituko dute, nerbio bagoaren atzetik eta espiralak beherantz atzean\u00a0\u00a0barneko arteria karotidaren\u00a0eta barneko zain jugularraren\u00a0artetik igarotzen da,\u00a0leka karotideoaren gainetik.\nBarailaren beheko angeluaren mailan, nerbioa\u00a0muskulu digastriko\u00a0aren atzeko sabelaren atzetik aterako da.\u00a0Ondoren\u00a0arteria okzipitalaren\u00a0inguruan biratu eta barailaren azpiko eremuan zehar aurrera egiten du. Bere ibilbidea muskulu\u00a0hioglosoarekiko\u00a0lateral eta\u00a0\u00a0estiloioideoarekiko\u00a0eta mihi nerbioarekiko medial egingo du.\u00a0Muskulu genioglosoarekiko\u00a0sakon jarraituko du mihiaren erpinera arte.\u00a0Bere ibilbidean zehar mihiko muskulu intrintseko eta estrintsekoentzako adarrak emango ditu, lehen aipaturiko muskulu hiogloso, estilogloso eta genioglosoa inerbatuz.\nEnbor entzefalikoko hipoglosoaren nukleoak bi\u00a0kortex motoreetatik\u00a0seinaleak jasotzen ditu\u00a0baina, seinale kontralaterala gailentzen da, mihiaren inerbazioa funtsean lateralizatua egongo da.\u00a0Mihiko hartzaile neuromuskularren seinaleak nerbio hipoglosoaren bidez bidaiatzen dute \u00a0mihi nerbiora arte. Eta honek informazioa\u00a0mesentzefaloko trigeminoaren nukleora eramango du.\nGarapena.\nNerbio hipoglosoa lehenengo\u00a0somiten\u00a0bikotetik eratorria da (\"somitak:\" enbrioiaren gorputzaren garapenaren ardatz nagusia eratuko duten\u00a0mesodermo pilaketak dira).\u00a0Hauetatik sortutako muskulaturak\u00a0\u00a0hipoglosoaren korda\u00a0izena jasotzen du, lehen lau somita okzipitalen bikoteen miotometatik eratorria.\u00a0\u00a0Nerbioa lehenengoz garapenaren laugarren astean izango da ikusgai, nerbio bakarra osatu duten zuntzen multzo moduan, mihiarekin kontaktua ezarriz bostgarren asterako.\nHipoglosoaren nukleoa enbrioiaren bikarrezur erraboileko\u00a0oinalde plakatik\u00a0eratorria da, hau da nukleo eragile somatikoa da.\nFuntzioa.\nNerbio hipoglosoak mihiaren muskulu estrintsekoen inerbazioa darama: genioglosoarena, hioglosoarena, esiloglosoarena, eta baita bere muskulu intrintsekoena ere. Horiek guztiak mihiaren muskulu guztiak adierazten dituzte\u00a0muskulu palatoglosoa\u00a0izan ezik.\u00a0\nNerbio hipoglosoa\u00a0nerbio somatiko eferente orokor\u00a0(SEO) motako nerbioa da.\nMuskulu hauek mihiaren mugimendu eta manipulazioan parte hartzen dute.\u00a0Ezkerreko eta eskuineko genioglosoak dira batez ere mihiaren ateratzea eragiten duten muskuluak. Mihiaren sabelaldearen aurre eta atzealdean ezarritako muskuluak dira mihiaren protrusio eta alboraketa kontralateralaren eragile nagusiak.\u00a0Nerbio hipoglosoak ere ahoaren garbiketan eta listuaren fluxuan inplikaturiko mugimenduetan parte hartuko du, beste mugimendu inboluntario batzukin batera.\u00a0\nHipoglosoaren nukleoak elkarrekintzak ezartzen ditu formazio erretikularrarekin, hainbat erreflexu eta jarduera automatikoren kontrolean parte hartzen duena. Honez gain, hizkerarekin eta ahosketarekin erlazionatutako mugimendu inkonszienteen kontrolerako jatorri kortikonuklearreko zuntz batzuen laguntza jasoko du.\nKliniko garrantzia.\nKaltea.\nNerbio hipoglosoaren kalteak arraroak dira. Hala ere ematen diren kasuen artean ohikoena tumoreengatiko konpresioak dira. Beste hainbat arrazoi daude nerbio honen kaltea eragiten dutenak. Besteak beste, kalte kirurgikoak, kolpe medularrak, esklerosi anizkoitza, Guillain-Barre sindromea, infekzioak, sarkoidosiak etab. Kaltea alde batean ala bietan eman daiteke, eta honen arabera sintomak agertuko dira. Nerbioak duen beste egiturekiko hurbiltasuna dela eta (arteriak, zainak, beste nerbioak) oso arraroa izango litzateke kaltea nerbioan soilik ematea. Esate baterako, ezkerreko eta eskuineko nerbio hipoglosoko kalteengatik aurpegi nerbio eta nerbio trigeminala kaltetu daitezke. Honen ondorioz, ahoko muskulatura konprimitu daiteke eta hitz egiteko zailtasunak eragin.\nErreferentziak.\n12. https://www.ehu.eus/eu/web/anatorama/home"}
{"id": "750325", "revid": "6950", "url": "https://eu.wikipedia.org/wiki?curid=750325", "title": "Martin Goihetxe", "text": "Martin Goihetxe \u2014frantsesezko grafian, \"Martin Goyhetche\"\u2014 (Urru\u00f1a, Lapurdi, 1791ko irailaren 8a - 1859ko ekainaren 12a) XIX. mendeko euskal idazlea eta apaiza izan zen.\nHarena da \"Andre dena Mariaren ilhabetea\" (1838) idazlana, egunero jarraitu beharreko eredu eta gogoeta liburua.\nOndoren, La Fontaineren alegiak itzuli zituen lapurterara, \"Fableac edo aleguiac\" izenburuaz. Florianen alegiak itzuli zituen ere, baina horiek argitaratu gabeak gelditu dira. Horien eskuizkribuak Pariseko Biblioteka Nazionalean deskubritu zituen Aurelia Arkotxa filologoak 2000 urte hastapenean.\nGoihetxerena da, halaber, \"Lehoisaren oxekiac\" poesia (1879).\nBizitza.\nJean Goyhetche medikua eta Marie Braten seme, 1791an sortu da Urru\u00f1ako Haristeguia etxean. Apeza izendatua 1817ko abenduaren 20an, Urru\u00f1ako bikario kargua eramaten du 1818tik goiti. Aintzilako erretore izan da hilabete betzuentzat 1836 urtean, baina kargua uztea erabakitzen zuen.\nAnton Abbadiaren Lore jokoetako epai-mahaian parte hartu zuen 1853tik 1855era.\nUrru\u00f1an zendu da 1859ko ekainaren 12an."}
{"id": "750326", "revid": "119347", "url": "https://eu.wikipedia.org/wiki?curid=750326", "title": "Big Mac indizea", "text": "Big Mac indizea (ingelesez, \"Big Mac Index\") \"The Economist\" aldizkarian argitaratutako indize bat da. Ikerketa ez-zientifiko batean du oinarria, eta McDonald's konpainiaren Big Mac hanburgesa saltzen diren herrialde desberdinetako erosahalmenaren parekotasuna neurtzeko balio du.\nErosahalmenaren parekotasunaren (ingelesez, PPA) teorian oinarritzen da sistema, eta \"dolar batek herrialde guztietan ondasun edo zerbitzu kopuru bera erosi behar du\" kontzeptuari eusten dio.\nIndizeak proposatutako \"ondasun edo zerbitzua\" Big Mac hanburgesa da. Honela, hanburgesaren balioa Amerikako Estatu Batuetan eta atzerrian berdin balio izateak eragingo lukeen aldaketa azaltzen du Big Mac indizeak. PPPa aldaketa errealarekin parekatzean, ikertutako herrialdeko monetak balio txikiegia edo duen gainbalioa ikus dezakegu.\nZenbakitan.\nSei garestienak (2017ko urtarrilaren 12an)\nSei merkeenak (2017ko urtarrilaren 12an)\nAzkarren irabazitako seiak (2015eko uztaila) Estatistika honek, Big Mac bat erosteko munduko hiri desberdinetan lanean eman beharreko denbora adierazten du. Datuak: 2015.\nGeldoen irabazitako seiak (2015eko uztaila) Estatistika honek, Big Mac bat erosteko munduko hiri desberdinetan lanean eman beharreko denbora adierazten du. Datuak: 2015."}
{"id": "750327", "revid": "98220", "url": "https://eu.wikipedia.org/wiki?curid=750327", "title": "Zarata kosmiko", "text": "Zarata kosmikoa edo irrati-zarata galaktikoa kanpo-espaziotik, hau da Lurraren atmosferatik harago, datorren ausazko zarata da. Irrati hargailuen bidez detektatu eta entzun daiteke.\nZarata kosmikoaren ezaugarriak zarata termikoaren antzekoak dira. Zarata kosmikoa 15 MHz maiztasunetik gora antzematen da antena oso direkzionalak Eguzkira edo Esne Bide galaxiaren erdigune bezalako espazio-eremuetara begira jartzen direnean. Quasarrak bezalako argizagiek, Lurretik urrun dauden objektu oso dentsoak, uhin elektromagnetikoak igortzen dituzte espektro osoan, irrati-uhinak barne. Horrez gain, meteorito baten erorketa ere entzun daiteke irrati-hargailu batean; Izan ere, objektua Lurraren atmosferan sartu eta erortzen hasten denean honek su hartzen du atmosferak eragindako marruskaduragatik, inguratzen dituen gasak ionizatuz eta irrati-uhinak sortuz. Kanpo-espazioko hondoko mikrouhin erradiazioa ere zarata kosmiko mota bat da, Big Bang eztandaren aztarnak direla uste da."}
{"id": "750332", "revid": "336", "url": "https://eu.wikipedia.org/wiki?curid=750332", "title": "Henri Duhau", "text": "Henri Duhau \"Ithurralde\" (Beskoitze, Lapurdi, 1942ko urriaren 9a) lapurtar idazlea da.\nBeskoitzen sortua da \"Ithurraldea\" laborari etxaldean. Laborantzako ikasketak egin zituen Garron (Lekorne). Elkarte edo batasun zenbaitetan lan egin du, bertze batzuetan parte hartu, bere belaunaldiko bertze asko euskaltzale eta abertzale bezala. Bidenabar, artikulu zenbaiten idazle ere izan da, kasik denak euskaraz. Emeki-emeki, joan da liburugintzarat, monografia eta bertze, gogo berari jarraikiz haatik.\n1968. urteaz geroztik Senperen bizi da.\n\u201cEuskaltzain ohorezko\u201d izendatua izan da Bilbon, 2018ko apirilaren 27an eta agiria eskuratu du urte bereko azaroaren 23an, Donostian, Andres Urrutia Euskaltzainburuaren eskutik."}
{"id": "750334", "revid": "336", "url": "https://eu.wikipedia.org/wiki?curid=750334", "title": "Alerta nuklearra piztu zuen tsunamia", "text": ""}
{"id": "750339", "revid": "448", "url": "https://eu.wikipedia.org/wiki?curid=750339", "title": "1970eko hamarraldi", "text": ""}
{"id": "750342", "revid": "119347", "url": "https://eu.wikipedia.org/wiki?curid=750342", "title": "San Blas haitzaren babeslekua", "text": "San Blas haitzaren babeslekua Badajozko probintziaren ipar mendebaldean dagoen Alburquerque herrian dago. Bertan, klimatologia gogorratik babestuta haitzuloetako pintura batzuk ikus daitezke. 1942an multzoa Espainiako Monumentu Nazionala izendatu zen eta kultura-ondasunaren izendapena du ere bai. Margolanen datazioa ez da zehatza baina Neolito eta Brontze Aroaz kokatuak izan dira.\nMargoak.\n1916an Cabrera eta Hern\u00e1ndez Pacheco margolan eskematiko hauek deskribatu zituzten, estilo honetakoak lehendabizikoak. 1933an H. Breuil apaizak ere haien garrantzia azaldu zuen. Horma honetan bi garai ikus daiteke. Lehenengoan marrak lodiak dira, denborarekin lausotu den laranja kolorekoak. Lehenengo fase horretan irudien interpretazioa zailagoa da zeren eta lerro horizontalak zein bertikalak baitira; kasu batean marrazki zirkular bat dago eta, beste batean, orrazi itxurako margoa. Bigarrenean irudiak figuratiboagoak dira, aberatsagoak bai zehaztasunez bai marreen koloreez."}
{"id": "750344", "revid": "10891", "url": "https://eu.wikipedia.org/wiki?curid=750344", "title": "Mailuix Legorburu", "text": "Marie-Louise Legorburu, ezagunagoa Mailuix Legorburu izenez, (Hendaia, Lapurdi, 1965) lapurtar idazlea da."}
{"id": "750345", "revid": "44278", "url": "https://eu.wikipedia.org/wiki?curid=750345", "title": "Marasmio jangarri", "text": "Marasmio jangarria edo hankaluzea (\"Marasmius oreades\") \"Marasmiaceae\" familiako onddo jangarri bat da. Udaberrian biltzen den perretxiko jangarri estimatua da, oso ondo kontserbatzen baita lehortuta.\nEkologia.\n\"Marasmius oreades\" espeziea Ipar Amerikan eta Europan bizi da, eta udaberrian eta udan agertzen da batez ere, nahiz eta urte osoan aurki daitekeen, baldintza klimatikoak egokiak badira. Larre eta belardietako espeziea da, eta arrunta da abereak bazkatzen diren guneetan. Kostaldean dunetan ere ager daitezke zenbaitetan.\nMaitagarrien eraztunak osatuz hazten dira askotan, erdiguneko puntu batetik hasita, alea handiagoa hazten den heinean. Eraztun horietan belarra trinkoagoa eta sendoago hazten da, baina agortu ere lehenago egiten da. Beste batzuetan, ilarak eratzen dituzte.\nDeskribapena.\nTxapelak 2-5 zentimetro artekoa da, kanpai formakoa, eliptikoa, erdian titi txiki bat duena. Hur edo krema kolorea du, kolore zurixka edo marroixka duten orri banatuak. Hanka estu, luze eta oso haritsua du, 3-6 zentimetro luze dena eta erraz okertzen dena apurtu gabe.\nHaragi gozoa du, hurren usainekoa. Ez denez erraz usteltzen, ongi lehortzen da. Espora gardenak ditu.\nNahasteak.\n\"Marasmius collinus\" espeziearekin nahas daiteke, toki beretan hazten baitira. Uste da toxikoa dela. Desberdintasun nagusia da bigarrenak hanka huts eta hauskorra duela, eta berakatz usaina duela.\nOkerragoa da nahastea \"Inocybe\", \"Citocybe\" edo \"Lepiota\" generoetako zenbait espezierekin gertatzen bada, horiek toxikoagoak baitira.\nSukaldaritza.\nPerretxiko jangarri bikaina da, bere zaporeagatik estimatua, baina haragi gutxikoa denez, perretxikoetan adituenak direnek soilik biltzen dute.\nLehortu egin daiteke, kontserbaziorako. Horretarako, hanka kentzen zaio txapelari, eta zenbaitek txapelak hari batekin lotzen dituzte eta eseki egiten dituzte. Paper baten gainean eguzkitan ipintzea ere lehortzeko modu egokia da.\nPerretxiko honen zapore gozoaren erantzulea trehalosa izeneko azukrea da."}
{"id": "750346", "revid": "1712", "url": "https://eu.wikipedia.org/wiki?curid=750346", "title": "Marasmius oreades", "text": ""}
{"id": "750351", "revid": "1712", "url": "https://eu.wikipedia.org/wiki?curid=750351", "title": "Hankaluze", "text": ""}
{"id": "750357", "revid": "15795", "url": "https://eu.wikipedia.org/wiki?curid=750357", "title": "Ceuta Autonomia Hiriko Museoak", "text": ""}
{"id": "750358", "revid": "15795", "url": "https://eu.wikipedia.org/wiki?curid=750358", "title": "Melilla Autonomia Hiriko Museoak", "text": ""}
{"id": "750361", "revid": "1712", "url": "https://eu.wikipedia.org/wiki?curid=750361", "title": "Janari kamioi", "text": ""}
{"id": "750363", "revid": "336", "url": "https://eu.wikipedia.org/wiki?curid=750363", "title": "Etsai zakil", "text": "Etsai zakila (\"Phallus impudicus\") onddo espezie bat da, oso ezaguna dena zakil itxura duelako eta heldutan usain sarkor eta desatsegina jariatzen duelako. Perretxiko arrunta da Europan eta Ipar Amerikan. Orbel eta egur hondakin asko dauden ingurunetan agertzen da: basoetan, gehiegizko materia organikoa duten lorategietan, etab. Udan hasi eta udazken amaieraraino agertzen da. Usain txarra izan arren, ez da pozoitsua eta txikia denean Frantziako eta Alemaniako zenbait tokitan jateko ohitura dute.\nTaxonomia.\nJohn Gerard botanikariak \"zakil perretxiko\" deitu zion (\"fungus virilis penis effigie\") \"General Historie of Plants\" lanean, 1597an, eta John Parkinsonek \"Hollanders workingtoole\" edo \"phallus hollandicus\" deitu zion \"Theatrum botanicum\" lanean, 1640an. Lineok espeziea deskribatu zuen 1753eko \"Species Plantarum\" lanean, eta oraindik lan horretan emandako izen binomialari eusten dio. Bere izen espezifikoa, \"impudicus\", latinetik datorkio eta \"lotsagabe\" esan nahi du.\nDeskribapena.\nHeldugabeko etsai zakila zurixka edo arrosa kolorekoa da, arrautza formakoa, eta 4-6 zentimetro inguru ditu norabide batean eta 3-5 zentimetro bestean. Kanpotik begiratuta, bolba lodi bat dauka, peridio izenekoa, kolore berdexkako barruko gleba likatsua estaltzen duena. Azken horrek esporak gordetzen ditu. Atal hori da geroago usain txarra jariatzen duena eta euliak erakartzen dituena. Geruza horren baitan, geroago perretxikoaren txapela izango den geruza berdea dago; eta barruan, errezeptakulu deituriko egitura zuri bat dauka, gogorra dena baina belaki itxurako egitura airetsua duena.\nArrautza horiek azkar, egun pare batean, bilakatzen dira zakil formako egitura. Ale helduak 10 eta 30 zentimetro arteko luzera eta 4-5 zentimetroko diametroa ditu, eta gainean txapel koniko bat du, 2-4 zentimetro artekoa, gleba likatsu berde-marroixka duena. Ale zaharragoetan, ehun likatsua galtzen da eta erretikulu itxurako egitura horixka bat geratzen da agerian.\nAditu ez direnek, batzuetan, \"Morchella esculenta\" espeziearekin nahas dezakete.\nEsporen barreiatzea.\nEsporek forma eliptikoa eta luzanga dute. Haien barreiatze mekanismoa ez da beste onddo arrunten antzekoa, ez baitute airea erabiltzen garraio modu gisa. Horren ordez, esporen masa itsaskorra ekoizten dute, haratustelaren usaina duena eta euliak eta beste intsektu batzuk erakartzen dituena. Usain horren erantzule diren molekulen artean, metanetiola, hidrogeno sulfuroa, linalola, \"trans\"-ozimenoa, fenilazetaldehidoa, dimetil sulfuroa eta dimetil trifsulfuroa daude. Perretxiko helduen usaina urrutitik antzeman daiteke, eta hurbiltzerakoan, pertsona askok erabat nardagarritzat dute kiratsa. Intsektuak glebara joaten dira eta hanketan itsasten zaizkie esporen masa, eta horrela, beste toki batzuetara garraiatzen dute.\nEkologia.\nEspezie hau Europan eta Ipar Amerikan bizi da jatorriz, eta beste toki batzuetan ere aurkitu izan da: Txinan, Taiwanen, eta Indian), Costa Rican, Islandian, Tanzanian, eta Australian.\nUsteltze bidean dagoen egurraren edo materia organikoaren gainean bizi da, eta horregatik, askoz arruntagoa da hostoerorkorren basoetan, nahiz eta koniferoen basoetan, parkeetan eta lorategietan ere aurki daitekeen. Udatik udazken amaieraraino ekoizten du fruitu-gorputza. Zenbait zuhaitzekin mikorrizak era ditzake.\nJangarritasuna.\nArrautza fasean, barruko geruzaren zatiak moztu eta gordinik jan daitezke. Kraskatsuak dira, errefau zaporekoak. Frantzian eta Alemaniako zenbait tokitan jaten eta merkaturatzen da. Freskoan edo ozpinez ondua saltzen da. Txinan antzeko beste espezie batzuk kontsumitzen dira."}
{"id": "750364", "revid": "1712", "url": "https://eu.wikipedia.org/wiki?curid=750364", "title": "Phallus impudicus", "text": ""}
{"id": "750371", "revid": "1545", "url": "https://eu.wikipedia.org/wiki?curid=750371", "title": "Urrezko sagarra", "text": ""}
{"id": "750372", "revid": "1545", "url": "https://eu.wikipedia.org/wiki?curid=750372", "title": "Kreperia", "text": ""}
{"id": "750377", "revid": "90523", "url": "https://eu.wikipedia.org/wiki?curid=750377", "title": "Gaixotasun mitokondrial", "text": "Gaixotasun mitokondrialak mitokondrioen funtzionamendu okerraren ondorioz agertzen diren patologiak dira. Mitokondrioetan dauden proteina eta entzima batzuek aldaketa esanguratsuak jasaten dituzte, mitokondrioen DNAn edo zelula nukleoaren DNAn mutazioak gertatzen direlako. Mutazio horiek dira, azken finean, gaixotasun mitokondrialak sortzen dituztenak.\nJakina denez, mitokondrioetan lortzen dute gure zelulek zuzen funtzionatzeko behar duten energia kimiko guztia (ATP). Gaixotasun mitokondrialak agertzen direnean energia sortzeko mekanismoek huts egiten dute eta gorputzeko giharrek eta neuronek ez dute jasotzen behar duten guztia, asaldura larriak azalduz.\nGehien kaltetzen diren organoak burmuina, bihotza, gibela eta giltzurrunak dira, eta baita arnas aparatua eta sistema endokrinoa ere.\nGaitzaren jatorria mitokondrioen DNAn dagoenean (bertako mutazio batean) gaixotasun mitokondrialak amarengandik heredatzen dira, mitokondrioen DNA guztia amaren obulutik datorrelako.\nMaila zelularrean gaixotasun mitokondrialek, energia kimikoa ez sortzeaz gain, katabolismoaren metabolito batzuen pilaketa eragiten dute, zelula kaltetzen dutenak."}
{"id": "750378", "revid": "96586", "url": "https://eu.wikipedia.org/wiki?curid=750378", "title": "Isao Takahata", "text": " japoniar zinema zuzendari eta ekoizlea izan zen.\nBere kide Hayao Miyazakirekin hainbat telesail eta film ekoitzi zituen. Horietan ezagunenak dira \"Heidi\" eta \"Marco\" marrazki bizidunak. 1985ean sortu zuten bi zuzendariek Studio Ghibli ekoiztetxea, eta zinemarako lanak ere egin zituzten. Besteak beste \"Hotaru no Haka\" (Ipurtargien hilobia) eta \"Pom Poko\" (Iraganeko oroimenak) pelikulengatik da ezaguna."}
{"id": "750379", "revid": "1987", "url": "https://eu.wikipedia.org/wiki?curid=750379", "title": "BBVAren Dorrea", "text": ""}
{"id": "750381", "revid": "98220", "url": "https://eu.wikipedia.org/wiki?curid=750381", "title": "Campeones (filma)", "text": "Campeones Javier Fesser zinema zuzendari zuzendutako film komikoa da. 2018ko apirilaren 6an estreinatu zen. Hiru Goya sarien irabazlea. 2018an espainian gehien ikusitako filma.\nSinopsis.\nMarco da pelikularen protagonista. Saskibaloi bigarren entrenatzailea da. Baina bere bizitza pertsonalean arazoak direla eta, liskar bat izaten du lehenengo entrenatzailearekin eta taldetik kanporatzen diote. Gau horretan, alkohol gehiegi edaten du, eta kotxea hartzen du. Poliziarekin istripu bat izango du, eta epai batek pena ordaintzeko desgaitasun egoeran dauden saskibaloiko talde bat entrenatu beharko du \u201cLos amigos\u201d. Taldekideak dira gure pelikularen beste protagonistak. Denak batera, desgaitasun egoeran dauden pertsonen txapelketa nazionala jokatuko dute.\nFilma, Aderes Burjassoten saskibaloi taldean oinarrituta dago. 1999 - 2014 \u00a0urteen artean desgaitasun egoeran dauden pertsonekin hamabi nazioko txapelketa irabaztea lortu zuen.\nFinantzaketa.\nGidoia idatzi ondoren, finantzaketa bilatzen hasi ziren. Zuzendariak oso argi zeukan pertsonai guztiak errealak izan behar zirela, hau da, desgaitasunak benetakoak izan behar zirela eta ez aktoreak. Baina, finantzaketa jartzen zuten telebistak eta banatzaileak ez. Horregatik, teasser bat grabatu zuten. Eta horren bitartez pila kolaborazio eta finantzaketa iturri atera ziren. Horien artean, ICAAren laguntza (1.800.000 euro).\nBeste datuak.\nFilma Madrilen eta Huelvan filmatu zen 9 astetan gutxi gorabehera. Lehenengo astean filmak 1.977.994 euro eta 250.000 ikuskari baino gehiagoko lortu zituen. Zinema bakoitzeko 6.844 euro eta pantaila bakoitzeko 3.909 euro bildu zituzten, batez beste."}
{"id": "750383", "revid": "1545", "url": "https://eu.wikipedia.org/wiki?curid=750383", "title": "Adimen urritasun", "text": ""}
{"id": "750388", "revid": "58701", "url": "https://eu.wikipedia.org/wiki?curid=750388", "title": "La Monj\u00edako monasterio eta baseliza", "text": "La Monj\u00edako monasterioa (gaztelaniaz \"Monasterio de La Monj\u00eda\"), Espainiako Soriako probintziako Fuentetoba herrian, Golmayoko udaletxean, dagoen monasterio gotortua da. Soria hiriburutik hamar kilometrotara dago. Inguruko natura interesgarria da: bertan Golmayo ibaia jaiotzen da eta monasterio Pico Frentes mendiaren maldan dago. Multzo arkitektonikoaren estilo nagusia erromanikoa da baina badaude ere elementu gotikoak. 1882an Monumentu Nazionala deklaratua izan zen.\nHistoria.\nMonasterioaren jatorria Valvanera komentutik joandako Beneditarren estutasun bolada batean dago zeren eta abereentzat larreak eta janaria behar baitzuten. 1593an Miguel Martelek monasterioari buruz idatzi zuen.\n1861an, Eduardo Saavedrak, Historiaren Errege Akademiaren akademikoak, \u00abDescripci\u00f3n de la V\u00eda Romana de Uxama a August\u00f3briga\u00bb liburuan, monasterioaren kaperaren garrantzia azaldu zuen, Soriako monumentu zaharrena bezala aipatuz alegia. Haren hitzetan, kapera Erdi Arokoa zen, XI. mendekoa, eta monasterioa XVI. mendean gotortu egin zen. Monasterioa idatziz 1507ko urriaren 12an beneditarren eskuetara pasa zen baina, ondoren, Solier leinura eta, azkenik, Castejoneko kondeen eskuetara; azken hauek gotortu zuen haren eskuetara igaro zenean, XVI. mendean zehar.\nDeskribapena.\nEliza XI. mendekoa da, erromaniko estilokoa. Fatxadak hiru erdi puntuko arku kontzentrikoak erakusten ditu. Arkibolten molduretan eta kapitel konikoetan ez daude apaingarriak. Absideko arku zorrotzean estilo bera errepikatzen da. Kaperan Fuentetobako patroia den Valvanerako Andra Mariaren irudia gurtzen da.\nGoian aipatu denez, XVI. mendean monasterioa gotortua izan zen. Harresian patio batera ematen duen atea dago eta bertan animalientzako abeltegiak zeuden. Monasterioan, bestetik, haziak gordetzeko beheko solairua zegoen eta, bigarren solairu bat, hau monjeen alojamendurako."}
{"id": "750389", "revid": "90204", "url": "https://eu.wikipedia.org/wiki?curid=750389", "title": "Herostrato", "text": "Herostrato (, Efeso, K.a. IV. mendea) Efesoko artzain bat izan zen, Artemisaren tenpluari su emateagatik ezagun egin zena.\nGertakariak.\nK.a. 365eko uztailaren 21ean, Efeson, Artemisaren tenplua, Antzinaroko zazpi mirarietako bat, erre eta suntsitu zuten. Herostrato izeneko artzaina epaitu eta kondenatu zuten sutearen erruduntzat. Pertsiar errege Artaxerxes III.a Okok aginduta, torturapean lortu zuten krimenaren aitortza; ospea nola edo hala lortzea omen zen Erostratoren helburua.\nErregeak berak emandako epaian, erruduna heriotzara kondenatzeaz gain, haren izena aipatzea ere galarazten zen, heriotza zigorpean, ospearen helburua betiko ukatzeko. Valerio Maximo erromatar idazleak ez zuen \"damnatio memoriae\" lege hori hautsi, ez zuen supiztailearen izenik aipatu, baina zera iragarri zuen: \u201c\"Gizon batek Dianaren Efesoko tenpluari su ematea planeatu zuela jakin zen eta, hala, haren izena mundu osoan ezaguna izango zen eraikinik ederrena suntsitzeagatik\"\u201d. Teoponpo greziar historialariak ere sutearen berri jasoa zuen lehenago eta, gainera, Herostrato aipatu zuen.\nAlbistearen zabalkudea.\nHorrenbestez, Valerio Maximoren profezia bete zen eta Herostratoren izena lau haizetara zabaldu zen. Victor Hugo, Anton Txekhov, Lope de Vega, Unamuno, Jules Verne, Jean-Paul Sartre, Gore Vidal idazleek besteak beste Herostrato beren lanetan aipatzen zuten. Miguel de Cervantesek berak, \"On Kixote Mantxakoa\"n, Erostratorekin gertatutakoa jaso zuen; ospea bilatzen zuelako ahanzturara kondenatu zutela baina, azkenean, kontrakoa lortu zutela, alegia. Esanguratsua da Cervantesek artzainaren izena jasotzea eta erregea aipatu ere ez egitea.\nZabaldu nahi ez den informazio bat espero baino gehiago hedatzeari Streisand efektu deitzen zaio eta kasu honetan, efektu hura gertatu zen."}
{"id": "750390", "revid": "56334", "url": "https://eu.wikipedia.org/wiki?curid=750390", "title": "Erostrato", "text": ""}
{"id": "750391", "revid": "105290", "url": "https://eu.wikipedia.org/wiki?curid=750391", "title": "Les Grands Esprits", "text": "Les Grands Esprits 2017ko Olivier Ayache-Vidal frantziar zinema zuzendariaren umorezko filma da.\nSinopsia.\nFran\u00e7ois Foucaultek 40 bat urte ditu. Literatura irakaslea da Parisko 'Henri-IV' institutu prestigiodunean. Halako batean, hainbat gertakari direla tarteko, bere lanpostua utzi beharko du, eta Paris kanpoaldeko ospe txarreko institutuan hasi beharko du eskolak ematen. Lanpostu berrian, okerrena espero du Foucaultek."}
{"id": "750392", "revid": "105290", "url": "https://eu.wikipedia.org/wiki?curid=750392", "title": "Rampage (2018ko filma)", "text": "Rampage 2018ko Brad Peyton kanadar zinema zuzendariaren zientzia fikziozko filma da.\nSinopsia.\nDavis Okoye zientzialariak harreman sakona du zaintzen ari den gorila batekin. Baina esperimentu bat gaizki atera, eta munstro bat bihurtuko da. Antzeko bestelako izaki batzuk daudela ohartuko dira."}
{"id": "750393", "revid": "98220", "url": "https://eu.wikipedia.org/wiki?curid=750393", "title": "Crooked House (filma)", "text": "Crooked House 2017ko Gilles Paquet-Brenner frantziar zinema zuzendariaren misteriozko filma da, Agatha Christieren izen bereko eleberrian oinarrituta.\nSinopsia.\nJatorri greziarreko Aristides Leonides diruduna hilik agertuko da, bilobak bere senargaia aurkeztu duen egunean. Detektibe baten semea denez, bilobaren ezkongaia bera arduratuko da kasua argitzeaz."}
{"id": "750398", "revid": "105290", "url": "https://eu.wikipedia.org/wiki?curid=750398", "title": "Greziako Eliza Ortodoxoa", "text": "Greziako Eliza Ortodoxoa (, \"\u0114kkl\u0113s\u00eda t\u0113s H\u0115ll\u00e1dos\", ahoskatua) Eliza Ortodoxoko hamabost eliza autozefaloetako bat da. 10 milioi fededun biltzen ditu, gehienak, Balkanetako Gerra baino lehenagoko Grezian (bestea- Kreta eta Dodekaneso- Konstantinoplako Patriarkatu Ekumenikoaren barnean izanda).\nEliza kristaurik antzinakoenetako bat da: tradizioaren arabera, bere jatorria, I. mendean du, Paulo Tarsokoak sortua izan zelarik."}
{"id": "750401", "revid": "56334", "url": "https://eu.wikipedia.org/wiki?curid=750401", "title": "Arto irina", "text": ""}
{"id": "750402", "revid": "1545", "url": "https://eu.wikipedia.org/wiki?curid=750402", "title": "Errusiar Eliza Ortodoxoa", "text": ""}
{"id": "750403", "revid": "1545", "url": "https://eu.wikipedia.org/wiki?curid=750403", "title": "Moskuko Patriarkatua", "text": ""}
{"id": "750405", "revid": "688", "url": "https://eu.wikipedia.org/wiki?curid=750405", "title": "Errumaniako Eliza Ortodoxoa", "text": "Errumaniako Eliza Ortodoxoa () Eliza Ortodoxoko hamabost eliza autozefaloetako bat da. 150 milioi fededun biltzen ditu, gehienak Errumanian eta Moldavian bizi direnak.\nEliza kristaurik antzinakoenetako bat da: tradizioaren arabera, bere jatorria, I. mendean du, San Andresek sortua izan zelarik. Bere fededunek askotan (\"benetako sinesmen\") diote eta bere buruari edo ."}
{"id": "750408", "revid": "1545", "url": "https://eu.wikipedia.org/wiki?curid=750408", "title": "Moskuko patriarka-hiri", "text": ""}
{"id": "750410", "revid": "10891", "url": "https://eu.wikipedia.org/wiki?curid=750410", "title": "Sixto C\u00e1mara", "text": "Sixto S\u00e1enz de la C\u00e1mara Etxarri (Milagro, 1824ko abuztuaren 6a - Olivenza, 1859) nafar kazetari eta politikari errepublikanoa izan zen. Sozialismo utopikoaren eta iberismoaren jarraitzailea, bitan erbesteratu zen."}
{"id": "750411", "revid": "10891", "url": "https://eu.wikipedia.org/wiki?curid=750411", "title": "Jos\u00e9 Goia", "text": "Jos\u00e9 Goia Muniain (Azantza, - Sevilla, ) nafar apaiz katoliko eta itzultzailea izan zen. Marcelino Men\u00e9ndez Pelayoren esanetan, hainbat plagio argitaratu zituen."}
{"id": "750412", "revid": "1545", "url": "https://eu.wikipedia.org/wiki?curid=750412", "title": "Jos\u00e9 Goya y Muniain", "text": ""}
{"id": "750413", "revid": "10891", "url": "https://eu.wikipedia.org/wiki?curid=750413", "title": "Jaime Valdivielso", "text": "Jaime Valdivielso de Cu\u00e9 (Laudio, - ) arabar enpresaburu eta politikaria izan zen. Vidrieras de Llodio SA (Villosa) enpresan hasi zen lanean eta 1973an jaioterriko alkate izendatu zuten. 1994an eta 1999an eurodiputatu hautatu zuten Alderdi Popularraren zerrendetan."}
{"id": "750414", "revid": "1545", "url": "https://eu.wikipedia.org/wiki?curid=750414", "title": "Jaime Valdivielso de Cu\u00e9", "text": ""}
{"id": "750415", "revid": "46380", "url": "https://eu.wikipedia.org/wiki?curid=750415", "title": "Luis Dab\u00e1n", "text": "Luis Dab\u00e1n Ram\u00edrez de Arellano (Iru\u00f1ea, - Madril, ) nafar ofiziala izan zen. Hamar Urteko Gerran eta Bigarren Karlistaldian parte hartu eta gero, 1884 eta 1887 artean Puerto Ricoko gobernadore izendatu zuten."}
{"id": "750416", "revid": "1545", "url": "https://eu.wikipedia.org/wiki?curid=750416", "title": "Luis Dab\u00e1n y Ram\u00edrez de Arellano", "text": ""}
{"id": "750417", "revid": "2048", "url": "https://eu.wikipedia.org/wiki?curid=750417", "title": "Vicente Palacio", "text": "Vicente Palacio Atard (Bilbo, - Madril, ) bizkaitar historialaria izan zen. Historiaren Errege Akademiaren eta Euskalerriaren Adiskideen Elkartearen kidea, politikoki joera tradizionalista azaldu zuen."}
{"id": "750418", "revid": "1545", "url": "https://eu.wikipedia.org/wiki?curid=750418", "title": "Vicente Palacio Atard", "text": ""}
{"id": "750419", "revid": "336", "url": "https://eu.wikipedia.org/wiki?curid=750419", "title": "Antonio Altsua", "text": "Antonio Altsua Alonso (Irun, - \"ib.\", ) gipuzkoar futbolari eta entrenatzailea izan zen, erdilari moduan aritu zena. Rafael bere anaia futbolaria ere izan zen."}
{"id": "750420", "revid": "1545", "url": "https://eu.wikipedia.org/wiki?curid=750420", "title": "Antonio Als\u00faa Alonso", "text": ""}
{"id": "750421", "revid": "336", "url": "https://eu.wikipedia.org/wiki?curid=750421", "title": "Rafael Altsua", "text": "Rafael Altsua Alonso (Irun, - Santander, ) gipuzkoar futbolaria izan zen, aurrelari moduan aritu zena. Antonio bere anaia futbolaria ere izan zen. Heriotza tragikoa izan zuen Santanderreko klinika batean."}
{"id": "750428", "revid": "58701", "url": "https://eu.wikipedia.org/wiki?curid=750428", "title": "Lazaroren piztuera", "text": "Lazaroren piztuera Joanen Ebanjelioan ( ) baino ez den agertzen Jesusen miraria izan zen, noiz la egun hilda zeramatzan Lazaro Betaniakoa berpiztu zuen. Joanen arabera, bere piztuera egin baino lehen eginiko azken miraria izan zen. Kristau ikonografian askotan landutako gaia izan da.\nBibliak honela azaltzen du:"}
{"id": "750431", "revid": "1545", "url": "https://eu.wikipedia.org/wiki?curid=750431", "title": "Lazaroren berpiztea", "text": ""}
{"id": "750440", "revid": "1545", "url": "https://eu.wikipedia.org/wiki?curid=750440", "title": "Lazaroren berpizkundea", "text": ""}
{"id": "750442", "revid": "336", "url": "https://eu.wikipedia.org/wiki?curid=750442", "title": "Kanako ezteiak", "text": "Kanako ezteiak Joanen Ebanjelioan ( ) baino ez den agertzen Jesusen miraria izan zen, noiz ura ardo bilakatu zuen. Joanen arabera, hauxe izan zen Jesusek egindako lehenengo miraria. Kristau ikonografian askotan landutako gaia izan da.\nBibliak honela azaltzen du:"}
{"id": "750445", "revid": "512", "url": "https://eu.wikipedia.org/wiki?curid=750445", "title": "Reinares", "text": "Reinares Santa Engracia del Jubera udalaren herri hustua da, Espainiako Errioxako Autonomia Erkidegoan. Herria XX. mendeko 60. hamarkadan biztanleak industria munduan lanaren bila joan zenean hustu zen. Azken urteotan ekimen desberdinen bitartez berriro ere biziberritzea saiatzen ari da. 1085 metroko altitudean dago. Jubera ibaiaren arroan dago, Santa Marina eta El Collado artean. Lurralde hau Errioxako jendegabetuena da."}
{"id": "750446", "revid": "6327", "url": "https://eu.wikipedia.org/wiki?curid=750446", "title": "Mokots", "text": ""}
{"id": "750448", "revid": "336", "url": "https://eu.wikipedia.org/wiki?curid=750448", "title": "Ekaitza baretzea", "text": "Ekaitza baretzea Biblian (, eta ) agertzen den Jesusen miraria izan zen, noiz Galileako itsasoan ekaitz bat baretu zuen. Kristau ikonografian askotan landutako gaia izan da.\nEbanjelioen arabera, iluntzean Jesus eta bere dizipuluek itsasontzi bat hartu zuten itsasoa zeharkatzeko. Orduan ekaitz gogor bat hasi eta itsasontzia itotzekotan zegoela, dizipuluek Jesus esnatu zuten. Bibliak honela azaltzen du:\nMichael Keene adituen arabera, Galileako itsasoan ohikoak dira bat-bateko ekaitzak eta orduko juduak ez ziren itsasoan barrena nabigatzeko adituak."}
{"id": "750449", "revid": "336", "url": "https://eu.wikipedia.org/wiki?curid=750449", "title": "Jesus ur gainean oinez", "text": "Jesus ur gainean oinez Biblian (, eta ) agertzen den Jesusen miraria izan zen. Galileako itsasoan ur gainean ibili zen mirar honetan. Kristau ikonografian askotan landutako gaia izan da.\nBibliak honela azaltzen du:"}
{"id": "750450", "revid": "1491", "url": "https://eu.wikipedia.org/wiki?curid=750450", "title": "Mahats-zorri", "text": "Mahats-zorria edo filoxera (\"Daktulosphaira vitifoliae\") Phylloxeridae familiako intsektua da, mahatsondoaren bizkarroia.\nDeskribapena.\nIntsektu hori berdaxka da, milimetro bete inguru luzekoa.\nKalteak.\nFiloxerak hostoetan jartzen dituen arrautzetatik ateratzen diren harrak sustraietara jaisten dira, eta trataera egokia ematen ez bazaio mahatsondoari, 3-4 urtean ihartu egiten da. Hala ere, intsektu horren inguruan egindako ikerketa ugarik erakutsi dute filoxerak ez dituela hondatzen ez mahatsondo amerikarraren erroak ezta mahatsondo europarraren hostoak ere. Hortaz, Filoxerari aurre egiteko, nahikoa da mahatsondo amerikarraren erroetan mahatsondo europarra txertatzea.\nHistoria.\nEstatu Batuetatik ekarri ziren mahatsondoekin sartu zen Europan, eta 1863an sumatu ziren haren presentziaren lehen ondorioak; XIX. mendearen amaierarako europar kontinenteko mahatsondoen bi heren hondatuak zituen. 1896an agertu zen lehendabizikoz Nafarroa Garaian, Etxaurin hain zuzen ere. Buztin-lurrek eta uda beroek hiru aldetik zabaldu zuten intsektua: hegoalderantz, Tafallarantz eta Erriberrirantz; ekialderantz Agoiz eta Irunberriko mahastietara; eta Viana eta Los Arcoserantz. Hiru urte geroago, 1899an, Ebro zeharkatu zuen, Sajazarra (Errioxa) eta Borja eta Tarazonaraino (Zaragoza)."}
{"id": "750451", "revid": "1545", "url": "https://eu.wikipedia.org/wiki?curid=750451", "title": "Filoxera", "text": ""}
{"id": "750452", "revid": "1545", "url": "https://eu.wikipedia.org/wiki?curid=750452", "title": "Daktulosphaira vitifoliae", "text": ""}
{"id": "750457", "revid": "1545", "url": "https://eu.wikipedia.org/wiki?curid=750457", "title": "Daktulosphaira", "text": ""}
{"id": "750458", "revid": "1545", "url": "https://eu.wikipedia.org/wiki?curid=750458", "title": "Dactylosphaera vitifoliae", "text": ""}
{"id": "750459", "revid": "6327", "url": "https://eu.wikipedia.org/wiki?curid=750459", "title": "Pazko opil", "text": ""}
{"id": "750461", "revid": "137486", "url": "https://eu.wikipedia.org/wiki?curid=750461", "title": "Euskal Errepublika", "text": "Euskal Errepublika Euskal Herriak historian zehar izandako izenetako bat da, batez ere XIX. eta XX. mendeetan zehar, estatu gisako aldarrikapen burujabeak izan dituenean. Era berean Euskal independentismoaren helburu politiko nagusia da.\nNafarroako Erresuma (estatu izaera).\nNafarroako Erresuma Europako Erdi Aroan IX eta XVII. mendeen artean izan zen Euskal Herriko egitura politiko independentea izan zen. Hasierako garaian Iru\u00f1eko Erresuma izena hartu zuen, hiri hartatik hasi baitzen hedatzen.\nErdi aroan \"estaturik\" ez zegoenez, erresumak ziren nazioarteko subjektu burujabeak, eta hori hartu behar dugu kontuan euskal estatu moduan. Hor koka dezakegu euskal estatuaren lehenengo aldarrikapen historikoa.\nEuskal Errepublikaren aldarrikapenak.\nEuskal Errepublikaren aldarrikapenen artean:\n1931ko Euskal Errepublikaren eskaerak.\n1931ko apirilaren 14an Espainiako Errepublika aldarrikatu zen. Espainiakoa jaio bezain laster, Hego Euskal Herriko hainbat udalerritan (Bizkaian eta Gipuzkoan, batik bat) Euskal Errepublikaren aldarrikapenak ere burutu ziren. EAJk Euskal Errepublikaren aldeko mozioak aurkeztu zituen hainbat herritan, eta horietako batzuek onartu zituzten, aho batez edo gehiengo osoz. Mozioetan, Euskal Herriko autodeterminazioaren eta Euskal Errepublikaren aldeko aldarrikapenak egiten ziren, aipatutako Euskal Errepublika \"gainontzeko errepublika iberikoen\" konfederazio batean kokatuz.\nMozioak hainbat udal garrantzitsuetan onartu ziren: Getxon, Bermeon, Mundakan, Elorrion, Zumaian, Hernanin, Azpeitian, O\u00f1atin, Orion, Bergaran, Lazkaon, etab. Mozio guztiak 1931ko apirilean zehar onartu ziren.\nEuskal Errepublika eskatu zuten herri horietako alkate batzuek (tartean, Jose Antonio Agirrek, garai hartan Getxoko alkatea) dei bat egin zieten Bizkaiko udaletako ordezkari politikoei apirilaren 17an Gernikara joan zitezen, bertan Euskal Errepublikaren aldarrikapena egiteko. Baina Espainiako Errepublikaren gobernu berriak kontzentrazioa debekatu eta oztopatu zuen, eta armada espainiarraren tropek hiria militarki okupatu zuten egun hartan.\nEuskal Errepublikaren Proiektua.\nEuskal Errepublikaren Proiektua 1941ean Manuel Irujo Eusko Jaurlaritzaren ordezkariak proposatutako proiektua izan zen, Euskal Herri independientea sortzeko helburua zuena.\n1941ean Manuel Irujok \"Euzkadiko Batzar Nagusia\" bultzatu zuen (1940ko uztailaren 11n sortu zena ofizialki), kanpoan zegoen Jaurlaritza buruan izanik (Britainian zegoena). Irujok Ingalaterrako gobernuarekin, Frantziako gobernuarekin eta Espainia askeko gobernuarekin nahi zuen Euskadirentzat estatus berria negoziatu, horretarako itxoitea erabaki zuen Espainia ardatzeko potentziei batu arte, horrela Ingalaterra, Frantzia eta Espainiako beste aldea aurka edukiko zituen Espainiak.\nIrujok aliantza bat egin zuen Britainian exiliatutak zeuden Kataluniar abertzale eta independentistekin, zeinek bertan \"Consell Nacional de Catalunya\" eratu zuten. Manuel Irujok proposatu zuen Piriniotako hegoaldea banatuta izatea euskal eta kataluniar errepublika bitan eta horrela adierazpen bat aurkeztu zioten Ingalaterrako Estatu Idazkariari 1941eko urtarrilaren 18an.\nManuel Irujok \"Euskal Errepublika eratzeko aurreproiektua\" (\"Anteproyecto para la constituci\u00f3n de la Rep\u00fablica Vasca\") egin zuen. Bertan jasotzen zen Euskal Errepublika errepublika demokratikoko izaeradun estatu independiente bat izango zela. Horren lurralde-eremua Antso III.a Garzeitz Nagusiaren erreinupean Nafarroako erresumak zuen hedadura izango zen, baina Iparraldea kanpo uztea erabaki zuen Irujok, Frantziako Charles de Gaulle presidentearen oniritzia jasotzeko. Horren mugak hauek ziren:\nHorrek Burgos, Kantabria, Errioxa eta Aragoiko lurraldeak hartzen zituen. Euskal Estatua esku-hartzailea, babeslea eta gurasolea izango zen, Eliz Katolikoaren doktrina jarraituz, Eusko Alderdi Jeltzaleak jarraitzen zuen moduan.\nErrepublikaren presidentea demokratikoki aukeratuta izango zen, eta konstituzioak lurralde gehiago errepublikan barne biltzeko aukera ematen zuen.\nHemen Euskal Errepublikaren konstituzioaren zati txiki bat:"}
{"id": "750462", "revid": "56334", "url": "https://eu.wikipedia.org/wiki?curid=750462", "title": "Greziar eliza ortodoxo", "text": ""}
{"id": "750463", "revid": "1545", "url": "https://eu.wikipedia.org/wiki?curid=750463", "title": "Konstantinoplako Patriarkatu Ekumenikoa", "text": ""}
{"id": "750464", "revid": "56334", "url": "https://eu.wikipedia.org/wiki?curid=750464", "title": "Aranburu Farmazioa Museoa", "text": ""}
{"id": "750465", "revid": "336", "url": "https://eu.wikipedia.org/wiki?curid=750465", "title": "Manuel Su\u00e1rez de Bego\u00f1a", "text": "Manuel \"Manolo\" Su\u00e1rez de Bego\u00f1a (Getxo, 1895 - Alacant, ) bizkaitar futbolaria izan zen, aurrelari moduan aritu zena. Gerra Zibila piztean, areka batean hilik agertu zen."}
{"id": "750466", "revid": "46380", "url": "https://eu.wikipedia.org/wiki?curid=750466", "title": "Josef Imatz", "text": "Josef Agustin Imatz Bakedano (Errenteria, - Madril, ) gipuzkoar ekonomialari eta politikaria izan zen. Liberala, administrazioan lan egin zuen. 1834an Francisco Mart\u00ednez de la Rosak ogasun ministro izendatu zuen."}
{"id": "750467", "revid": "1545", "url": "https://eu.wikipedia.org/wiki?curid=750467", "title": "Jos\u00e9 Imaz Baquedano", "text": ""}
{"id": "750468", "revid": "1545", "url": "https://eu.wikipedia.org/wiki?curid=750468", "title": "Sant Esteve de les Roures", "text": "Sant Esteve de les Roures errealitatean existitzen ez den herria da, 2018an Espainiako zenbait hedabidek asmatu zutena, El Mundo egunkariak kasu, Kataluniako mugimendu independentista kriminalizatzeko asmoarekin. Guardia zibilak ere bere txosten batean jaso zuen herri asmatuaren izena."}
{"id": "750469", "revid": "46380", "url": "https://eu.wikipedia.org/wiki?curid=750469", "title": "Ram\u00f3n Iribarren", "text": "Ram\u00f3n Iribarren Cavanilles (Irun, - Madril, ) gipuzkoar bide, ubide eta portuetako ingeniaria izan zen. Gipuzkoako portuetan lan egin zuen."}
{"id": "750470", "revid": "1545", "url": "https://eu.wikipedia.org/wiki?curid=750470", "title": "Ram\u00f3n Iribarren Cavanilles", "text": ""}
{"id": "750471", "revid": "10891", "url": "https://eu.wikipedia.org/wiki?curid=750471", "title": "F\u00e9lix Gonz\u00e1lez Modro\u00f1o", "text": "F\u00e9lix Gonz\u00e1lez Modro\u00f1o (Portugalete, 1965) bizkaitar argazkilari eta idazlea da."}
{"id": "750472", "revid": "2048", "url": "https://eu.wikipedia.org/wiki?curid=750472", "title": "Joaqu\u00edn Jos\u00e9 Landazuri", "text": "Joaqu\u00edn Jos\u00e9 Landazuri Romarate (Gasteiz, 1730ko maiatzaren 12a - \"ib.\", ) arabar historialaria izan zen. Arabako historian aditua, Euskalerriaren Adiskideen Elkartearen kidea izan zen. 1762an Bergarako Mar\u00eda Josefa de Leizaola Lili y Yun Ibarbi-rekin ezkondu zen. Horregatik bolada luzetan Bergaran bizi izan zen eta bertako alkatea izan zen 1771n eta 1774an. 1771n eta 1777an Gipuzkoako Ahaldun Nagusia izan zen. \n1798an Gasteizko Udalaren zinegotzia izendatu zuten. Historialari bezala Eusko-kantabrismoaren aldekoa izan zen, baina ez beste batzuk bezain sutsua, baizik eta hipotesi hori modu kritikoz azterturik. Besteak beste, bere garaian Arabako euskararen egoera zein zen deskribatu zuen, bai eta euskararen galeraren arrazoiak bere ustez zein ziren aipatu ere. Gasteizen kale batek bere izena du.\nObra.\nBere lan nagusiek Araba, Bizkaia eta Gipuzkoako jatorriak eta historia aztertu zituen."}
{"id": "750473", "revid": "1545", "url": "https://eu.wikipedia.org/wiki?curid=750473", "title": "Joaqu\u00edn Jos\u00e9 de Land\u00e1zuri y Romarate", "text": ""}
{"id": "750474", "revid": "46380", "url": "https://eu.wikipedia.org/wiki?curid=750474", "title": "\u00c1ngel \u00c1lvarez de Miranda", "text": "\u00c1ngel \u00c1lvarez de Miranda Biku\u00f1a (Manzanos, - Madril, 1957ko ekainaren 12a) arabar erlijio-historialaria izan zen. Gerra Zibilean errekete izandakoa, gerra ondoren Madrilgo Unibertsitatean ikasi zuen."}
{"id": "750475", "revid": "58701", "url": "https://eu.wikipedia.org/wiki?curid=750475", "title": "Aonori", "text": " (japonieraz) eta parae (\ubd80\uc0b0 \uad11\uc5ed\uc2dc, koreeraz) jangarria den alga mota bat da, nagusiki Japonia, Korea eta Taiwanen ekoizten dena. \"Monostroma\" eta \"Enteromorpha\" generotako hainbat espezieek osatzen dute.\nEzaugarri nutritiboak.\nKaltzio, magnesio eta litiotan aberatsa da, bitamina ugari ere baditu eta hainbat aminoazido, bereziki metionina.\nErabilera.\nLehortu eta hauts eran erabiltzen da Japoniako gastronomian, hala nola; noodleak egiteko, okonomiyaki pastelak, takoyaki (olagarro haragizko bola), tenpura, isobe mochi (arroz pastela), shichimi (zazpi espeziatako elikagaia), miso zopa...\nKorean Namul egiteko erabiltzen da, barazki plater bat."}
{"id": "750476", "revid": "103893", "url": "https://eu.wikipedia.org/wiki?curid=750476", "title": "Coulis", "text": "Coulis bat (frantsesetik coulis; /kuli/ ahoskatua) saltsa lodia da, barazki edo fruitu pure iragaziaz egindakoa. Orokorrean, barazki-coulisa haragi- eta barazki-plateretan erabiltzen da, eta zopa edo beste saltsa batzuen oinarritzat ere erabil daiteke. Fruitu-coulisak maiz erabiltzen dira azkenburukoetan. Marrubi-coulisa, esate baterako, batez ere ur irakinetan egindako sagarrekin edo lima-tartarekin ezaguna da.\nLehengo erabilerak.\nJatorrian, haragi egosien zukuari zegokion, normalean, haragi-purean oinarritutako zopari, gaur egun, batzuetan itsaski pure zopari buruzkoa da."}
{"id": "750478", "revid": "336", "url": "https://eu.wikipedia.org/wiki?curid=750478", "title": "Gwangjuko Sarraskia", "text": "Gwangjuko Sarraskia edo Gwangjuko Demokraziaren Aldeko Mugimendua () herri jazarraldia izan zen, Chun Doo-hwanen diktaduraren aurkakoa, 1980ko maiatzaren 18 eta 27 bitartean Hego Koreako Gwangju hirian gertatu zena. Hego Koreako armada manifestariei oldartu zitzaien, triskantza handia eraginez. Datu ofizialen arabera, 200 lagun hil ziren borroketan; baina atzerriko prentsak jaso zuenez, militarrek 1.000-2.000 pertsona hil zituzten.\nGertaerak.\n1979ko urriaren 26an, Hego Koreako diktadore Park Chung-hee bere segurtasun buruak erail zuen. Horren ostean, gobernu eredu demokratikoago baten aldeko protestak zabaldu ziren herrialdean. Chun Doo-hwan armada jeneralaren erantzuna, ordea, gerra legea ezartzea izan zen, horrek protestariak etxera bidaliko zituelakoan. Kontrakoa izan zen emaitza. Gizarte klase eta adin guztietako jendeak hartu zituen kaleak, aginte totalitario gehiagorik ez zutela onartuko argi erakutsiz. Gobernuak mehatxu moduan hartu zuen protestarien jarrera.\n1980ko maiatzaren 18an, Gwangjuko kaleetan protestan zebiltzan ikasle eta gainerako zibilei oldartu zitzaien armada, baita tartean ziren umeei ere. Militarren ekintzek amorrua zabaldu zuten herritarren artean, eta ehunka lagunek kalera jo zuten protestariei elkartasuna adierazteko. Gobernuak indar bereziak bidaltzea erabaki zuen orduan, baina, egoera baretu beharrean, soldaduak, neurrigabeko indarkeria erakutsiz, protestariei tiro egiten hasi zitzaizkien. Astebeteko jazarpen odoltsuaren ostean, maiatzaren 27an protesta gehiagorik ez zen. Gobernuaren arabera, 200 lagun hil ziren armadaren eta protestarien arteko borrokan. Atzerriko prentsak, ordea, militarrek 1.000-2.000 pertsona inguru hil zituztela jaso zuen, eta ehunka lagun tortura latzak jasaten ari zirela komisarietan. Desagertuak ere izan ziren.\nOndorioak.\nKopuruak kopuru, gobernuak bereari eutsi zion. Gwangjuko altxamendua komunistek, hots, erregimenaren etsaiek antolatu zutela eta, gogor gaitzetsi zituen protestarien ekintzak. Ipar Korearen esku hartzea ere iradoki zuen egoeraren \u201cseriotasuna\u201d azpimarratzeko. Kim Dae-jung eta haren jarraitzaileak jo zituzten matxinadaren akuilatzaile. Kim epaitu eta heriotza zigorrera kondenatu zuten; baina, nazioarteko protestak zirela-eta, heriotza zigorra kommutatu zioten.\nGwangjun gertatutako sarraskiak, baina, ez zuen apaldu herritarren gogoa. Aitzitik, antzeko mugimenduak inspiratu zituen ondoko urteetan, harik eta 1987an Hego Koreak presidentea izendatu zuen arte \u20141960tik lehena\u2014, herritarren parte hartze zuzenaren bidez. Gwangjuko gertaerak gogoan, Kim Young-samek, Hego Koreako zazpigarren presidente eta herrialdeak inoiz hautatutako lehen buruzagi zibilak, 1993an esan zuen hamahiru urte lehenago \u201cisuritako odola herrialdeko demokraziaren oinarria zela\u201d. 1998an, berriz, Kim Dae-jung hautatu zuten presidente."}
{"id": "750479", "revid": "90523", "url": "https://eu.wikipedia.org/wiki?curid=750479", "title": "Garagardoaren historia", "text": "Garagardoa garagarrez egindako alkoholdun edaria da. Munduko edari alkoholdunik kontsumituena eta zaharrena da, eta edaririk kontsumituena ura eta tearen ostean. Garagardoa, teknikoki, zereal ezberdinetatik abiatuz egin da historian zehar, baina bere garapena garagarraren domestikazioari loturik egon da. Artikulu honetan, beraz, bi gaiei buruzko datuak ematen dira. Gizateriaren historiako idazkunik zaharrenetako batzuetan garagardoaren sorrera eta banaketari buruz hitz egiten da: Hammurabiren Kodean garagardoa eta garagardotegiak arautzen dira, eta \"Ninkasiren Ereserkia\"n, Mesopotamiako garagardoaren jainkosari egindako abestian, errezoa zein garagardoa egiteko errezeta aipatzen dira, herriak gogoratzeko moduan.\nHistoriaren zatirik handienean garagardoa prozesu artisaua izan da, baina industria iraultzatik aurrera masiboki sortu eta banatzeko aukera egon da. Gaur egun botila eta latatan banatzen da, eta taberna zein pubetan presiopean atera daiteke zuzenean. Garagardoaren industria mundu mailako negozio bat da, enpresa multinazional gutxi batzuekin eta milaka produktore txiki eta ertainekin.\nAntzinaroa.\nGaragardoa da munduko edari prestaturik zaharrenetako bat, agian Paleolitoan jada egiten zena. Sumerren, Antzinako Egipton, Mesopotamia eta iberiarren artean K. a. 7. milurtekoan ezagutzen zen.\nNeolitoko Iraultza.\nNekazaritza Mesopotamian agertu zen Neolitoko Iraultza eta Metalen Aroaren tarteko denboran, eta berarekin batera ogia eta garagardoa agertu zirela pentsatzen da. Azken finean, azukrea duen ia edozein elikagaik jasan dezake hartzidura alkoholiko naturala eta, beraz, baliteke kultura askok modu independentean aurkitu izana zerealekin egin zitekeela edari gozo bat eta denborarekin edari alkoholdun bat. Baliteke garagardoaren asmakuntza zerealen etxekotzearekin batera etorri izana, K. a. 10.000. urtearen inguru horretan. Garagardoaren inguruko historia dokumentatua Iraken eta Antzinako Egipton agertu da, eta arkeologoek espekulatzen dute zibilizazioaren sorreran garrantzitsua izan zenaren ideiarekin. Ogiak eta garagardoak ongizatea handitu zuten, oparotasuna handitu eta zibilizazioak eraikitzeko ahalmena eskaini zuten beste teknologia batzuk garatzeko denbora eskaintzen baitzuten.\nGaragardoaren lehen ebidentzia posiblea G\u00f6bekli Tepekoa da, Zeramika aurreko Neolitikoan egina, K. a. 8500 eta 5500 artekoa. Dudarik gabeko garagarrarekin egindako garagardoaren lehen ebidentzia kimikoa K. a. 3500-3100 urtekoa da, Godin Tepe arkeologia eremukoa, Irango mendebaldeko Zagros mendietan. Orain dela 5000 urte inguru Uruk hiriko langileei garagardoarekin ordaintzen zitzaien.\nBabilonia.\nSumeriar idazki zaharrenen artean garagardoari buruz hitz egiten da; adibidez, Ninkasi jainkosari egindako otoitzan, \"Ninkasiren Ereserkia\" izenarekin ezagutzen dena, garagardoa egiteko errezeta aipatzen da; hau garrantzitsua izango zen errezeta gogoratzeko modu gisa alfabetizatu gabeko herriarentzat. Gilgamexen epopeian ere agertzen da garagardoari buruzko gomendio bat (\"Zure tripa bete. Egun eta gauez poza izan.\") Siduri emakumezko garagardo-ekoizlearen ahotan. Sirian aurkitutako Eblako oholtxoetan aipatzen da K. a. 2500. urtean garagardoa ekoizten zela hirian. Hammurabiren Kodean agertzen da jada garagardoa sortu eta saltzeko legea. K. a. 1760an idatzitako legedi honek heriotza zigorra ezartzen zuen garagardoa egiteko modua errespetatzen ez zuenarentzat; garagardoa urarekin nahastea eta baimenik gabeko salmenta lokal bat zigortzen zuen legeak. Antzinako Babilonian garagardogile gehienak emakumezkoak zirela uste da, eta hiru jainkosaren babesa zuten euren lanerako: Ninkasi, garagardoa egiteko prozesua babesten zuena, Siris, garagardoa bera zela eta Siduri, garagardoa edatearen plazera babesten zuena.\nAntzinako Egipto.\nAntzinako Egipton, faraoiek garagardoa zuten euren dietan, orain dela 5.000 urte inguru. Garai hartan garagar-ogiarekin egiten zen, eta erlijio-praktiketan ere erabiltzen zen. Egiptoko piramideak eraikitzeko ere nahitaezkoa zen garagardoa: Gizako nekropolia eraikitzen ari zela, langile bakoitzak egunero lau eta bost litro garagardo artean jasotzen zuen, aldi berean elikagai eta freskagarri zena.\nAntzinako Txina.\nAntzinako Txinan ere arroza eta fruituak hartzituz sortutako edari bat kontsumitzen zen K. a. 7000. urtean.Sakean ez bezala, ez zen erabiltzen lizunik arroza sakarifikatzeko. Arroza murtxikatzen edo malteatzen zen hartzidura egin ahal izateko.\nGarai klasikoa.\nGrezia klasikoa.\nGarai klasikoan ardoa eta garagardoa ekoizten ziren. Pentsamendu klasikoan, ardoa goi-klasearen edaria zen eta garagardoa herri xehearena eta herri barbaroena. K. a. VII. mendeko Grezian traziarrekin lotzen zen garagardoaren kontsumoa, \"br\u016btos\" izeneko edari batekin. Frigian ere edaten zela aipatzen zuten garaiko greziarrek. Antzinako grezieraz ez dago garagardo esateko hitzik, baina egiptoar \"zythos\" hitza edo traziarren \"br\u016btos\" erabili izan ziren garagardo mota ezberdinak izendatzeko, azken hau zekalearekin egina.\nXenofontek bere \"Anabasia\" lanean aipatzen du Armenian garagardoa egiten zutela garai hartan.\nSofoklesek ere idatzi zuen garagardoak dietan zuen paperari buruz, eta moderazioz edatzea proposatu zuen. Antzinako Grezian \"Barley wine\" motako garagardoa egiten zuten (literalki, \"garagar-ardoa\"), eta feniziarrek urrezko eta zilarrezko krateran gordetzen zutela idatzi zuen Polibiok bere \"Historiak\" lanean. Garagardoak ezaugarri feminizanteak zituela esaten zen, Galeno medikuak \"zythosa\" odol-presioarentzat txarra zela esaten zuen eta Dioskoridesek zioen giltzurrun eta nerbioentzat txarra zela, burmuinari eragiten ziolako. Garagardoak, gainera, fama txarra zuen greziarren artean, nahiz eta Aristotelesek edo Herodotok bazekiten garagardoa edo ardoa sortzea klimaren ondorioa zela.\nAntzinako Erroma.\nAntzinako Erroman pentsamendu bera garatu zen, ardoa mundu zibilizatuarekin eta garagardoa barbaro zein herri xehearekin lotuz. Belar eta eztiaren hartziduraz sortutako edari alkoholdunak edaten zituzten Europako iparraldean, gaur egungo ezti-urraren antzekoa. Herri zeltek garagardoa zein fruituak eta zerealak nahasten zituzten edariak edaten zituzten. Ardoa sortzeko errazagoa bazen ere, klima beroetan garagardoa sortzea zailagoa zen, baita bere kontserbazioa ere. K. a. 400. urtean galoek Italia inbaditu zutenean, ez zuten garagardoa bertan ezarri, baizik eta ardoa edatera ohitu. Dionisio Halikarnasokoaren esanetan garai hartako zeltek \"ez zuten ezagutzen mahatsarekin egindako ardoa edo olibondoek sortutako olioa, baizik eta garagardoarekin egindako ardoa edaten dute, uretan usteldua, usain txarra duen zuku bat\". Herri zeltek bi izen zituzten garagardoa izendatzeko: \"korma\" eta \"cervesia\". Litekeena da lehenengoa garagarrez egindako garagardoa izatea, eta bigarrena gariz egindakoa.\nBitartean, Palestinan garagardoa egiteko prozedurak Babiloniatik ikasitakoak ziren. Biblian \"\u0161\u012bkr\u0101\" edo \"\u0161\u0113k\u0101r\" izenak agertzen dira () ardoa ez diren edari alkoholdunak izendatzeko. 200 eta 330 urteen artean edari hau zekale, azafrai eta gatzarekin egiten zen. Israeldarren artean garagardoa edateak ez zuen esanahi erlijioso berezirik, eta Biblian oso erreferentzia gutxi agertzen dira. Kristauek ere ez zuten garagardoa hartu euren Elizako erritoetarako, bai ordea ardoa. Garagardoa edari paganoa zen eurentzat.\nEdari berdinari izen ezberdinak ematea arrunta zen, ulertuta erromatarrek ez zutela garagardorik hartzen. Honela, \"korma\", \"cervesia\" eta \"\u0161\u012bkr\u0101\" izenetara gehitu behar dira Panoniako \"sabaia\"\",\" Peoniako \"camum,\" edo \"celia\" hainbat herri zeltentzat. Izen ezberdinak erabiltzeak ez du esan nahi edaria ezberdina zela; baina kontrakoa ere ez da egina: baliteke edariak ezberdinak izatea eta \"nolabaiteko\" garagardoa izatea. Hau gertatzen da asturrek sortzen zuten \"zythos\" edariarekin, seguruena ez zela izango Egiptoko edariaren berdina, eta antza gehiago izango zuela sagardoarekin. Estrabonek aipatzen zuen edari hau Kantauri isurialdean egiten zen, baina espreski esaten zuen garaiko baskoiek ez zutela edari hau egiten:\nErdi Aroa.\nErromako Inperioa erori zenean herri germaniarrek hartu zuten agintea Europa osoan zehar. Germaniarrek garagardoa zein ezti-ura kontsumitzen zuten, eta eurekin batera edari honen berpiztea eman zen eremu guztietan. VI. mendean garagardoaren ikuspegi klasikoaren ordez germaniarren ikuspegia gailentzen hasi zen. Lehen monasterioak sortu ziren, non garagardoa ez zen zehazki debekatzen, eta batzuetan garagardoa egiten hasi ziren. 736an Hallertau herrian lupulua lantzen zela dakigu, nahiz eta lehenengo aldiz garagardo batean sartu zela ez zen adierazi 1079. urtea arte, Hildegarda Bingengoak aipatu zuenean. Lehenago ere, lupulua landatzen eta erosten zen monasterioetan, batez ere Normandia inguruan. Lupuluaren erabilerak lehenago baliatzen ziren landareen nahasketa (gruit izenekoa) arriskuan jarri zuen. Gainera, lupulu landatzeak ez zuen zergarik Eliza Katolikoarentzat, eta horregatik herri protestanteek nahiago izan zuten lupulua Erreformaren ostean. Zergak ez ordaintzeagatik, hainbat herrialdetan debekatuta egon zen lupulua jartzea garagardoan, eta Erresuma Batuan ez zen sartu Ehun Urteetako Gerra amaitu arte. Bertan jatorrizko \"\"ale\" izena gruit erabiltzen zuten garagardoentzat gorde zen, eta \"beer\"\" terminoa sartu zen lupulua zuen garagardoarentzat.\nMonasterioek egindako garagardoak arrakasta handia zuen Erdi Aroan. Eztabaida handia egon zen, hala ere, baraua apurtzen ote zen erabakitzeko garaian. XVII. mendera arte eztabaidak jarraitu zuen, ahalik eta \"Liquidum non frangit jejunum\" araua ezarri zen arte: likidoek ez dute baraualdia hausten.\nAro Modernoa.\nAro Modernoarekin garagardoaren kontsumoak gora egin zuen. XV. mendean Hanburgon 300 litro edaten ziren pertsonako, eta XVII. mendean 700 litro ziren. Emakumeek garagardogintzan jarduten zuten, baina Aro Modernoarekin batera produkzioa etxeetatik atera eta artisautzan oinarritzen hasi zen, fabrika txikiak sortuz.\n1516an Gilen IV.a Bavariakoak \"Reinheitsgebot\" (\"purutasun legea\") ezarri zuen, ziurrenik historiako elikagaien gaineko legerik zaharrena. Lege hau formalki onartu zen Alemaniako lege orokor gisa 1987an. \"Gebot\" honetan esaten zen garagardoaren osagai bakarrak ura, garagarra eta lupulua izan zitezkeela; 1857n Louis Pasteurrek legamia zer zen aurkitu zuenean, zerrendara gehitu zen. Bavariako lege hau Alemania osoan zehar hedatu zen 1871ean Otto von Bismarckek Alemaniako Inperioa batu zuenean, eta garagardogintzan egon diren berrikuntzak islatzeko aldaketak izan ditu.\nXV. mendean jada lager motako garagardoa lortu zen hainbat monasteriotan, hotzean egindako hartzidurari esker. 500 urte itxoin behar izan ziren honen arrazoia ezagutzeko: \"Saccharomyces pastorianus\" legamia jada ezaguna zen \"Saccharomyces cerevisiae\" eta Patagoniako \"Saccharomyces eubayanus\"en arteko hibrido bat zen.\nIndustria Iraultza.\nGaragardoa izan zen industrializatu zen lehen elikagaietako bat. Horretarako garrantzia handikoak izan ziren lurrun-makina, termometroa eta hidrometroaren asmakuntzak. Egurraren ordez kokea erabiltzeak ke usaina kendu zion garagardoari. XVIII. mendearen amaieran garagardo industrialak hiru gune nagusi zituen Europan: Burton-on-Trent Ingalaterran, Munich Alemanian eta Pilsen Bohemian. Azken hau zen, bere \"pilsner\" garagardoarekin, garapen tekniko eta zientifiko gehien izan zituena.\n1863tik aurrera filoxerak Europako mahastiak suntsitu zituen, hainbat urtez ardoaren produkzioa ezinezko eginez. 30 urte behar izan ziren lehengo produkzioa berreskuratzeko. Garagardoaren industriak gorakada nabarmena izan zuen urte horietan.\nXIX. mendearen amaieran ikerketa teknologiko eta biologikoan aurrerapauso handiak izan ziren. Alde batetik, mikrobiologian egondako aurrerapenek legamiak hobetu eta hazi ahal izatea ekarri zuen. Jean Baptiste Henri Joseph Desmazi\u00e8resek 1827an lehen aldiz ikusi zuen legamia mikroskopioa erabilita. Baina 1857ra arte itxoin behar izan zen Louis Pasteurrek legamiaren eta hartziduraren arteko harremana zehaztu zuen arte. Frantzia-Prusia gerraren ostean \"La bi\u00e8re de la revanche\" ekoiztu zen Pasteurren aurkikuntzei esker. 1882an \"Saccharomyces pastorianus\" legamia isolatu zuen, eta hortik abiatuta Carlsberg garagardo enpresak \"Saccharomyces carlsbergensis\" legamia sortu zuen, eta XXI. mendean sortzen diren lager garagardo gehienek zepa hori erabiltzen dute.\nBestetik, garapen industrialak hainbat asmakizun ekarri zituen, lehen aipatutakoaz gain. Lurrun-makinarekin batera hozkailua asmatu zen, garagardoa urte osoan zehar egitea baimendu zuena. 1891ean William Painterrek botilak ixteko txapa asmatu zuen. Sakarometroak muztioko azukre kopurua neurtzeko aukera ematen zuen, garagardoaren etorkizuneko alkohol bolumena egonkortuz. Garagardo botila marroi eta berdeak garagardoa Eguzkiaren izpietatik babesten zuen.\nGaragardoaren produkzio industrialak foku berriak izan zituen: pilsener garagardoarena Plze\u0148sk\u00fd Prazdrojek, stout beltzena Guinnessek.\nXX. mendetik aurrera.\nXX. mendean zehar hainbat garagardo-ekoizle enpresa multinazional bilakatu ziren, prozesuak mundu osoan zehar estandarizatuz eta tradiziozko garagardogintza batzuk baztertuz. Fenomeno honi buelta eman zaio XX. mendearen amaieran eta XXI. mendearen hasieran, modu industrialean sortuz garagardo tradizional batzuk. Garagardo berriak ere asmatu dira, double indian pale ale bezala. Gaur egun mundu mailako produktore handi gutxi batzuk daude, eta ehunka garagardogile erregional. Gainera, mikrogaragardotegien fenomenoak gorakada izan du XXI. mendean zehar, produkzio txikiaren aldeko merkatu berriak irekiz. Munduko garagardo enpresarik handiena Anheuser-Busch InBev belgiarra da, 500 marka ezberdinekin munduko 100 herrialdetan.\n1935eko urtarrilaren 24an Richmondeko Gottfried Krueger Brewing Companyk lehen garagardo lata saldu zuen. 1959an Ermal C. Frazek irekiera bertan zuen lehen lata aurkeztu zuen. Mende bukaerarako latak botilei gailendu zitzaien. Garagardo txorrota, \"ka\u00f1ero\" gisa ezagutzen dena, 1797an asmatu zen, baina XX. mendean hasi zen orokortzen, garagardo kupelarekin batera tabernei eskaini zitzaienean. Garagardo kupela 1936tik aurrera orokortu zen, karbonatazio sistema asmatu zenean. Asmakizun hauekin batera, garagardoa beste esparru batzuetara heldu zen, garagardo azokak sortuz, eta futbol-estadioetan garagardoa eskaintzeko aukera eman zenean.\nXX. mendearen amaieran alkoholik gabeko garagardoa eta light garagardoa asmatu ziren. Garagardoa, horrela, publiko ezberdinengana heldu zen. Adibidez, alkohola eta erlijioaren arteko gatazka bat dagoen lekuetan merkatu handiko produktua da alkoholik gabeko garagardoa."}
{"id": "750480", "revid": "56334", "url": "https://eu.wikipedia.org/wiki?curid=750480", "title": "Gwangjuko sarraskia", "text": ""}
{"id": "750481", "revid": "23317", "url": "https://eu.wikipedia.org/wiki?curid=750481", "title": "Santo\u00f1ako Traineru Jaitsiera", "text": "Santo\u00f1ako Traineru Jaitsiera Santo\u00f1an denboraldi-aurrean jarraitasun handirik gabe jokatu izan den estropada da.\n2018an, \"Kantabriako distantzia luzeko traineru txapelketa\" jokatu zen Santo\u00f1an. Martxoan jokatzekoa zen, baina baldintza meteorologikoen erruz atzeratu eta apirilaren 7an izan zen estropada."}
{"id": "750483", "revid": "96586", "url": "https://eu.wikipedia.org/wiki?curid=750483", "title": "Finnian Clonardekoa", "text": "Finnian Clonardekoa (San Finnian edo 'Cluain Eraird', baita Finian, Fion\u00e1n edo Fionn\u00e1n irlanderaz, eta Vennianus edo Vinniaus latinezko formaz; 470-549) fraide irlandar monastiko goiztiar bat izan zen, gerora santu izendatua, eta berak sortu zuen Clonard abadia, egungo County Meathen. Irlandako Hamabi Apostoluen maisua izan zen. Finnian Clonardekoa edo San Finnian jotzen da (Enda Arangoarekin batera) irlandar monasterio ordenaren gurasotzat.\nGaztaroa.\nFinnian Leinster Erresuman jaio zen, Findlogen semea. Bere jaioterria egungo Ross Berritik gertu dagoela uste da. San Abbanek bataiatu zuen Finnian eta, gaztetatik, Fortchern, Trimeko apezpikuaren ardurapean jarri zuten.\nIturri batzuen arabera, Martin Tourskoaren monasterio zentroan hezi zuten, Galian, Toursek oso diziplina zorrotza izatearen ospea zuen.Geroago, Galesera joan zen, eta bere ikasketak Cadoc Jakitunaren monasterioan jarraitu zituen ikasketak, Llancarfanen. Bertan eman zituen urteak, otoitzean eta ikasketan. Finnianek Erromako klasikoen eta San Jeronimoren \"Vulgata\"ren kopiak egin zituen.\nGalesen hogeita hamar urte eman ondoren, jaioterrira itzuli zen, \"Codex Salmanticensis\"en arabera. Hala ere, Hickeyk nabarmendu duenez (1996, 9. or.), \"hogeita hamar urte Irlandatik kanpora luzaroegi ematen du Finnianen lorpenak kontuan hartzen baditugu\".\nMonasterio lana.\nFinnian Aghowlera heldu zen lehenik Wicklow konderrian, Sliabh Condalaren magalean; bertan, Oengusek, Leinster-ko erregeak, finkapen bat esleitu zion. Monasterio komunitate bat sortu zuen, orduan, Skellig Michael, Kerryko kostalde aurrean. Bertatik, Santa Brigidida monasteriora joan zen, Kildarera. 520 aldera, azkenean, \"aingeru batek\" Cluain Erairdera gidatu zuen (Clonard, Meath konderria), Boyne ibai ondoan, eta esan bide zion bere pizkundearen lekua izango zela.\nClonarden, Finnianek gela bat buztin eta akaziazko eliza bat eraiki zuen, eta ikasketa, nekaldi eta otoitz bizitza bat hasi zuen. Bere ikasketa eta santutasun ospea luze gabe zabaldu zen, eta adin guztietako jende ikasia bertaratu zen kopuru handitan. Finnianek, orduan, Galeseko monasterioetako ohituretan oinarritutako monasterio bat moldatu zuen, baita Basamortuko Aiten ohituretan Eskrituretan ere.\nEzaguna zen Clonardeko erregelaren zorroztasuna eta aszetismoa. Idatzita geratu zenez, monasterioen sortzaileak bilakatutako Finnianen ikasleak liburu bat edo makulu bat edo beste objektu bat eskuetan atera ziren, eskribauen edo artisauen tailer bat ezarri zirela Clonarden oso hasieratik. \"Finnian\"en \"penitentziak\" lanak penitentzia agintzen du bekaturako joerak drezatzeko eta bertutea lantzeko. Agiriak ikasketa handia uzten du agerian, Joan Casianoren ikasketetatik edaten du, zortzi joera gaiztoak (sabelkeria, larru-jotze, diruzalekeria, sumin, abaildura, nagikeria, handiuste eta harrokeria) menderatzeko moduaz.\nGeroko bizitza eta heriotza.\n\"San Finnianen Ofizioa\"n esaten denez, gutxienez 3.000 ikaslek jaso zuten heziketa aldi berean Clonardeko belaze berdeetan. Finnian maisua zen Eskritura Santuen azalpenean, eta hori bide da haren hitzaldiek zuten abegi zabalaren arrazoia batez ere. Haren irakaskuntzarako sena eta aszetismoaren idealerako zuen erabateko atxikimenduak belaunaldi oso bat inspiratu zuen.\nClonardek Europa osoko ikasleak erakarri zituen. Ciar\u00e1n Clonmacnoisekoak eta Kolunba Ionakoak, bestek beste, ikasi zuten harengandik. Haiek eta beste askok Finnianeko monasterioan eskuratu zituzten ezagutzaren haziak, eta hura kanpoan erein zuten arrakasta handiz. Finnian 549an hil zen. Hickeyk dioenez (1996), \"haren bizitzako lorpenak kontuan hartzen baditugu, eta ez haren biografoak egotzi zion adin miragarria, 140 urte, pentsa dezakegu hirurogei edo hirurogeita bost urterekin hil zela beharbada\". Haren hilobia Clonardeko bere elizan dago.\nFinnianen arreba, Santa Regnach, Kilreynagheko abadea izan zen, egungo Banagher herritik hurbil."}
{"id": "750485", "revid": "105290", "url": "https://eu.wikipedia.org/wiki?curid=750485", "title": "Motokultore", "text": "Motokultorea edo ardatz bakarreko traktorea ardatz bakarra duen ibilgailu autopropultsatua da, oinez doan gizaki batek endaitzak erabiliz gidatzen duena. Gehien bat nekazaritzan lurra landu eta goldatzeko erabiltzen da.\nOrokorrean, motokultoreek 15kW baino gutxiagoko potentzia duten gasolina edo diesel motorra izan ohi dute eta oinez doan gidari batek maniobratzen ditu. Aurreranzko zein atzeranzko zenbait martxa izan ohi dituzte. Motoaitzurrekin duten desberdintasun nagusia da, motokultoreek trakziorako bi gurpil izaten dituztela, eta motoaitzurrek trakzioa lurra mugitzeko palen bidez lortzen dute. Potentzia nahikoa izanez gero, motokultoreek erremolke txiki bat garraiatu dezakete, gidaria eserita daukatela.\nMotokultoreei (motoaitzurrei ez bezala) tresna desberdinak atxikitu ahal zaizkie lurra lantzeko: goldea, fresa, ereilea..."}
{"id": "750486", "revid": "336", "url": "https://eu.wikipedia.org/wiki?curid=750486", "title": "Neolitoko Iraultza", "text": ""}
{"id": "750487", "revid": "10891", "url": "https://eu.wikipedia.org/wiki?curid=750487", "title": "Jose Aritzabalo", "text": "Jose Aritzabalo Orobio (~1784-1834 eta gero) gipuzkoar militarra izan zen. Ume bat besterik ez zela familia Venezuelara joan zen eta bertan borrokatu zuen Espainiar Inperioaren alde."}
{"id": "750488", "revid": "1545", "url": "https://eu.wikipedia.org/wiki?curid=750488", "title": "Jose Arizabalo", "text": ""}
{"id": "750489", "revid": "10891", "url": "https://eu.wikipedia.org/wiki?curid=750489", "title": "Aurelio I\u00f1igo", "text": "Aurelio I\u00f1igo Osaba (Allo, - Arkijas, ) nafar ekintzaile anarkista izan zen. CNTren kidea, jaioterriko \"Libre Acuerdo\" ateneoa bultzatu zuen. Gerra Zibilaren hasieran erail zuten."}
{"id": "750490", "revid": "1545", "url": "https://eu.wikipedia.org/wiki?curid=750490", "title": "Aurelio \u00cd\u00f1igo Osaba", "text": ""}
{"id": "750491", "revid": "10891", "url": "https://eu.wikipedia.org/wiki?curid=750491", "title": "Arkijas", "text": "Arkijas edo Arquijas Zu\u00f1igako ekialdean dagoen eremua da, Nafarroa Garaian. Gasteizerako trenbidek zeharkatuta, bertan Egak egindako arroilean Lehen Karlistaldian bi gudu (1834an eta 1835ean) egin zituzten."}
{"id": "750492", "revid": "1545", "url": "https://eu.wikipedia.org/wiki?curid=750492", "title": "Arquijas", "text": ""}
{"id": "750493", "revid": "10891", "url": "https://eu.wikipedia.org/wiki?curid=750493", "title": "Florencio Dom\u00ednguez Iribarren", "text": "Florencio Dom\u00ednguez Iribarren (Caparroso, 1956) nafar kazetaria da. ETAri buruzko hainbat ikerketa egin ditu."}
{"id": "750494", "revid": "10891", "url": "https://eu.wikipedia.org/wiki?curid=750494", "title": "Gaizka Fern\u00e1ndez Soldevilla", "text": "Gaizka Fern\u00e1ndez Soldevilla (Barakaldo, 1981) bizkaitar historialaria da, eusko abertzaletasunean aditua."}
{"id": "750495", "revid": "3591", "url": "https://eu.wikipedia.org/wiki?curid=750495", "title": "Arabiar-Haflinger", "text": "Arabiar-Haflinger, (alemanieraz: \"Araber-Haflinger\"), Austriako bertako zaldi arraza bat da. Bere tamaina zein gainontzeko ezaugarriengatik ponien sailkapen taldean sartzen da.\nZaldi arraza modernoa da, eta bere jatorria Haflinger zaldien eta arabiar zaldien arteko nahasketatik dator.\nArrazaren historia.\nJoan den mendean Hafflinger arrazaren hainbat hazleek pentsatu zuten arabiar odolarekiko nahasketa beraien ponien ezaugarri atletikoak hobetzeko balioko zuela. Dena den nahasketa hau ez da Hafflinger arrazaren garbitasun mantendu nahi duten hainbat zaleen gustokoa izan.\nEzaugarriak.\nNahasketak hasi zirenean aurreneko hiru belaunaldiak jatorrizko arraza hobetzeko moxalak lortzeko helburura zuzendu ziren. Izandako arrakasta eta gero, hazleek arrraza sorztea deliberatu zuten, lortutako abereek zela-zalditzat Haflinger arrazarekiko konparatuz hobekuntza nabarmena zutela ikusita. Abere lirainagoak ziren, eta zelarako ahalmen handiagorekin.\nNahasketa ugari eta urte desente igaro eta gero, Haflinger arrazaren oinarizko ezaugarriak mantendu dira, baina finduz joan dira arabiar zaldien odolarekin. Abere dotoregoak dira, arabiar ikutuarekin."}
{"id": "750496", "revid": "10891", "url": "https://eu.wikipedia.org/wiki?curid=750496", "title": "Baltazar Garc\u00eda Ros", "text": "Baltazar Garc\u00eda Ros (Valtierra, ca. 1670 - Buenos Aires, ) nafar militar eta funtzionarioa izan zen. Italian borrokatu eta gero 1701ean Hego Amerikara bidali zuten. R\u00edo de la Plata eta Paraguaiko gobernadore bitartekaria izan zen."}
{"id": "750497", "revid": "10891", "url": "https://eu.wikipedia.org/wiki?curid=750497", "title": "Benito Ballent", "text": "Benito Ballent Rodrigo (Valtierra, ) nafar futbolari ohia da, aurrelari moduan aritu zena."}
{"id": "750498", "revid": "1545", "url": "https://eu.wikipedia.org/wiki?curid=750498", "title": "Benito Ballent Rodrigo", "text": ""}
{"id": "750499", "revid": "336", "url": "https://eu.wikipedia.org/wiki?curid=750499", "title": "Gregorio Luri", "text": "Gregorio Luri Medrano (Azagra, 1955) nafar filosofia irakaslea da. Katalanez idazten du Diari Aran."}
{"id": "750500", "revid": "1545", "url": "https://eu.wikipedia.org/wiki?curid=750500", "title": "Gregorio Luri Medrano", "text": ""}
{"id": "750502", "revid": "10891", "url": "https://eu.wikipedia.org/wiki?curid=750502", "title": "Jos\u00e9 Mar\u00eda Preciado", "text": "Jos\u00e9 Mar\u00eda Preciado Nieva (Cadreita, - ) nafar apaiza izan zen, klaretarra. Panam\u00e1ra misiolari joan zen. 1934an Pio XI.ak Dari\u00e9ngo bikario apostoliko eta Tegeako apezpiku izendatu zuen."}
{"id": "750503", "revid": "1545", "url": "https://eu.wikipedia.org/wiki?curid=750503", "title": "Jos\u00e9 Mar\u00eda Preciado y Nieva", "text": ""}
{"id": "750504", "revid": "46380", "url": "https://eu.wikipedia.org/wiki?curid=750504", "title": "Francisco de Paula Escudero", "text": "Francisco de Paula Escudero Ram\u00edrez de Arellano Luna Olondritz (Corella, - Madril, ) nafar militar eta politikaria izan zen. Liberala, Nafarroa ordezkatu zuen 1812ko Espainiako Konstituzioaren idazketan. 1821ean Eusebio Bardaj\u00edk ogasun ministro izendatu zuen."}
{"id": "750505", "revid": "1545", "url": "https://eu.wikipedia.org/wiki?curid=750505", "title": "Francisco de Paula Escudero y Ram\u00edrez de Arellano", "text": ""}
{"id": "750506", "revid": "3591", "url": "https://eu.wikipedia.org/wiki?curid=750506", "title": "Karakatjan poni", "text": ""}
{"id": "750507", "revid": "12788", "url": "https://eu.wikipedia.org/wiki?curid=750507", "title": "Gwangjuko Demokraziaren Aldeko Mugimendua", "text": ""}
{"id": "750508", "revid": "105290", "url": "https://eu.wikipedia.org/wiki?curid=750508", "title": "Sitofilia", "text": "Sitofilia edo food play (janari-jolasa ingelesez) erotismoa eta janaria nahasten duen fetitxismo sexualari deritzo.\nPraktika.\nSitofiliaren praktikak sexua egitera edo ez eraman dezake. Terminoa afrodisiakoak diren jakiak hartzearen praktikari lotuta dago, hala nola, txokolate edo esne-gain harrotua, bikote sexualen gainean isurtzen dena plazer sexuala lortzeko. Praktikak ere helburu dekoratzaileak izan ditzake, genitaleetan platerrak zerbitzatzea adibidez.\nTerminoak forma falikoak dituzten elikagaiekin masturbatzea ere barneratzen du (adibidez: arto-buruak, luzokerrak, kuiatxoak, bananak edo prozesatutako elikagaiak, saltxitxak bezala) penetrazio baginala zein anala ordezkatzeko. Era berean, zulo bat egin dakioke hainbat elikagaiei (kuiak edo angurriak) bagina edo uzki forma emateko."}
{"id": "750510", "revid": "12788", "url": "https://eu.wikipedia.org/wiki?curid=750510", "title": "Itsaso Hori", "text": ""}
{"id": "750511", "revid": "21098", "url": "https://eu.wikipedia.org/wiki?curid=750511", "title": "Yersiniosi", "text": "Yersiniosia Yersinia enterocolitica bakterioak eragindako hesteetako patologia da (enterokolitisa), zoonosi bat dena (animaliengandik gizakiengana transmititzen den gaitza). Ur edo janari kutsatuen bidez (pasteurizatu gabeko esnea, ostrak eta -batez ere- txerri haragia edo txerrikien bidez) harrapatzen da .\nEuropan yersiniosi kasuak areagotzen ari dira azken urteotan. Belgikan eta Alemanian, esaterako, Yersinia enterocoliticak Shigellak baino gastroenteritis gehiago sortzen ditu. Yersiniosiaren kasuak ugariagoak dira lurralde hotzetan beroetan baino (Europako iparraldean, adibidez) , bakterio eragilea hobeto hazten baita tenperatura bajuetan.\nYersiniosiak ume txikiak -batik bat- jotzen ditu.\nInfekzioa.\nYersinia enterocolitica animalien digestio-aparatuan bizi ohi da. Gizakia kutsatzen da animalien okela edo esnea hartzerakoan (pasteurizatu gabeko esnea edo sukaldean oso gutxi kozinaturiko haragia jaterakoan). Txerrien okela, batez ere, arriskutsua da oso gordin jaten denean.\nInfektatzen duenean, Yersinia enterocolitica erraz atxikitzen da heste-epiteliora, eta enterotoxina bat ekoizten du, termoegonkorra, sindrome diarreikoa eragiten duena. Antza, bakterioak plasmido bati zor dio bere birulentzia (plasmidodunak ez diren anduiak ez baitira patogenoak).\nSintoma klinikoak eta tratamendua.\nUmeengan bakterio patogenoak beherakoak, sukarra eta sabeleko mina eragiten ditu (gorozkiak odoltsuak izan daitezke). Mina oso bortitza da batzuetan, eta apendizitis batekin nahas daiteke. Hainbat kasutan bakteriemia, adenitis mesenterikoa eta poliartritis erreaktiboa agertzen dira.\nGaitza berez sendatu ohi da eta gehienetan ez du antibiotikorik behar. Bakteriemia, adenitis mesenterikoa edo beste konplikazioren bat agertuz gero tratamendu antibiotikoa, aldiz, ezinbestekoa da (doxiziklina).\nGizabanako eramaileak (bakterio patogenoa haien heste lodian dutenak gaitzaren sintomak eduki gabe) oso arriskutsuak dira janariak manipulatzen dituztenean, eta yersiniosi kasu batzuen jatorrian daude (beste hainbeste gertatzen da Salmonella bakterioaren eramaileekin ere)"}
{"id": "750512", "revid": "12788", "url": "https://eu.wikipedia.org/wiki?curid=750512", "title": "Koreako itsasarte", "text": ""}
{"id": "750513", "revid": "105290", "url": "https://eu.wikipedia.org/wiki?curid=750513", "title": "Black Cadillac (filma)", "text": "Black Cadillac (euskaraz \"Cadillac Beltza\") 2003ko John Murlowski estatubatuar zinema zuzendariak zuzendu eta Will Aldis zinema gidoilariarekin batera idatzitako beldurrezko thriller film bat da. Shane Johnson, Josh Hammond, Jason Dohring eta Randy Quaid aktoreek antzeztu zuten.\nTribecako Zinemaldian estreinatu zen.\nArgumentua.\nWisconsin. Auto batean elkarrekin batera bidaiatuz doazen hiru mutil gaztek gelditu berri diren herri txiki bateko taberna batean liskar batean sartu eta beren autoan herritik ihesi irten beharko dute.\nJada ihes egin eta gaizki-ulertua atzean laga dutela uste dutenean, Cadillac auto beltz misteriotsu batek inongo arrazoirik gane atzetik jarraitzen hasi eta jazarpen ikaragarria eta gupidagabea egingo die."}
{"id": "750515", "revid": "512", "url": "https://eu.wikipedia.org/wiki?curid=750515", "title": "The Car", "text": "The Car (euskaraz \"Autoa\") 1977ko Elliot Silverstein estatubatuar zinema zuzendariak zuzendutako thriller film bat da. James Brolin, Kathleen Lloyd, John Marley, Elizabeth Thompson eta Ronny Cox aktoreek antzeztu zuten.\nArgumentua.\nWade Parent sheriffak (James Brolin) itxuraz suntsiezina dirudien auto beltz handi bat geldiarazteko modua topatu beharko du, Utah estatuko herri txiki bateko biztanleak guztiz izutuak baidauzka. Inork ez daki autoaren jatorria, ez eta nork gidatzen duen ala nola geldiarazi daiteken ere."}
{"id": "750516", "revid": "1491", "url": "https://eu.wikipedia.org/wiki?curid=750516", "title": "Zientzia irekia", "text": "Zientzia irekia zientzia ikerketak, datuak eta informazioa edozein ezagutza-mailatan \u2014 dela amateurrentzat, dela profesionalentzat \u2014 gizarteratzea helburu duen mugimendua da.\n\"Zientzia irekia\" mugimenduaren aterkia da, ikerketa zientifikoa, haren datuak eta haren hedapena ezagutzaren gizarteko maila guztietara iristeko moduan egiteko, maila zaletu edo profesionalean. Lankidetzan oinarritutako ikerketa zientifikoa ulertzeko modu bat da, ikerketaren fase guztien irekieran eta gardentasunean oinarritua (datuak biltzea, adituek berrikustea, hedatzea, ebaluatzea, etab.), baita zientzia gizartera hurbiltzean ere.\nZientzia irekiak erabateko aldaketa dakar, batetik, ikerketa zientifikoa nola gauzatzen den moduan eta, bestetik, bere ebaluazio-sistema aldatzeko; azken batean, egungo sistemaren erabateko paradigma-aldaketa. "}
{"id": "750519", "revid": "58701", "url": "https://eu.wikipedia.org/wiki?curid=750519", "title": "Eliza-gotortu", "text": ""}
{"id": "750521", "revid": "512", "url": "https://eu.wikipedia.org/wiki?curid=750521", "title": "Eliza-gotorleku", "text": "Eliza-gotorlekua gatazka garaietan defentsarako prestatutakoa eliza da. Ikuspuntu militar batetik diseinatuak ziren, horma handiekin, saietera eta almenekin.\nEraikin motak.\nGotorleku hauek mota askotakoak izan daitezke. Batzutan berez gotorleku moduan sortuak baziren ere, bestetan harresietara lotu ziren, esaterako \u00c1vilako katedralaren kasuan. Lekaide monasterioetan, bestetik, esaterako L\u00e9rinsgo monasterioa, hormak inguratuta egoten ziren. Egile batzuk eliza-gotorlekua eta eliza gotortua bereizi egiten dute: eliza gotortua eliza arrunta baino defentsarako prestatuta izango litzeteke; eliza-gotorlekua, aldiz, \"Kirchenburg\", kanpoko defentsak dituena izango litzateke, esaterako horma-kortinak, defentsa-dorreak dituena.\nGeografikoki, horrelako elizak Europako lurralde askotan ikus daitezke. Ugariak dira, adibidez, Frantziako Dordognen, Frantzia eta Ingalaterra arteko tentsioen helburua erdi aroan, Errumaniako Tansilvanian, otomanoen erasoei aurre egiteko, Portugal eta Gaztela-Le\u00f3n komunitatean, musulmaneei aurre egiteko... Euskal Herrian ere badira batzuk, kostaldean, pirateei eta vikingoei aurre egiteko, edo Nafarroako Erresumaren mugetan.\nEuskal Herrian.\nGurean ere adibide dezente dago. Hona hemen batzuk:"}
{"id": "750522", "revid": "98220", "url": "https://eu.wikipedia.org/wiki?curid=750522", "title": "I Bought a Vampire Motorcycle", "text": "I Bought a Vampire Motorcycle (euskaraz \"Motozikleta Banpiro Bat Erosi Nuen\") 1990eko Dirk Campbell britainiar zinema zuzendariak zuzendutako kostu baxuko beldurrezko-komedia film bat da. Neil Morrissey, Amanda Noar, Michael Elphick, Anthony Daniels, Andrew Powell, George Rossi eta Daniel Peacock aktoreek antzeztu zuten.\nBanpiro, motorzale eta satanismoaren generoak umore alprojaz elkarnahasten ditu.\nIngalaterrako Birmingham hiriko auzune batean filmatu eta girotutako zen.\nArgumentua.\nMotorzale talde bateko kide batek satanzale bat (Brendan Donnison) hiltzean, haren izpiritu gaiztoa motozikleta batera iraganean da. Ondoren, Noddy (Neil Morrissey) motorzaleak motoa erosia eta bere neskalagun Kim (Amanda Noar) eta Buzzer (Daniel Peacock) lagunarekin batera konpondu egingo duye, baina berehala bere jatorri iluna azaleratu eta berau hil zuen motorzaleaz mendekatzeko asmoz haren bila hasiko da."}
{"id": "750524", "revid": "336", "url": "https://eu.wikipedia.org/wiki?curid=750524", "title": "Samak Sundaravej", "text": "Samak Sundaravej (1935eko ekainaren 13a - 2009ko azaroaren 24a) Thailandiako lehen ministroa izan zen, Defentsa ministroa eta Herriaren Boterearen Alderdiko buruzagi nagusia ere. \"Mak osaba\" edo \"Mr. Rose sagar sudurra\" izenekin komunikabideek izendatu zuten, sudurraren forma dela eta. Lehen ministro izateari uko egitera behartu zuten, telebistako ikuskizunean sukaldari gisa jardun baitzuen. Thailandiako auzitegi konstituzionalak esan zuen ezin zuela bi lanpostu izan.\nBiografia.\nSundaravej Samian Sundaravejen eta Amphan Jitrakornen semea zen. Bangkoken jaio zen 1935. urtean. Lady Surat Sundaravejekin ezkondu zuen eta Kandapha eta Kanjanakorn izeneko bikiak izan zituzten. Unibertsitatea bukatu ondoren, \"Siam gobernuak\" eta \"Bangkokeko\" egunkarietarako politikari buruzko artikuluak idazten hasi zen.\n1968an \"Alderdi Demokratako\" kide bezala hasi zen politikan. 1976an ezaguna bihurtu zen irratiaren kudeaketan, garai hartako hezkuntza-erakundea erasotzen zuen informazio izateagatik. Era berean, jendeak hezkuntza erakundea gaitzesten lagundu zuen. 1976ko urriaren 16an, ikasleen erresistentzia banda mugitzeko agindua eman zuen. Horren amaieran, Barne ministroa izan zen, baita Alderdi Demokrataren dimisioa aurkeztu zuen ere. 1979an, alderdi berria sortu zuen eta \"Thailandiako Biztanleen Alderdiaren\" liderra bihurtu zen.\nBangkokeko gobernadore izendatu zuten 2000. urtean, 1.016.096 botorekin, inoiz baino boto gehiagorekin. Bigarren postua Sudarat Keyuraphan-entzat izan zen (Tailandiarrek Tailandia Maite Dutenaren kidea).\n2008ko irailaren 12an, Samak \"Herriaren Boterearen Alderdiko\" burua uztea erabaki zuen, bere eginkizuna betetzearen arrazoia zela eta, beraz, bere eginkizun politikoa amaitzeko eta bazkideek hurrengoan zer egin erabakitzea erabaki zuen.\nSundaravej 74 urterekin hil zen Bangkoken. Gibeleko minbiziaz hil zen, urtebeteko borrokan aritu ostean."}
{"id": "750526", "revid": "1545", "url": "https://eu.wikipedia.org/wiki?curid=750526", "title": "Nerbio troklear", "text": "Nerbio troklearra (latinetik \"trochlea\", polea) begiko goiko muskulu laprana inerbatzen duen nerbio motore txikia da (somatiko eferentea). IV bikote kranial edo nerbio patetiko ere deitzen zaio.\nNerbio honek hainbat berezitasun ditu:\nKokapena eta ibilbidea.\nHortaz, nerbio troklearra enbor entzefalikoaren dortsaldetik sortzen da, mesentzefalo kaudalaren mailan, eta enbor entzefalikoa inguratuz norantza dortsobentralean begirantz joango da, bertan begiaren goiko muskulu laprana inerbatzeko. Ibilbidea espazio subaraknoidearen barruan egingo du. Goiko eta atzeko arteria zerebralen artetik pasako da, gero duramaterra zeharkatuko du \"tentorium cerebelli\"ren ertz librearen ondotik eta atzeko klinoide apofisitik hurbil. Ondoren, sinu kabernosoaren alboko paretatik joango da non beste bi nerbioekin elkartuko den (nerbio okulomotorea -III bikote kreaneala- eta nerbio trigeminoaren -V bikote kraniala- adar oftalmikoa (V1) eta adar maxilarra (V2)). Orbitara goiko arraildura orbitariotik sartuko da, begiaren goiko muskulu lapraneraino iritsiz.\nNukleo troklearra.\nNerbio troklearraren nukleoa mesentzefalo-akueduktuaren azpian kokatzen da, mesentzefaloaren alde kaudalean. Hain zuzen, mesentzefalo errostralean dagoen begiko nerbio motor komunaren (III) nukleoaren azpian.\nNukleo trokelearretik ateratzen diren axoiak alde kontralateralera bideratzen dira, hau da, ezkerreko zuntzek eskuinera egingo dute eta eskuinekoek ezkerrera. Gurutzamendua mesentzefaloaren dortsaldean kokatzen da. Hortaz, IV. bikote kranialaren nukleoa lesionatzen denean, eragina begi kontralateralean nabarituko dugu. Gainerako nukleo kranialetako lesioek, ordea, alde ipsilateralean eragiten dute (salbuespena nerbio optikoa edo II bikote kraniala).\nFuntzioa.\nMuskulu honek begiko goiko muskulu laprana inerbatzen du.\nBegiaren goiko muskulu lapranaren funtzioak.\nUzkurtzean trokleari eta bere ezarpenari esker begia behera eta kanpora biratuko du.\nKlinika.\nLesioen jatorria maila desberdinetan egon daiteke: kortexean, nukleoan edo nerbioetan. Jatorri bakoitzaren eragina desberdina izango da, eta hori ulertzeko kontuan izan behar dugu:\nHori guztia kontuan hartuz, lesioa kortexean edo nukleoan ematen bada, kontrako aldeko begia lesionatuko da. Enbor entzefalikotik ateratako nerbioa kaltetzen bada, ordea, alde bereko begia lesionatuko da.\nSintomak ikusmen bikoitza eta estrabismoa izango dira. Estrabismoa erdialdera (endotropia) eta gorantz (hipertropia)."}
{"id": "750528", "revid": "44278", "url": "https://eu.wikipedia.org/wiki?curid=750528", "title": "Urkitzaurrealde", "text": ""}
{"id": "750529", "revid": "44278", "url": "https://eu.wikipedia.org/wiki?curid=750529", "title": "Goitisoloalde", "text": ""}
{"id": "750530", "revid": "44278", "url": "https://eu.wikipedia.org/wiki?curid=750530", "title": "Zubiaurrealde", "text": ""}
{"id": "750531", "revid": "44278", "url": "https://eu.wikipedia.org/wiki?curid=750531", "title": "Artzalde", "text": ""}
{"id": "750532", "revid": "98220", "url": "https://eu.wikipedia.org/wiki?curid=750532", "title": "L\u00e9rins uharteak", "text": "L\u00e9rins uharteak ) Itsas Alpeak departamenduko Kosta Urdinan, Cannes udaletxean dauden bost uharte dira. Uhartedian bost uharte daude, Sainte-Marguerite uhartea zabalena, Saint-Honorat uhartea, monasterioari esker oso ezaguna. Uharte txikietan (Saint-Ferr\u00e9ol uhartea, Tradeli\u00e8re uhartea eta L'\u00celot) ez da inor bizi. Hogeita Hamar Urteko Gerran, XVII. mendean, uhartedia Espainiaren menpe egon zen."}
{"id": "750533", "revid": "1545", "url": "https://eu.wikipedia.org/wiki?curid=750533", "title": "Nafarroa Garaiko demografia", "text": "Espainiako Estatistika Institutuaren arabera, 2017ko urtarrilaren 1ean Nafarroa Garaiak 643.234 biztanle zituen. Hau da, bere biztanleriaren dentsitatea 61,9 bizt/km\u00b2-koa zen.\nBiztanleriaren dentsitate udalerrika.\nHona hemen 2006ko dataK."}
{"id": "750536", "revid": "105290", "url": "https://eu.wikipedia.org/wiki?curid=750536", "title": "Capbretongo portua", "text": "Capbretongo portua Landetako Capbreton hirian dagoen ibai-portua da, arrantza eta kirol-portua dena. Bouret eta Boudigau ibaien bokalean kokaturik, lehen Aturriren bokalea izan zen."}
{"id": "750538", "revid": "512", "url": "https://eu.wikipedia.org/wiki?curid=750538", "title": "Belmonteko juduak", "text": "Belmonteko juduak Portugalgo Belmonte herrian mendetan ezkututa gorde den judutarren komunitatea da. Hori lortzeko haien artean ezkondu egiten ziren eta haien erlijioa ezkutuan mantentzen zuten.\nHistoria.\nBelmonteko komunitate hau XII. mendean sortu zen. Haien aurkako erasoak zirela eta ezkutuan gordetzea erabaki zuten eta zortzi mendetan horrela jarraitu dute. Horren arabera, marranoak ziren, hau da, itsuraz kristautako juduak nahiz eta ezkutuan haien erlijioa mantendu. Komunitate honen partaideak, bestetik, ez ziren aberatsak hori esker errezago libratu ziren. XX. mendean Askenazi militar portugaldar batek haien izaera salatu zuen. Talde hau sefardi kulturakoa da. Hainbeste urte isolatua izanaren ondorioz ezaugarri oso bereziak ditu. Azken hamarkadetan, mendetan lehen aldiz, munduko beste judutarrekin harremanetan hasi dira. Judaismo barruan ortodoxoak dira baina, halaber, aspaldiko tradizioak eta ohiturak gorde dituzte. Gaur egun publikoak dira eta Belmoten museo bat (Museu Judaico de Belmonte) eskaini zaie.\nPortugalen horrelako beste komunitateak ere ezagutu dira."}
{"id": "750540", "revid": "105290", "url": "https://eu.wikipedia.org/wiki?curid=750540", "title": "Mont-de-Marsango portua", "text": "Mont-de-Marsango portua Landetako Mont-de-Marsan hirian dagoen ibai-portua da, Midouze ibaiaren ezkerraldean dagoena. XII. mendean jada erabilia, 1903an produkzio-jarduera desagertu zen. Midouze nabigarria da hurrengo 43 kilometrotan, noraino eta Aturrirekin bat egiten duen lekuraino. Bertatik gabarraz Landetako eta Arma\u00f1aceko ekoizkinak zeramatzaten Baionaraino."}
{"id": "750541", "revid": "58701", "url": "https://eu.wikipedia.org/wiki?curid=750541", "title": "Belmonteko judutarrak", "text": ""}
{"id": "750542", "revid": "105290", "url": "https://eu.wikipedia.org/wiki?curid=750542", "title": "Bordeleko portua", "text": "Bordeleko portua Girondako Bordele hirian dagoen merkataritza-portua da, itsas-portu handia maila duena. 1924an sortutako portu autonomoa ordezkatu zuen eta 2008an egungo maila lortu zuen batez ere 1965eko berriztatzeari esker. Bere 100 kilometroko instalazioak departamendu osotik zabaltzen dira eta 1.500 hektarea inguru dituzte. Edonola ere, sei portu edo terminal nagusi ditu:"}
{"id": "750543", "revid": "58701", "url": "https://eu.wikipedia.org/wiki?curid=750543", "title": "Hijiki", "text": " (\"Sargassum fusiforme\", sin. \"Hizikia fusiformis\") alga jangarri filiformea da, marroi iluna, japoniar sukaldaritzan tipikoa, zapore bizia duena. Basatia hazten da Japoniako, Koreako eta Txinako itsasertzetan. Zuntz eta mineraletan aberatsa da.\nHijiki algak Japoniako dieta tradizionalaren zati izan dira mendeetan, eta normalean, soja-saltsa kantitate handietan egosi ohi dira, oso gazia eginez. Herrialde horretako herriko folklorean esaten da osasunaren alde eta ile distiratsua egiten dutela. Hala eta guztiz ere, azken ikerketek erakusten dute artsenikoaren kantitate potentzialak ekar ditzakeela."}
{"id": "750544", "revid": "6327", "url": "https://eu.wikipedia.org/wiki?curid=750544", "title": "Hiziki", "text": ""}
{"id": "750546", "revid": "1545", "url": "https://eu.wikipedia.org/wiki?curid=750546", "title": "Castro Urdialesko kirol-portua", "text": "Castro Urdialesko kirol-portua Kantabriako udalerri horretan dagoen kirol-portua da. 293 amarraleku ditu."}
{"id": "750547", "revid": "105290", "url": "https://eu.wikipedia.org/wiki?curid=750547", "title": "Tremolo", "text": "Tremolo (, \"dardarti\") nota berdinaren errepikatze oso bizkorra da. Harizko musika tresnetan egiten da batez ere, arkuaren bidez mugimendu bizi laburrak eginez."}
{"id": "750548", "revid": "105290", "url": "https://eu.wikipedia.org/wiki?curid=750548", "title": "Trepanazio", "text": "Trepanazioa buru-hezurra trepano izeneko kirurgia tresnaz zulatzeko ebakuntza da. Oso ebakuntza arriskutsua denez, egoera guztiz larrietan (garuneko tumoreak, hematoma handiak) egin ohi da, burezurraren barneko presioa gehiegizkoa denean. Antzinatik ezagutzen den ebakuntza da; historiaurretik, hain zuzen ere, garai hartako burezur trepanatuak (eta, tresneria guztiz primitiboa izan arren, ongi sendatuak) aurkitu baitira."}
{"id": "750549", "revid": "20653", "url": "https://eu.wikipedia.org/wiki?curid=750549", "title": "Iziki", "text": ""}
{"id": "750550", "revid": "56334", "url": "https://eu.wikipedia.org/wiki?curid=750550", "title": "Kontainer ontzi", "text": ""}
{"id": "750551", "revid": "56334", "url": "https://eu.wikipedia.org/wiki?curid=750551", "title": "Edukiontziak garraiatzeko itsasontzi", "text": ""}
{"id": "750552", "revid": "105290", "url": "https://eu.wikipedia.org/wiki?curid=750552", "title": "Lazkaibar Balda jauretxea", "text": "Lazkaibar Balda jauregia edo jauretxea Gipuzkoako Goierri eskualdean dagoen Ordizia udalerriko jauregi bat izan zen. Udaletxea izan zen 1794tik 1832ra. 1859an erre zen.\nKokalekua.\nOrdiziako udaletxearen parean zegoen, gaur egun Plaza Nagusia dagoen lekuan.\nGarai batean, jauregia erre baino lehen, plazaren egitura erabat ezberdina zen, laukizuzen itxura zuen. Laukizuzen horren aldeak eraikin hauek osatzen zituzten:\nHistoria.\nZehatz mehatz noiz ez dakigun arren, Lazkaibar Balda Ordiziako lehen eraikinetako bat izan zen, gotorleku modura eraiki zen, segurtasun helburuarekin. Hau Muxika dorretxearekin batera Ordiziako harri-hormazko lehen eraikina izan zen. Denborarekin eraikina Lazkaibar Baldatarrena bilakatu zen. Euskal Herrian ohikoa da familia handi bi elkartzean deitura berri bat sortzea jatorrizko deitura biak batuta, kasu honetan bezala. Balda deitura Errezil, Olaberria eta Igeldokoa da.\nXVIII eta XIX. mendeetan eraikinaren jabe izan zen Vicente de Murgutio y Gayt\u00e1n de Ayala, Aravacako Markesa. Hark ez zuen jauregia bere egoitzatzat, eta beraz antzinako udaletxea 1794an erre zenean, Udalak markesari jauregia eskatu zion, bilerak egiteko eta alondegia eta maisuaren gela bertan jartzeko. 1805ean hasi ziren udaletxe berria eraikitzen. Baina, gerra zela eta, lanak geldiarazi eta 1832an amaitu zituzten. Amaitu arte Udala Lazkaibar Balda jauregian bildu zen.\nJauretxea 1859an erre zen. Orube hartan bertan beste etxe bat eraiki zuten, jauregiaren hondakinekin. Egungo Plaza Nagusia egiteko, Udalak eraikin hori erosi eta eraitsi zuen. Egun, ez dago jauregiaren aztarnarik, baina bai haren orubearen zati batenak; gaur egun, plazaren ekialdean Plaza Nagusiko 10. zenbakiko eraikina soilik dago, eta haren ezkerrean ez dago inolako eraikin handirik, nolabaiteko orubea mantentzen da.\nEzaugarriak.\nEraikina manposteriazkoa zen. Bost dorre zituen, eta Ordiziako eraikin aberatsena zen. Jauretxearen atzeko aldetik Elkano kalea igarotzen zen. Jauregiak harresi barruan lurrak zituen, baratze modura ustiatuak. Lur sail horiek egungo plazaren iparraldeko eraikinak dauden gunean zeuden, hau da, arkupea osatzen duten etxeak zeuden tokian. Lur horiek Elkano kaletik harresirainokoak ziren."}
{"id": "750553", "revid": "20653", "url": "https://eu.wikipedia.org/wiki?curid=750553", "title": "Soja-olio", "text": ""}
{"id": "750554", "revid": "1545", "url": "https://eu.wikipedia.org/wiki?curid=750554", "title": "Treskiornitido", "text": ""}
{"id": "750555", "revid": "20653", "url": "https://eu.wikipedia.org/wiki?curid=750555", "title": "Ekilore-olio", "text": ""}
{"id": "750556", "revid": "1545", "url": "https://eu.wikipedia.org/wiki?curid=750556", "title": "Triboniano", "text": "Triboniano (, ahoskatua; Side, Panfilia, -542) bizantziar legegilea izan zen. Justiniano I.a enperadorearen laguntzailea eta aholkularia izan zen lege auzietan. \"Institutiones\" (Erakundeak) eta \"Digesta\" (Lege bilduma) lege kodeak erredaktatu zituen."}
{"id": "750557", "revid": "90204", "url": "https://eu.wikipedia.org/wiki?curid=750557", "title": "Nerbio trigemino", "text": "Nerbio trigeminoa edo bosgarren nerbio kraniala burezurreko bosgarren kirio parea da, sentikorra eta higikorra. Gihar murtxikatzaileak uzkurrarazten ditu eta aurpegiko gihar eta egitura gehienen sentiberatasunaz arduratzen da. Garuntxotik ateratzen da, eta hiru adar ditu: oftalmikoa, goiko masailekoa, eta beheko masailekoa. 12 bikote edo nerbio kranial daude, hauek zuzenean burmuinetatik edo enbor entzefalikotik sortzen dira ondoren garezurreko oinaldean dauden zuloetatik, lepotik, toraxetik eta abdomenetik zabaltzeko.\nV bikote kraniala edo trigeminoa nerbio mistoa kontsideratzen da osagai motorra eta sentsitiboa dituelako. Hain zuzen, aurpegiko informazio sentikorra jaso eta murtxikapen muskuluak inerbatzen ditu. Honen zuntzen axoiak lau nukleotan antolatzen dira: 3 sentikor eta eragile 1.\nNerbio trigeminoaren nukleo eragilea.\nErrai nukleo eragile berezia izanik enbor entzefalikoaren zubian kokatzen da, nukleo sentsitiboak baino medialago.\nNukleo honen zuntzak baraila nerbiotik (V3) bideratzen dira egitura desberdinak somatikoki inerbatzeko:\nTrigeminoaren nukleo eragilera zuntz aferente bilateralak iristen dira, hau da, burmuin-hemisferio batek bidalitako informazioa bi nukleoetara iritsiko da.\nTrigeminoaren nukleo hartzaile somatiko orokorrak.\nTrigeminoaren hiru nukleo somatiko orokor daude\nMesentzefaloko nukleoa.\nMesentzefaloan hasi eta zubiraino luzatzen da. Muskulatura murtxikatzailetik sortutako informazio propiozeptiboa hartuko du zuntz aferente sentsitiboen bidez, hau da, muskulaturaren egoeraren informazioa jasotzen du nukleo honek. Zuntz hauen soma Gasserren gongoilean egon beharrean nukleo honetan egongo da (hau salbuespena da, izan ere, orokorrean gongoiletan kokatzen dira somak).\nMesentzefaloko nukleoak berezitasun bat aurkezten du: bere zuntz zentripetua trigeminoaren nukleo eragilera bideratzen da eta era honetan murtxikatzean edo hitz egitean erreflexuak agertuko dira. Hau da, zuntzek muskuluen egoeraren informazioa dutenez, murtxikatzen dugunaren edo dena delakoaren arabera, moldaketak eragingo dira erreflexuak sortuz.\nZuntzak baraila nerbioaren bidez (V3) bideratzen dira.\nNukleo nagusia.\nZubian kokatzen da eta aurpegi osoko informazio epikritikoa iritsiko zaio. Informazio hori trigeminoaren hiru adarren (baraila, maxilar eta oftalmiko) bidez iristen zaio eta kasu honetan soma Gasserren gongoilean kokatzen da.\nBizkarraldeko nukleoa.\nErraboilean luzatzen den nukleo luzea da eta buruaren informazio protopatikoa jasoko du: aho barrunbe, sudur barrunbe, kornearen... informazio sentsitiboa hartuko du. Aurreko kasuan bezala informazioa trigeminoaren hiru adarretatik iristen zaio eta bere soma Gasserren gongoilean kokatzen da. Trigeminoaren informazioaz gain, belarri inguruko informazio sentsitiboa iritsiko da nukleo honetara. Gune hau VII, IX, X, nerbioek inerbatzen dute, beraz hauen sentsazio nerbiosoak bizkar nukleora iritsiko dira.\nAdarrak.\nBuruaren sentikortasuna nerbio trigeminotik (V. bikote kranialetik) dator gehienbat: aurpegiaren eta buru gangaren zati handi bat hartzen du honek. Trigeminoa oso laburra da, enbor entzefalikotik tenporalaren harkaitzaren goialdera heldu eta hor Gasser gongoila/trigeminoaren gongoila osatuko du (harkaitzaren goi aurrealdean Gasser hobia/trigeminoaren hobia/erdi ilargizko hobia eratzen du, eta hor kokatuko da gongoila). \u00a0Trigeminoaren 3 adarrak, beraz, gongoil horretatik sortuko dira: oftalmikoa (V1), maxilarra (V2) eta baraila adarra (V3).\nNerbio oftalmikoa orbitara abiatuko da arraildura esfenoidaletik pasatuz. Nerbio maxilarra, berriz, zulo biribil handitik pasatuko da eta hobi pterigopalatinora helduko da. Barail nerbioari dagokionez, hau zulo obaletik pasatuko da eta hobi infratenporalera helduko da.\nAipatu beharra dago trigeminoaren 3 adarretako bakoitzak adar meningeo txiki bat emango dutela meningeak inerbatzeko, gure burmuinak ez baitu sentikortasun somatikorik.\nNerbio oftalmikoa (V1).\nTrigeminoaren lehenengo adarra adar oftalmikoa da, eta hau jada banatuta sartzen da arraildura esfenoidaletik orbitara. Hortaz, betzuloko goi-fisuratik pasa aurretik 3 adar emango ditu: \u00a0Zinnen eraztunetik sartzen den nasoziliarra, eta arraildura esfenoidaletik (baina ez Zinnen eraztunetik) igarotzen diren frontala eta malko adarra.\nNerbio nasoziliarra.\nZinnen eraztunetik orbitara pasatzen da, barruko hormaren eta sabaiaren artetik igaroz, sudur oinarrian (sustraian) agertuz. Goi barruko angeluan bukatzen da trokleazpiko nerbioa/infratroklearra emanez. Goi barruko angelua, beheko betazal aldea, sudur hasiera, beheko konjuntiba, malko-zakua, karunkula eta malko eremua hartuko ditu honek.\nAurretik, hala ere, nerbio nasoziliarrak hainbat adar etmoidal ematen ditu, frontal eta etmoide arteko zuloetatik sartzen direnak: aurreko eta atzeko nerbio etmoidalak. Atzekoak sinu esfenoidala eta atzeko gelatxo etmoidalak inerbatzen ditu. Aurreko nerbio etmoidalak, aldiz, aurreko eta erdiko gelatxo etmoidalak inerbatzen ditu, baina sudur-hobiaren alboko hormak, sudur-mukosa eta sudur-trenkadaren goiko eta aurreko aldea inerbatzen ditu baita ere.\nNasoziliarrak adar ziliarrak ere ematen ditu: atzeko adar ziliar luzeak (begi globo guztia inerbatzeko) eta laburrak (gongoil ziliarrarekin erlazionatzen direnak). Gongoil ziliar honek osagai parasinpatikoa izango du.\nAdar frontala.\nArraildura esfenoidaletik gorantz eta erdialderantz abiatzen da eta orbitaren barrualdean adar supratroklearra/troklea gainekoa ematen du, goiko betazala, glabela, nasion eta metopion eremuak inerbatzeko. Oftalmikoaren adar frontalak orbitagaineko nerbioa/supraorbitarioa ere ematen du, zeinak gehienetan orbitagaineko zulotik/arrailduratik igaro ondoren (batzuetan igaro aurretik) adar supraorbitario mediala eta laterala ematen dituen. Adar supraorbitario medialek eta albokoek kopeta hezurraren eta parietalen (ia obelioneraino) eremua hartuko dute.\nMalko adarra.\nZinnen eraztunaren kanpotik, arraildura esfenoidaletik begi orbitaren goiko eta kanpoko angelutik abiatzen da malko hobira helduz, malko guruina inerbatzeko, baita kanpoko angeluaren zati bat ere. Aipagarria da adar anastomotiko bat osatzen duela nerbio zigomatikoarekin; adar komunikatzaile honen bidez zuntz begetatibo parasinpatikoak helduko dira malko guruinera, guruinaren malko jariapena kontrolatuz.\nNerbio maxilarra (V2).\nBurezur barnetik zulo biribil nagusitik aterako da, hobi pterigopalatinora helduz. Bere bukaeranzko adarra, adar nagusia, adar infraorbitarioa/orbitazpikoa izango da. Azken hau arraildura pterigopalatinotik irten, arraildura esfenomaxilarretik igaro eta orbitaren zorura joango da. Orbitaren zoruan ildo edo kanal batetik igaroz zulo batean sartuko da, maxilarraren barnetik joango delarik zulo infraorbitariotik ateratzeko. Adar infraorbitarioak, zulotik irtendakoan, beheko betazal eta sudur aldea inerbatuko ditu, eta goiko ezpainaren eremua hartzera ere hel daiteke.\nNerbio infraorbitarioak, hodi infraorbitarioan sartu baino lehen nerbio zigomatikoa emango du:\nNerbio zigomatikoa.\nOrbitara abiatzen da, eta zulo zigomatikoan sartzen da, kanpoko horman. Hor bere adar biak ematen ditu:\nHala ere, batzuetan banaketa hori zigoma hezurrera sartu aurretik ematen da. Masailaren goialdea eta hobi tenporalaren zatitxo bat inerbatuko dute.\nNerbio maxilarrak, infraorbitarioaz gain, beste adar batzuk ere ematen ditu hodi infraorbitarioan egiten duen ibilbidean zehar:\nGoi atzeko nerbio albeolar/dentarioak.\nArraildura esfenomaxilarrean emango ditu, maxilarraren tuberositatean dauden zuloetatik sartuz goi atzeko hortzak (papilatik, sustraitik) eta hortz inguruak (hortzoiak) inerbatzeko. \u00a0\nGoi aurre eta goi erdiko nerbio albeolar/dentarioak.\nNerbio infraorbitarioak, maxilarraren barnean, hodi infraorbitarioan dagoenean, adarkadura hauek ematen ditu beste hortz guztiak inerbatzeko \u00a0(adar odontorioen bitartez hortza bera, eta periodontarioen bidez hortz inguruak eta hortzoiak)\nZulo infraorbitariotik irtetean nerbio infraorbitarioak ondorengo adarrak emango ditu, aurretiaz aipatu dugun bezalaxe:\nNerbio palatinoak.\nNerbio maxilarraren adarrekin jarraituz, nerbio palatino nagusia (beheranzko nerbio palatinoa) \u00a0hodi palatinotik sartuko da eta ahosabaiaren atzealdera helduko da. Bidean, nerbio palatino txikiak emango ditu. Hortaz, nerbio palatino nagusiak ahosabai gogorraren eremu handi bat hartuko du, eta palatino txikiek, aldiz, ahosabai biguna (gingila eta estalkia).\nNerbio esfenopalatinoa.\nNerbio maxilarraren bukaeranzko adarra izango da. Nerbio honek, zulo esfenopalatinotik sartu eta berehala ondorengo adarrak emango ditu:\nBaraila-nerbioa (V3).\nTrigeminoaren azken adarra den honek osagai motorra duenez nerbio mistoa izango da. Osagai motor hori nerbio murtxikatzailea izango da. Nerbio hau ez da adar independente bat izango, baizik eta baraila nerbioaren atal motor guztia. Adar desberdinak emango ditu: tenporal sakona, milohioidea, pterigoideoa eta maseterinoa.\nBaraila-nerbioa zulo obaletik irtengo da adar desberdinak emanez:\nNerbio aurikulotenporala.\nBaraila nerbioak, zulo obaletik irten bezain laster, eraztun bat egingo dio erdiko arteria meningeoari, nerbio hau sortuz. Azaleko arteria tenporalaren satelitea izango da. Belarriaren aldetxo bat eta batez ere hobi tenporala inerbatuko ditu. Tenporo-baraila giltzaduraren eta kanpoko entzumen bidearen artean aurkitzen da.\nAho-nerbioa.\nKanpoko muskulu pterigoideoaren bi atalen artetik igaro eta puzgilera heltzen da, gero sakontasunera abiatzeko. Puzgilearen edo masailaren eremua inerbatuko du sentsitiboki.\nMihi-nerbioa.\nAdar handi bat izango da eta honetara tinpano korda heltzen da. Mingainera abiatu eta mingaina somatikoki inerbatuko du V lingualetik aurrera. Horrela, mingainaren min, ukimenen, presio, dardaren\u2026 buruzko informazioa zuntz hauek hartuko dute. *Dastamena tinpano kordatik joango da, beste bide bat erabiliz.\nBeheko nerbio albeolar/dentarioa.\nBarailaren lingulatik barailaren hodira sartzen da. Adarrak emango ditu beheko hortzak eta hortzoiak inerbatzeko. Gainera, baraila hoditik bideratuko da barailaren barrenerantz, kokots zulotik irtetean kokotseko nerbioa emateko. Azken honek kokotsa eta beheko ezpaina inerbatuko ditu."}
{"id": "750558", "revid": "1545", "url": "https://eu.wikipedia.org/wiki?curid=750558", "title": "Bosgarren nerbio kranial", "text": ""}
{"id": "750559", "revid": "1545", "url": "https://eu.wikipedia.org/wiki?curid=750559", "title": "Trigemino", "text": ""}
{"id": "750562", "revid": "105290", "url": "https://eu.wikipedia.org/wiki?curid=750562", "title": "Tricholomataceae", "text": "Trikolomatazeo (Tricholomataceae) agarikalen ordenako izen bereko familiako perretxikoez esaten da. Oina eraztunik gabea dute gehienek edo denek, eta txapelaren azpia xafladuna. Xafla horiek ez zaizkie oinean behera luzatzen. Trikolomatazeo mota gehienak lurrean hazten dira, bestalde. Kolorez zuriak, zuri-horixkak, urdinxkak edo marroixkak izan daitezke. Familia honetan perretxiko mota gehiena biltzen duen generoa \"Tricholoma\" izenekoa da, eta motarik ezagunena ziza-zuria."}
{"id": "750563", "revid": "1545", "url": "https://eu.wikipedia.org/wiki?curid=750563", "title": "Trikolomatazeo", "text": ""}
{"id": "750564", "revid": "105290", "url": "https://eu.wikipedia.org/wiki?curid=750564", "title": "Thrinaxodon", "text": "Trinasodonte (Thrinaxodon) ugaztunen antzeko desagertutako narrasti mota batzuen genero izena da. Aurkitu diren fosilen arabera triasiko aroan, orain 251 eta 247 milioi urte bitartean bizi izan ziren. Afrikako hegoaldean aurkitu dira trinasodonteen fosilak."}
{"id": "750565", "revid": "1545", "url": "https://eu.wikipedia.org/wiki?curid=750565", "title": "Trinasodonte", "text": ""}
{"id": "750566", "revid": "1545", "url": "https://eu.wikipedia.org/wiki?curid=750566", "title": "Trionikido", "text": ""}
{"id": "750567", "revid": "105290", "url": "https://eu.wikipedia.org/wiki?curid=750567", "title": "Tripanosomiasi", "text": "Tripanosomiasia tripanasomidoen familiako protozoo bizkarroiek eraginiko eritasunen izen orokorra da. Tripanosomiasi afrikarrak dira ezagunenak (\"Trypanosoma gambiense\" eta \"T. rhodesiense\" bizkarroiek eragindakoak): tsetse izeneko \"Glossina\" generoko euliaren ziztadak kutsatzen ditu bizkarroiak, eta honek loeria edo Kongoko tripanosomiasia izeneko eritasuna eragiten du."}
{"id": "750569", "revid": "512", "url": "https://eu.wikipedia.org/wiki?curid=750569", "title": "Kwanza (argipena)", "text": "Kwanza hitzak hainbat adiera ditu:"}
{"id": "750570", "revid": "448", "url": "https://eu.wikipedia.org/wiki?curid=750570", "title": "Lazkaibar Balda jauregia", "text": ""}
{"id": "750571", "revid": "119347", "url": "https://eu.wikipedia.org/wiki?curid=750571", "title": "Nerbio laguntzaile", "text": "Nerbio laguntzailea, nerbio errakideo laguntzailea edo nerbio laguntzaile errakideoa XI. bikote kraneala da. Sustrai errakideo eta beste neurokraneal baten loturatik sortutako nerbio motorea da. Gara nerbio motor bezala kontsideratzen da baina bizkarmuin nukleo bat bezala funtzionatzen du. Hau da, anatomikoki bere ibilbideagatik gara nerbioa da eta funtzionalki ornomuinekoa. (aurpegiko muskuloak inerbatu beharrean EKM eta trapezioa inerbatzen dituelako)\nJatorria.\nEsan bezala, nerbio laguntzailea bi jatorri desberdin ditu. Alde batetik, nukleo bulbarra eta bestetik, nukleo medularra. Hala ere, nukleo bulbarrarekin eztabaidak daude gaur egun.\nEgitura eta ibilbidea.\nErraboilaren behealdean sortzen da eta nukleoa C5 mailararte luzatzen da. Nukleo guztitik erroak oliba atzeko ildotik aterako dira, horiek batu eta XI. Nerbioa osatuko dute.\nNerbio hau bizkarmuinean zehar osatzen da baina ondoren, osatua dagoenean zulo magnotik sartzen da garezurrera. Garezur barruan dagoenean, bago nerbiora hurbiltzen da eta honekin batera zulo jugularretik ateratzen da nerbio glosofaringeo eta nerbio bagoarekin batera.\nAdarrak.\nBurezurretik kanpo bi adar ematen ditu:\n-Barneko adarra: jatorri bulbarra duten zuntzak mantentzen ditu eta nerbio bagoak sortzen duen plexuari lotzen zaio.\n-Kanpoko adarra: zulo maxilofaringeotik pasatzen da eta esternokleidomastoideoa eta muskulu trapezioa inerbatzen ditu. \nGainera 3 adar terminal ematen ditu:\n1. X bikote kranialarekin anastomizatuko den adarra.\n2. Esternokleidomastoideoaren adar nagusiak: XI bikote kraniala eta barneko plexu zerbikala anastomizatzen direnean sortzen da.3. Muskulu trapezioaren adar nagusiak.\u00a0\nAnatomia funtzionala.\nNagusiki funtzio motorea duen nerbioa da, hala ere, mugiarazten dituen muskuluen inerbazio propiozeptiboa burutzen du, beraz, harreman estua dauka lepoko tonu muskularrarekin.\nBuruaren biraketa baimentzen duen nerbio garrantzitsuena da, izan ere, muskulu esternokleidomastoideoa inerbatzen du, ondorioz, buruaren biraketa kontralaterala eta aldi berean, buruaren alde bereko makurketa burutzen du. Esternokleidomastoideoa mastoides apofisian ezartzen denez, funtzio tolestailea baino, funtzio hedatzailea izango du baldin eta burua aldez aurretik tolestuta ez badago. Funtzioa hedatzaile hau are gehiago indartuta dago nerbioak trapezio muskulua inerbatzen duelako, zein burua atzerantz mugitzen duen. duen\nNerbioaren jatorri bulbarrei esker (hauek egotekotan), laringearen inerbazioan parte hartzen du, izan ere, glotisa ixten eta funtzio fonatorioan (hitz egiteko funtzioa) laguntzen du\u00a0\nKorrelazio klinikoa.\nNerbio laguntzailearen paralisiak trapezioaren hiru atalen funtzioen galera eragiten du. Honek sintoma espezifikoak sortzen ditu:\nNerbio honen paralisia hurrengo ematen da:\nKanpo Loturak.\n1.- https://es.wikipedia.org/wiki/Nervio_accesorio\n2.- https://rehabilitacionpremiummadrid.com/blog/javier-bailon/paralisis-espinal-accesorio/\n3.- https://web.archive.org/web/20180517114911/http://neuroanatomy.ca/cranial_nerves/cranial_nerves.html\nInformazio gehigarria.\nNerbio optiko\nNerbio trigemino\nNerbio bago\nNerbio hipogloso\nNerbio troklear\nNerbio glosofaringeo\nAurpegi-nerbio"}
{"id": "750574", "revid": "3591", "url": "https://eu.wikipedia.org/wiki?curid=750574", "title": "Tarpan (argipena)", "text": "Tarpan hitzak hainbat adiera ditu:"}
{"id": "750576", "revid": "512", "url": "https://eu.wikipedia.org/wiki?curid=750576", "title": "Al-Hadaf", "text": "Al-Hadaf (; \"Helburua\"), 1969an sortutako astekari palestinarra da, nahiz eta Libanon argitaratua izan.\nHistoria.\n\"Al-Hadaf\" astekari politiko eta kulturala da. 1969an Ghassan Kanafanik sortu zuen Palestinaren Askapenerako Herri Frontearen hedabidea bezala. Ideologikoki Panarabismo barruan kokatzen den nazionalismo marxista-leninistaren joerakoa da.\n1972an Mossadek, Israelgo inteligentzia agentzietako bat, bonba-auto batez Kanafani erahil zuen. Dena dela, argitalpenak aurrera jarraitu du."}
{"id": "750580", "revid": "1712", "url": "https://eu.wikipedia.org/wiki?curid=750580", "title": "Nerbio Laguntzaile", "text": ""}
{"id": "750582", "revid": "16666", "url": "https://eu.wikipedia.org/wiki?curid=750582", "title": "Les Poires", "text": "Les Poires \"La Caricature\" aldizkarian 1831ean argitaratutako marrazki serie famatua da. Errepublikarrek sinbolotzat hartu zuten Luis Filipe I-ren Uztaileko monarkiaren aurka.\nTestuingurua.\nJatorrizko marrazkia Charles Philiponek egin zuen, 1831eko azaroaren 14ean. Luis-Filipe I erregea iraintzearengatik salatua, epaitegian lekukotasuna ematen ari zen. Kondenatua izango zela ziurtzat emanez, bere defentsarako, epaileen aurrean marrazki sorta hau egin zuen, erregearen antza edozerk har zezakeela frogatze aldera.\u00a0\u201c\"Transformazio honetako zein urrats zehatz dela-eta kondenatu nahi nauzue?\"\u201d, galdetu zien epaileei.\u00a0Epaiketaren ostean, Philiponek berak zuzendutako \"La Caricature\" aldizkarian argitaratu nahi izan zuen; horretarako, marrazki sorta berregitea eskatu zion Honore Daumier kolaboratzaileari; Daumierren marrazki hau 1831eko azaroaren 24ean argitaratu zen, aldizkariaren 56 zenbakian; berehalako arrakasta izan zuen.\nDeskripzioa.\n\"Les Poires\" lau irudiz osatutako sorta da, Luis-Filipe erregearen aurpegiaren metamorfosia erakusten duena, pixkanaka madari bilakatuz. Karikaturak erregearen gainbehera irudikatzen du, kudeaketan zein herriaren atxekimendu mailan.\nPopuluaren iraultza.\nDaumierren marrazkiaren argitalpenak Charles Philiponek igurikitako emaitza lortu zuen. Bere hitzetan: \u201c\"Aurreikusitakoa gertatu zen. Populuak irudi satiriko eta sinplea hartuta, alde guztietatik madariak marrazteari ekin zion: pintatuz, zirriborratuz, grabatuz... Laster Pariseko murru guztiak madariz beteta zeuden, eta handik Frantziako horma guztietara zabaldu ziren\"\u201d."}
{"id": "750583", "revid": "1519", "url": "https://eu.wikipedia.org/wiki?curid=750583", "title": "Samara Velte", "text": "Samara Velte Moran (Zarautz, Gipuzkoa, 1991) kazetari eta idazle euskalduna da.\nIbilbidea.\nIkus-entzunezko Komunikazioan graduatu zen Euskal Herriko Unibertsitatean. Hemeretzi urterekin hasi zen \"Berria\" egunkarian lanean. Bertan, kazetari gisa trebatu zen, lehenik Nazioarteko Politikari buruzko gaietan, eta gero Gizartean, batez ere azken etapa honetan genero eta feminismo gaiak landuz. 2018aren amaiera geroztik ikertzaile gisa dihardu EHUko Gizarte eta Komunikazio Zientzien Fakultatean. Bartzelonako Pompeu Fabra Unibertsitatean diskurtso-ikasketetan espezializatu zen.\nLiburuak.\nAntzerkia.\n2008an estreinatu zen \"Eta Karmele?\" antzezlana Zarautzen, eta handik bost urtera bihurtu zen liburu. Antzerki absurduaren generoan kokatzen da lana eta Samuel Becketten \"En attendant Godot\" (1952) antzezlanean oinarrituta dago. Haeran bi gizon baziren zuhaitz baten ondoan Godoten zain, Velterenean bi emakume daude Karmeleren zain, kotxe baten inguruan. Bi antzezlanetan agertzen dira jendarteari eta botere harremanei buruzko solasaldiak, errepikapenak, umorea eta komunikazio-inkomunikazio egoerak.\nSariak.\n2015ean, Rikardo Arregi Kazetaritza Saria jaso zuen, kazetari berriaren kategorian, Berria egunkariko \"'Mundua\"' sailean Eskoziako independentzia erreferendumari buruzko artikuluengatik."}
{"id": "750584", "revid": "512", "url": "https://eu.wikipedia.org/wiki?curid=750584", "title": "Kwacha (argipena)", "text": "Kwacha hitzak hainbat adiera ditu:"}
{"id": "750585", "revid": "512", "url": "https://eu.wikipedia.org/wiki?curid=750585", "title": "Bixente Vrignon", "text": "Bixente Vrignon (Angelu, Lapurdi, 1967) lapurtar kazetaria eta idazlea da."}
{"id": "750591", "revid": "512", "url": "https://eu.wikipedia.org/wiki?curid=750591", "title": "Elizabeth Hamilton", "text": "Elizabeth Hamilton (1757ko abuztuaren 9a \u2013 1854ko azaroaren 9a) New York. Aurreneko umezurtz-etxe pribatuaren sortzaileetako bat izan zen.\nFamilia.\nBere aita Sir George Hamilton izan zen, eta bere ama, Lady Mary Butler, James Butler, II. Ormonderen dukearen ahizpa. Philibert de Gramont-ekin ezkondu zuen , Frantziako noble bat , 1664an, bi alaba eduki zituzten:"}
{"id": "750592", "revid": "46380", "url": "https://eu.wikipedia.org/wiki?curid=750592", "title": "Anne Dacier", "text": "Anne Dacier (ezkongabeko izena Anne Le F\u00e8vre ; Preuilly-sur-Claise, 1645eko abenduaren 24an bataiatua - Paris, 1720ko abuztuaren 17a) frantziar filologo eta idazle bat izan zen.\nJean Lesnier liburu-saltzailearekin ezkondu zen, baina, bere aita hiltzerakoan, hartatik banantzen da eta Parisen bizitzera joan zen deitura hartzen duenaren Andr\u00e9 Dacier Frantziako Akademiaren kidearekin joateko.\nEgile klasikoen itzulpen ugariak egin zituen frantsesera, hurrengo mendeetako garrantzi handia izan zutenak. Terentzio, Marko Aurelio Floro, Kalimako, Eutropio, Anakreonte eta Homero itzuli zuen.\n\"Las causas de la corrupcion\" lanean Houdar de La Motthe kritikatu zuen.\nLouvre jauregian hil zen 1720ko abuztuaren 17an."}
{"id": "750593", "revid": "512", "url": "https://eu.wikipedia.org/wiki?curid=750593", "title": "Aletta Jacobs", "text": "Aletta Henri\u00ebtte Jacobs (1854ko otsailaren 9a - 1929ko abuztuaren 10a) herbeeretako mediku, bakezale, sufragista, emakumeen eskubideen aldeko aktibista eta asmatzailea izan zen. "}
{"id": "750594", "revid": "71747", "url": "https://eu.wikipedia.org/wiki?curid=750594", "title": "Jenny Lind", "text": "Johanna Maria Lind, ezagunagoa Jenny Lind izenarekin (Stockholm, 1820ko urriaren\u202f6a - Malvern, 1887ko azaroaren\u202f2a) suediar sopranoa izan zen. Suediar Errege Operako Prima donna izan zen.\nBiografia.\nEzkontzaz kanpoko alaba izan zen hamalau urte bete izan zituen arte, bere ama Anne-Marie Fellborg beste gizon batekin ezkonduta zegoen Niclas Jonas Lind ezagutu zuenean, eta banatzea lortu bazuen ere ez zuen ezkondu nahi izan bere lehenengo senarra hil arte. \nHamar urte zituela artista ezaguna zen jada, bai suedian eta bai danimarkan. 1841ean Parisera mugitu zen eta Manuel Garc\u00eda baritonoa eta irakasle espainiarrak ahotsa lantzen lagundu zion. Hans Christian Andersen, eta Mendelsshon bezalako gizon ospetsuek maitale izan nahi zuten, eta haien lanen ispirazio iturri izan zen. Berak, Julius G\u00fcnther aukeratu zuen bikote.\n1848an bere azken kontzertua eman zuen Londresen, Viktoria Erresuma Batukoa erreginaren aurrean, entzuleen artean Charlotte Br\u00f6nte eta Anne Br\u00f6nte egon ziren ere.\nAzkenik, 1850an, Phileas Taylor Barnum enpresariak antolatutako Ameriketako Estatu Batuetan egindako kontzertu gira eta gero, operaren mundua utzi zuen, 29 urterekin. \n1853an, Otto Goldschmitt piano-jolearekin ezkondu zen eta hiru seme-alaba izan zituzten."}
{"id": "750595", "revid": "512", "url": "https://eu.wikipedia.org/wiki?curid=750595", "title": "Annie Kenney", "text": "Annie Kenney (Springhead, Erresuma Batua, 1879ko irailaren 13a \u2013 Letchworth Garden City, 1953ko uztailaren 9a) sufragista ingelesa izan zen, Emakumeen Batasun Sozial eta Politikoaren figura nagusia. Londresen sortu zuen bere lehen adarra Minnie Baldockekin batera. Prentsaren eta publikoaren arreta erakarri zuen 1905ean, Christabel Pankhurst eta biak zenbait egunez kartzelan egon zirenean eraso eta buxaduragatik, Lord Edward Grey bortizki eten ondoren Alderdi Liberalaren rally batean, Manchesterren, emakumeen sufragioa aldarrikatuz.Gertakari hau Erresuma Batuko emakumeen sufragiorako borrokaren barruan fase berri baten hasiera izan zen.\nBiografia.\nLehen urteak.\nNelson Horatio Kenneyren (1849-1912) eta Anne Maderaren (1852-1905) laugarren alaba izen zen; familia apalekoa, eta Kenneyk lan egin behar izan zuen tokiko kotoizko errota batean, 10 urte zituenetik, eskolara joaten zen bitartean; ondoren, 13 urterekin, dedikazio esklusiboa izan zuen lanean, goizeko 6etatik arratsaldeko 6etara 12 orduko txandak eginez.\nKenney aktiboki sartu zen Emakumeen Batasun Sozial eta Politikoan (WSPU), berak eta bere ahizpa Jessie Kenneyk 1905ean Oldham Clarion Club Vocalen Teresa Billington-Greig eta Christabel Pankhurst entzun ondoren.\nLehen atxiloketa eta espetxeratzea.\n1905eko urrian, Free Trade Halleko rally liberal batean, Kenneyk eta Christabel Pankhurstek bilera politiko bat eten zuten Churchilli eta Edward Greyri galdetzeko ea emakumeek botoa emateko eskubidea izan behar ote zuten, baina ez zuen erantzunik jaso. Bi emakumeek \"votes for women\" zioen pankarta bat zabaldu zuten, eta bi politikariei galderak erantzuteko oihukatu zieten. Ondorioz, Kenney eta Pankhurst bileratik bota eta atxilotu egin zituzten polizia bati traba eta eraso teknikoa eragiteagatik. Annie Kenney hiru egunez egon zen kartzelan, eta beste 13 aldiz ere kartzelaratu zuten.\nOndorengo aktibismoa.\n1906an, bera, Adelaide Knight eta Mrs. Sparborough atxilotu egin zituzten, Herbert Asquithekin audientzia bat lortzen saiatu zirenean. [1] Sei asteko espetxe zigorra ezarri zieten edota urtebetez kanpainak egiteari utziz gero, askatasuna, baina Kenneyk kartzelara joatea erabaki zuen, beste emakumeek bezala. \nKenney langile klaseko emakumea zen, WSPUko hierarkia seniorreko kide izatera heldu zena, 1912an lider bihurtuz, klase ertaineko erakunde batean ezohikoa.\n1913an, Kenneyk eta Flora Drummondek, WSPUko ordezkari gisa, David Lloyd George eta lord Edward Grey politikariekin biltzea lortu zuten. Bileran langile klaseko emakumeak zirela eta beren klasea ordezkatzen zutela adierazi zuten.Ordainsari eskasa eta lan baldintza izugarriak azaldu zituzten, baita boto eskubideak emakumeei \"statu quo-ari\" modu demokratikoan aurre egiteko aukera emango zielako ustea ere. Alice Hawkins de Leicesterrek azaldu zuen bere gizonezko lagun langileek gizon bat aukeratu zezaketela parlamentuan ordezkaritza politikoa izateko, emakumeak ordezkaririk gabe geratzen ziren bitartean.\n1914an Lehen Mundu Gerra piztu zenean, Emmeline Pankhurstek mobilizazio sufragistak bertan behera uzteko deia egin zuen, eta emakumeei tradizionalki gizonentzat kontuan hartutako lanetan aktiboki jarduteko eskatu zien, gizon gehienak gerran zeudelako.Honek, mugimendu sufragista gelditu egin zuen, Halere, 1915eko apirilak 16an berrabiatu zen honako eslogararekin, \"Mila aldiz handiago da militante sufragistaren betebeharra, askatasunaren alde eta Kaiserraren aurka borrokatzea, gobernu antisufragisten aurka borrokatzea baino\". Ildo honi jarraituz, 1915eko udazkenean, Kenneyk Emmeline Pankhurst, Flora Drummond, Norah Dacre Fox eta Clydesiderekin batera Galesera jo zuten sindikatuak bildu eta gerra lana babestera animatzera.\nFrantziara eta Estatu Batuetara ere eraman zuen bere mezua, ondoren James Taylorrekin (1893-1977) ezkondu zen eta Letchworth-en (Hertfordshire) finkatu zen, 30 urtetik gorako emakumeei 1918an botoa emateko eskubidea eman ondoren. Bere seme Warwick Kenney Taylor, 1921ean jaio zen.\nDiabetesak jota hil zen Hitchineko Lister Ospitalean, 1953ko uztailaren 9an, 73 urte zituela. Errautsak, bere familiak barreiatu zituen Saddleworthen belardian.\n1999an, Oldhameko udal kontseiluak bere omenez plaka oroigarri bat eraiki zuen Lees Brook Millen, Oldhametik gertu, Kenney 1892an lanean hasi zen tokian.\nKanpo estekak.\nAnnie Kenney sufragista. Youtube"}
{"id": "750597", "revid": "56334", "url": "https://eu.wikipedia.org/wiki?curid=750597", "title": "Francesca Caccini", "text": "Francesca Caccini (Florentzia 1587ko irailaren 18a / 1640 ondoren) konpositorea izan zen, abeslaria, musika irakaslea, Barrokoaren hasieretako olerkari italiarra. Opera bat sortu zuen lehenengo emakumea izan zen.\nBizitza.\nGiulio Caccini abeslaria eta konpostorearen alaba, familia osoarekin Florentziara bidaiatu zuen, musikako munduan bere aitak sartu zuen seguruenik. Bere lehenengo agerpena abeslari bezala izan zen 1600. urtean Frantziako Enrique IV eta Maria de Medicisren eskontzan; bere aitak parte hartu zuen zeremonian baita ere.\n1604an, Caccini familia osoa Frantziara bidaiatu zuen. Enrique IV erregeak arrituta geratu zen bere ikustaldiekin eta proposatu zion bere gortean geratzea. Hala ere, funtzionario florentziarrak kontra jarri ziren, eta itzuli zen Italiara, bere ospeak hazten jarraitu zuenera. Denbora gutxi pasatu ondoren, Claudio Monteverdiren atentzioa deitu zuen, bere kantuagatik hunkituta. 1607an ezkondu zen Giovanni Battista Signorinirekin.\nBere karreraren hasieran jokatzen zuen bere gurasoekin, anaiarekin eta arrebarekin Concerto Caccini-ren izenarekin, baina beranduago talde bat eratu zuen bere arreba Settimia eta Vittoria Archilei exekutatzaile erromatarrarekin.\nDenbora honetan zehar konpositore bezala bere trebetasuna garatzen hasi zen. Michelangelo Buonaroti libretistarekin batera musika idatzi zuen M\u00e9dicis-etako Gorteko atsedenaldi askotarako eta orain estrenatutako operak idazten hasi zen ere.\n1625ean, lortu zuen operarekiko bere arrakastarik handienetako bat \"La liberazione di Ruggiero dall'isola d'Alcina,\" Ladislaus Sigismondo printzearen bisitarako konposatua, Varsovian 1628an interpretatu zen, hau izanez irudikatutako Italiako lehen opera bere mugetatik kanpo.\nBere bizitzako azken urteen datuak urriak dira. "}
{"id": "750599", "revid": "23317", "url": "https://eu.wikipedia.org/wiki?curid=750599", "title": "Club de Remo Barquere\u00f1o", "text": "Club de Remo Barquere\u00f1o San Vicente de la Barquerako arraun elkartea da. 1969. urtean sortu zen eta bateletan aritzen da.\nHistoria.\nBateletan lehiatzen hasi zen eta aurreneko garaipena Espainiako Printzeraren saria izan zuen 1972an. Laredo R.C.k eta \"Educaci\u00f3n y Descanso\" elkarteak utzitako materialarekin aritzen ziren 1986an material propioa erosi zuten arte.\nXXI mendearen hasieran ia utzia egon zen, ontzirik atera gabe baina 2009an Jos\u00e9 Manuel Garc\u00eda S\u00e1nchez presidente izendatu eta C.R. Pontejosekin batera trainerua ere atera zuen, Kantabriako estropadetan parte hartu zuena. 2013an berriz atera zuen trainerua eta Luancoko El Socorro Banderan hirugarren postua lortu zuen. 2015etik aurrera arraun olinpikoan ere lehiatzen da.\nUrte horietan beteranoen trainerua ere osatu zuen estropada gutxi batzutan aritzeko. 2012an etxeko Bandera irabazi zuen."}
{"id": "750600", "revid": "23317", "url": "https://eu.wikipedia.org/wiki?curid=750600", "title": "Camargo-Santander Traineru Jaitsiera", "text": "Camargo-Santander traineru Jaitsiera Santanderren egunberri egunaren biharamonean jokatzen den denboraldi-aurreko estropada izan zen 2015 eta 2018 artean jokatu zena. Gaur egun Santanderko Banderaren palmaresean sartzen da."}
{"id": "750658", "revid": "448", "url": "https://eu.wikipedia.org/wiki?curid=750658", "title": "Bilboko metropoli eremu", "text": ""}
{"id": "750722", "revid": "6950", "url": "https://eu.wikipedia.org/wiki?curid=750722", "title": "Ura isuririk", "text": ""}
{"id": "750723", "revid": "6950", "url": "https://eu.wikipedia.org/wiki?curid=750723", "title": "Ura ixuririk", "text": ""}
{"id": "750724", "revid": "20653", "url": "https://eu.wikipedia.org/wiki?curid=750724", "title": "Merkatu-egitura", "text": "Ekonomian, merkatuaren egiturak (merkatuaren forma bezela ere ezagutua) eskaintzaile eta eskatzailearen arteko merkatu egoera definitzen du.\nMerkatuaren forma nagusiak honako hauek dira:\nLehia inperfektuaren merkatuko baldintzak merkatu errealista baten berdinak dira, non lehiakide batzuk, monopolista, oligopolista eta duo-polista monopolistikoak existitzen diren eta merkatuaren domeinua duten. Abstraktuak diruditen ardura hauek merkatuaren sistema zehatz bateko zehaztasun batzuk definitzen ditu, non erosle eta saltzailearen asetasuna merkatuaren gain geratzen den.\nMerkatuko egitura ondorengoa da lehiakorrenetik lehia gutxienekora definituz, konpetentzia perfektua, konpetentzia inperfektua, oligopolioa eta monopolio purua.\nMerkatuaren egitura desberdinen artean bereizteko irizpide nagusiak hauek dira: merkatuan ekoizle eta kontsumitzaileen kopurua eta tamaina, salgai motak, produktuen informazioaren gardentasuna, transakzioen kostuak, eta abar ...\nEgitura desberdinen laburpena.\nMerkatuak eta lehiaketak.\nLehia, merkatuan dauden prezioak eta zenbatekoak antolantzeko aukera ematen duen modu bat da.\nMerkatu desberdinak sailkatzeko gehien erabiltzen den irizpidea, merkatuan parte hartzen duten parte-hartzaile kopuruari erreferentzia egiten dion metodoa da.\nSaltzaile askoren artean sortzen den lehiaketa (lehia perfektua), saltzaile gutxiren artean sortzen den lehiaketaren (oligopolioa) desberdina izango da. Monopolio egoera izango da muturreko kasua, non lehiaketa ez den existitzen, ekoizle bakar batek parte hartuko du merkatu batean.\nAurrean aipatutako edozein kasutan, ekoizle bakarra edo ekoizle bat baino gehiago egon merkatuan, bezero-kopuru handirekin, gutxirekin edota bakarrarekin partekatu beharko dute.\nLehiaketa inperfektua jarraitzen duten merkatuetan dauden ekoizleak prezioan eragina dute, honen ondorioz, ekoizleek erabakiko dute zein prezio ezarri.\nLehiaketa perfektu eta inperfektuen arteko desberdintasun funtsezkoena, enpresa eskaintzaileek prezioa kontrolatzeko duten boterearen araberakoa izango da, izan ere, lehia perfektuan dauden merkatuak ez dute prezioa besteren datu bezela hartuko baizik, ekintzaileek egunerokotasunean parte hartzen dute prezioa ezartzeko orduan.\nOro har, esan daiteke zenbat eta handiagoa izan parte-hartzaile kopurua, gero eta lehiaketa handiagoa egongo da merkatuan.\nLehia perfektua.\nLehia perfektua ondasun eta zerbitzuen merkatuen ordezkapen idealizatua da, non eskari eta eskaintzaren arteko elkarrekintzek prezioa zehazten duten.\nLehia perfektuko merkatua erosle askok eta saltzaile askok osatzen dute, modu honetan erosle edo saltzaile bakar batek ez du inongo eraginik eragiten prezioan.\nHorretarako, hau bete behar da:\nMerkatuen funtzionamendua lehia perfektuan.\nProduktuaren eskariak eta eskaintzak oreka-prezio (P0) bat zehazten du eta prezio horretan enpresek erabakitzen dute zenbat ekoitziko duten.\nHori dela eta,merkatuak prezioa zehazten du eta enpresa bakoitzak prezio hori onartu egiten du.\nOreka preziotik abiatuz enpresa bakoitzak bere eskaintza-kurbak adierazitako kantitatea ekoiztuko du prezio zehatz horretarako.Enpresa bakoitzeko eskaintza-kurba bere ekoizpen-kostuaren araberakoa da.\nAbantailak eta lehia perfektua.\nMerkatu lehiakor batean zehazten den prezioaren orekan, enpresek ez dituzte, oro har, onura berberak izango.Hau da,\u00a0 enpresa guztiek epe motzeko teknologia bera ezagutzen dutela suposatuz, enpresa bakoitzaren instalazio finkoak desberdinak izango dira, eta ondorioz ekoizpen-kostuak desberdinak izango lirateke.\nEgoera hori epe laburrean egon daitekeen arren (enpresaren tamaina aldatzea ezinezkoa den bitartean), ez da mantenduko enpresek produkzio-prozesuak berregituratzen dituzten bezain laster.Gainera, enpresa eraginkorrenak lortutako onurak beste merkatu edo sektore batzuetako enpresek kontuan hartuko dituzte. Berriro ere, epe laburrean, ezin izango dute aurkitzen diren sektorea utzi, baina instalazio horiek likidatzea posible denean, likidatu egingo dituzte.\nHorrela, lehia perfektuko merkatuan kostuak minimizatu eta irabaziak lortzeko joera dago.\nLehia perfektua eta eraginkortasun ekonomikoa.\nLehia perfektuko merkatuetan, onura handiagoak lortzeko asmoa duten enpresek teknologiaren erabilera ahalik eta gehien erabili behar dute. Horregatik, onura handiagoak bilatzea produkzio-faktoreen konbinazio eraginkor eta errentagarrienarekin lotuta doa, baita teknologiaren modernizazioarekin ere.\nLehiaketa inperfektua.\nLehiaketa inperfektua, perfektua baino hobeago erlazionatzen da errealitatearekin.\u00a0 Ondoren, egoera garrantzitsuenak azaltzen dira:\nMonopolio egoera.\nEz da ohikoa lehiaketa perfektua errealitatean ematea, izan ere, enpresa batek prezioaren gain botere osoa badu, bere posizionamendua hobetzeko erabili izango duelako. Egoera hori ez emateko zenbait pizgarri ematen dira.\nEskaintzaile bakarra duen eta prezioaren gain erabakiak hartzeko boterea duen merkatua da monopolioa.\nLehiakorra den enpresariak, prezioa datu bat bezela hartuko du eta bere portaera merkatura\u00a0 egituratzen dute. Monopolio egoeran ibili nahi duen enpresariak ordea, paper garrantzitsua bete behar du.\nEgoera hau ematen da, enpresari monopolistaren eskaera-kurba merkatuaren berdina delako.\nMerkatuko eskaera-kurbaren barne, kontsumitzaileen erosketa nahia prezio desberdinetan daude.\nEgoera hau ematen da, monopolioaren eskariaren-kurba, merkatuko eskariaren kurbaren berdina denean.\nKurba honek, kontsumitzaileen erosketa-nahia, maila desberdinetan eta prezio desberdinak barneratzen ditu, kurba honen makurdurak merkatuak zenbat produktu kopuru eta hauen prezioa zein izango den adierazten du, honen ondorioz, segun eta zenbat produktu kopuru jarri nahi duen merkatuan enpresari monopolista batek, bertan ezarritako prezioan jarri beharko duela eta kopurua handitu nahi badu, prezioa jaisti beharko duela.\nMonopolio eta lehia perfektuaren analisi alderagarria.\nIndustriak monopolizatzerakoan, salmenta-prezioa merkatuan lehia perfektuarena baino handiagoa izango da, ekoizpen maila txikiagoarekin. Hori dela eta, enpresa monopolistikoak, oro har, onura handiagoak lortuko ditu eta kontsumitzaileak kaltetuak suertatuko dira prezio altuagoak ordaintzearen ondorioz.\nMonopolioaren erregulazioa: aukerak.\nMonopolioaren aurkako legeen helburua, monopolioa bi enpresa edo enpresa gehiagotan banatzean datza, baita monopolioaren sorrerak ekiditea. Legedia mota honek, kontsumitzailea eta lehiakideak babesten ditu. Beste kasu batzuetan monopolioaren existentzia baimentzen da baina gobernuak berau arautuko du, aukerak honakoak dira:\nMonopolioak askatasunez funtzionatzea eta aparteko mozkinak lortu eta gobernuaren aldetik monopolistari aparteko mozkinak arautzeko zergak ezarri eta transferentzia modura ordaindutako gainprezioa kontsumitzaileei bueltatzea.\nMonopolistaren aparteko mozkinak lortzea ekiditen dion prezioak finkatzea.\nPrezio bat ezarriko du monopolio-konpainiak bere\nprodukzio-bolumena lehiaketa perfektuaren baliokidea izan dadin. Hala ere, politika hau aplikatzea zaila da, batez ere monopolio naturala bada.\nOligopolioa.\nOligopolioa lehia perfektua eta monopolioaren tartean aurkitzen den merkatu mota da.\nMerkatu oligopolistikoa saltzaile kopuru txiki eta erosle kopuru handiz osatuta dago, hau dela eta, saltzaileek kontrola dute prezioak ezartzerako orduan.\nEzaugarrietako bat elkarrekiko mendekotasuna da. Enpresek ziurgabetasun handiarekin beren prezioak zehazten saiatzen dira, beren lehiakideen ekintzak kontuan edukiz. Hainbat aukera daude:\nEnpresa oligopolistikoen arteko akordioak ezartzea.\nGaur egungo oligopolioaren ezaugarri nagusienetarikoa, prezioen zurruntasuna da, enpresen arteko akordioen erraztasuna eragiten baitu.\nGerta daiteke, merkatuan parte hartzen duten erakunde desberdinak, enpresaren bizitzan zehar beste enpresekin elkartzea Kartl bat eratuz euren arteko lehiaketa mugatzeko,\u00a0 prezioak zehaztuz edota mozkinak maximotzeko ideiarekin.\nLehia monopolistikoa.\nLehia mota hauetan, merkatuan eragiten duten baina egoera gainartzailea ez duten ekoizle asko daude. Egoera hauetan, enpresa batek eskaintzen duen produktua lehiakideengandik desberdintzea du helburu. Horretarako, produktuari egokitzen zaizkion aldaketak egiten zaizkio.\nLehia monopolistikoan lehia ez da prezioaren gain ematen, produktuaren kalitatean, eskaintzen den zerbitzuan, kokalekuan, publizitate-kanpainetan eta abarretan baizik.\nLehia monopolistikoan nabarmendu daitekeen beste ezaugarri bat ekoizleek industrian sartzeko eta irteteko duten erreztasuna da. Produktu jakin batean ekoizle kopuru handia izateak enpresei lehiatzeko diru kopuru eta tamaina handiak behar ez izatea ahalbidetzen die. Aldiz,enpresek beste lehiakide batzuengandik bereiztea lortzeko kostuak handitu ditzazkete.\nMonopsonioa eta oligopsonioa..\nHonek merkatuaren botere aztertzea esan nahi du, baina ez ekoizlearen ikuspegitik, baizik eta erosleraen ikuspegitik. Monosopnioa merkatuan erosle bakar bat dagoenean agertzen da. Hau erosle bakarra izanik, produktuen prezioen gainean kontrol berezia du, izan ere ekoizleek nolabait erosleraen eskakizunetara egokitu behar dira prezio eta kantitateari dagokionez.\nHorrek erosleari produktuak merkatu lehiakor batean baino prezio baxuagoan eskuratzeko aukera ematen dio\nHalaber, kontsumitzaileari zuzenduriko merkatuko boterearen analisia aztertzen du, oligopsonioren analisia, zeinetan, merkatuan, ez da kontsumitzaile bakarra, baizik eta kontsumitzaile txikiak merkatuan dauden produktuen prezioen eta prezioen gaineko kontrola eta boterea batzen dira. Horregatik, onurak kontsumitzaileetan kontzentratzen dira, baina ez produktoreek, beren egoera okerragotzen ikusten dutenentzat, egiten dituzten produktuen arrazoizko prezioa ez jasotzearen ondorio. Oligopsonioaren adibideak ohikoagoak dira monopsonio hutsarenak baino. Adibidez, Japonia bezalako herrialde baten automobil fabrikatzaileak izan daitezke. Autoko eserlekuen fabrikatzaileek erosle kopuru txikia besterik ez dute, auto japoniar batzuen muntaketa konpainia gutxi direnak, beraz, autoko eserlekuen kantitate eta prezioak kontrolatu ahal izango dituzte, produktuaren herrialdeko erosle bakarrak baitira."}
{"id": "750725", "revid": "448", "url": "https://eu.wikipedia.org/wiki?curid=750725", "title": "Kasilda Hernaez", "text": ""}
{"id": "750726", "revid": "448", "url": "https://eu.wikipedia.org/wiki?curid=750726", "title": "Kaxilda Hernaez", "text": ""}
{"id": "750727", "revid": "21098", "url": "https://eu.wikipedia.org/wiki?curid=750727", "title": "Tokugawa Aroa", "text": ""}
{"id": "750735", "revid": "58701", "url": "https://eu.wikipedia.org/wiki?curid=750735", "title": "Elikagai-banku", "text": "Elikagai-bankua batez ere elikagai iraunkorrak berreskuratzea eta hauen premia duten pertsona behartsuen artean, janaririk xahutu gabe, banatzea helburu duen irabazi asmorik gabeko erakundea da.\nFuntzionamendua.\nElikagai bankuek elkartasuna eta boluntariotza dute oinarri. Lehenik, boluntarioek elikagaiak biltzeko kanpaina abiarazten dute jendeak elikagaiak eman ditzan. Behin elikagaiak bilduz gero, bankuak behartsuei elikagaiak helaraziko dizkieten boluntarioen artean banatzeaz arduratzen dira."}
{"id": "750736", "revid": "6194044", "url": "https://eu.wikipedia.org/wiki?curid=750736", "title": "Elikagai banku", "text": ""}
{"id": "750737", "revid": "1491", "url": "https://eu.wikipedia.org/wiki?curid=750737", "title": "Hizkuntza naturala sortze", "text": ""}
{"id": "750738", "revid": "105290", "url": "https://eu.wikipedia.org/wiki?curid=750738", "title": "Begiko nerbio motor komun", "text": "Begiko nerbio motor komuna, Nerbio okulomotore amankomuna, III. gara nerbioa edo hirugarren nerbio kraniala pedunkulu zerebralean sortzen den eta betzuloko goi-fisuran barrena betzuloraino iristen den nerbioa da. Begiko nerbio motor komunarean nukleoa ez da zelula zutabe jarrai bat, hau nukleo txiki batzuetan zatitzen da non hauek bi taldetan banatzen diren, aurrekoa eta atzekoa. Atzeko taldea sei nukleo txikik osatzen dute, hauetako bost simetrikoak dira erdiko lerroaren alde bietan. Seigarren nukleoa berriz, erdian kokatzen da. Aurreko taldea berriz, bi nukleotan banatzen da, bat antero-mediala eta bat antero-laterala.\nBegiko nerbio motor komunaren nukleoa fisiologikoki begiratuz, beste azpitalde batzuetan sailka daiteke, hau zelula txikien arabera egiten da, non hauetako bakoitzak muskulu jakin bat mugitzeaz arduratzen den.\nNukleo honetako nukleorik hurbilena Edinger-Westphal nukleoa da, non begiko nerbio motor komunak egiten dituen funtzioen erakusle den, begi niniko uzkurketa eta kristalinoaren akomodazioa ere burutzeko gaitasuna erakusten du. Mesentzefalotik sortzen da eta bere funtzioa globo okularra mugitzea da, nerbio troklearrarekin eta abducens nerbioarekin batera.\nNerbioaren nukleoak.\nNukleo okulomotore amankomuna.\nNerbio okulomotore amankomunaren nukleoa mesentzefaloaren akueduktua inguratzen duen gai grisaren aurrealdean kokatzen da. Nukleoa nerbio zelulez osatua dago, zeintzuek begiko muskulu estrintseko guztiak inerbatuko dituzten goiko muskulu laprana eta alboko muskulu zuzena izan ezik.\nZuntz eferente nerbiotsuak aurretik bideratuko dira nukleo gorriaren bitartez eta mesentzefaloaren aurreko gainazaletik irtengo dira, garun pedunkuluen artetik hain zuzen ere.\nAferentziei dagokienez, nerbio okulomotorearen nukleoak zuntz kortikonuklearrak jasoko ditu bi hemisferioetatik. Zuntz tektobulbarrak ere jasoko ditu goiko kolikulutik eta bide honetatik ikusmen-kortexeko informazioa helduko zaio. Halaber, erdiko luzetarako faszikuluko zuntzak jasoko ditu, hauen bidez IV, VI eta VIII. nerbio kranialekin konektatuta egongo da.\nNukleo parasinpatiko gehigarria.\nNerbio okulomotorearen nukleo gehigarria edo Edinger-Westphal nukleoa akueduktu inguruko gai grisaren aurrealdean kokatuta dago, nukleo okulomotore amankomunaren atzean. Zuntz parasinpatikoak bideratuko ditu, eta III. bikote kranealarekin batera egingo du bere bidea.\nZuntzak III. bikotearen barnean garun pedunkuluen artetik aterako dira, eta ondoren goiko arraildura orbitariotik igaroko dira. Zuntz preganglionarrek sinapsia egingo dute gongoil ziliarrean eta ondorengo zuntz postganglionarrak nerbio ziliar motzen artetik igaroko dira begi-niniaren muskulu esfinterrera eta muskulu ziliarretara iritsi arte.\nAferentziei dagokionez, zuntz kortikonuklearrak jasoko ditu egokitze erreflexua emateko eta bestetik, tektu aurreko nukleoaren zuntzak ere jasoko ditu erreflexu fotomotoreak gauzatzeko.\nJatorria, ibilbidea eta erlazioak.\nZuntzak mesentzefaloaren akueduktu inguruko gai grisaren aurrealdean sortu eta aurrera abiatuko dira, atzeko garun arteria eta goiko garuntxo arteriaren artetik. Mesentzefaloa zeharkatuko dute eta garun pedunkuluen artetik aterako da nerbioa. Ondoren, erdiko hobi kranealean sinu kabernotsuko alboko paretatik jarraituko du. Hemen nerbioak goiko adarra eta beheko adarra emango ditu, goiko arraildura orbitariotik igaroz betzuloan sartuko direnak.\nInerbazio eremua.\nZinn eraztuna zeharkatu ondoren, nerbio okulomotore amankomuna goiko eta beheko adarretan banatzen da. Goiko adarrak begiaren goiko muskulu zuzena eta betazalaren muskulu jasotzailea inerbatuko ditu. Beheko adarrak, aldiz, informazio parasinpatikoa eramateaz gain, beheko muskulu zuzena, erdialdeko muskulu zuzena eta beheko muskulu laprana inerbatuko ditu. Osagai parasinpatikoa muskulu ziliarretara eta begi-niniaren muskulu esfinterrera iritsiko da."}
{"id": "750739", "revid": "105290", "url": "https://eu.wikipedia.org/wiki?curid=750739", "title": "Eguneko menu", "text": "Eguneko menua jatetxeetan zerbitzatzen dituzten menu-mota bat da. Menu horretan jan nahi diren platerak eskaintza-zerrenda itxi batetik hautatu behar dira eta aukera edozein dela ere, salneurri bera dauka. Eskuarki plater bana aukeratzen da lehen plateren eta bigarren plateren artean. Menu-mota hau oso arrunta da Espainiako jatetxeetan eta gehienetan merkeagoa da. \"Eguneko\" hitzak menuko plater-eskaintza egunero aldatzen dela adierazten du."}
{"id": "750740", "revid": "105290", "url": "https://eu.wikipedia.org/wiki?curid=750740", "title": "Knight Moves", "text": "Knight Moves (euskaraz \"Zaldunak Mugitzen Du\") 1992ko Carl Schenkel suitzar zinema zuzendariak zuzendutako thriller film bat da. Christopher Lambert, Diane Lane, Tom Skerritt eta Daniel Baldwin aktoreek antzeztu zuten.\nArgumentua.\nPeter Sanderson (Christopher Lambert) hiriko xake txapelketa bat jokatzen ari den nazioarteko maisu handi bat da. Hainbat gertakari eta kointzidentzien ondorioz, poliziak bera jada hainbat pertsona erail dituen serieko-hiltzailea dela susmatzen hasiko da. Bitartean txapelketak aurrera dirau, Sandersonek polizia lekuko dela serieko-hiltzailearekin telefono bidezko kontaktuak ditu, eta hura atzemateko asmoz, hiltzaileak bere hilketak burutzeko gakoa zein den topatzen saiatuko da."}
{"id": "750744", "revid": "105290", "url": "https://eu.wikipedia.org/wiki?curid=750744", "title": "Disfagia", "text": "Disfagia elikagaiak (solidoak zein likidoak) edota listua irensteko zailtasunari deritzo."}
{"id": "750745", "revid": "336", "url": "https://eu.wikipedia.org/wiki?curid=750745", "title": "Miskatonic Unibertsitatea", "text": "Miskatonic Unibertsitatea (ingelesez \"Miskatonic University\") H. P. Lovecraft estatubatuar idazleak bere eleberri eta idazlan ugari kokatzeko asmoz sortutako fikziozko unibertsitate bat da.\nIdazlan horien arabera, AEBetako Massachusetts estatuko Arkham fikziozko hirian dago, zehazkiago Miskatonic fikziozko ibaiaren ertzean, hartatik izen hartzen baitu. Itxuraz, 1690ean sortu omen zen, eta bere leloa honakoa da: \"Ex Ignorantia Ad Sapientiam; Ex Luce Ad Tenebras\" (\"Ezjakintasunetik Jakintzara; Argitik Iluntasunera\").\nBere liburutegian hainbat liburu arkano daude, tartean Nekronomikon delako arabiar grimorioa, Lovecraften idazlan askotan aipatzen diren ezkutuko ezagupenen jagolea. Bere eleberri eta idazlanetan Miskatonic Unibertsitateak urrutiko herrialdeetara doazen espedizio eta bidairiak diruz lagundu edota protagonistak bertan irakasle izatea ohikoa izaten da."}
{"id": "750747", "revid": "1545", "url": "https://eu.wikipedia.org/wiki?curid=750747", "title": "Arkham", "text": "Arkham, Howard Phillips Lovecraft estatubatuar idazleak sortu eta bere eleberri eta idazlan askoren kokalekua den fikziozko hiri bat da, AEBetako Massachusetts estatuan. August Derleth idazleak ere, Lovercraften jarraitzailea izanik, bere idazlan batzuen kokaleku bezala erabili zuen. Miskatonic Unibertsitatearen kokalekua ere bada, hau ere, hiria bezala, fikziozko unibertsitatea.\nHiria lehenbiziko aldiz, 1920ko abenduaren 12an Lovercraftek idatzitako, \"\"The Picture in the House\" (\"Margolana Etxean\"), kontakizunean aipatu zen. 1921eko udan argitaratu zen."}
{"id": "750748", "revid": "1519", "url": "https://eu.wikipedia.org/wiki?curid=750748", "title": "\u00d1andu", "text": ""}
{"id": "750749", "revid": "6327", "url": "https://eu.wikipedia.org/wiki?curid=750749", "title": "Rhea pennata", "text": ""}
{"id": "750750", "revid": "90523", "url": "https://eu.wikipedia.org/wiki?curid=750750", "title": "Nukleo okulomotor", "text": "III. bikote kranealaren nukleoa edo nukleo okulomotore amankomuna, mesentzefaloan, goiko kolikuluen mailan, kokatzen den nukleoa da. Mesentzefaloaren akueduktuaren inguruko gai grisaren aurrealdean kokatzen dira.\nNukleo okulomotoreak hainbat azpinukleoz osatuta dago eta hauek bi taldetan banatzen dira, aurrekoa eta atzekoa. Atzeko taldea sei nukleo txikik osatzen dute, hauetako bost simetrikoak dira erdiko lerroaren alde bietan. Seigarren nukleoa berriz, erdian kokatzen da. Aurreko taldea berriz, bi nukleotan banatzen da, bat aurre-erdialdeko eta bestea aurre-alboaldekoa.\nNukleoaren zuntzak.\nBere zuntzak atzetik aurrera zeharkatuko dute mesentzefaloa eta nerbioaren zuntzak atzeko gai zulatutik aterako dira: garun pedunkulu artean eta zubiaren mesentzefaloko goi ildotik.\nIII. bikote kranealak bi atal ditu:\n \nAferentziak.\nNukleo hauek aferentzia kortikonuklearrak hartzen ditu: aferentzia kortiko espinalak zuntz batzuk emango ditu bikote kraneal hauen nukleoetan sinaptatuko dutenak , bai eragile somatikoetan zein berezietan (arku brankialetarako nukleoetan sinaptatzen dutenak). Beraz, aferentzia kortikonuklear bilateralak hartzen ditu.\nErlazioak.\nNukleo honetako nukleorik hurbilena Edinger-Westphal nukleoa da, nerbio okulomotoreak egiten dituen funtzioen erakuslea dena. Begi niniko uzkurketa eta kristalinoaren akomodazioa ere burutzeko gaitasuna erakusten du.\nIII. bikote kranealaren nukleoak erlazioa edukiko du IV eta VI nukleoekin, hau da, begiaren muskulu estrintsekoak inerbatzen dituzten nerbioekin. Nukleo bestibularrekin (VIII) ere erlazioa du, izan ere, begiak mugitzean mugimendu erreflexuak emango dira oreka kontrolatzeko, luzetarako faszikulu medialaren bitartez ematen direnak."}
{"id": "750751", "revid": "119347", "url": "https://eu.wikipedia.org/wiki?curid=750751", "title": "Aballay (filma)", "text": "Aballay () 2010eko Fernando Spiner argentinar zinema zuzendariaren filma da. Antonio Di Benedettoren izen bereko ipuinean oinarrituta, Argentinak 84. Oscar Sarietarako aurkeztu zuen baina ez zuten hautatu.\nSinopsia.\nErrukirik gabeko gautxo lapur eta hiltzaile bat da Aballay. Alabaina, tren bati egindako erasoan gizon bat hil ostean, haren semearen begiradak zerbait aldatu beharra zegoela ulertarazi zion. Gertakari hau aitzakia modura hartuta, bere jarrera eta ekintzak aldatzea erabakitzen du, eta hura lortu arte bere zalditik inoiz berriro ez jaistea erabakitzen du."}
{"id": "750752", "revid": "105290", "url": "https://eu.wikipedia.org/wiki?curid=750752", "title": "Side Effects (2013ko filma)", "text": "Side Effects 2013ko Steven Soderbergh estatubatuar zinema zuzendariaren filma da.\nSinopsia.\nEmilyk antsietate handia du, senarra kartzelatik ateratzekotan dago-eta. Gazteak menpekotasuna du psikiatrak agindu dion medikamentuarekiko."}
{"id": "750753", "revid": "105290", "url": "https://eu.wikipedia.org/wiki?curid=750753", "title": "Kill the Messenger", "text": "Kill the Messenger 2014ko Michael Cuesta estatubatuar zinema zuzendariaren filma da.\nSinopsia.\nFilmak Gary Webb kazetari estatubatuarraren istorioa kontatzen du. CIAren eta narkotrafikoaren arteko harremanaz ohartu zen kazetaria, eta crack drogaren negoziotik ateratako dirua Inteligentzia Agentzia finantzatzeko erabiltzen zela jakin zuen."}
{"id": "750755", "revid": "81544", "url": "https://eu.wikipedia.org/wiki?curid=750755", "title": "Jauregi botika", "text": "Jauregi botika, Gipuzkoako Ordizia udalerrian dagoen botika bat da, Goierri eskualdean. Historikoki nabarmena den botika da eta gaur egun ere irekia eta martxan mantentzen da.\nKokalekua.\nSanta Maria kalean dagoen eraikin batean dago.\nHistoria.\n1854. urtetik Ordiziako gaur egungo lekuan kokatzen da.\nLeku-izen honen lehen lekukotasun idatzia, \"Botika\" izenaz (gaztelaniazko \"Botica\" idazkerarekin), 1863. urteko dokumentu batean bildu da. Ahozko lekukotasunei dagokienez, Botikazarra toponimoa ere jaso da. Elkargo Ofizialaren sortzailea, 1874. eta 1898. urteen artean eskualdean zegoen botika bakarra izan zen. Egungo etxea 1896an eraiki zuen Anselmo Jauregik, 1854az geroztik eskualdeko lehen botikaria izan zen Jose Antonio Jauregi Ormazabalen semeak. XX. mendean, bertan egiten ziren solasaldiengatik izan zen ezagun: Jose Migel Barandiaran apaiz eta antropologo ospetsua izan ohi zen solasaldi haietako partaideetako bat. Orube berean egon zen lehenago herriko kartzela."}
{"id": "750756", "revid": "105290", "url": "https://eu.wikipedia.org/wiki?curid=750756", "title": "Panna cotta", "text": "Panna cotta (italieraz literalki \"esne-gain egosia\") Italiako Piamonte (Aostako Harana) eskualdeko azkenburu tipikoa da, esnearen kremarekin, azukrearekin eta gelatinizatzaileekin egina. Askotan, fruta-marmelada gorriz apainduta dago. Flanaren antza du, baina esne zapore gehiago du eta flan baino gelatina bezalako testura dauka.\nOsagaiak.\nPrestaketan, esnea, azukrea, esne-gaina eta gelatina erabiltzen dira, eta marrubiak, masustak, eta batzuetan, karameluzko jarabea, bainila, rona, eta abar gehitzen dira."}
{"id": "750758", "revid": "63518", "url": "https://eu.wikipedia.org/wiki?curid=750758", "title": "Oiartzungo lubaki-eremua", "text": "Oiartzungo lubaki-eremua zortzi gotorlekuen defentsa lerro bat izan zen, bukatu gabe geratu zena. Espainiako Armadak proiektatu zuen XIX mende amaieran, Pirinio mendi kate osoan zehar eratutako defentsaren parte bezala, Frantziatik zetozkeen inbasioei aurre egiteko.\nHelburuak.\nHori diseinatzeko Antonio Roj\u00ed eta Francisco Rold\u00e1n izendatu zituzten 1884 eta 1885ean. Proiektutako zortzietatik hiru bakarrik altxatu ziren: Guadalupe Hondarribian, San Marko eta Txoritokieta Errenterian. Guadalupekoa handiena zen. Helburu militarra Frantziarekiko mugako defentsa ziurtatzea izan zen, III. Karlistaldia amaitu bezain pronto (1876). Halaber, Gipuzkoan eta Nafarroa Garaiaren iparraldean domeinu militarra ziurtatu nahi zuten karlisten beste altxamenduen beldurrez. Martxan jartzen hasi zenerako militarki proiektu absurdoa zen batez ere hegazkintza militarrarekin eta artillerian emandako aurrerapenekin.\nLubaki-eremua.\nLubaki-eremuaren kontzeptua militarra da. Helburua lurralde batean armada indar handia biltzea da. Oiartzungo proiektu honetan 38.000 soldadu bildu nahi zuten. Indar horiek mantentzeko azpiegitura egokiak behar ziren: ospitaleak, biltegiak, errepide militarrak. Lurraldeko puntu garaienetan gotorlekuak eraikitzen ziren handik inguruak kontrolatzeko eta etsaiei tiro egiteko. Aldi berean, gotorlekuak haien artean babesten ziren.\nProiektatutako gotorlekuak.\nHauek dira Juan Antonio Saez Garciak bildu dituen datuak:\nGotorleku hauen defentsa hiru lerrotan antolatu behar ziren:"}
{"id": "750759", "revid": "96586", "url": "https://eu.wikipedia.org/wiki?curid=750759", "title": "Luisa Etxeberria", "text": "Luisa Etxeberria Azkune (Zestoa, Gipuzkoa, 1946) gipuzkoar olerkaria, psikologoa eta filologoa da. Gaur egun, Bartzelonan bizi da.\nPsikologian eta filologian lizentziaduna da. Hizkuntza, literatura, psikologia eta psikoterapia irakaslea izan da."}
{"id": "750760", "revid": "2048", "url": "https://eu.wikipedia.org/wiki?curid=750760", "title": "Kritikotasun istripu", "text": "Kritikotasun istripua fisio nuklearreko kate erreakzio bat da. Batzuetan, eskurtsio kritiko deitzen zaio. Horrelako gertaeretan, material fisileko (adibidez, uranio aberastu edo plutonioko) masa kritikoaren ezusteko metaketa edo uztarketa gertatzen da. Kritikotasun istripuek erradiazio dosi hilgarriak aska ditzakete babes gabeko ingurune batean gertatzen badira.\nBaldintza normaletan, fisio erreakzio kritiko edo gainkritiko bat (energia iraunkor beregaina edo energia hazkorra dituena) behar bezala babestutako leku batean gertatu beharko litzateke bakarrik, adibidez, erreaktore baten muinean edo test ingurune egoki batean. Kritikotasun istripu bat ezusteko erreakzioan gertatzen da, adibidez, segurua ez den ingurunean edo erreaktore baten mantentze lanetan.\nKritikotasun istripuak Estatu Batuetan lehergailu atomikoa sortzeko esperimentuetan hasi ziren gertatzen, Manhattan Proiektuaren barruan. 1944an gertatu zen lehen aldiz Los Alamosen, ikertzaileak eta langileak babes neurri eskasekin ari zirenean. Horrek erradiazio bidezko pozoitzeak eta heriotzak eragin zituen zenbait kasutan."}
{"id": "750761", "revid": "56334", "url": "https://eu.wikipedia.org/wiki?curid=750761", "title": "Begiko nerbio motor komuna", "text": ""}
{"id": "750765", "revid": "512", "url": "https://eu.wikipedia.org/wiki?curid=750765", "title": "Garazi Arrula", "text": "Garazi Arrula Ruiz (Tafalla, Nafarroa, 1987) nafar itzultzailea, editorea eta idazlea da.\nMagisteritzan diplomaduna eta Itzulpengintzan eta Interpretazioan lizentziaduna da. Doktore-tesia aurkeztu zuen 2018an: \"Autoitzulpenaren teoria eta praktika Euskal Herrian\". Gaur egun, editore dihardu, Txalaparta argitaletxean.\n\"Elearazi\" blogaren sortzailea izan zen Danele Sarriugarterekin batera. \"Itzulpena, hausnarketa eta sorkuntza\" ziren blogaren ardatzak.\nHainbat lan ekarri ditu euskarara, eta haur eta gazte literaturako \"Bidean\" lana eta \"Gu orduko hauek\" ipuin-liburua argitaratu ditu. Halaber, zutabegile aritu da \"Berria\"n.\nArtikuluak aldizkari akademikoetan.\nJakin, Senez eta Hegats aldizkarietan hainbat artikulu argitaratu ditu itzulpengintzaz eta euskal kulturaz, besteak beste, hauek:"}
{"id": "750767", "revid": "336", "url": "https://eu.wikipedia.org/wiki?curid=750767", "title": "Landareen etxekotze", "text": ""}
{"id": "750768", "revid": "512", "url": "https://eu.wikipedia.org/wiki?curid=750768", "title": "Erlaitz (Irungo mendia)", "text": "Erlaitz mendia (Irun, Gipuzkoa) Aiako Harriaren mendi multzoaren baitan dagoen tontorra da.\nAztarna militarrak.\nMendiaren gain aldean hainbat eraikin aurki ditzakegu, gehienak erabilpen militarrekoak: P Lerroaren eraikuntzan\u00a0eta frankismoko esklabuen babeserako erabili ziren.\u00a0Tontorrean, gainera, hutsune handi batzuk ikusiko ditugu: XIX mendean eraikitzen hasitako gotorlekuaren oinarriaren aztarnak dira, Oiartzungo lubaki-eremuaren proiektua bertan behera geratutakoan etendako hondeaketa lanak."}
{"id": "750770", "revid": "1491", "url": "https://eu.wikipedia.org/wiki?curid=750770", "title": "Manuel Machain", "text": ""}
{"id": "750780", "revid": "105290", "url": "https://eu.wikipedia.org/wiki?curid=750780", "title": "Zirklip", "text": "Zirklipa (zirkulu eta klipen akronimoa), segurtasun eraztun edo Seeger eraztun ere deitua, pieza bat atxikitzeko edo eusteko erabiltzen den altzairuzko eraztun mota bat da. Material erdimalguaz egina, muturrak irekita dituen eraztun-itxurako pieza metaliko bat da. Mekanizatutako arteketan eta larakoen gainean jartzeko egokia da. Era horretan, zirklipak atxikitako piezari bira ematea uzteaz gain, alborantz desplazatzea eragozten dio."}
{"id": "750781", "revid": "88969", "url": "https://eu.wikipedia.org/wiki?curid=750781", "title": "June Ansoleaga", "text": "June Ansoleaga Goikoetxea (Sopela, Bizkaia, 1987ko urriaren 20a) bizkaitar kazetaria eta telebista aurkezlea da. Kazetaritzan lizentziaduna da Euskal Herriko Unibertsitatean. 2013tik Euskal Telebistako albistegietan eguraldiaren berri ematen du."}
{"id": "750782", "revid": "6950", "url": "https://eu.wikipedia.org/wiki?curid=750782", "title": "Pu\u00f1al", "text": ""}
{"id": "750785", "revid": "448", "url": "https://eu.wikipedia.org/wiki?curid=750785", "title": "Jauregi Botika", "text": ""}
{"id": "750789", "revid": "3591", "url": "https://eu.wikipedia.org/wiki?curid=750789", "title": "R\u00famdar poni", "text": ""}
{"id": "750790", "revid": "3591", "url": "https://eu.wikipedia.org/wiki?curid=750790", "title": "Beledougouar zaldi", "text": "Beledougouar zaldia edo Banamba Maliko bertako zaldi arraza bat da . Bere tamaina zein ezaugarriengatik ponien sailkapen taldean sartzen da.\nZaldi mota hau Mendebaldeko Afrikako berberiar zaldiaren ondorengoa da (edo azpimota bat hainbatentzat), arabiar zaldien nahasketarekin ere. Arraza Maliko B\u00e9l\u00e9dougou eskualde historikoan dauka jatorria.\nHistoria.\nZaldi mota hau Banamba izenez ezaguna da bere jatorrizko eskualdean."}
{"id": "750791", "revid": "3591", "url": "https://eu.wikipedia.org/wiki?curid=750791", "title": "Beledougou", "text": ""}
{"id": "750794", "revid": "58701", "url": "https://eu.wikipedia.org/wiki?curid=750794", "title": "Xabier Lete nazioarteko poesia saria", "text": "Xabier Lete nazioarteko poesia saria Gipuzkoako Foru Aldundiaren Kultura eta Euskara Departamentuak bi urtero banatzen dituen poesia sariak dira, Xabier Lete gipuzkoar idazlea, poeta eta abeslaria zenaren omenez. Nahi duten idazle guztiek har dezakete parte, euskaraz idatzitako lan originalak eta argitaratu gabeak (nahi beste) aurkeztuta, edo bilduma batean horien ehuneko hamarra (%10) baino gutxiago atera bada argitara. Nolanahi ere, lanak ezizenez aurkeztu behar dira."}
{"id": "750795", "revid": "3591", "url": "https://eu.wikipedia.org/wiki?curid=750795", "title": "Banamba", "text": ""}
{"id": "750796", "revid": "58701", "url": "https://eu.wikipedia.org/wiki?curid=750796", "title": "Carcasonako katedrala", "text": "San Migel Carcasonakoaren katedrala edo Carcasonako katedrala () Okzitaniako izen bereko hiriburuan dago, Languedoc-Roussillon eskualdean, Frantzian. Hiriko Saint-Louis bastidan dago kokatuta. XIII. mendean eraikia, gotiko estiloko eliza katedrala da. 1926tik Monumentu Historikoa da.\nHistoria.\nLuis IX.a Frantziakoak eraikitzeko agindua eman zuen, 1247an, aurretik santutegi bat zegoen toki berean. 1283tik aurrera eraikina handitzen eta zabaltzen joan zen. 1355an Eduardo \"Printzipe Beltza\"k Saint Louis bastida erasotu zuen eta, ondorioz, elizak kalte handiak pairatu zituen. Berreaikitzeko prozesuan babes berriak ezartzea erabaki zen; esaterako, abside maila berean militar itxurako dorre zilindrikoa eraiki zen eta eraikinaren inguruan 10 metro zabalerako babes erretenak egin ziren.\n1803an, Erdi Arotik ordura arte Saint-Nazaire katedralean zegoen apezpikutza bertara eraman zen eta Carcasonaren katedral berriaren izendapena jaso zuen. 1857an, funtzio berriak hobeto betetzeko, aldaketa handiak egitea erabaki zen. Lan horiek Eug\u00e8ne Viollet-le-Duc arkitektoak zuzendu zituen."}
{"id": "750797", "revid": "98220", "url": "https://eu.wikipedia.org/wiki?curid=750797", "title": "A Quiet Place (filma)", "text": "A Quiet Place (euskaraz \"Leku lasai bat\") 2018ko John Krasinski estatubatuar zinema zuzendariak zuzendutako beldurrezko filma da. Emily Blunt eta John Krasinskik berak antzeztu zuten (benetako bizitzan senar-emazteak dira).\nArgumentua.\nBasoaren bihotzeko etxola batean, soinurik egin gabe bizi den familia baten bizitza isila azaltzen da: ez badituzte entzuten, ez dituzte ehizatuko..."}
{"id": "750801", "revid": "512", "url": "https://eu.wikipedia.org/wiki?curid=750801", "title": "Saint Gillesen etxe erromanikoa", "text": "Saint-Gilles-en etxe erromanikoa () eraikin zibila da, estilo erromanikokoa, Saint-Gilles abadetxetik gertu, Saint-Gilles herrian, Gard departamenduan, Languedoc-Roussillon lurraldean, Okzitanian. 1862tik Frantziako Monumentu Historikoa da.\nHistoria.\nXII. eta XIII. mendeetan eraikia, Guy Foulques legelari eta trobadorearen familiakoa zen. Guy Foulques oso ezaguna egin zen, aitasantu bezala, Klemente IV.a izenarekin, 1265tik 1268ra. XIX. mendea berreskuratua izan zen. Gaur egun etxe horretan natura zientzien eta etnografiaren museoa dago irekita."}
{"id": "750802", "revid": "58701", "url": "https://eu.wikipedia.org/wiki?curid=750802", "title": "Saint Gillesko etxe erromanikoa", "text": ""}
{"id": "750803", "revid": "58701", "url": "https://eu.wikipedia.org/wiki?curid=750803", "title": "Guy Foulques", "text": ""}
{"id": "750809", "revid": "128278", "url": "https://eu.wikipedia.org/wiki?curid=750809", "title": "Maialen Oiartzabal Mendibil", "text": "Maialen Oiartzabal Mendibil (Oiartzun, Gipuzkoa, 1999ko irailaren 25a) eskiatzaile akrobatikoa da. 2017, 2018 eta 2019. urteetan Espainiako Akrobaziazko Eskiko Txapelketa irabazi zuen, emakumeetan. Hiru txapelketa horiek kategoria absolutuan irabazi zituen, nahiz eta oraindik junior mailan lehiatzeko adina (18-20 urte) zuen. Oiarmendi Kirol Klubekoa da, bere anaia gazteago Paulekin batera.\n2022 eko Urtarrilak 7an, Les Arcsen lehiatzen zegoela lesio larri batek, lotailu haustura, gelditu arazi egin zion. Lesio honek Beijing ospatu behar ziren joko olinpikoetako parte hartzeko aukera galdu zuen.\n2022-2023 neguko sasoirako prestatzen dabil, berriro goi mailara itzultzeko\nHerritar aitortza.\n\"Oiartzuar emakumeak udalekuetan\" egitasmoaren barruan, bere izena eraman zuen haur talde batek 2018an."}
{"id": "750811", "revid": "448", "url": "https://eu.wikipedia.org/wiki?curid=750811", "title": "Being Flynn", "text": "Being Flynn (euskaraz \"Flynn Izaten\") 2012ko Paul Weitz estatubatuar zinema zuzendari eta zinema gidoilariak zuzendu eta idatzitako drama film bat da. Nick Flynn idazlearen \"Another Bullshit Night in Suck City\" (\"Beste Gau Puta Bat Hiri Kakazaharrean\") eleberrian oinarritua dago.\nRobert De Niro, Paul Dano, Olivia Thirlby, Lili Taylor, Wes Studi eta Julianne Moore aktoreek antzeztu zuten.\nArgumentua.\nAEB, Boston. Nick Flynn (Paul Dano) mutil gaztea bere ama (Julianne Moore) suizidatu aurretik harekin batera bizi izan zen, baina orain bakar-bakarrik gelditu da: ordutik aurrera lanetik-lanera dabil, lagun pare bat ezagutu eta haiek bizi diren antzinako gau klub batean bizitzen jartzen den arte.\nBehinola, Nickek ia inoiz ikusi ez duen bere aita Jonathanen (Robert De Niro) ezusteko deia jasoko du, aitak semearen laguntza behar duenez harekin harremanetan jartzea erabaki baidu. Jonathanek bere burua \"istorio kontalari\" delakotzat du, alegia, idazlea, Nickek ere idazle izatea amesten du. Gertaera honetatik aurrera, Nickek etxegabeei ostatu ematen dien aterpetxe batean boluntario gisa lan egitea hasiko da. Denise (Olivia Thirlby) lankidea bere neskalaguna bilakatuko da.\nEgun batez, ustekabean, Nickek aterpetxean bere aitaren bisita jasoko du, taxilari lana galdu eta kale gorrian gelditu baita. Ordutik aurrera Nicken bizitza zurrunbilo bat bilakatuko da, eta hartatik ez dira guztiak ongi aterako."}
{"id": "750814", "revid": "336", "url": "https://eu.wikipedia.org/wiki?curid=750814", "title": "2018ko Udaberriko Klasikoa", "text": "LXIV. Udaberriko Klasikoa 2018ko apirilaren 8an egin zuten, 171,6\u00a0km ibilbidea zuena. 1.1. maila zuen.\n15 taldek eta 105 txirrindularik hartu zuten parte, horietatik 62 amaitu zirenak. Garailea Andrey Amador izan zen."}
{"id": "750815", "revid": "1545", "url": "https://eu.wikipedia.org/wiki?curid=750815", "title": "Burgos-BH", "text": "Burgos-BH (UCI kodea: BBH) espainiar txirrindulari-taldea da, kontinental mailan aritzen dena. Burgosen sortua, Jos\u00e9 Manuel Hern\u00e1ndez, Jos\u00e9 Luis Fern\u00e1ndez Martin, Dar\u00edo Hern\u00e1ndez eta Jos\u00e9 Cabedo ditu kirol-zuzendariak.\nBabesle nagusia Burgosko Probintziako Aldundia da."}
{"id": "750816", "revid": "336", "url": "https://eu.wikipedia.org/wiki?curid=750816", "title": "Jeroglifikoa", "text": ""}
{"id": "750820", "revid": "2048", "url": "https://eu.wikipedia.org/wiki?curid=750820", "title": "San Finnian", "text": ""}
{"id": "750821", "revid": "6950", "url": "https://eu.wikipedia.org/wiki?curid=750821", "title": "Team Bahrain Victorious", "text": "Team Bahrain Victorious (UCI kodea: TBV) Bahraingo txirrindularitza talde profesionala da, UCI WorldTeam lizentzia duena. Taldeak Bahraingo gobernua du babeslea."}
{"id": "750822", "revid": "69477", "url": "https://eu.wikipedia.org/wiki?curid=750822", "title": "Bahrain Merida Pro Cycling Team", "text": ""}
{"id": "750823", "revid": "336", "url": "https://eu.wikipedia.org/wiki?curid=750823", "title": "Dimension Data", "text": "Team Dimension Data for Qhubeka (zulueraz ; UCI kodea: DDD) hegoafrikar txirrindulari-taldea da, UCI ProTeam mailan aritzen dena. Hegoafrikan sortua, Rolf Aldag, Douglas Ryder eta Roger Hammond ditu kirol-zuzendariak.\nDimension Data Holdings babesle nagusia du."}
{"id": "750834", "revid": "96586", "url": "https://eu.wikipedia.org/wiki?curid=750834", "title": "Ziandzha", "text": "Ziandzha ( edo ) (Txornomorske, Krimeako Errepublika, 1990eko abenduaren 12a) krimear emakume abeslari eta aktore transgeneroa da. \"Boris Maksimovitx Kruglov\" () jaiotza-izenez, \"Boris Aprel\" () edo Ania Eipril ( edo ) izenez ere ezagutzen zaio."}
{"id": "750835", "revid": "1519", "url": "https://eu.wikipedia.org/wiki?curid=750835", "title": "Ana Galarraga", "text": "Ana Galarraga Aiestaran (Zarautz, Gipuzkoa, 1970ko ekainaren 9a) zientzia-komunikatzailea da. Elhuyar Fundazioarentzat lan egiten du. Euskal hedabideetan zientzia dibulgazioa sustatzen du, euskaraz eta genero ikuspegiarekin. Albaitaritzan eta Elikagaien Zientzia eta Teknologian lizentziatua da.\nZientzia-dibulgatzailea.\nHainbat komunikabidetan aritzen da, beti zientzia-dibulgazioaz baina formatu desberdinetan: \"Elhuyar zientzia eta teknologia\" aldizkarian 570 artikulu baino gehiago idatzi ditu, \"Berria\" egunkarian zutabe bat idazten du, eta umeentzako \"Irria\" aldizkarian ipuin formatuan idazten du, beti esperimentu batekin lagunduta. Irriaren Lagunak lagun, \"Marikalanbre, bizitzaren laborategian\" liburua argitaratu zuen 2014an. Booktegi plataforman \"Sapiens ispiluaren aurrean\" artikulu bilduma argitaratu du. Euskal komunitate zientifikoaren Inguma datu-baseak, guztira, Galarragak sorturiko 200 artikulu baino gehiago dakartza.\n2001etik lanean ari da Elhuyarren, erredakzio-taldeko kidea da, ez zientzia-kazetari huts gisa, gehiago zientzia-komunikatzaile moduan, artikuluak idazteaz gain hainbat jolas, erakusketa, sariketa, ikastaro, hitzaldi eta antzerki-bakarrizketa ere antolatzen ditu eta. Zientzia-dibulgazioan euskaraz arituz euskal hedabideetan eta sare sozialetan ere aktibo agertu ohi da.\nLiteratura eta artea.\nLiteraturia izeneko literatura-jardunaldien antolatzaileetako bat da. Literaturari eta arteari lotutako hainbat errezitaletan eta aurkezpenetan parte hartu izan du. Euskal Idazleen Elkarteko Zuzendaritza Batzordeko kidea da.\nGenero ikuspegia.\nGenero ikuspegia txertatu ohi du bere argitalpen eta esku-hartzeetan, eta sistema zientifikoaren genero-arrakala erakusten du."}
{"id": "750837", "revid": "512", "url": "https://eu.wikipedia.org/wiki?curid=750837", "title": "Manat (argipena)", "text": "Manat hitzak hainbat adiera ditu:"}
{"id": "750839", "revid": "71145", "url": "https://eu.wikipedia.org/wiki?curid=750839", "title": "SOM", "text": ""}
{"id": "750840", "revid": "512", "url": "https://eu.wikipedia.org/wiki?curid=750840", "title": "Anita Borg", "text": "Anita Borg Naffz (Chicago, Illinois, Ameriketako Estatu Batuak, 1949ko urtarrilaren 17a \u2013 Sonoma, Kalifornia, Ameriketako Estatu Batuak, 2003ko apirilaren 6a) informatikaria izan zen. 1994an, Emakumeak Informatikan Grace Hopper Ospakizuna sortu zuen, eta 1997an Emakumearen eta Teknologiaren Institutua.\nIbilbide profesionala.\nProgramazioaren arloan lortu zuen lehenengo lana 1969an izan zen. Nahiz eta matematikak txikitatik asko gustatzen zitzaizkion, ez zuen asmorik izan informatikan jarduteko, eta programazioa bere kabuz ikasi zuen, aseguru-etxe batean lan egiten zuen bitartean. 1981ean, doktore titulua jaso zuen Informatikan, New Yorkeko Unibertsitatean. Haren disertazioan hitz egin zuen sistema operatibo batean sinkronizazioaren eraginkortasunari buruz.\nDoktore titulua lortu eta gero, Borgek lau urte eman zituen Unixen oinarritutako sistema operatibo bat garatzeko lanetan, lehenengo New Jerseyko Auragen Systems Corporationentzat, eta ondoren Nixdorf Computer konpainiarekin Alemanian.\n1986an Digital Equipment Corporation-era batu zen, non 12 urtez lan egin zuen; lehenik eta behin, Western Research Laboratory konpainian, eta ondoren Digital Equipment enpresan. Han garatu eta patentatu zuen norabide osoko arrastoak sortzeko metodoa, zeina abiadura handiko memoria-sistemen analisi eta diseinurako baliagarria den.\nBorgek berak 1987an fundatutako Systers lortutako esperientziari esker, posta elektroniko bidezko komunikazioan lan egiten hasi zen. Network Systems Laboratory konpainian ingeniari aholkulari ziharduela, MECCA garatu zuen, Komunitate birtualen artean komunikazioa gauzatzeko, sarean eta posta elektronikoan oinarritutako sistema, hain zuzen ere. 1997an Borgek Digital Equipment Corporation utzi eta Xerox PARCeko Teknologia Liderreko Bulegoan ikerlari hasi zen. Xeroxen hasi eta gutxira, Emakumearen eta Teknologiaren Institutua sortu zuen, 1994an Emakumeak Informatikan Grace Hopper Ospakizuna sortu eta gero.\nTeknologia arloan dauden emakumeei babesa.\nBorgek lan egin zuen emakumeek teknologian presentzia handiagoa izateko. Haren helburuetako bat 2020. urterako informatika lanbidean emakumeak %\u00a050 izatea zen. Borrokatu zen gizon eta emakumeen arteko berdintasuna bermatzeko arlo teknologikoan eta maila guztietan, eta emakumeek presentzia izateko teknologiak eragin handia zuen arloetan, teknologiaz probetxu atera zezaten.\n2003an, bere omenez, Emakumearen eta Teknologiaren Institutuari Emakumearen eta Teknologiaren Anita Borg Institutua izena jarri zioten."}
{"id": "750844", "revid": "56334", "url": "https://eu.wikipedia.org/wiki?curid=750844", "title": "Alexandra Jerusalemgoa", "text": "Alexandra Jerusalemgoa edo Salome Alexandra (hebraieraz \u05e9\u05dc\u05d5\u05de\u05e6\u05d9\u05d5\u05df \"Shelomtzion\" edo \"ShlomTzion\" edo \"Shelomit\") (K.a. 141 edo K.a. 139 - K.a. 67) Asmondar leinuko erregina izan zen. K.a. 76. urtetik erregina izan zen bere heriotzara arte. Estatu judu independientea gobernatzen azken agintaria izan zen Israel modernoaren eraketa arte."}
{"id": "750845", "revid": "448", "url": "https://eu.wikipedia.org/wiki?curid=750845", "title": "Sedizio", "text": ""}
{"id": "750846", "revid": "77706", "url": "https://eu.wikipedia.org/wiki?curid=750846", "title": "Ramon Adan de Iartza", "text": ""}
{"id": "750849", "revid": "512", "url": "https://eu.wikipedia.org/wiki?curid=750849", "title": "M\u00e9rim\u00e9e datu-basea", "text": "M\u00e9rim\u00e9e datu-basea Frantziako monumentuen ondarearen datu-basea da. Frantziako Kultura Ministerioaren menpe dago, Arkitektura zuzendaritzapean. Izena Prosper M\u00e9rim\u00e9e idazlea gogorarazteko jarri zitzaion zeren eta bere garaian monumentuen ikuskaria izan baitzen. 1978an sortua, 1995tik Interneten bidez ikus daiteke.\nEdukia.\nBesteak beste, bertan, ondare kulturala, erlijiosoa, nekazaria, militar eta industria arkitekturarena, ehorzte inguruko ondarea biltzen du. Halaber, Frantziako monumentu historikoen zerbitzuak eragindako informazioa biltzen du.\n2005ean, 200.000 inguruko fitxa zituen: 147.000 inbentarioan eta 42.000 monumentu historiko sailean."}
{"id": "750852", "revid": "58701", "url": "https://eu.wikipedia.org/wiki?curid=750852", "title": "M\u00e9rim\u00e9e Identifikatzailea", "text": ""}
{"id": "750855", "revid": "73597", "url": "https://eu.wikipedia.org/wiki?curid=750855", "title": "Tivoli parkea", "text": ""}
{"id": "750856", "revid": "105290", "url": "https://eu.wikipedia.org/wiki?curid=750856", "title": "Vatikanoko gastronomia", "text": "Vatikanoko gastronomia zehaztea oso zaila da, Vaticano estatu txiki bat delako. Bertan jatetxe bakarra dago eta eskaintzen den janaria Italiako gastronomiaren oso antzekoa da.\nPlaterrak.\nAlberjina Suitzako Guardiaren parmesanoarekin.\nAlberjina, parmesanoa eta espezien arteko nahasketa.\nPizza.\nItaliako gastronomiaren jaki tipikoa, tomate edota tomate-saltsaz eta mozzarella gaztaz estalitako ogi zapala.\nTiramisu.\nPostre tipikoa Italiako gastronomian, kafearen zaporea duen kremarekin.\nPasta.\nTagliatelleak."}
{"id": "750866", "revid": "3591", "url": "https://eu.wikipedia.org/wiki?curid=750866", "title": "Baladi (zaldi)", "text": "Baladi zaldia, edo egipziar zaldia, arabieraz \"\u0628\u0644\u0627\u062f\u064a\", Egiptoko bertako zaldi arraza bat da. Bere tamaina zein hainbat ezaugarriengatik ponien sailkapen taldean sartzen da.\nArrrazaren osaketan arabiar zaldia dago eta baita odol garbiko zaldiekiko zenbait gurutzaketa.\nHainbat adituek, dena den, ezbaian jartzen dute zaldi mota honen arraza izaera bera.\nZalgurdietatik tiratzeko zein zela zalditzat erabiltzen da.\nHistoria.\nIzen ofiziala \"egipziar zaldia\" da. Baladi izen arabiarrak zera esan nahi du, \"bertakoa\". Egipton bertakoa den edozeri ezartzen zaio izen hau."}
{"id": "750869", "revid": "3591", "url": "https://eu.wikipedia.org/wiki?curid=750869", "title": "Egipziar zaldi", "text": ""}
{"id": "750875", "revid": "512", "url": "https://eu.wikipedia.org/wiki?curid=750875", "title": "Andreu Mart\u00edn", "text": "Andreu Mart\u00edn Farrero (Bartzelona, 1949ko maiatzaren 9a) idazle eta gidoigile kataluniarra da, nobela beltzean espezializatua.\nIbilbidea.\nPsikologia ikasketak burutu bazituen ere, letren mundura lerratu eta komikietako gidoiak idazten hasi zuen bere literatur ibilbidea. Nobela beltzen egile gisa da batik bat ezaguna, ondoko sariak eskuratu dituelarik:\nBere obra ezagunenetakoa da \"Barcelona tr\u00e0gica\" izenekoa (2009), 1909ko Bartzelonako aste tragikoan girotua."}
{"id": "750877", "revid": "59723", "url": "https://eu.wikipedia.org/wiki?curid=750877", "title": "Matia kalea (Donostia)", "text": "Matia kalea Gipuzkoako Donostia hiriburuko kale bat da. Antigua auzoan dago eta herri izaera du, izan ere, auzoko \"kale nagusia\" edota jendearen bilgune sozial nagusitzat jo daiteke. Kalearen bi espaloietan taberna eta denda ugari daude. 2017ko maiatzaren 7tik aurrera Matia Kalea igande eta jai egunetan oinezkoentzat izatea erabaki zen. Horretaz gain, hilabete bakoitzeko azken larunbat goizetan, Gaskonia plazan baserriko produktuen merkatu bat egiten da. \nKokalekua.\nIparraldean, Mikelete kalean eta Satrustegi hiribidean hasi, Ondarreta hondartza eta Miramar jauregiaren parean, eta Bentaberri plaza eta Bentaberri kalearen elkargunean amaitzen da.\nZumalakarregi hiribideak Ondarreta auzotik banatzen du; azken hori txalet eta jauregiz osatutako ekonomikoki goi mailako auzoa da.\nHistoria.\nKalearen izena Jose Mat\u00eda Calvo euskal enpresari eta filantropoaren omenez jarri zen.\u00a0 Jose Mat\u00eda Calvo Laudion (Araban) jaio zen, 1806ko ekainaren 6ean. Haurtzaroa eta nerabezaroa Pasaian igaro zituen. 1821ean Manilara joan eta merkataritza-arteetan jardun zen. Urte batzuk pasa ondoren, \u201cMat\u00eda, Menchacatorre y Compa\u00f1\u00eda\u201d izeneko etxe komertziala sortu zuen: zetaren esportazioan lan egin zuen, baita beste jarduera batzuetan ere.\u00a0Bere negozioei esker, fragata-flota oso garrantzitsu bat eskuratu zuen eta dirutza handia irabazi. 1841ean Cadizera mugitu zen eta han merkataritza munduan segitu.\n1860. urtearen inguruan, Donostia bisitatu zuen eta 1871ko maiatzaren 29an C\u00e1dizen hil zen. Bere testamentuan zehaztu zuen bere jaraunspenaz zaharren egoitzak sortuko zirela C\u00e1dizen eta Donostian. 1889ko abenduaren 16ean Donostiako Matia zaharren egoitza ireki zen, Ibaeta auzoan.\nDonostiako udaletxeak,\u00a0Jose Mat\u00eda Calvok egindakoa eskertzeko, Antiguoko kale bati haren izena jartzea adostu zuen, Alfonso XIII plazatik Benta-Berriraino doan kaleari, hain zuzen. Gaur egun, bi fundazioek betiko funtzioan lanean segitzen dute. Matia Fundazioa atentzio geriatrikoko zentro aurreratu bat da."}
{"id": "750965", "revid": "1340", "url": "https://eu.wikipedia.org/wiki?curid=750965", "title": "Saint-\u00c9tienneko abadetxea (Marmoutier)", "text": "Saint-\u00c9tienneko abadetxea () edo Maursm\u00fcnsterreko abadetxea VI. mendean Alsaziako Marmoutier herrian sortutako San Benedikto ordenaren abadetxea izan zen. 1840an Frantziako monumentu historikoa bezala sailkatua izan zen.\nHistoria.\nAbadetxe hau, Saverne eta Wasselonne arteko ibilbide erromatarrean, 589 inguruan sortu zuen, Leobardo (?-618) zuzendutako Irlandako monje talde batek; Leobardo Colomban de Luxeuilen jarraitzailea zen. Abadetxe berriak Austrasiako Txildeberto II.aren laguntza osoa izan zuen eta hori gabe, ziur aski, ez zen aurrera aterako. 724an, suaren eragina pairatu ostean, monasterioa San Maurek, bere bosgarren abadea, berreskuratu zuen; abade horren izenetik Mauri Monasterium, Maur monasterioa edo Marmoutier monasterioa izena datorkio.\nErrege abadiak Merovingiar leinuaren babesa izan zuen eta horri esker ondasun eta lur ugarien jabe izan zen. 728an san Pirminiusek San Benediktoaren araua sartu zuen abadetxean. Luis I.a Errukitsua erregeak 816an bultzada berri bat eman zion abadetxeari eta monje berriak bertaratu ziren. 824an sute berri batek eraikina kaltetu zuen; berreraikia, Luis I.a Errukitsuak eta Metzeko apezpikuak erregearen anaia zen Drogo Metzekoaren eskuetan jarri zuten. 971ean eliza Estrasburgoko apezpikuak kontsagratu zuen. Azken garai horretakoa, XI. mendekoa alegia, da fatxada nagusia.\nXII. mendearte abadetxe aberatsa izan zen baina orduan haren jaitsieraren prozesua hasi zen batez ere gerra desberdinen ondorioz, bereziki 1525eko Alemaniar nekazarien gerrarekin eta 1618ko Hogeita Hamar Urteko Gerrarekin. Nolabait, abadetxea boterea berreskuratu zuen baina Frantziako Iraultzarekin monasterioko dependentzia gehienak desagertu ziren; bakarrik egun ezagutzen ditugun eraikinak gelditu ziren.\nOrganoa.\nOrganoa 1710ekoa da eta mundu osoan da ezaguna. Andr\u00e9 Silbermann organo egile ospetsuak egindako bakarrenetariko bat da; beste bat Ebersmunsterrengo abadetxean gordetzen da."}
{"id": "750967", "revid": "448", "url": "https://eu.wikipedia.org/wiki?curid=750967", "title": "Fortress (1992ko filma)", "text": "Fortress (euskaraz \"Gotorlekua\") 1992ko Stuart Gordon estatubatuar zinema zuzendariak zuzendutako zientzia-fikziozko film bat da. Christopher Lambert, Kurtwood Smith, Loryn Locklin eta Lincoln Kilpatrick aktoreek antzeztu zuten.\n\"\" (2010) izeneko jarraipena izan zuen.\nArgumentua.\n2017. urtea, korporazio batek goi teknologia duen gotorleku bat sortu berri du, ahalik eta espetxe gupidagabeena izan dadin: espetxe mentala. Baina esperimentuak preso boteretsu eta \"ez oso sinisgarri\" bati aurre egin beharko dio: gizon errugabe bat (Christopher Lambert)..."}
{"id": "750970", "revid": "512", "url": "https://eu.wikipedia.org/wiki?curid=750970", "title": "Fran\u00e7ois Vatel", "text": "Fran\u00e7ois Vatel\u00a0(1631ko urtarrilaren 17a - 1671ko apirilaren 24a) Nicolas Fouquet-en eta Luis II.a Borboi-Cond\u00e9koa printzearen sukaldari eta etxezaina\u00a0(frantsesez, ma\u00eetre d'h\u00f4tel) izan zen.\nBiografia.\nVatel Suitzan edo Parisen jaio zen 1625ean, 1631n edo 1635ean. Chantilly-a (Chantilly krema), bainila zapore goxoko krema harrotua, sortu zuen, baina ez dago gertaera honen dokumentazio garaikiderik, zaporeko krema harrotua gutxienez mende bat lehenago ezagutzen baitzen.\nVatel-ek Luis XIV.aren Nicolas Fouquet superintendentea zerbitzatu zuen Vaux-le-Vicomte-ko gazteluaren inaugurazio jaia bikainean, 1661eko abuztuaren 17an.\u00a0\nVatel Cond\u00e9 Handiak Luis XIV.aren ohoretan aurkeztutako 2.000 lagunentzako oturuntza bitxi baten arduratu zen, 1671ko apirilaren 16an, Chantillyko jauregian, hil zen lekuan. Sevign\u00e9ko markesaren gutun baten arabera, Vatel-ek itsaskien atzerapenagatik eta beste ezbehar batzuengatik bere buruaz beste egin zuen bere ezpataren bidez, eta bere gorpua aurkitu zuten arraina iritsi zela norbait esatera joan zenean."}
{"id": "750971", "revid": "10891", "url": "https://eu.wikipedia.org/wiki?curid=750971", "title": "Nicolas Fouquet", "text": "Nicolas Fouquet (Paris, 1615eko urtarrilaren 27a - Pignerolo, 1680ko martxoaren 23a) frantses estatu-politikaria, Melungo bizkondea, Vauxeko bizkondea, Belle-\u00celeko markesa, Luis XIV.a erregearen finantza-superintendentea, idazle eta artisten babeslea eta zaindaria izan zen. 1661. urtean, monarka gazteak espetxean giltzaperatua, non egoera misteriotsuetan hil zen."}
{"id": "750972", "revid": "58701", "url": "https://eu.wikipedia.org/wiki?curid=750972", "title": "Taxi 5", "text": "Taxi 5 2018ko Franck Gastambide frantziar zinema zuzendariaren akziozko filma da.\nSinopsia.\nSylvain Marot Parisko polizia bat da. Gogoz kontra, Marseillako Udaltzaingora bidaliko dute. Hango alkateak aurka ditu herritar gehienak, galdeketen arabera, eta krimenaren kontrako operazio ikusgarri bat antolatu nahi du: bitxi dendetan, Ferrari autoen bidez, lapurretak egiten dituen Italiarren Taldea harrapatzeko misioa emango dio Maroti."}
{"id": "750975", "revid": "105290", "url": "https://eu.wikipedia.org/wiki?curid=750975", "title": "Kings (2017ko filma)", "text": "Kings 2018ko Deniz Gamze Erg\u00fcven turko-frantziar zinema zuzendariaren amodiozko filma da.\nSinopsia.\nLos Angelesko auzo txiro batean, Milliek bere familia zaintzen du, eta, bide batez, adoptatzeko zain dauden haurrak. Egunerokoa ez da erraza, baina ahaleginak eta bi egiten ditu haurren alde. Telebistan, Poliziak jipoituriko Rodney Kingen epaiketa ematen ari dira. Istiluak hastean, haurrak babesteko ahaleginetan aritu da Millie."}
{"id": "750977", "revid": "23317", "url": "https://eu.wikipedia.org/wiki?curid=750977", "title": "Rub\u00e9n Laso", "text": "Rub\u00e9n Laso Maza, ezizenez Michelena, (Santander) Pedre\u00f1aren historiako patroi handienetakoa izan zen. Kontxako Bandera bat eta Espainiako 2 Txapelketa irabazi zituen besteak beste.\nKirol ibilbidea.\n1960 hmarkadaren erdialdera hasi zen trainerua gidatzen. Kantabria aldean baziren 20 urte inguru trainerurik ez zela ateratzen eta arrauna bultzatu nahian 1964 urtean Kantabriako txapelketa antolatu zen. Hiru traineruk hartu zuten parte eta Pedre\u00f1ak irabazi zuen. Talde berriak sortu nahian Rub\u00e9n Lasori eskatu zioten taldea berria eratu zezala eta honek \"La Bomba\" trainerua osatu zuen. 1965 eta 1966an bigarren egin zuen.\n1967an Pedre\u00f1an Jos\u00e9 Bedia patroi historikoak jarraituko ez zuela ikusita (75 urte zituen) Rub\u00e9n Laso jarri zuten txopan. Urte horretan eta hurrengoan Espainiako txapelketa irabazi zuen. 1969an Kantabriako txapelketa irabazi zuen baina Espainiakoan hirugarren egin zuen. Orduan arrauna uztea erabaki zuen.\n1976an Pedre\u00f1a Kontxako Banderarako sailkatu zen, 27 urteren ondoren, eta Rub\u00e9n Laso ezarri zen patroi. Pronostiko guztien aurka bandera irabaztea lortu zuten. Pedre\u00f1ak lehia gogorra izan zuen Orio eta Santurtzirekin eta sailkapen orokorrean hirurak 11 segundoren barruan sartu ziren. Lehenengo jardunaldia kantabriarrek irabazi zuten, eta bigarrena Oriok. Gipuzkoarrek lehenengo egunean 13 segundo galdu zituzten txanda desberdinean joanda, eta bigarren igandean 8 baino ez zituzten errekuperatu. Lasok gogoratzen duenez lehorrean giroa bero bero zegoen eta ezkutuan atera behar izan zuten bandera Donostiatik.\n1983 arte jarraitu zuen Pedre\u00f1aren txopan."}
{"id": "750981", "revid": "1545", "url": "https://eu.wikipedia.org/wiki?curid=750981", "title": "2030ko hamarkada", "text": ""}
{"id": "750982", "revid": "105290", "url": "https://eu.wikipedia.org/wiki?curid=750982", "title": "2040ko hamarkada", "text": "2040ko hamarkadak 2040tik 2049. urtera bitarteko iraupena du, biak barne."}
{"id": "750983", "revid": "119347", "url": "https://eu.wikipedia.org/wiki?curid=750983", "title": "Iftar", "text": "Iftar (edo Fatoor) ( \"\u02beif\u1e6d\u0101r\u00a0\" 'barau hauste') musulmanak beren eguneroko Ramadan baraualdi bukaeran ilunabarrean egiten duten afaria da. Musulmanek baraualdia etetzen dute arratsaldeko laugarren otoitza egiteko deiarekin batera. Hau da eguneko bigarren otordua; eguneroko Ramadan baraua egunsentia baino lehenagoko Suhur-arekin (gosaria) hasten da eta eguzki orduetan zehar jarraitzen du, ilunabarrarrean amaituz Iftar afariarekin.\nDeskribapena.\nIftar Ramadanen erljio betebehar bat da eta askotan\u00a0 komunitatean egiten da, jende bilduz baraua elkarrekin eteteko. Iftar Maghrib (eguneko laugarren otoitza) ondoren egiten da, hau da, ilunabarra inguruan. Tradizionalki, baina ez da derrigorrez, hiru datil jaten dira baraua eteteko, Islamiar Mahoma profetaren emulazioan, nork bere baraua modu honetan eten zuen. Musulman askok, norbaiti iftar ematea Sadaka (karitate) moduan oso aberasgarria dela uste dute, eta hori Mahoma Profetak egiten zuena zela.\nMunduan.\nAfganistan.\nAfganistanen, Iftarrak tradizionalak diren datilak, shorwa (zopa), kebab, du piyaza (tipula oinarriko saltsan gisatutako haragia), manto (haragi zehetu, ondu eta pastan bilduta), kabuli palaw (arroza dilistekin, mahaspasekin, azenario eta bildotsarekin), shorm beray, bolani (barazkiz betetako ogi laua, frijitua edo labean), eta arroza, eta beste plater batzuz osatzen da. Afganiarrek plater gozo eta postre sorta zabala dute ere.\nBangladesh.\nBangladeshen, askotariko elikagaiak prestatzen dira baraua hausteko Maghrib orduan. Bangladeshtar sukaldaritzan iftar elementu komun batzuk dira, besteak beste, Piyajoo (dilista pastaz, txikitutako tipulaz, piperminez egina, falafela bezala), Beguni (txitxirio irin nahasketa fin batean murgildutako berenjena xerra mehez egina), Jilapi, Muri (arroza puztua), dilista hori aleak, normalean, uretan busti eta tipula, baratxuri, pipermin eta beste iftar elementuz ondua), Halim, datilak, samosak, Dal Puri (dilistaz eginiko pasta gazi bat), Chola (garbantzu egosiak), arrain kabab, mugol paratha (haragi xehetua eta espeziaz betetako paratha), pitha, Bangladeshtar gozoki tradizionalak eta sandia bezalako fruitu mota desberdinak. Bangladeshtarrak iftarra beren lagun eta familiari irekitzen diote eta elkarrekin jaten dute elkagai mota desberdinen oturuntza. Elementu gaziak gozoen aurretik jaten dituzte.\nEdariak, hala nola, limoizko sharbat eta jogurtezkoa (jogurta, ura, azukrea eta rooh afzaz egina) arruntak dira iftar mahaietan herrialde osoan. Jendeak iftar-a etxean familia osoarekin ospatzea du gokoko eta ifta festak ere badira, meskitek antolatuta. Mahoma profetaren arabera, baraua apurtzeko modurik onena zerbait gozoarekin edo otoitz batekin da. Bangladeshen askok kajur edo datil bat jaten eta Koraneko Surah bat esanez eteten dute barau. Jendeak askotan meskitetan iftar banatzen du otoitzean daudenentzat egintza ona delakoan. Iftar jendea maghrib, eta geroago Isha otoitza (eguneko bostgarrena), otoitz egin ondoren, askotan Tarawih otoitzan (Ramadan gauetako otoitz estra bat)\u00a0 jarduten dute, non 20 rakat egiten dira Koraneko Juz'\u00a0 bat amaitzeko.\nBrunei.\nBrunei Darussalamen, iftar \"sungkai\" bezala ezagutzen da. Tradizionalki hau eskualde edo herriko meskita batean ospatzen da arratsaldeko otoitzak egingo dituztenentzat. Meskitan, meskita buffet bat prestatzen dute bertako egoiliarrek eta edonor ongietorria da baraua elkarrekin etetera. Iftar hasi aurretik, \"beduk\"a (danborra mota bat) entzun behar da sungkaia hasteko seinale bezala. Bandar Seri Begawan hiriburuan, merkataritza auzo nagusian hainbat kainoi tiroek\u00a0 ere markatzen dute sungkai hasiera. Sungkaia, oro har, eguneko momentu ongietorria da, beraz, bruneitarrak noizean behin baraua jatetxeetan eteten dute, euren familia zabalarekin. Gainera, Ramadan hilabete honetan zehar bakarrik, barruti bakoitzean \"tamu\" edo Ramadan postu sare zabal bat hedatuko da, Brunei eta Muaran izan ezik, non tokiko jaki egin berriak urte osoan baino gehiago saltzen diren.\nIndia.\nIndian, ia musulman guztiak minutu batzuz gelditzen dira pozteko iftar sirenak eta \"adhan\" eta gero. Musulmanak beren baraua familia eta lagunekin eteten dute eta Meskita gehienek doako iftarrak prestatzen dituzte. Iftarren prestakuntza zenbait ordu lehenago hasten da etxeetan eta errepide ondoko postuetan. Iftar datilak jaten edo ura edaten hasten da, baina hau jatordu aberats baten hasiera baino ez da. Iftarra sekulakoa izan daiteke, bai begetariano naiz ez-begetariano platerekin eta hainbat zuku eta sharbatekin. Iftar otordu itzela izan ohi da eta\u00a0 bigarren batek, arinagoa, jarraitzen dio gaueko otoitzak (isha) eta taraweeh otoitzak baino lehen.\nHyderabaden eta hurbileko eremuetan, jendeak askotan baraua Haleem batekin eteten du, zaporetsua eta betegarria delako. Hegoaldeko beste estatuetan (Tamil Nadu eta Kerala), musulmanek baraua \"nonbu kanji\"rekin eteten dute, arroz plater aberats eta betegarri batekin, oloahiaren trinkotasunarekin, orduz egosia haragi eta barazkiekin. Hau, askotan, bonda, pakora, eta vadarekin zerbitzatzen da. Barazkijalek baraua\u00a0 surkumba izeneko plater batekin eteten dute, esnez egina, eta, Karnatakako zenbait lekutan oso ezaguna dena. Iparraldeko estatuetan, Delhi, Uttar Pradesh, Madhya Pradesh eta Mendebaldeko Bengalan, baraua, normalean, datil freskoekin, fruta fresko zatituarekin (batzuetan chaat gisa zerbitzatua) eta fruta-zukuarekin eteten dute, jaki frijituekin batera, samosak, pakorak eta abarrekin.\nIndonesia.\nIndonesian iftar \"buka puasa\" deitzen da, eta horrek \"baraua irekitzea\" esan nahi du. Merkatuetan hainbat iftar elikagai saltzen dira, hain ezagunak diren datilak barne, eta baita Indonesiar janaria gozo eta edari bereziak, hala nola, kolak, es kelapa muda, es buah, es campur, cendol edo dawet, eta abar. Horietako gehienak erraz aurkitzen dira Ramadan garaian bakarrik. Iftar gozo horiek jaten hasten da, Profetaren datilak jateko Sunnah jarraituz eta janar txiki hauTakjil deitzen da.\nMaghrib ordua tradizionalki Beduk danbor handiak markatzen du. Asr otoitzen ondoren, merkatu tradizionalak irekitzen hasten dira. Janari postuek, oro har, zehazki iftarrerako diren jaki asko saltzen dituzte. Auto-ilarak askotan gertatzen dira Maghrib garaian. Batzuetan jendeak umezurtz taldeak gonbidatzen dituzte haiekin jatera. Iftar eta Maghrib otoitzen ondoren, normalean etxeetan egiten direnak, jendea meskitara doa Isha eta Tarawih otoitzetarako, Indonesian askotan \"ceramah\" bezala ezagutzen den sermoi labur batez laugunduta\u00a0 Tarawih otoitza hasi aurretik da.\nIran.\nIranen, elikagaien aukeraketa txiki bat prestatzen da baraua hausteko Maghrib orduan (justu ilunabarraren ondoren), eta jarraian Persiar otordu egoki bat egiten dute. Iftar jaki ohikoenak dira: Chai (tea, normalean Darjeeling) zulbia eta bamiyeh, datilak, halva, eta bestelako gozokiak, \"naan\" (ogia, normalean lavash edo barbari) eta \"paneer\" (gazta, normalean, feta) berde eta belar freskoak. Famili kide gehienak etxe batean biltzen dira Iftarrerako.\nMalaysia.\nMalaysian, iftar \"berbuka puasa\" bezala ezagutzen da, literalki \"baraua irekitzea\" esan nahi du. Ohikoa den bezala, musulmank baraua eteten dute datil bai lehor edo freskoekin. Malaysiako sukaldaritzako hainbat elikagai erraz eskura daitezke \"Bazar Ramadhan\"sen, Ramadan garaian irekitzen diren elikagaien kale merkatuak; tokiko gogokoenen artean, bandung edaria, azukre-kanabera zukua, soja-esnea belar jelearein nahasia, \"nasi lemak\", \"laksa\", \"ayam percik\", oilaskoa arrozakin, satay eta popiah besteak beste. Askotan, goi mailako jatetxe eta hotelek ere iftar afari paketeak prestatzen dituzte familia eta lagunekin kanpoan ospatu nahi dutenentzat. Gainera, meskita gehienek doako \"bubur lambok\" (congee arroza mota berezi bat) banatzen dute Asar otoitzen ondoren.\nNormalean musulman gehienak afari berezi bat egingo dute beren \"tarawih\" otoitzak eta gero, \"moreh\" deitua. Afari arin hau, meskitan eta otoitz aretoan egiten dena, ohiko zizka-mizka eta te beroz osatzen da.\nMaldivak.\nMaldivetan, iftar \"roadha villun\" bezala ezagutzen da, eta horrek \"barau haustea\" esan nahi du. Ohikoa den bezala, musulman gehienak baraua datil fresko naiz lehorrekin eteten dute. Badira jatetxe eta hotel esklusibo asko iftar afari berezi paketeak eskaintzen dituztenak iftarra famili eta lagunekin kanpoan ospatu nabi dutenentzat. Maldivetako meskita guztiek doako datilak eta zukua banatzen dute. Tokiko etxeetan aurki daitezke hainbat fruta zuku hotzak (angurri, mango, marakuia, anana), gozo (boakiba, pudina) eta mokadu gaziak hedhika izenekoak (boakiba, bajiya, gulha, masroshi, cutlets), azken hauek batez ere, arrain, curri, roshi eta tokiko barazki, pipermin, tipula eta limoiz eginak.\nNigeria.\nIslama da Nigerian bizi direnen %52 baino gehiagoren erlijioa. 180.000.000 pertsonako biztanleria ingururekin, Nigeriak erraz du Mendebaldeko Afrika eta Saharaz hegoaldeko Afrikako musulman komunitate handiena. Iftarrek (Jorubera hizkuntzan \"isinu\") garrantzi bera du Nigeriako sunientzat gainerako mundu Islamikoarentzat adina. Elikagaiak dira, besteak beste, jollof arroza, suya, haziak (kalabaza, agurria..), ahuntz haragia, \u00e0k\u00e0r\u00e0, datilak, pikuak, eta abar.\nPakistan.\nPakistanen, ia denak minutu batzuz gelditzen dira pozteko iftar sirenak eta adhan (otoitz deia) eta gero. Iftar prestatzen 3 ordu lehenago hasten dira, etxeetan eta errepideko janari postuetan. Baraua datilak janez edo ura edaten (datilak eskura ez badaude) eten daiteke. Jatetxe askok eskaintzen dute iftar janaria, batez ere hiri handietan, Karatxi, Lahore, eta Islamabad bezala.Pakistango janaria bezala, iftar astuna izan ohi da hemen ere, batez ere jaki gozo eta zaporetsuz osatua, hala nola, jalebi (pretzel formako frijitua, azukre jarabean bustita), samosak (haragi edo barazki xehatua, orean bilduta eta frijituak), pakora (barazkiak xerratan, arrautzeztatu eta frijituak) ketchup edo chatnirekin, eta namak para (gaileta ondua), oinarrizko datilak eta uraz gain.\nBeste elementu batzuk, hala nola, oilasko erroiluak, udaberriko erroiluak, Shami Kebab, fruta entsaladak, papad (ore fina, eguzkitara lehortuak eta frijituak patata frijituak diruditen arte), chana chaat (garbantzu entsalada), eta dahi balay (edo \"dahi baray\", dilista haragi-bola frijitua jogurtekin) dira, halaber, oso ohikoak. Punjabi, Sindhi eta Mohajir etxeetan, askotan iftar eta gero, gauean zehar, afari bat egiten dute. Iparralde eta mendebaldekoek, Paxtun, Balutx, eta Tajik barne, afaria eta iftar konbinatzen dituzte. Lamian zopa (fideodun zopa), tokian Kalli deiturikoa, oinarrizko iftar elementu bat da Chitral eta Gilgit zenbait lekutan.\nIftar ondoren, musulmanak meskitara doaz Tarawih\u00a0 otoitza eskaintzera. Zenbait telebista kateek ere\u00a0 beren ohiko saioak gelditu eta Ramadan transmisio bereziak eskaintzen dituzte, batez ere Sehar eta Iftar ordutan. Ramadan hilabete osoa Pakistanen jai denboraldia da, jendeak pobreei dohaintzak eman eta karitatea egiten dutena. Zenbait erakunde eta enpresek ere doako iftar bazkariak eskaintzen dizkiote jende arruntari.\nErrusia eta Ukraina.\nErrusia eta Ukrainan Ramadan betetzen da, batez ere, musulman gehiengoa duten estatuetan (Dagestan, Txetxenia, Inguxetia, Adigea, Kabardino-Balkaria, Karatxai-Txerkesia, Krimea, Tatarstan eta Baxkortostan). Mosku eta Kieven tradizio bihurtu da Ramadan Karpa irekitzea, iftar ekitaldi publiko bat\u00a0 Errusiako Mufti Kontseiluak eta Ukrainako Erlijio Administrazio Musulmanak antolatua. Dagestanen, musulmanak Makhachkala Central Juma Meskitan biltzen dira baraua eteteko eta taraweeh otoitzak eskeintzeko. Datilak eta fruta dira nahiago dutena barau hausterako eta jarraian zopa, ogia, eta hainbat tokiko jaki, hala nola, beshbarmak, manti eta beste batzuk. Oso zabaldua da Errusiako eta Ukrainako kvass edari tradizionala egarrirako oso ona denaren ustea.\nSingapur.\nSingapurren, iftar \"buka puasa\" deitzen da. Normalean datil eta edari gozoak hartzen dituzte, hala nola, Bandung, Chendol eta Air Sirap. Singapurtar musulmanak normalean plater desberdinak jaten dituzte, arrozetik fideotara aldatuz. Askok janaria bazarretan erosten dute, hiriko toki desberdinetan aurkitu ahal direnak, hala nola Bugis, Kampong Glam eta Geylang Serai auzotan, eta baita biztanleria handiko herrietan, hala nola, Tampines, Ekialdeko Jurong, Mendebaldeko Jurong, Clementi eta Mendebaldeko Kostaldean.\nSri Lanka.\nSri Lankako musulmanek ere pintxo edo janaurreko bereziak prestatzen dituzte musulman etxeetan, esaterako, samosak, cutlet, erroiluak, kanjee, falooda eta plater gehiago. Iftar familian jaten dute posible bada. Musulmanen ustez pobreei ematea oso aberasgarria da. Datilak jaten dituzte edo ura edaten dute baraua hausteko edo iftar egiteko. Ondoren, prestatutako afariari ekiten diote. Pertsona batzuk, elikagaiak prestatu eta iftarra meskitan otoitz egiten dutenei banatzea dute gustuko.\nTaiwan.\nIslama handitzen ari den gutxiengo erlijioa da Taiwanen. Ramadan garaian, Taiwan inguruko meskita nagusiak iftarra eta, jarraian, Tarawih otoitza egitera doazen musulmanez beteta daude. Taiwango musulmanak normalean baraua datil eta urarekin hausten dute.\nTrinidad eta Tobago.\nTrinidad eta Tobagon musulmanak biztanleriaren %6 dira. Tradizionalki iftar meskitaren areto sozialean egiten da. Eskuragarri ohi dira herrialdearen nahasketa etnikoaren izaera erakusten duten hainbat elikagai. Janariak izan daitekez, besteak beste, arroza frijitua; roti; currydun oilaskoa, ahuntza, eta ahatea; currydun channa; eta alloo (patata). Afarira azaltzen diren pertsonen arabera, ez-ohikoak diren elementuak egon daitezke, makarroi tarta bezala. Bazkaria, jendea mahaira eserita eta janaria mahaira ekarriz zerbitzatzen da.\nTurkia.\nTurkian, Ramadan hila poz handiz ospatzen da eta iftar afariak paper handi bat jokatzen da. Istanbul bezalako hiri handietan, jatetxe gutziek eskaintza bereziak dituzte eta iftar menuak. Menu gehienak zoparekin edo \"iftariye \"izeneko janaurreko plater batekin hasten dira. Honen osagaiak dira, olibak, gazta, past\u0131rma, sujuk, Ramadan pita (Ramadan garaian bakarrik labean egindako ogi berezi bat), eta \"b\u00f6rek\" izeneko hainbat opil. Jaki nagusia hainbat Turkiar janarik, batez ere, Otomandar Janari Tradizionalek osatzen dute. G\"\u00fclla\u00e7\" izeneko postrea zerbitzatzen da leku gehienetan. Goi mailako jatetxe gehienek Otomandar musika klasikoa, Turkiar musika eta Sufi musika zuzeneko emanalditan eskeintzen dute.\nTurkian Ramadan ospakizun praktika gehienak beren sustraiak antzinako Otomandar Inperioan dituzte sustraiak. Meskitetako minaretetan, \"kandil\" izeneko argiak piztuak diraute, ilunabarretik egunsentira. Eguzkia ezarri\u00a0 bezain laster, \"Ramadan Kanoi\" tradizionalak tiro egiten duhiriko muinorik altuenetik, iftar jaten hasteko seinale bezala.\nIstanbulen, leku nabarmeneako bat iftar ospatzeko Sultanahmet Plaza da. Sultan Ahmed Meskitatik (Meskita Urdina) gertu, Sultanahmet Plaza jarduera asko barneratzen ditu, mini jatetxeak Ramadan hilabetean zehar irekiak, ikuskizun bereziak, eta Otomandar antzerki ikuskizun tradizonalak barne.\nTarawih otoitza Turkiar meskitetan, batez ere, 20 rekahbetan, 5 taldeko 4 rekahbetan banatuta, egiten da. 4 rekah multzo bakoitzaren artean, Buhurizade Itri turkiar musikariak konposatutako ereserkia abesten dute bertaratu diren otoitzgileek. Ereserkia\u00a0 Mahoma Islamiar profeta goraipatzeko otoitz bat da.\nRamadan, halaber, zakat (arazten duen hura) hilabetea denez, jende askok iftar afariak antolatzen ditu pobre, ikasle, gonbidatu eta atzerritarrentzat. Meskita gehienetan jendeak eskuragarri aurkitu ahal izango du Turkiar elikagaiak.\nRamadan garaian, Kazetari eta Idazle Fundazioa bezalako Turkiar GKEak, duela gutxi Fedearteko Elkarrizketa Afariak antolatzen hasi dira,\u00a0 erlijio eta kultur jatorri desberdinetako pertsonen artean elkarrizketa sustatzeko. Azken urteotan, Turkiako GKEak, hala nola Peace Islands Institute (lehen Interfaith Dialog Center), mundu osoan zehar antolatu dituzte iftar afariak elkarrizketa inter-kulturala eta fedeartekoa egiteko, Ramadam hilabetearen egia ulertzen laguntzeko.\nEstatu Batuak eta Kanada.\nIftar bazkariak, Estatu Batuetan eta Kanadan askotan meskitan, etxeetan, eta Islamiar komunitatea zentroetan ospatzen da.\n1805eko abenduaren 9an, Thomas Jefferson presidenteak Etxe Zurian afaria ilundu arte atzeratu zuen, Tunisetik etorritako mandatari bati egokitzeko, askoren ustez gertaera hau Etxe Zuriko lehen iftar izan zen.\nEtxe Zurian lehen iftar ofiziala 1996an ospatu zen,\u00a0 Hillary Clinton Lehen Dama anfitrioi zela, eta iftar bazkariak gerora urtero ospatu ziren Etxe Zurian 2016 arte. Maiatzaren 2017tik aurrera, ez zen iftar planik Donald Trumpen agintaritzapean.\n1996 geroztik, Ameriketako Estatu Batuetako Estatu Saila\u00a0urtero iftar afaria ospatzen du tokiko eta nazio-komunitateko lider eta fede taldeentzat, baita atzerriko politika funtzionarioentzat ere.\u00a0Praktika hau bertan behera geratu zen 2017an, Rex Tillerson Estatuko Idazkariak iftar antolatzeari uko egin zionean. Pentagonoak AEBtako indar armatuen musulman kide eta beste naziotako gonbidatu berezientzat iftar afaria antolatzen jarraitzen du; Trumpen agintaritzapean lehen iftarra 2017ko ekainaren 15erako aurreikusita dago.\nJudu sinagogetan\u00a0ere ekintza hau markatua dago.\u00a02012an, Iftar,\u00a0Chicago, Illinoisko\u00a0hiru sinagogetan\u00a0aintzatetsi zen ekitaldiekin.\nKanadako Lehen Ministroak,\u00a0Stephen Harper-ek, musulmanen buruei gonbidapena luzatu zien Ramadan baraua Lehen Ministroaren egoitzan hausteko 2015ean. Hau da Lehen Ministroaren bulegoak iftar bat izan zuen lehen aldia.\nEuskal Herria.\nEuskal Herrian musulmana gutxiengo erlijio da, beraz, fededunek etxean edo meskitetan ospatzen dute iftar.\nEuskal Herriko zenbait herrietan, elkartasun moduan eta musulmanen kultura eta fedea zabaltzeko, iftar afari bereziak antolatu izan dira kale edota plazetan, adibidez, Gasteizen eta Tolosan."}
{"id": "750985", "revid": "96586", "url": "https://eu.wikipedia.org/wiki?curid=750985", "title": "Mary Whiton Calkins", "text": "Mary Whiton Calkins (Hartford, 1863ko martxoaren\u202f30a - Newton, Massachusetts, 1930eko otsailaren\u202f26a) Amerikako Estatu Batuetan jaiotako filosofoa eta psikologoa izan zen. Estatu Batuetako Psikologia Elkartearen lehenengo emakumezko lehendakaria izatera heldu zen. Oso emakume jatorra izan arren, garai horretan emakumeen errepresio handia zegoen eta bere lanak ez ziren behar bezala aintzat hartu.\nBizitza.\nMary Whiton Calkins Hartforden jaio zen 1863. urtean, erdi mailako familia batean, eta 1930. urtean hil egin zen Newtonen. Bere ama gaixorik zegoenez bere 5 anai-arreba txikien arduraduna bihurtu zen, hala ere, bere aitak ikasketak jarraitzeko eta hizkuntza berriak ikasteko bultzatu zuen.\nHorrela, greziera, frantsesa eta alemana ikasi zituen eta kultura klasikoan eta filosofian ikasketak egin zituen Massachuseets-eko Smith Collegen. Ikasketan amaitzerakoan irakasle moduan lan egiten hasi zen, greziera irakasten Wellesley Collegen. 1890. urtean College horretan psikologia esperimentala irakasteko lanpostua eskaini zioten; baietz esan zuen, baina lehenago, urte bete batez psikologia ikasteko baldintzarekin.\nGarai horretan, emakumeak ezin zuten unibertsitatera joan baina, Maryk lan handiarekin Harvard Unibertsitatean sartzea lortu egin zuen; modu ez-ofizial batean. Honi, \u201cAnexo de Harvard\u201d deitzen zioten. Emakume asko unibertsitatera sartu nahi zutenez programa honekin modu ez-ofizial batean formazioa ematen zitzaien klase partikularretan. Horrela, ikasgeletan emakumeen presentzia ekiditen zuten.\nCalkins Josiah Royce filosofo eta psikologoaren klaseetan onartu zuten. William James irakasleak bere klase ofizialetara gonbidatu zuen eta azkenean unibertsitateak klase ofizial horietara urte bete batez joateko baimena eman zion. Baina beste ikasleak ez zeuden ados emakume bat ikasgelan egotearekin eta klaseetara joateari utzi zuten, horrela, Maryk egoera hori aprobetxatu zuen eta arreta handiago jarriz asko ikasi egin zuen urte horretan zehar.\n1891. urtean, bere ikasketak amaitu zituen eta Wellesly Collegera bueltatu zen bere lehenengo psikologia esperimentalaren laborategia martxan jartzeko.\nBi urte geroago, bere burua gehiago formatzeko ideiarekin berriro ikastera joan zen Harvardera. Hugo M\u00fcnsterberg psikologoaren klaseetara joan zen entzule bezala baina Hugok, Alemanian emakumeekin lan egin zuenez, beste ikasle bat bezala tratatu zuen Mary eta hiru urteetan zehar batera lan egin zuten.\nHurrengo urtean, M\u00fcnsterbergek unibertsitatearen zuzendaritzara gutun bat bidali zuen Mary doktoretza-ikastarora apuntatzeko baimena lortzeko. Irakaslea esan zuen laborategiko ikaslerik argiena eta Estatu Batuetako psikologia irakaslerik hoberena zela Calkins. Baina unibertsitateak ezetz esan zion bere proposamenari.\nHala eta guztiz, 1895. urtean Mary bere tesia \u201cAsociaci\u00f3n: un ensayo anal\u00edtico y experimental\u201d aurkeztu zuen ikasle ofizialek egiten zuten bezala. Tribunalak bere lana goraipatzearren ez zuten ofizial moduan hartu eta ez zioten doktoretza eman. Hala ere, irakasleak Harvard Unibertsitatean aurkeztu zuten lanarik hoberena eta hoberen landuta zegoena izan zela esan zuten.\n1930. urtean Mary W. Calkins hil egin zen unibertsitateak bere lanak antzeman gabe eta merezi zuen doktoretza jaso gabe.\nIzan ere, 1963. urtean Harvardeko Unibertsitateak ikasi zuten emakumeen lanak kontuan hartzen hasi zuten eta horrela Calkinseri doktoretza onartu zioten, hilda zegoen arren.\nGainera, azaldu eta diseinatu zuen \u201clos pares asociados\u201d, bi elementu erlazionatu bat erreztasun gehiagorekin gogoratzek datzan oroimena ikasteko teknika.\nAmaitzeko, hainbat artikulu idatzi eta lau liburu editatu zituen. Estatu Batuetako Psikologia Elkartearen lehenengo emakumezko lehendakaria eta Estatu Batuetako Filosofoen Elkartearen alkatesa izan zen ere.\nLanak eta ideiak.\nBere lana, \u201cAsociaci\u00f3n: un ensayo anal\u00edtico y experimental\u201d tesia izan zen, baina ez zuten gainditu emakumea izateagatik.\nDenborarekin esperientzia eta zenbait bizipen batzen ditugu. Bizipen hauek altxorrak balira bezala gorde al ditugu edo harri pisutsuak izan al dira gure bizitzan. Esperientziak gure nortasuna moldatzen eta aldatzen dute eta guk garena definitzen dute baita ere. Azken finean, emozio, bizipen, pertzepzio eta pentsamenduen baterazketa gara. Hau izan zen Mary W. Calkinsek ikertu zuena psikologiaren esparruan; beste hitz batzuekin, \u201cnia\u201d edo gure subjektuaren eraikuntza.\nUste zuen, \u201cnia kontzientea\u201d oinarrizko unitatea izan behar zela psikologiaren ikerketarako.\nMaryk garatu zuen niaren psikologiaren paradigmak hiru funtsezko zati ditu: nia, objektua eta bien arteko harremana.\nEmakume hau, ikertzaile argia eta sendoa izan zen. 1895. urtean bere tesia defendatu zuen Harvard-eko Unibertsitatean eta bere irakasleek esan zuten garai horretako unibertsitatean aurkeztu zen tesi hoberena izan zela. Hala ere, Harvard ez zuen bere lana kontuan izan eta ez zioten doktoretza eman; benetan merezi zuen harren.\nAipatzeko dago, Sigmund Freudek Maryren lan argiari erreferentzia egin ziola psikologiaren esparruan; gainera, ametsak ikertu zituzten biak.\nPsikologia esperimentala ikertu zuen Hugo Munsterber-ekin eta oroimena ikasteko teknika berri bat asmatu zuen, \u201ctest de pares asociados\u201d, subjektuak zenbakiak koloreekin lotzean datza. Aurrerago Titchener eta M\u00fcller-ek test hau erabili zuten Maryri meritua kentzen.\nOndoren, beste lan batean murgilduta egon zen, \u201cla primera controversia sobre diferencias sexuales en procesos cognitivos en la literatura psicol\u00f3gica\u201d (1895-1896 urteetan egindako Calkins- Jastrow eztabaida), hau da, sexuen arteko desberdintzapena gaitasun mentalak diferentziatzen oinarrituta zegoen ideiaren aurka. Hainbat psikologoek emakumeen gutxiagotasuna eta goi mailako hezkuntzak lortzeko ezgaitasuna defendatzeko jarrera naturalista eta biologikoak erabiltzen zituzten. Calkins-ek eztabaida honetan ikuspegi sozial eta anbientalista sartu zuen.\nPsikologiaren historiako psikologoetatik garrantzitsuenetakoa izan zen eta 30 urtez bere teoria garatzen egon zen harren, emakumea izateagatik ez zuten bere lana antzeman ez liburuetan eta ez ikasgeletan.\nBestalde, Mary Calkinsek hainbat aspektu ikertu zituela psikologiaren barruan: psikologia esperimentala, psikologia soziala eta \u201cnia\u201d-ren ikasketa (ezagunena). Eta baita ere, ideien arteko erlazioak, esperientzien elementuak eta elementu psikikoak.\nBeste batzuk.\n\u2018\u2018Con cada a\u00f1o que vivo, con cada libro que leo, con cada observaci\u00f3n que inicio o confirmo, estoy m\u00e1s profundamente convencida de que la psicolog\u00eda deber\u00eda ser concebida como la ciencia del self, o de la persona, en relaci\u00f3n con su entorno f\u00edsico y social.\u2019\u2019\nEsaldi honekin esan nahi zuena hau da, berak psikologia niaren zientzia bezala hartzen zuen, eta sinisten zuen metafisikarekin lotzeari utzi behar zela, ikerketa zientifiko bat bezala erabiltzeko.\nHau dena ikusi ondoren esan genezake Calkins emakumeentzat eredu bezala hartu beharko genukeela. Berak garai hartako pentsaera matxistaren aurka zegoen eta bere aurka borrokatu egin zuen bere eskubideak aldarrikatuz; unibertsitatera sartzeko adibidez. Oso emakume azkarra eta argia izan zen eta ekarpen oso garrantzitsuak ekarri zituen psikologia arlora. Lan hau egiten asko ikasi dugu eta gure ustez emakume honen historia ez da ahaztu behar, baizik eta garrantzi gehiago eman eta psikologia ikasketetan eredu argi bat bezala izan."}
{"id": "750988", "revid": "1545", "url": "https://eu.wikipedia.org/wiki?curid=750988", "title": "Heroica Matamoros", "text": ""}
{"id": "750990", "revid": "90204", "url": "https://eu.wikipedia.org/wiki?curid=750990", "title": "Betty Snyder Holberton", "text": "Frances Elizabeth \u201cBetty\u201d Snyder Holberton, jaiotzez Frances Elizabeth Snyder (Filadelfia, Pennsylvania, Ameriketako Estatu Batuak, 1917ko martxoaren 7a - Rockville, Maryland, Ameriketako Estatu Batuak, 2001eko abenduaren 8a) ENIAC helburu orokorreko lehen konputagailu digitalaren sei programatzaileetako bat izan zen. COBOL lengoaiari eginiko hainbat ekarpen egitearen ondorioz da ezaguna nazioartean ere.\nLehen urteak eta hezkuntza.\nHolberton 1917an jaio zen Filadelfian. Pennsylvaniako Unibertsitateko lehen egunean, haren matematikako irakasleak esan zion hobe zuela etxean umeak hezten geratzea, matematiketan titulu bat lortzeko ahaleginean denbora galtzen ibili beharrean. Holberton kazetaritza ikasten hasi zen, garai horretan emakumeei bideratutako karrera unibertsitario bakanetakoa.\nIbilbide profesionala.\nBigarren Mundu Gerran, gizonak haien herrialdeetatik kanpo gudan zeuden bitartean, Ipar Amerikako armadak emakumeak behar zituen ibilbide balistikoen kalkuluetan lan egiteko. Moore School of Electrical Engineering-en kontratatu zuten Holberton \"konputagailu\" gisa, eta handik gutxira hautatua izan zen ENIAC konputagailua programatuko zuten sei emakumeetako bat izateko. Holberton eta haren bost lankideek (Jean Jennings Bartik, Kathleen McNulty Mauchly Antonelli, Marlyn Wescoff Meltzer, Ruth Lichterman Teitelbaum eta Frances Bilas Spence) programatu zuten ENIAC konputagailua elektronikoki kalkulu balistikoak burutzeko, nahiz eta lan horretarako \u201cazpi-profesionaltzat\u201d hartu zituzten. ENIACen egindako lanari esker, Emakumeak Teknologian Arrakastaren Nazioarteko Hall-en lekua lortu zuten.\nBigarren Mundu Gerraren ostean, Holbertonek lan egin zuen Remington Rand-en eta National Bureau of Standads-en. 1959an David Taylor Model Basin matematika aplikatuko laborategian, ikerkuntza saileko buruzagi izan zen programazio arloan. Lagundu zuen UNIVAC ordenagailu elektroniko digitalen katearen garapenean, idatzi egin zituen lehen programazio sortzaileko sistema eta lehen pakete estatistikoa, zeina AEBko lehen erroldan erabilia izan zen, 1950ean. Jonh Mauchly-rekin batera BINAC konputagailuaren C-10 instrukzioak garatu zituen. Horrez gain, parte hartu egin zuen COBOL eta FORTRAN programazio-lengoaien lehen estandarren garapenean, Grace Murray Hopper-ekin batera.\n1997an, Ada Lovelace saria eman zioten; programazio arloan lor daitekeen sari gorenetako bat. Urte horretan bertan sartu zen Emakumeak Teknologian Arrakastaren Nazioarteko Hall-en."}
{"id": "750993", "revid": "58701", "url": "https://eu.wikipedia.org/wiki?curid=750993", "title": "Uhin Berri (zinema)", "text": ""}
{"id": "750994", "revid": "58701", "url": "https://eu.wikipedia.org/wiki?curid=750994", "title": "Uhin Berri", "text": ""}
{"id": "750997", "revid": "137486", "url": "https://eu.wikipedia.org/wiki?curid=750997", "title": "Munia", "text": "Munia Asun Balzola idazle, ilustratzaile eta itzultzaile bizkaitarrak sortutako pertsonaia literarioa da, \"Algunas veces Munia\" bildumako protagonista. \"Ediciones Destino\" argitaletxeak argitaratutako bilduma hori bost liburuz osatuta dago: \"Munia y la luna\" (1982) , \"Los zapatos de Munia\" (1982), \"Munia y el Cocolilo naranja\" (1984), \"Munia y la se\u00f1ora Piltronera\" (1984) eta \"Munia y los hallazgos\" (1990)\nBost liburuetako protagonista bera bada ere, bakoitzean kontatzen den abentura erabat autonomoa eta neurri batean heterogeneoa da. Gazteleraz sorturiko bilduma da, baina bildumako lehenengo liburua euskaraz argitaratuta dago, Bernardo Atxagak itzulita \"Munia eta hilargia\" izenpean. Japonierara, ingelesera eta alemanierara ere itzuli izan dira Muniaren ipuinak. Aipagarria da, hizkuntza batetik bestera aldatzean, izenburua bera ere erabat aldatzen dela.\nMuniaren ezaugarriak.\nEspainiako literturan, Munia pertsonaiak garrantzi izan du, batetik emakumezko protagonista dugulako, eta bestetik, magiaz eta intimismoz beteriko pertsonaia delako.\nMuniak ipuinez ipuin eta etengabe, bere bizitza kontatzen du. Mendian bizi da familiarekin, harizti baten inguruko etxe batean, eta herritik urrun samar. Andrea izeneko ahizpa bat dauka eta baita katu bat ere; azken horri ez zaio erreferentziarik egiten testuan, baina ilustrazioetan presente dago kasu askotan. Bere adineko neskatila baten ohiko gaitzak kontatzen ditu, haur baten inozentziaz. Oinetakoak txikiagotu egiten zaizkio (edo oinak hazi, azkenean gauza bertsua), ez du beti ulertzen helduek esandakoa, hortzak galdu ditu eta ez dago ziur berriak aterako zaizkion. Bihotza gogortu ere egiten zaio batzuetan, eta horrelakoetan, ezin du saihestu bihurrikeria asko egitea. Irudimen eta jakin-min handiko neska da. Irakurtzea eta ikertzea oso gogoko ditu. Egoskorra eta erabat anbiziotsua da.\nBalzolak onartzen du Muniaren pertsonaia sortzeko izen bereko ilobari gertaturikoetan inspiratu zela, baina egilearen biografia ezinbestean oroitarazten diguten xehetasun asko dago sail horretan (Balzola, 1999). Haur baten inozentzia adierazteaz gain, Balzolak haur baten alderdi solitario eta nostalgikoa erakusten du haurtzaroaren pertzepzio perfekturik gabe.\nEstiloa.\nMunia Espainiar literaturako pertsonaien ondare nazionalaren parte da, eta Haur Literatura ilustratuko 80ko hamarkadako joera Rodariarraren erreferentea da. Haurren egunerokotasuneko jarreren behaketa ageri da, politikoki zuzena den fantasiaz eta lekuko ingurura erraitua. \nLiburuaren idazkera sinplea eta soila da. Hala ere, bere ilustrazio eta idatziak ez ditu deskribatzaile gisa hartzen. Funtsezkoena lerro gutxitan kontzentratzeko joera ageri du, sentimenduak indar handiagoz bildu eta igortzea lortuz.\nBalzolak, \u201csamurtasunaren defendatzaile\u201d gisa deklaratu zuen bere burua, eta haurrentzako liburuak itxaropentsuak izan behar dutelako ideia azpimarratu zuen. Muniaren ipuinetan bi ezaugarri horiek islatu zituen, poesia eta xarma duten kontakizunak eskainiz; guraso eta seme-alaben arteko harremana egokitasunez irudikatuz; eta Muniak pixkanaka bere sentimenduak antzematen eta ezagutzen dituen modua adieraziz. Egileak berak adierazi zuen moduan, Muniaren bilduma da bere lanen artean, afektua hobekien hauteman eta igortzen duena. Haurrak protagonistarekin erraztasunez identifikatzen dira.\nBalzolaren estiloa nabarmena da ilustrazioetan; akuarelazko marrazkiotan hutsaren presentzia eta kolore gabezia dira ezaugarri aipagarrienak. Bestalde, aipaturiko hutsuneen edo zuritasunaren presentziaren bitartez, irudiak iradokitzaileagoak, garbiagoak eta dotoreagoak bilakatzen ditu. Baita, aldi berean, protagonistaren xumetasun edo xalotasun irudia azpimarratu ere. Egileak berak adierazi zuen moduan: \u201cbeharrezkoa da nolabaiteko soiltasun eta zolitasun dosi bat. Niretzako hutsune zuria irakurleak bere ametsak irudikatuko dituen espazioa da.\u201d Berarentzat, \"begiratzen duenaren lana oso garrantzitsua da; irudimenaren atea irekitzen saiatzen naiz eta orokorrean, nire ilustrazioak iradokitzaileak dira beste ezer baino gehiago, ez naiz deskribatzailea, ezta testuetan ere.\"\nAkuarelaren gardentasunarekiko miresmena eta horrekin jolasten zuela ikusten da marrazkietan; akuarela zabalduz edo mugatuz, azpimarratuz edo ezkutatuz, koloretako arkatzez indarra emanez edota lumaz inguratuz. \"Munia y la se\u00f1ora Piltronera\" ipuineko ilustrazioetan lantzen dira gehien matizak, planoak eta anekdotak. Ilustrazio deskribatzaile eta elegiazkoenak \"Los zapatos de Munia\" ipuinean daude. Marrazki koloretsu eta euforikoenak \"Munia y el Cocolilo naranja\"koak dira.\nBalzolaren estilo bereziak Espainiako literaturan eragina izan zuen. Hala nola, irudiaren tratamenduak, akuarelaren erabilerak eta bere marren hauskortasunak ilustratzaile katalanen zimenduak ahuldu zituzten haren ilustratzeko modu berritzaileagatik. Balzolaren lanetako batzuk gerora, izen oneko egile katalan batzuen ilustratzaile bezala, erreferentzia puntu izan ziren, Olga Xirinacsen Cavall de mar (Barcanova) edo Marina lanak kasu. Eta idazle bezala La ca\u00e7adora d\u2019Indiana Jones (Cru\u00eflla) lanari esker izan du eragina, eskola batzuetan irakurgai aholkatua izatea lortzearen meritua izan duelarik.\nLiburuak.\nMunia eta hilargia (1982).\nMuniaren etxean urik gabe gelditu dira, beraz, gauean, familia osoa errekara joan da ur bila. Muniak ilargia islatuta dagoen urmaeleko zatiko ura nahi du, ilargi ura. Irrika biziz bete du botila zati horretako urarekin. Gauean, ilargi urezko botila alboan duela lotarako prest dago, ilargi ura edanez gero haren dizdira izango duela pentsatuz. Halako batean, ilargiak leihotik deitu dio haserre, eta hizketan hasi dira; ilargia kexu da Muniak bere zati bat kendu diolako. Oraindik ur hori edan ez duenez, Muniak berehala itzuli dio falta zaion zatia, ez baitio asmo txarrez kendu. Horrela, ilargia, berriz ere, biribil eta osorik jarri da. Muniak Ilargiaren masail hotzak laztandu ditu, lurretik altzatu eta zerurantz abiatu den arte; itsasotik paseatzera.\n\"Munia eta hilargia\" ipuinean fantasiazko hizketalaguna du Muniak. Gaztelaniazko bertsioan Sevillakoa den ilargia, Iparraldekoa da euskarazko bertsioan. Ipuinaren lehen fasean tokia eta arazoa aurkezten dira. Segidan aurkezten dira bertako pertsonaiak, protagonista azkena aurkezten delarik. Bigarren orrian, inguruaren deskribapenaz, istorioko bigarren protagonistak hartzen du indarra: ilargi beteak. Ilargiaren erretratu fin eta lirikoa egiten da. Istorioan zehar bigarren pertsonaia hau erasotua da, baita erasotzailea ere, ohean gaixo dagoen Euskal Herriko lehengusina du: Ilargia gaztelaniaz, Marilargi euskaraz, musu zuriak banatzen ditu eta andre-se\u00f1ora bat bezala alde egiten daki. ]\nObra honek 1981ean \"Apel les Mestres\" saria eta 1982an \"Caracasko Casa del Libro Saria\" irabazi zuen.\nLos zapatos de Munia (1982).\nBaserriko zelaian eserita dago Munia eta bazter batean ditu bere zapatak. Gurasoei esan ezin dien sekretu bat dauka: zapatak txiki geratu zaizkio. Urak hartuko zituen, edo auskalo, eta larrituta dago. Hala ere, izatez, berak badaki ez dela putzuetan ibili, ezin dela bere errua izan. Ez du gurasoen errietarik nahi, eta gertatutakoaz inor ohartu aurretik, herriko zapatariarengana joan nahi du arazoa konpontzen lagun diezaion. Bere ingurukoei galdezka dabil ea baten bat herrira doan, bere baserri ondoko Txomin badoala jakin duen arte. Orduan, Txominekin herrira jaitsi da eta Felix zapatariarengana joan da zuzenean, bere arazoa azaltzeko asmoz. Zapatariak azaldu dio bera dela hazi dena, eta ez zaizkiola zapatak txikitu, inondik ere. Erantzun hori entzutean, Munia poz-pozik jarri da, eta saltoka eta brinkoka irten da dendatik.\nBigarren ipuinean, istorioa errealistagoa bihurtzen da, egunerokotasunetik hurbilagoa eta lurraldean erraituagoa. Muniaren arazoa konpontzen duena, intriga baretzen duena, pertsona erreal eta gertukoago bat da, Felix zapataria. ]\nMunia y el cocolilo naranja (1984).\nHortzak erori zaizkio lehen aldiz Muniari. Ingurukoek berriz ere haziko zaizkiola esan dioten arren, bera beldur da hortzik gabe geratuko ote den. Beldur hori sortu zaion egunetik kokodriloekin amestu du, ahoa hortzez beterik duten kokodrilo berdeekin. Bat-batean, kokodrilo hortzdunen artetik, kokodrilo laranja bat atera zaio: Kokolilo; eta amesgaiztoak amesgaizto izateari uzten dio. Kokolilok eta Muniak bi gauza dituzte komunean: batetik, bietako inork ez du hortzarik; bestetik, biek dute behin betiko hortzik gabeak izateko beldurra. Berehala egiten dira lagunak. Munia eta Kokolilo gauero elkartzen dira; jada kokodrilo hortzdunik gabe, beldurrik gabe. Kokolilok gaua joan eta gaua etorri bere abenturak kontatuko dizkio, bai bati eta bai besteari hortzak ateratzen zaizkien arte. Orduantxe sinesten dute biek hortzak hazi egiten direla.\nMunia y la se\u00f1ora Piltronera (1984).\nMuniaren amak Munia eta bere ahizpa Andrea esnarazi ditu eskolara joateko. Andrea berehala jaiki bada ere, Muniak ezentzunarena egin du ohean geratzeko, eta azkenean, behartuta jaiki da. Esnatu da, ezkerreko hankarekin esnatu ere, eskolara joateko batere gogorik gabe. Eskolara bidean, eskolan, gelan... barrabaskeriak egiten dabil. Ez du burutazio onik gaur. Are gehiago, eskola amaitzean ere gezurretan eta bihurrikeriatan jarraitu du. Gurasoek, ohartzean, etxera eraman dute, eta jada alaba lasaitu dela pentsatuz siesta egitera joan dira. Muniak ukuiluko behiak askatu ditu, baratza osoa hankaz gora jarriz. Gurasoak esnatzean, Muniak eragindako hondamendia ikusi dute eta gelara joateko esan diote; eragindako deskalabrua konpontzen saiatu dira beraiek.\nBeranduxeago, sukaldetik txokolate egin berriaren usaina iritxi da Muniaren zentzumenetara. Bere portaera kontuan hartuta, txokolaterik izango ez duenaren beldur da, eta gurasoek oraindik maiteko ote duten ala ez ere pentsatu du. Lastozko kapel urdin bat eta amaren jaka zahar bat jantzita etxeko atzeko ateko tinbrea jo du. Piltronera anderea pertsonaia sortu du, merendatzeko eta gurasoekin hitz egin ahal izateko. Munia bezala barkamena eskatzeak lotsa ematen dioenez, berak asmatutako pertsonaia batez mozorrotu da, nolabait barkamena eskatzea errazagoa egiteko. Amak ezjakinarena egin du, eta neskaren antzerkia jarraitu du itxurak eginez. Horrela, Piltronera anderea gonbidatu du etxera askaria hartzera. Bertan, Muniaren portaeraren inguruan hitz egin dute. Muniak ziurtatu du oraindik elkar maite dutela, beraz, etxetik atera eta Munia bezala sartu da berriz ere etxera, poz-pozik.\nObra honek 1985ean Ilustrazioko Sari Nazionala irabazi zuen, baita Haur eta Gazte Liburuetako Ilustrazio Hoberenaren Saria ere.\nBehin baino gehiagotan aitortu izan zuen Balzolak \"Munia y la se\u00f1ora Piltronera\" zela bere obra kuttuna \"Algunas veces Munia\" saileko bost lanen artean, daukan afektibitate-karga familiarragatik.\nMunia y los hallazgos (1990).\nMuniari arkeologia izugarri gustatzen zaio, eta arkeologo lanetan jolastera atera da. Zira eta bota horiak jantzita beheko etxolara jaitsi da bertako trasteen aurkikuntzak apuntatzera. Bertan dabilela, gabardina beltzez jantzitako gizon bat agertu da plastikozko poltsa batekin. Hori ikusita, bera ere arkeologoa dela pentsatu du Muniak, gizona ere jolasean dabilela, eta bere aurkikuntzak erakusteko eskatu dio. Gizona urduri jarri da eta ukatu egin dio eskaera, ez dio poltsan sartu duena erakutsi nahi. Muniak bere inozentziaz, tematuta jarraitu du, erakusteko eta erakusteko, gizona lapurra dela ohartu den arte. Orduan, korrika irten da etxolatik, etxera itzuli da eta gurasoei kontatu die gertatutakoa. Horiek, larrituta, azkar-azkar jantzi dira etxolara joateko; eta ikusi dute baietz, lapurreta egon dela etxolan. Munia, ordea, azkarra izan da: etxera korrika joan aurretik, arkeologia lanetarako erabili duen papertxoan lapurraren autoko matrikula apuntatu du.\nAzken ipuinak badu besteengandik ezberdintzen duen zerbait: beste liburu guztietako ilustrazioetan ageri den katua ez da ageri azken horretan.\nBalzola eta Landa, Munia eta Iholdi.\nAsun Balzola eta Mariasun Landa lankide eta lagunak izan dira, eta laguntasun hori, honela adierazten du Landak: \"Asun eta biok ordurako ezaguna zen idazle/ilustratzaile tandema osatzen genuen, baina adiskide ere baginen. Batez ere, adiskide. Nekez osatu ahal izango dut berak utzitako hutsunea, erreferentzia saihestezina baitzen niretzat, solaskide paregabe eta ahaztezina. Mirespen hori Balzolak ere badu Landarekiko, Iholdi ilustratzeko eskatu zionean, emakume gazte, ireki eta seguru bat aurkitu baitzuen.\nJone Arroitajauregiren arabera, beraien liburuetako protagonistetan ere nabari da: Balzolak ilustratutako Landaren \"Iholdi\"ren eta Balzola beraren Muniaren artean lotura estua dago. Landak Balzolari egindako gonbita adiskidetasun luze eta sakon horren hasiera izan zen, baita beraien lanbide-harreman estuarena ere. Landak Balzolari Iholdi ilustratu zezan eskatu zion, horrela, bi protagonistak lotuz eta Balzolaren lanari aitortza bat eginaz. Aitortza horri jarraiki, eta bi neskak zuzen lotuz, Landak Iholdi bildumako lehen liburuan Muniari, eta hortaz, Balzolari, egiten dio keinu: \"Muniak argazki bat bidali dit. Munia nire lagun handiena da, baina ez da hemen bizi. Argazkian sonbreiru urdina du jantzita, esku batez heltzen dio haizeak eraman nahi izango balio bezala\".\nBalzolaren eta Landaren arteko adiskidetasunaz gain, Arroitajauregiren ustez, hainbat gaietan ideia bertsuak izateak dakar beren bi lanetan lotura egotea. Ideia horien artean dago biek haurrenganako begirunetik berrosatzen dutela haurtzaroa. Hori haurren behaketak ematen dien ezagutzatik dator, eta beren haurtzaroko oroitzapenei dieten leialtasunetik. Zalantzan jartzen dute haurtzaroko zoriontasun perfektuaren ideia; haurtzaroko sentimendu bortitzei eta hizkuntzaren bidez defentzeko eta emozioak, ulertzeko, zehazteko eta horietatik babesteko ezintasunari aitortza egin izan die. Balzolak zioen haurrarentzat dena dela berria, eta horrek, bakarrik sentitzera daramala. Haurrak uste izaten duela bere arazoak berari bakarrik suertatzen zaizkiola, eta orduan, ikaragarri sufritzen duela, oso era berezian. Bi egileak bat datoz haurtzaroa bizitzako etapa zail gisa ikusten, eta biek aurkezten dituzte beren protagonistak erronka txikiak gainditzen. Horrela, egileak Iholdi eta Munia pertsonaiez baliatzen dira beren haurtzaroko mundua islatzeko.\nHorrez gain, beren amen eta amonen eragina oso presente dute beren lanetan. Balzolaren amona figura garrantzitsua da bere heziketan. Amonak etengabe kontatu eta kantatzen omen zien, baina batez ere sukaldean isurtzen zuen bere afektibitatea, ondorengoak elikatzeko jaki gozo-gozoak prestatuz. Jatorduen garrantzia familiaren topaleku gisa, mahaiaren inguruan sortzen diren lokarri txeratsuak, usainak eta zaporeak, behin eta berriro agertzen dira Balzolaren lanean, eta noski beren lekua dute Muniaren bizitzan. Iholdik ere bere ekarpentxoa egiten du amonen oroitzapenei dagokienez. Helduaroan, berriz, miresmenez eta begirunez hitz egiten dute biek beren amei buruz, baina aitortzen dute ama-alaben arteko harremanak oso bereziak direla.\nBalzola eta Landak txikitatik ikusi zuten alde handia zegoela neska edo mutil izatearen artean. Neskak ipuinetako protagonistekin, mutilekin, sekula izango ez zirenekin identifikatzea ez zela posible. Landak hausnarketa hau egiten du: \u00abA zer bide psikologiko bitxia egin behar izan genuen nire belaunaldiko neskek, erlijiosoen ikastetxeetan \u201cez mistoetan\u201d heziak, sekula izango ez ginen mutilekin identifikatzeko eta sartu nahi zizkiguten emakumezko ereduak ez bezalakoak izan nahirik!\u00bb. Balzolak bezalaxe: \u00abOngi dago ohartu izana neskak sekula ez ginela ipuinetako protagonista; garrantzitsua da ulertzea zein gaizki tratatu ditugun beste kultura, kolore edo erlijio batzuk, baina sorkuntza-askatasuna galtzeko beste baldintzatzera iritsi gabe [\u2026] Beraz, alde batetik, ni feminista naiz [\u2026] eta bestetik, aske izan nahi dut eta, batez ere, ez dut esajeratu nahi\u00bb. \nBai Munia, bai Iholdi ipuinetako protagonistak neskak dira, terrenalak, errealak eta neska gaztetxoak horiekin identifikatzeko modukoak. Horrez gain, Landak badu mutil protagonista bat ere \"Iholdi\"ren bilduman: Alex, adineko beste mutilengandik ezberdina sentitzen den gaztetxoa.\nBeren ipuinetako neskatilek bezalaxe, bi idazleek umetatik irakurle handi gisa hitz egin izan dute beren buruaz. Balzola Elorzatarrek, Euskal Herriko merkataritza- eta industria-burgesiaren elitean heziak eta gainera, dagoeneko esan den bezala, argitaletxe baten jabeak, begi onez ikusten zuten seme-alaben zaletasun hori. Horregatik, Balzolak dio: \"Etengabe irakurri genuen haurtzaro osoan irrika aseezinaz, eta zinemara eramaten gintuzten aldi bakanetan, hilabeteetan irauten zuen haren magiak\". Landaren etxean, berriz, irakurtzea arau-hauste bat zen, ezkutuko zerbait, denbora galtzea; horrek Landarentzat irakurketa erakargarri eginez. \nAzken batean, esan daiteke, adiskide eta autore gisa, bizipen eta arteari eta bizitzari buruzko ikuspegi asko partekatzen dituztela Balzolak eta Landak, eta beraz normala dela pentsatzea Muniak eta Iholdik ondare hori guztia heredatu zutela. Horrela, neskatila horien patua adiskideak izatea zen, eta beren amak nolakoak diren eta nola pentsatzen duten erakustea. Landaren arabera,\"hasieratik bertatik Iholdi eta Munia izan ziren adiskide, liburuak ezin baitzuen bestela hasi, hau da, Asun Balzolarekiko mirespena eta esker ona adierazteko keinurik egin gabe.\""}
{"id": "750998", "revid": "105290", "url": "https://eu.wikipedia.org/wiki?curid=750998", "title": "Horzdun", "text": "Horzdun 2017 urtean Hondarribian (Gipuzkoa) sorturiko sludge metal taldea da"}
{"id": "750999", "revid": "10891", "url": "https://eu.wikipedia.org/wiki?curid=750999", "title": "Mikel Uraken", "text": "Mikel Uraken, (Bilbo, 1982) abeslari bilbotarra da."}
{"id": "751000", "revid": "10891", "url": "https://eu.wikipedia.org/wiki?curid=751000", "title": "Alberto Martinez Alberdi", "text": "Alberto Martinez Alberdi, ezizenez Zizel, (Azkoitia, 1990) musikari gipuzkoarra da."}
{"id": "751003", "revid": "1545", "url": "https://eu.wikipedia.org/wiki?curid=751003", "title": "Chuck McCann", "text": "Charles John Thomas \"Chuck\" McCann (Brooklyn, New York, 1934ko irailaren 2 \u2013 Los Angeles, Kalifornia, 2018ko apirilaren 8a), Estatu Batuetako bikoiztaile eta aktorea izan zen."}
{"id": "751008", "revid": "58701", "url": "https://eu.wikipedia.org/wiki?curid=751008", "title": "Oteroko Kristoa (Palentzia)", "text": "Oteroko Kristoa (), ofizialki Monumento al Sagrado Coraz\u00f3n de Jes\u00fas (Jesusen bihotz sakratuaren monumentua), Victorio Macho (1887-1966) palentziar eskultorearen lan ezagunena eta monumentalena da.\nEzaugarriak.\nEskultura Palentzia hiriburutik gertu dago, hiri osoa menpean duela. 1930ean eraiki zen, baina inaugurazioa 1931ko ekainaren 12a arte ez zen egin. Estilo aldetik Art D\u00e9co korrontean kokatu da; halaber, elementu kubistak ditu. Kritiko batzuen iritziz Antzinako Egiptoko eskulturen eragina ere erakusten du. Kristoren azpian museoa eta Erdi Aroko Santo Toribioko baseliza daude; baselizan dago lurperatuta Victorino Macho eskultorea. Eskulturak 20 metro baino gehiago ditu, luzean; horregatik, askotan munduko Kristo altuena dela esan da, baina ez da horrela: esaterako, Rio de Janeiroko Kristo Berrerosleak 38 metro ditu."}
{"id": "751016", "revid": "56334", "url": "https://eu.wikipedia.org/wiki?curid=751016", "title": "Oteroko Kristoa", "text": ""}
{"id": "751019", "revid": "137486", "url": "https://eu.wikipedia.org/wiki?curid=751019", "title": "Zone \u00c0 D\u00e9fendre", "text": "Zone \u00e0 D\u00e9fendre (ZAD) (euskaraz \"BBG - Babestu beharreko gunea\") helburu politikoa duten okupazio guneak izendatzeko erabiltzen den neologismo militantea da. Batez ere landa guneetan eginiko ekintzak izaten dira, lurraldearen antolakuntza planei aurre egiteko, kutsu anarkista nabarmenarekin. Kontzeptua 2010 hamarkadan sortutakoa da, Notre-Dame-des-Landes udalerriko gatazkaren harira, eta hortik beste okupazioetara hedatu da, batez ere nekazaritza edo ekologia arloan garrantzia duten guneetan\u00a0baina baita hirietan ere (Rouen,\u00a0D\u00e9cines-Charpieu...). Mugimenduaren leloetako bat da \u201c\"ZAD-ak edonon\"\u201d; nahiz eta datu ofizialik egon ez, 2016 hasieran Frantzian 10-15 ZAD inguru zeudela uste da.\nEtimologia.\nZAD (\u201cDefendatu Beharreko Gunea\u201d) Frantziako gobernuaren lurralde plangintzaren ZAD kontzeptuarekin eginiko hitz jokoa da (\u201cZone d\u2019Am\u00e9nagement Diff\u00e9r\u00e9\u201d, antolakuntza geroratuko zonaldea).\nSorrera.\n70 hamarkadan, Notre-Dame-des-Landes herriaren inguruko 200 hektareak ZAD (Zone d\u2019Am\u00e9nagement Diff\u00e9r\u00e9) izendatu ziren, Frantziako 3. aireportu handiena han eraikitzeko asmoarekin. Gune hau hezegune ekosistema da, arriskuan dauden espezieen bizilekua (\"Triturus cristatus\", kasu).\n2003an, Nantesko alkate Jean-Marc Ayrault-ek proiektuari berrekin zion.Tokiko politikariek, \"Europe \u00c9cologie Les Verts\" alderdiak, elkarte ekologistek, herritarrek eta nekazariek kontra egiteko bat egin zuten, eta proiektuaren bultzatzaileekin bildu ziren. 2009an, \"Camp Action Climat\" baten harira, 150 bat ekologista eta anarkistek okupazioa burutu zuten, ZAD \u201cZone \u00c0 D\u00e9fendre\u201d berrizendatuz: lehenik etxe hutsetan sartu ziren, eta ostean lurrean zein zuhaitzetan etxolak eraikitzen hasi ziren; baratzeak, ogitegia, taberna, denda eta abar ere prestatu zituzten. Pixkanaka, Notre-Dame-des-Landes militante antidesarrollisten bilgune bihurtuz joan zen, batez ere Frantziakoak baina baita Europakoak ere.\nEzaugarriak.\nZAD-eko kideen helburuak proiektu jakin baten aurkaritzatik harantzago doaz: globalizazio liberala salatzea eta borrokatzea, eskuarki. Hortik Frantzian zehar beste ZAD batzuk sorrarazteko grina, \u201c\"ZAD-ak edonon\"\u201d leloan laburbildua. \u201cZadista\u201d gehienak ekologistak eta antikapitalistak dira, eta gune okupatuetan proiektu politikoak eta sozialak garatzeko erabiltzen dituzte. Izan ere, Philippe Subra geopolitikoaren arabera, \u201c\"zadistek desberdintasuna nabarmena dute militante klasikoen aldean (bizitza normala daramatzatenak \u2013lana, haurrak, hipotekak...-, eta haien interesak defendatzeko borrokatzen direnak): gazteak dira, lan munduari atxekimendu gutxikoak, edo lana utzi dutenak militantziaren mesedetan\"\u201d. Halere, zadistek jasotzen ari diren atxikimendua zabala da, eta ez da profil honetako gizartera mugatzen.\nHedapena eta bilakaera.\n2012an gobernuak Notre-Dame-des-Landeseko ZAD-a hustutzeko operazio handi bat abiatu zuen; ez zuten lortu, eta gainera ekintza hau ZAD berriak sortzeko akuilua izan zen. Haietako batzuk hustuarazi ziren, baina 200-300 biztanleko hainbat gune egonkor bihurtu dira, hala nola Ferme des Bouillons (Rouen), proiektu immobiliario handi baten aurka; Sivens (Tarn), urtegi baten aurka; edo Roybon (Is\u00e8re), proiektu turistiko baten aurka.\n2018ko apirilean, gobernuak Notre-Dame-des-Landeseko ZAD-a hustutzeko beste saio bat egin du, gutxienez 2.500 polizia bidalita. Operazioak apirilaren 9an hasi ziren eta, frantziar estatuak negoziazioak berrabiatuko dituela iragarri, apirilaren 13an oraindik polizien eta zadisten arteko borrokak jarraitzen du."}
{"id": "751024", "revid": "42829", "url": "https://eu.wikipedia.org/wiki?curid=751024", "title": "Kasilda Mendez", "text": ""}
{"id": "751025", "revid": "42829", "url": "https://eu.wikipedia.org/wiki?curid=751025", "title": "Casilda Mendez", "text": ""}
{"id": "751026", "revid": "42829", "url": "https://eu.wikipedia.org/wiki?curid=751026", "title": "La Miliciana", "text": ""}
{"id": "751027", "revid": "42829", "url": "https://eu.wikipedia.org/wiki?curid=751027", "title": "Sufragio unibertsala", "text": ""}
{"id": "751028", "revid": "42829", "url": "https://eu.wikipedia.org/wiki?curid=751028", "title": "Sufragio zentzitarioa", "text": ""}
{"id": "751029", "revid": "23317", "url": "https://eu.wikipedia.org/wiki?curid=751029", "title": "Barrena Berri", "text": ""}
{"id": "751031", "revid": "23317", "url": "https://eu.wikipedia.org/wiki?curid=751031", "title": "Ointxe! Saskibaloi Taldea", "text": "Ointxe! Saskibaloi Taldea Arrasateko saskibaloi taldea da\nHistoria.\n1964an Jon Basurko Txurruka saskibaloi jokalari bilbotarra Arrasatera etorri zen. 1966an Jose Maria Arizmendiarrietak eskatu zion Juventud Deportiva Mondrag\u00f3n taldearen barnean saskibaloi talde bat eratzeko. Entrenamenduak 1967an hasi ziren eta lehenengo partida ofiziala 1968an jokatu zuen. Iturripeko pilotalekuan izan zen partida eta Donostiako Txangurro Iturriotz taldeari 51-50 irabazi zion. 1977an Musakolako kiroldegian jokatzen hasi zen.\n1984an Jon Basurkoren lekua Jose Mari Balzategik hartu zuen eta taldea hazi egin zen. 1990an 2. Nazionalera iritsi zen eta 1994 eta 1997 artean EBA Ligan jokatu zuen, garai hartan Espainiako bigarren maila zen. Lehen denboraldian Txus Brizuela gasteiztarra zen entrenatzailea. Bigarren denboraldirako Saski Baskoniarekin ituna sinatu zuen orduan eta hainbat jokalarik bertan jokatu zuten utzita, denetan aipagarriena Jorge Garbajosa, gerora NBA-n arituko zena. Jose Angel Samaniego zen entrenatzailea eta ACB Ligara igotzeko play-offak ere jokatu zituen, baina ez zuen helburua lortu. 1997tik aurrera gainbehera iritsi zitzaion taldeari.\n2007-08 denboraldian Mondragon Unibertsitateak bere gain hartu zuen eta bultzada berria eman zion taldeari. Eskoriatza Kirol Elkartearekin sinaturiko itunaren bidez nesken taldeen ardura eskoriatzarrek hartu zuten. Lehenengo denboraldian EBA Ligara igotzea lortu bazuen ere postuari uko egin behar izan zion eskatzen zuen esfortzu ekonomikoa zela eta. 2014an lortu zuen EBA Ligara itzultzea eta ordutik bertan dabil.\n2019ko irailean EBA taldeen Euskal Kopa irabazi zuen finalean Saski Baskoniaren harrobiko taldea 84-79 garaituz.\nEmakumezkoen taldea.\n2020-2021 denboraldian Emakumezkoen senior taldea sortu da lehen aldiz, harrobiko jokalariei jarraipena emateko asmoz."}
{"id": "751039", "revid": "105290", "url": "https://eu.wikipedia.org/wiki?curid=751039", "title": "Kazoku wa Tsurai yo", "text": " 2016ko Yoji Yamada japoniar zinema zuzendariaren umorezko filma da.\nSinopsia.\nKonosukek uste du aita zaharregi dagoela gidatzen jarraitzeko. Beraz, emaztearekin eta anai-arreben laguntzarekin, konspirazio bat antolatuko du aitari gida baimena kentzeko. Baina beste norbait agertuko da adinekoaren bizitzan."}
{"id": "751040", "revid": "63518", "url": "https://eu.wikipedia.org/wiki?curid=751040", "title": "Alberto Irazu", "text": "Alberto Irazu Iba\u00f1ez (Andoain, Gipuzkoa, 1970) Donostian bizi den euskal kazetaria da.\nIbilbidea.\n80. hamarkadan, Andoaingo Gaztetxe zaharrean ematen zen musika mugimenduan barneratuta, Albertok, zenbait musika taldeetan hartu zuen parte. \"Karkaxa\" hardcore taldearen partaide bezala (Elkar, 1990) \"Txerokee bilduma\" diskan abesti bat grabatu zuen eta maketa bat 1993an.\nOndoren, \"Naun\" taldea sortu zen, besteak beste, \"Karkaxa\" eta \"Eskoria-tza\" taldeetako partaidez osatua eta \"Abiadura Haundiko Trenaren aurkako musika\" (1996) diskan parte hartu eta gero beraien diskoa plazaratu zuten, \"Eta legeaz landako gure mintzairan solastuko\" (Zaunka records, 1998). Diskoaren izenburua Joseba Sarrionandiaren poema batean oinarritua zegoen eta hamar abestietatik hiruen letrak Sarrionandiaren poemen birmoldaketak ziren. Taldea desegitean taldekide batzuk Captain Nemon parte hartu zuten. \nCaptain Nemok bi diskoa argitaratu zituen Irazu gitarra jotzaile zuela, \"Korrontearen kontra, urpekari bat\" (Metak, 2004) eta \"1280 Euskal hiria\" (Gor, 2007).\nMusikaz gain, Gizarte eta Komunikazio Zientzietan lizentziatua, kazetaritza lanetan aritu da hainbat komunikabidetan, hala nola, Argia, Irutxulo, Gaztezulo, Euskaldunon Egunkaria, Berria, Euskadi Irratia eta abar.\n\"Egian Euskaraz Bizi Nahi Dugulako\" ekimenaren bultzatzaileetako bat izan zen, Irazuren euskararekiko konpromisoaren adierazgarri.\nAndoaingo gaztetxeko esperientzi haietatik abiatuz, 2017an liburu bat plazaratu zuen Irazuk \"Rocka puntua!\" (Pamiela, 2017) bertsoa eta rockaren arteko harremanari buruzko hausnarketa bat."}
{"id": "751041", "revid": "105290", "url": "https://eu.wikipedia.org/wiki?curid=751041", "title": "Miss Dal\u00ed", "text": "Miss Dal\u00ed 2018ko Ventura Pons kataluniar zinema zuzendariaren film dramatikoa da.\nSinopsia.\nAnna Maria Dal\u00ed Salvadorren arreba txikia da. Anai-arrebek asko maite dute elkar, eta pozik bizi dira Cadaquesen. Baina, gerrak, helduaroa, Salvadorren arrakasta artearen munduan eta Gala emakume misteriotsua etorriko dira. Anai-arrebek ez dute elkarrekin hitz egingo berrogei urtez."}
{"id": "751047", "revid": "137486", "url": "https://eu.wikipedia.org/wiki?curid=751047", "title": "Antologia", "text": "Antologia bat lan berezien edo garrantzitsuen bilduma bat da. Egiteko ikuspuntuak desberdinak izan daitezke: literarioak, esaterako olerki onenak, zinematografikoak, musikalak. Aukeraketa oso subjektiboa izan daiteke, kritikari baten ikuspuntik onenak, edo, itxuraz, objektiboagoa, pertsona askoren iritziak bilduz. Dena dela, kasu guztietan partzialak eta arbitrarioak dira.\nEtimologia.\n\"Antologia\" hitza grezieratik dator: \u201canthos\u201d, batetik, \u201clore\u201d bezala itzul daiteke; \u201clegein\u201d, bestetik, aditza da eta esanahia \u201caukeratu\u201d da. Horregatik ere batzutan, Pierre Laffiteren eraginez, \"lorategi\" hitza erabili izan da, adibidez, \"Euskal Poesiaren Lorategia\". Baita ere \"Lan hautatuak\" eta \"Lan Oroigarriak\" hitzak erabili izan dira \"antologia\"ren ordez. \nAntologiak literaturan.\nLiteraturaren historiaren garrantzi handia izan dute antologiek, batez ere mugimendu berrien aurrean gaudenean. Adibidez, 1969an Juan San Martinek egin zuen euskal poesia berriaren antologiak, \"Uhin berri\", olerkari gazteak plazaratzeko garrantzi handia izan zuen.\nIksi dugunez, poesia alorrean oso ohikoak dira antologiak baina beste generoetan ere arruntak dira baita. Ipuinen antologiak, alegien antologiak, mikroipuinen bilketak, egile baten testu onenak... Horren arabera, antologia gaiaren araberakoa izan daiteke, esaterako, ipuin erotikoen aukeraketa bat, egileen arabera, adibidez, Gabriel Arestiren testu onenak, edo erabat pertsonala, hau da, antologoaren gustuaren arabera.\nNormalean, aukeratutako testu bakoitzean elementu hauek jasotzen dira:\nAntologiak musikan.\nOso ohikoak dira abeslari edo talde baten konposizio arrakastatsuenak biltzeko bildumak. Baita ere estiko edo joera baten arabera egin daiteke, adibidez, urte bateko kanta entzunenak, ska kanta ezagunenak...\nAntologiak zineman.\nPlanteamendu berarekin zinemaren kasuan formatoak egiteko modua baldintzatzen du. Izan daiteke filmen pasarte batzuen antologia, edo film ezagunenen bilduma, zuzendari baten inguruko zikloa... Historiaren zineman ospe handia lortu zuen \"Cinema Paradiso\" filmaren amaieran jasotzen den zentsuratutako musu guztien antologia.\nErakusketa antologikoa.\nArte munduan ere egile baten edo talde baten antologia egin daiteke."}
{"id": "751049", "revid": "105290", "url": "https://eu.wikipedia.org/wiki?curid=751049", "title": "Harresian Zulo", "text": "Harresian Zulo 2004 urtean Gasteizen sorturiko euskal-afrikar folk taldea da. Bederatzi musikarik eta hiru dantzarik osatzen dute.\nHistoria.\nTaldea 2004an sortu bazen ere hamar urte egin zituzten kontzertuak ematen eta 2014an diska ateratzea erabaki zuten, taldearen izena daramana. 2018an bigarren diska plazaratu dute."}
{"id": "751051", "revid": "56334", "url": "https://eu.wikipedia.org/wiki?curid=751051", "title": "Jose Ramon Ahiartza", "text": ""}
{"id": "751052", "revid": "56334", "url": "https://eu.wikipedia.org/wiki?curid=751052", "title": "Opila", "text": ""}
{"id": "751053", "revid": "56334", "url": "https://eu.wikipedia.org/wiki?curid=751053", "title": "Opilla", "text": ""}
{"id": "751054", "revid": "512", "url": "https://eu.wikipedia.org/wiki?curid=751054", "title": "Peche Di", "text": "Peche Di (Bangkok, Thailandia, 1989a), batzuetan Peche Diamond, thai-estatubatuar emakumezko modelo eta modelo-agente transgeneroa da.\nBizitza.\nPitchadapha Phasi () benetako izenez, Bangkoken jaio zen 1989an. Jaiotzean gizonezko generoa esleitu bazioten ere, 15 urte zituenean bere burua emakumetzat aurkezten hasi zen eta trantsizioa egiteari ekin zion. 2010ean Ameriketako Estatu Batuetara joan zen ikasle-bisa zuela. Zenbait edertasun lehiaketa irabazi ondoren, \"America's Next Top Model\" lehiaketan sartu zen New Yorken, baina ez zuen irabazi.\n2014an Di C\u2606NDY aldizkariaren azalean agertu zen beste 13 emakume transgenero ezagunekin batera, agerkariaren bosgarren urteurrena ospatzeko egindaki azal berezian hain zuzen.\n2015eko maiatzean Dik pertsona transgeneroei zuzendutako \"Trans Models NYC\" modelo-agentzia sortu zuen New Yorken."}
{"id": "751056", "revid": "7388", "url": "https://eu.wikipedia.org/wiki?curid=751056", "title": "Amerikako deskolonizazioa", "text": ""}
{"id": "751058", "revid": "105290", "url": "https://eu.wikipedia.org/wiki?curid=751058", "title": "Everything Sucks!", "text": "Everything Sucks! Netflix katearen komedia dramatiko estatubatuarra da. Ben York Jones eta Michael Mohan dira sortzaileak. 1990. hamarkadaren erdialdean kokatutako nerabeen kulturaren parodia bat da. 2018ko otsailaren 16an eduki zituen mundu guztiak ikusgai lehen denboraldi hontako hamar kapituluak, ordu erdiko iraupena zutenak gutxi gorabehera. Telesaila benetako hiri batean kokatuta dago: Boring-en (ingelesez aspergarria), Oregonen, 1996.urtean. Zehazki, fikziozko Boring institutuko nerabe talde bat du abiapuntutzat. Haiek sexualitatea eta antzeko gaiak izango dituzte aurrez aurre.\nSinposia.\nLuke O\u2019Neil Boring institutuko lehen mailako ikaslea da, eta bai bera bai bere lagunak McQuaid eta Tyler gizartearekiko gazte arraro xamar gisa ikusiak dira. Ikasturteko lehen egunean ikus entzunen taldean ematen du izena eta, bertan, Kate Messner ezagutuko du. Kate zuzendariaren alaba da, baina baita bigarren mailako ikaslea ere, eta berataz maiteminduko da. Hala ere, neskak buru hausteak izango ditu bere sexualitatea dela eta, eta antzerki taldeko ikasle batetaz maiteminduko da: Emaline Addario. Emaline, ordea, antzerkiko bere kidearen neskalaguna da: Oliver Schermerhorn. Tamalez, Katen egoera okerrera joango da institutu osoak bere homosexualitatetaren berri duenean, eta Luken neskalaguna izatea onartuko du.\nAntzerki taldea antzezlan bat prestatzen ari da, eta istripu baten ondorioz, apaingarri guztiak hondatuko dira. Horren ondoren, Lukek eta bere lagunek ikus entzunen taldea eta antzerki taldea bateratzea proposatuko dute, pelikula bat egiteko. Pelikula hori institutu osoan ikusiko da. Bitartean, Lukek beste helburu bat izango du: bere aitak filmatutako VHS zintak ikertzea hark semea eta emaztea utzi ondoren. Luken ama, Sherry, Ken-i hurbiltzen hasiko zaio, Katen aita eta Boring institutuko zuzendaria. Hurbilketa hori Lukek izandako jarrera desegoki baten ondorioz sortutako bilera bati dagokio."}
{"id": "751059", "revid": "512", "url": "https://eu.wikipedia.org/wiki?curid=751059", "title": "Moon Jae-in", "text": "Moon Jae-in (hangul=\ubb38\uc7ac\uc778, hanja=\u6587\u5728\u5bc5; Geoje, 1953ko urtarrilaren 24a) hegokorear politikaria da, Koreako Errepublikako presidentea 2017ko maiatzetik. Urte horretako presidentetzarako hauteskundeak irabazi zituen, botoen %41ekin."}
{"id": "751060", "revid": "42829", "url": "https://eu.wikipedia.org/wiki?curid=751060", "title": "Miguel Hildago y Costilla", "text": ""}
{"id": "751063", "revid": "105290", "url": "https://eu.wikipedia.org/wiki?curid=751063", "title": "Calligrammes", "text": "'Calligrammes, po\u00e8mes de la paix et de la guerre 1913-1916' (\"Kaligramak, bakea eta gerra poemak 1913-1926\") Guillaume Apollinairek 1918. urtean kaleratu zuen, ohiko poemekin batera, ikuste-poesiaren antologia da. Poemak gerra-frontean idatzi zituen.\nEzaugarriak.\nLiburu honetan Apollinairek, joera esperimentalean interesaturik, bere kaligramen bilduma bat aurkeztu zuen. Kaligramen ezaugarriak hitzen eta letren antolaketa tipografikoarekin lotuta dago. Elementu horiek poemak marrazkiak bihurtzen dituzte, testuari beste esanahai emanez. Marrazkiak hitzak bezain garrantzitsuak dira. Horren arabera, kaligramak ikuste-poesia eta poesia zehatza bezala definitu daitezke. Halaber, Apollinaire abangoardismoaren aitzindari izanik mugimendu horren barruan koka daitezke. Modu batez ere idazkera automatikoaren eta surrealismoaren aurrekari moduan har daiteke."}
{"id": "751067", "revid": "336", "url": "https://eu.wikipedia.org/wiki?curid=751067", "title": "Lana eta emakumea", "text": "Lana eta emakumearen harremana zehazterakoan, emakumeen, ugalketa lanaren, lan merkatuaren eta generoaren arteko harremanak zehaztu behar dira. Kontzeptu gisa, autore batzuek lana eta enplegua elkartu izan dituzte, eta emakumea eta lana bakarrik proletarioei lotu; beste batzuek, ordea, lana eta langileen birsorkuntza ere aipatu dute lanaren atal gisa, eta emakumeek tradizionalki egindako lan horrek soldatarik ez izateak sortzen dituen arazoak aipatu dituzte.\nUgalketa lana eta generoa.\nEmakumeek etxeko lan gehiena hartzen dute beren gain, nahiz eta familia batean bikotekide biek enplegua izan. Emakumeek etxeko lan gehiena egiten jarraitzen dutenez, horrek guztiz baldintzatzen du lan merkatuan duten parte hartzeko aukera. Emakumeen lan merkatu bat bereiz daiteke, kalitate apalagokoa (ordainketari, egonkortasunari, lanaldiei eta onarpen sozialari dagokienez) eta sektore edo jarduera batzuetara mugatua.\nEnplegu femeninoa.\nEnplegu femeninoak okerrago ordainduta daude eta aitorpen sozial txikiagoa dute. Nola azaltzen dira desberdintasunok? Ikuspuntu neoklasikoaren arabera, familia errenta maximizatzeko\u00a0 prozesuaren bitartez betetzen dituzte familiek beren eginbeharrak. Prozesu horren arrazoia lanaren banaketa sozialean datza eta bi faktorek justifikatzen dute. Lehenengo faktorea zera da: ekintza zehatz batzuk egiteko orduan gizonezkoen eta emakumezkoen artean dauden laneko trebetasun ezberdinak. Bigarren faktorea zera da: gizonezkoek emakumeek baino soldata altuagoa izatea.\nLangabeziak, prekarietateak, aldi baterako kontratazioek eta soldata txikiagoek emakume izena dute Euskal Herrian. Hori adierazten dute INEMek eta sindikatuek emakume langilearen eguna zela-eta jakinarazitako datuek. Hego Euskal Herrian langabezian dauden 99.257 pertsonetatik, 59.624 emakumeak dira. Kontraturik gabe lan egiten dutenetatik %90,7 emakumeak dira. 2002an egindako kontratuen artean, % 7,07 soilik izan ziren mugagabeak, % 92,93 aldi batekoak (eta horietako asko lanaldi partzialeko kontratuak izan ziren, gainera). Gizonezkoek 17 puntutan gainditzen dituzte emakumeak kontratu mugagabeei dagokienez, eta emakumeek jarraitzen dute izaten lanaldi partzialeko kontratuen hartzaile nagusi (% 72). Emakumeek gizonek baino % 32 gutxiago kobratzen dute. Datu horiek guztiek, gaur egun gizonen eta emakumeen artean dagoen desberdintasuna eta diskriminazioa adierazten dute. Egoera horri buelta emateko funtsezko aldaketa bat behar da gizartean eta bereziki botere publikoetan: azpiegituren eta gizarte zerbitzuen eraketan, haur hezkuntzarako zentro publikoen sarearen hobekuntzan, prekarietatearen eta kontratazioan egiten den iruzurraren ezabapenean.\nLanaldi partziala.\nLanaldi partzialeko enplegua. Enplegu bila dabiltzan emakumeek eragozpen gutxiago jartzen dizkiote lanaldi partzialeko jardunaldiak onartzeari, gizonezkoekin alderatuta; horren arrazoia ez da lanaldi mota hori bilatzen dutela berariaz, lana eta familia bateratzeagatik edo beste edozein arrazoigatik (emakumeen % 4k bakarrik bilatzen du lanaldi partzialeko enplegua; gizonezkoen artean are txikiagoa da zenbateko hori, %1), baizik eta gutxiago eskatzen dutela lanaldi osoa (emakumeen % 15ek baino ez du eskatzen lanaldi osoa; gizonezkoen kasuan, ordea, % 25ek). Borondatez aukeratu zein ez, lanaldi partzialeko enplegua emakumeena da: lanaldi partzialean jarduten diren 10 landunetatik 8 emakumeak dira (nahiz eta 10 landunetatik 4,6 diren emakumeak); joera horretan ez da aldaketa nabarmenik antzeman azken urteetan. Ehun gizonetatik bik edo hiruk baino ez dute lan egiten lanaldi partzialean; aldiz, 100 landun emakumeetatik 15 jarduten dira lanaldi mota horretan. Errealitate hori batzuen eta besteen urteko diru-sarreretan islatzen da zuzenean, eta, gainera, gizonek eta emakumeek ordaindu gabeko lanean baldintza beretan parte hartzea eragozten du, emakumeak baitira \u00abmerkatuko\u00bb lan-ordutegietatik kanpo denbora gehiago dutenak.\nBehin-behinekotasun eta kontraturik gabeko egoera.\nBehin-behinekotasunak, esaterako, emakume landunen % 25,3ari eragiten dio, eta gizon landunen % 19,5ari. Egoera are okerragoan daude lan-kontraturik gabeko emakume landunen % 1,9 (eta gizonezkoen % 0,2). 2011n eginiko kontratuen artean, ordea, apenas dago hamarren batzuen aldea sexuen artean: emakumeen kontratuen % 94,6 eta gizonezkoenen % 94 izan ziren aldi baterakoak. Krisia hasi zenetik, aldiz, enpleguaren suntsiketak kontratu mugagabea zuten soldatapeko gizonei eragin die bereziki: ia 67.000 lanpostu finko edo mugagabe galdu dira (% 10eko beherakada 2008arekin alderatuta, eta % 2koa emakumeen kasuan), 4.300 aldi baterako lanpostu (% 3ko beherakada) eta 7.500 landun gutxiago dago kontraturik gabe (gehienak emakumeak).\nSoldata.\nSexuen arteko soldaten desberdintasuna kontratu mota guztietan ikus daiteke (mugagabea edo aldi baterakoa), prestakuntza maila desberdinetako lanetan, eta adin-tarte eta sektore guztietan. Aldeak, ordea, nabarmenak dira. Tartea txikitu egiten da 35 urtetik beherako landunen artean (% 18), iraupen mugatuko kontratuetan (% 8), industrian (% 17) edo eraikuntzan (% 2), eta prestakuntza handiko lanetan (zuzendaritza-gerentzia postuetan dauden emakumeek, zientzialari-intelektualek eta teknikari laguntzaileek hiru talde horietako gizonek baino % 18 gutxiago irabazten dute).\nGizarte arloan.\nEmakumeek sortutako aurreneko talde feministak. \"Emakumearen askapenaren\" edo \"emakumeen emantzipazio eskubidearen\" defentsa eta halako ideiak slogan hutsak baino zerbait gehiago ziren, eta konpromiso maila ezberdinetan, hainbat eta hainbat emakumeren hausnarketa, elkartzea eta ekintza sorrarazi zituzten. Feminismoa, nolanahi ere, edozein giza mugimendu bezala, garai jakin baten adierazgarri den bereizkeria sozial nahiz politikoa gainditu nahi dituen talde agerbide bihurtu zen, eta emakumeek osatzen duten talde handiaren arazoak aztertu, interpretatu eta kolektibo horrekin lan egiteko perspektiba berria eta inflexio-puntua erakutsi zituen.\nOrdura arteko moral eta gizarte ohitura hertsiak arindu egin dira nolabait. Halako modernotasun bolada hedatzen da herrian barrena, eta, arau, balio eta abarren aldaketa sakonik gertatzen ez bada ere, gizartea permisiboagoa bilakatzen da indarrez eta kemenez beteriko kontzeptu baten itzalpean, \"moda\" delakoaren itzalpean.\nAurrekoari loturik hein handi batean, marketinaren eta publizitatearen eragina ere aipatu beharra dago emakumea \"arlo publikoa\" delakoan integratzearen aldeko prozesuan. Emakume berriaren irudia itxuratzen ari da: gizalegetsua, dinamikoa, aktiboa..., hots, modernoa. Eta horrenbestez, arlo publikoan sartzera ausartzen den emakumea modernoa bada, bere langileen taldean emakumeak onartzen dituen enpresa ere modernoa izango da, noski.\nLekuz aldatzeko ahalmena ere emakumeak lan munduan integratzen lagunduko duen beste faktore garrantzitsu bat da. Urteak joan urteak etorri, lanaren bila, familia osoak doaz estatuko mutur batetik bestera, bai eta kontinente batetik bestera ere; familia osoak baserritik, ingurune txiki, txirotu batetik irten eta ingurune industrial eta modernora heltzen dira. Aldakuntza da nagusi urte horietan, eta ingurunea aldatuz ahalbide berriak eta sarritan beharrizan ezberdinak ere agertzen zaizkie ordura arte etxeko zeregin eta eginkizun jakin batzuetara mugaturik zeuden familiartekoei.\nEmakumezkoen merkatua.\nLehenik eta behin, emakumezkoen eta gizonezkoen merkatuko parte-hartzea ezberdina dela jakin behar dugu.\nGizon helduentzako merkatuko parte-hartzea orokorra da; aldiz, emakumeentzakoa, ez. Emakumeek merkatu kapitalistan duten papera aztertzeko hainbat hipotesi har ditzakegu kontuan: erreserbaren hipotesia, segmentazioaren hipotesia eta ordezkapenaren hipotesia.\nHiru hipotesiok ezaugarri komunak dituzte: zehazki, emakumearen menpekotasun soziala, eta lan ugalketarekin duen harremana, batez ere."}
{"id": "751068", "revid": "119347", "url": "https://eu.wikipedia.org/wiki?curid=751068", "title": "Aljeriako gastronomia", "text": "Aljeriako gastronomia Aljeria herrialdeko sukaldaritza tradizionala da. Adituen esanetan, bertan dago Europako sukaldaritza mediterraneoaren eta Afrikakoaren arteko muga edo erdigunea. Toki eta urte-sasoi batetik bestera biziki aldatzen denez, anitza, oparoa da herrialde handi horretako sukaldaritza. Nutrizio aldetik, bikaina: gantz, gatz eta azukre gutxi, landarezkoaren presentzia etengabea izaki. Zereala du bertako janak ezinbesteko zutabea, janari guzti-guztien laguntzaile diren hainbat motatako ogiak ez ezik (\"khobz dar, kesra rakhsis, kesra matlouh, kesra m\u2019bessa, aghroume, akourane...\") era askotako opil eta pastelak moldatzeko funtsezkoa.\nJaki ezagunak.\nKuskusa da Aljeriako plater nazionala, eta harekin batera, jakirik ezagunena agian \"chakhchoukha\" izan daiteke: abelgorrien okela, barbantzu eta patatazko estofatua, eta bertan blaitzen diren ogi apurrak.\nEzagunak dira, halaber, \"burek\" deritzona, hostorean bildutako haragia, arrautza frijitu eta tipula txikitua, \"mexui\" edo bildots errea, eta \"dolma\", mahatsondo orrietan bildutako piper eta tomatea.\nOtorduak.\nJanariaren aurretik olioz erretako gari-olatak te beroarekin hartzeko ohitura dago.\nEguerdi edota ilunabarrekoan, jaki beroa hartzen da lehenik, ogiz lagunduta, eta, ondoren, oliba olioz ondutako berdura dator. Barazkien artean, ohikoak dira tomatea, porrua, tipula, kuia, leka, azenarioa, arbia, alberjinia eta kalabazina.\nPostreetan gozoki, opil eta pastelak ohikoak dira. Hainbat orezko gutizia egin ohi dira dira, hala nola \"galb el louz\" (semolazko orea arbendolez beterik) \"makrud\" (datil-purea gari-semolaz bildua), \"mcheweq\" (ospakizunetako pasteltxo arbendolazkoak)\", m\u2019khabez\" (fruitu lehorrez beteriko opila), \"tcharaq\" (kruasanaren itxurakoa, arbendol krema hondar-orez bildu eta laranjondo-lorez lurrindua), \"samsa, sfenj, tamina, tahboult, msemmen, baghrir\"\u2026\nEdariak.\nIslamaren aginduz, alkoholdun edaririk ez dago, teorian bederen. Esnea, gazura, gaztanbera, mami edo gatzatua, tea eta menda dira ohikoenak."}
{"id": "751069", "revid": "58701", "url": "https://eu.wikipedia.org/wiki?curid=751069", "title": "Anthologie de l'humour noir", "text": "Anthologie de l'humour noir (\"Umore beltzaren antologia\") Andr\u00e9 Breton surrealismoaren sortzaile nagusiak eta idazle frantsesak prestatutako ipuinen antologia ezaguna da.\nHistoria.\n1940an \u00c9ditions du Sagittaireren eskutik Parisen plazaratutakoa, Vichyko gobernuak liburuaren banaketa debekatu zuen. Bigarren Mundu Gerra bukatu ondoren, 1947an, Breton erbestetik itzuli zenean, zuzenketa batzuk eginez gero, berrargitaratu zen. 1966an, Bretonek berriro argitaratu zuen lana, orduan, \"behin-betikoa\" bezala. Egileen aukeraketa Bretonek berak egin zuen, haren gustuaren arabera. Egileak kronologikoki jasota daude, aurretik hitzaurre labur batez aurkeztuta.\nGarrantzia.\nAntologia honek ezezagunak ziren edo ahaztuta zeuden idazle askoren izena zabaldu zuen eta horrek bere garrantzia ematen dio. Baina ezaguna baldin bada, batez ere, umore beltz kontzeptua sortzeagatik da. Liburu hau baino lehen inork ez zekien umore beltza zer zen; agian arraza beltzeko pertsonekin lotutako umorea bezala ulertuko zen. Laster, kontzeptu berria publiko artean zabaldu zen.\n1966ko edizioaren egileak.\nEgile guztiak:"}
{"id": "751072", "revid": "56334", "url": "https://eu.wikipedia.org/wiki?curid=751072", "title": "Thomas de Quincey", "text": ""}
{"id": "751076", "revid": "336", "url": "https://eu.wikipedia.org/wiki?curid=751076", "title": "Legearen aurreko berdintasun", "text": "Legearen aurreko berdintasuna, berdintasun juridikoa edo legezko berdintasuna esan nahi du pertsona guztiak berdinak direla legearen aurrean. Hortaz, legeak bermatu behar du, ez dela gizatalderik egongo beste horien gainetik edo azpitik, arraza, sexu, genero, naziokotasun, kolore, erlijio, pentsaera... etabarrengatik. Horrez gain, berdintasun juridikoa dagoen egoeretan Eskubide Zibil eta Politikoak herritar guztien esku jartzen dira, eta guzti horiei epaiketa edo prozesu zilegirako eskubidea aitortzen.\nLiberalismoaren eta demokraziaren oinarrietariko bat da, eta guztiz bateraezina da, esklabutza, kolonialismo, monarkia edo teokraziarekin arrazoi argiengatik. Baina baita zerga progresiboekin, aberastasunaren banaketarekin eta diskriminazio positiboarekin; berdintasun materiala lortzen bada ere, legearen aurreko berdintasuna alde batera uzten delako.\nBerdintasun juridikoaren teoriak edo kontzeptuak diskriminazio zuzena baztertzen du, pertsona guztiak berdintzat jotzerakoan legearen aurrean. Hala ere, errealitatea ez du kontuan hartzen eta ondorioz, ohikoa izaten da berdintasun juridikoak zeharkako, diskriminazio nabariak sortzea.\nHorren adibide garbia da Frantziako Iraultza. Hain beharrezkoa zen eskubideen adierazpena egin zen aurreko errege-erreginen sistema irauli ondoren. Hala ere, eta berdintasunaren aurrekari nagusitzat jotzen bada ere, bertan berdintasun juridikoa aldarrikatu zen \"Gizonaren eta hiritarraren eskubideak\" esaldiarenpean. Aurrerapauso garbia izan zen, nahiz eta herritarren erdia jokoz kanpo gelditu. Olympe De Gouges eta Mary Wollstonecraftek egin zuten benetako berdintasun juridikoaren aldeko borroka, adibide gisa Emakumearen eta Emakumezko Herritarraren Eskubideen Adierazpena proposatuz.\nHistoria.\nKristo aurreko 431. urtean, Periklesen (politikari greziarra) ehorzte abestian bertako Atenaseko demokrazian gizon hiritar askeen arteko berdintasuna goraipatzen zuen bertso bat dago. Garaiko legeak aztertuz, arlo pribatuan berdintasuna aitortzen zien gizonezko herritarrei.\n\"Bizitza publikoaren aurrerapenak gaitasunean behera egiten du; hau da, gizarte maila edota klase izaera ez da merituarekin nahasten, pobreziak ere ez du bidea oztopatzen\".\nAntzinaroan aurrekoa baino ohikoagoa zen berdintasunaren indarkeriazko errepresioa. Monarkia erromatarra boteretik kendu eta Erromatar Errepublika eta tribuna sakro-saindua ezarri bazen ere, Caeso (Cincinnatusen semea) legeen aurrean berdintasuna eragozteko, forora joaten ziren herritar xumeak jazartzeko talde baten buru izan zen.\nErromari dagokionez, plebearen antolakuntza eta patrizioek (aristokratak) haiekiko, langileekiko eta gerlariekiko zeukaten menpekotasunak eragin zuen Aginduen Gatazka (herritar xumeen eta aristokraten arteko gatazka) Hamabi Taulei jarraiki konpontzea, berdintasuna areagotuz. Era orokorrean esanda, inperio garaian enperadorea izan ezik, gizonezko herritar guztiak zuzenbide erromatarrean aurrean berdinak ziren. Hala ere, ez zen horrelako egoerarik lortu munduko zatirik handienean ezta Europan ere; bertan, aristokraziaren eta nobleziaren gorakadak garai modernoraino iraun zuten desberdintasuna mantentzeko sistema juridikoak sortu baitzituen.\nIsonomia.\nIsonomiak eskubide politikoen berdintasuna esan nahi du. Herodoto eta Tuzidides idazleek inoiz erabilitakoa da, ezein motatako gobernu herrikoiari buruz hitz egiteko.\nFriedrich Hayek ekonomialari eta teorialari politikoaren arabera, Boloniako zuzenbideko ikasleek XI. mendean berraurkitu zuten Zizeron; erromatarraren isonomia babesle gisa. Hayekek tradizio juridikoaren sorreran garrantzizkotzat ditu Boloniako ikasle horiek.\nXVI. Mendean Ingalaterran sartu zen \"isonomia\" terminoa, horrela idatzita. Horren esanahia \"edozein motatako pertsonentzat legearen berdintasuna\" zen (4). Handik gutxira, Tito Livio itzultzaileak \"Isonomy\" forma erabili zuen, legeen berdintasuna eta magistratuen erantzukizuna zuen estatua deskribatzeko. Hurrengo mendean, geldiro-geldiro hitz hori \"legearen aurrean berdintasun\", \"Zuzenbidezko Estatu\", \"legearen agintea\" moduko adierazpenek ordezkatu zuten isonomia terminoa.\nNazio Batuen Erakundeak onartutako Eskubide Zibil eta Politikoen Nazioarteko Itunak honela dio 26.artikuluan: \"Pertsona guztiak berdina dira legearen arabera, eta eskubidea dute, bereizkeriarik gabe, legearen babesa izateko. Hartara, legeak bereizkeria oro debekatuko du, eta pertsona guztiei babes bera eta eragingarria bermatuko die, edozein bereizkeriaren aurka, arraza, larru-kolorea, sexua, hizkuntza, erlijioa, politikako edo bestelako iritzia, jatorri nazionala edo gizarte-jatorria, ekonomia-maila, jaiotza edo beste edozein gizarte-ezaugarri dela bide\".\nKontuan izan behar dugu, bai Espainiar Estatuak baita Frantziar Estatuak ere, biek onartu eta berretsi dutela itun hori.\nLiberalismo klasiko edo tradizionala.\nLiberalismo klasikoak legeen aurreko pertsona guztien berdintasuna aldarrikatzen du. Liberalismo klasikoaren aldekoek eta libertarioek ez zuten nahi, talde batzuetako eskubideen izenean banakako eskubideak lortu edo sustatu.\nEskubideen berdintasuna eta berdintasun materiala.\nLegearen aurreko berdintasuna eskubide zibil eta politikoak lortzeko tresna bezala erabili izan da. Berdintasuna materiala, ordea, berdinzaletasunak bultzatutako berdintasun material errelala bultzatzen zuelarik.\nBerdinzaletasuna, adiera materialetan, legearen aurreko berdintasunarekin gatazkan sartzen da. Gizartean jada dauden ezberdintasunak ezabatzeko, egoera ezberdin horiei tratu ezberdina izango dute legean; hau da, legearen indarrak berdinduko du benetako egoera. Legezko ezberdintasun horiek aberastasunaren banaketarako eta baiezko ekintzen (diskriminazio positibo) bidez sortzen dira. Argi dago, organo legegileak nahita hartutako ezberdintze dela, ez nahigabe sortutako zeharkako egoera.\nFriedrich Hayek ekonomialari eta filosofoaren ustetan, berdinzaletasuna eta eskubideen berdintasuna kontrajarriak dira; egoera materialean dagoen berdintasun eza legearen aurreko berdintasunaren ondorio zuzena baita. Hau esan zuen:\n\"\"Sekulako ezberdintasuna dago pertsonak era berean hartzearen eta berdinak egitearen artean. Lehengoa gizarte aske baterako baldintza den bitartean, bigarrena \"esklabutza mota berri bat da\" Alexis de Tocquevillek deskribatu gisa...\"\"\nHona hemen Olympe de Gougesek beste batzuekin, \"Emakumearen eta hiritarraren 1971ko adierazpenean\" idatzitako oinarrietako bat: \"1 \u2013 Emakumea aske jaio da eta eskubideei dagokionez, gizonarekiko berdintasunean. Gizarte ezberdintasunak soilik egon daitezke ongizate komunean oinarrituta badaude.\"\nBerdintasun absolutua eta berdintasun erlatiboa.\nBerdintasun absolutuak esan nahi du era automatikoan pertsona guztiak berdinak direla legearen aurrean (berdintasun formala). Berdintasun erlatiboan berriz, gizarte egoera edo inguruabar berdinetan dauden pertsonak dira berdinak, eta egoera ezberdinetan daudenak desberdinak (berdintasun materiala).\n- Berdintasun formala: legearen aurrean guztien egoera berdina izatea da. Hori ulertzeko, kontuan izan behar dugu, antzinako erregimenean pribilegioa zela nagusi, eta, horregatik urrats handia zen berdintasun formala lortzea, nahiz eta gizonentzat baino ez lortu. Horrela berdintasun printzipioa legezkotasun-printzipioan barneratzen zen, hots, legeak berdintzat hartzen zituenak ziren berdinak. Berdintasunari buruzko pentsaera hori berdintasun formala edo legearen aurreko berdintasuna izan zen.\n- Berdintasun materiala: helburua legearen barruan edo legearen ezarpenean berdina izatea da. Horren ondorioa, legean, hauxe da: legeak ez dute unibertsalak, orokorrak, abstraktuak eta iraunkorrak izan behar, orain litekeena da, lege singularrak egitea, gizaki batzuentzat edo talde edo alor jakin batentzat, aldi jakin baterako balio dutenak eta bereizleak direnak; orokor edo iraunkorrak izanda ere, euren hartzaileak desberdin tratatzea, zilegi bilakatzen da. \nAdibidez, EAEko \"4/2005 Legea, Otsailaren 18koa Emakumeen eta Gizonen berdintasunerakoa\", berdintasun materiala lortzeko ekintza politikoa izan zen.\nLegesaren azpian berdintasuna.\nEsaldiak esan nahi du guztiak direla berdinak legearen aurrean. Inor ez dago legearen gainetik. Kontzeptu hau, Zuzenbideko Estatuaren teoriatik eratortzen da. Zuzenbideko Estatuaren arabera, pertsona bat bakarrik izan daiteke zigortua, ezarri den lege bat urratzeagatik.\nLegearen aurrean berdintasunak esan nahi du, ezin dela pertsona bat baztertua izan. Guztiak berdintasunez tratatuak izan behar dira, jaioterria, sexua, erlijio, arraza, kasta, aberastasuna, gizarte klase, eta abar berdin delarik.\nAdibidez, delitu bat burutzen duten pertsona guztiak zigor berdina jasotzen dute. Ezin da desberdintasunik egin emakumezko gaizkile baten eta gizonezko gaizkile baten artean. Edo gaizkile pobre eta gaizkile aberats baten artean; biek delitu berdina burutu badute.\nBerdintasunerako eskubideak pertsona guztiak maila berean jartzen ditu. Eskubide honek guztiak baldintza berdinak jasoko dituztelaren segurtasuna ematen du.\nLegeen babes berdina.\nLegeen babesaren berdintasuna esaldiak esan nahi du, antzeko inguruabarretan dauden pertsonak tratu bera jaso behar dutela, horrek ere esan nahi du, inguruabar desberdinetan daudenak tratu bera jaso behar ez dutela.\nAdibidez, heldu guztiak berdinak dira eta era berdinean zigortuak dira, baina erailketa bat burutzen duen ume bat ezin daiteke zigortua izan delitu berdina burutzen duen heldu bat bezala. Izan ere, heldua eta umea ez dira berdinak eta modu desberdinean tratatuak izan behar dira.\nGiza Eskubideen Adierazpen Unibertsalaren 7. artikuluak adierazten du, \u201cGizon-emakume guztiak berdinak dira legearen aurrean eta denek dute, bereizkeriarik gabe, legezko babesa izateko eskubidea. Denek dute Aldarrikapen hau hausten duen edozein bereizkeriaren aurka eta bereizkeria horren eragileen aurka babes berbera izateko eskubidea\u201d. \nMonarkia parlamentarioetan.\nEztabaida bat dago legearen aurrean berdintasuna izeneko printzipioari buruz, monarkia konstituzionala duten herrietan. Hala nola, Espainia, Erresuma Batua, Japonia edo Kanbodia. \nMonarkia parlamentarioetan legearen aurrean berdintasun printzipioa ez dela edo bakarrik modu arin batean dagoela dela arrazoitzen dutenak, argudiatzen dute, monarkia oro nahiz eta erregearen eta nobleen botereak pisu gutxikoak izan, berez legearen aurrean berdintasunaren printzipioarekiko kontraesan bat direla. Monarkia sistema desberdinen artean egon daitezkeen ezberdintasunak axola izan gabe, printzipioa hori ez da benetakoa izango. Izan ere, zenbait kargu publikok daukaten botere politikoa bakarrik ez dago edozein herritarrentzako eskuragarri. Hau da, soilik lortu ahalko dute kargu hori zuzenean aurreko erregearen oinordeko direnek eta horrek era garbian baztertzen du legearen aurreko berdintasuna.\nMonarkia parlamentarioa legearen aurrean berdintasunaren printzipioarekin bateraezina ez dela diotenek, horren alde egiteko dituzten argudioak ezberdinak dira sistema politiko zehatzaren arabera.\nPrintzipioa herrialdeka.\n-Printzipioa Estatu Batuen Konstituzioarekiko Hamalaugarren xedapeneko zuzenketan aintzatesten da :\nEstatu Batuetan jaiotako edo naturalizatutako eta bere jurisdikzioaren menpe dauden pertsona guztiak Estatu Batuen eta bizi diren Estatuetako herritarrak dira. Estatuek ezingo dute Estatu Batuetako herritarren pribilegioak edo inmunitateak mugatzen dituzten legeak sortu edo eragina eman; Estatuek ezingo dute ezta ere, edozein pertsonari bizitza kendu, askatasuna kendu edo jabetza kendu dagokion prozedura legala jarraitu gabe; ezta bere muga jurisdikzionalen barruan dagoen edozein pertsonari legeen babesa ukatu.\n-El Salvadorren 1983ko Errepublikako Konstituzioaren 3. artikuluan aintzatesten da :\n3. art.- Pertsona guztiak legearen aurrean berdinak dira. Eskubide zibilen gozamenerako ezin izango dira ezarri, nazionalitate, arraza, sexu edo erlijio ezberdintasunetan oinarritutako mugak. Ez dira oinordetutako lan eta pribilegioak onartzen.\n-Argentinan legearen aurrean berdintasunaren printzipioa Konstituzioaren 16. artikuluan aintzatesten da:\nArgentinako Nazioak ez ditu onartzen odol edo jaiotze pribilegioak : Argentinako Nazioan ez daude foru pertsonalak ezta noblezia tituluak. Herritar guztiak legearen aurrean berdinak dira, eta lan guztietan onargarriak baldintza bakarra gaitasuna izanik. Berdintasuna, zerga eta karga publikoen oinarria da.\n-Nikaraguan, nazioaren arau gorena den Konstituzioaren 27. artikuluan hau adierazten da:\nPertsona guztiak legearen aurrean berdinak dira eta babes berdina izateko eskubidea dute. Ez da baztertzerik egongo jaiotze, nazionalitate, sinesmen politiko, arraza, sexu, hizkuntza, erlijio, iritzi, jatorri, egoera ekonomiko edo baldintza sozialeko arrazoiak direla eta.\nAtzerritarrek Nikaraguako herritarren eskubide eta betebehar berdinak dituzte, eskubide politikoak eta legeak ezartzen dituztenak salbu; ezin dute herrialdearen gai politikoetan eskua sartu\u2026\nEstatuak Konstituzio honetan aintzatetsitako eskubideak errespetatzen eta bermatzen ditu bere lurraldean dauden eta bere jurisdikzioaren menpe dauden persona guztiei.\n-Espainian Konstituzioaren 14. artikulua:\nEspainiarrak legearen aurrean berdinak dira, eta ezin da inolako bereizkeriarik egin, jaiotza, arraza, sexu, erlijio, iritzi nahiz bestelako inguruabar edo egoera pertsonal zein sozialak aintzat hartuta.\n-Kolonbian printzipioa konstituzioaren 13. artikuluan ezarrita dago:\nPertsona guztiak libre eta berdin jaiotzen dira legearen aurrean, autoritateen babes eta tratu berdina jasoko dute eta eskubide, askatasun eta aukera berdinetaz gozatuko dute sexu, arraza, jatorri familiar edo nazional, hizkuntza, erlijio, iritzi politiko edo filosofiko arrazoiak direla eta diskriminaziorik gabe.\nEstatuak berdintasuna erreala eta eraginkorra izan dadin baldintzak sustatuko ditu eta talde baztertuen alde neurriak hartuko ditu.\nEstatuak bereziki babestuko ditu beren egoera ekonomiko, fisiko edo mentalagatik, ahultasun egoeran dauden pertsonak eta beraien kontra burutzen diren gehiegikeriak eta tratu txarrak zigortuko ditu.\n-Txilen bere Oinarrizko Gutunaren 19. artikuluan 2. zenbakian bermatuta dago:\nLegearen aurrean berdintasuna .Txilen ez daude ez pertsona ez talde pribilegiaturik.\nTxilen ez daude esklaburik eta Txileren lurraldea zapaltzen duena libre geratzen da. Gizonak eta emakumeak berdinak dira legearen aurrean.\nLegeak eta autoritateak ezingo dituzte ezberdintasun arbitrarioak ezarri.\n-Mexikon , Estatu Batu Mexikarren Konstituzio politikoaren lehenengo artikulua giza eskubideen aintzatespena ezartzen du hurrengo testuarekin:\nEstatu Batu Mexikarretan Estatu Mexikarra parte den Konstituzio eta Nazioarteko Tratatuetan aintzatetsitako giza eskubieetaz gozatuko dute pertsona guztiek. [...] Aintzatespen hau, helburutzat dauka arrazoitu gabeko pribilegioak saihestea eta herritar guztiak, hau da herriari ( subiranotasuna dutenak, konstituzioaren 39. art) egoera legal berdinean kokatzea. Berdintasun juridikoa azaleko kolorean, generoan, adinean, erlijioan, lanbidean, egoera ekonomikoan et abar oinarrituta egiten diren bereizketak saihestean datza. Laburbilduz:\n1.art: Konstituzioak ematen dituen bermeen gozamena pertsona guztientzat.\n2.art: Esklabutzaren debekua.\n4.art: Genero bereizketa gabe, eskubideen berdintasuna. ( gizona eta emakumea legearen aurrean berdinak dira.)\n12.art: Nobleziaren tituluen debekua.\n13.art: Foruen debekua, legeak adierazten dituenak salbu. Horrek, Mexikon subjetibitate edo partzialitate legala osatzen du.\n-Ekuadorren, Konstituzioaren 11. artikuluan erregulatuta dago:\n11. art.- Eskubideen erabilera hurrengo printzipioen bidez eraenduko da:\n2.Pertsona guztiak berdinak dira eta eskubide, betebehar eta aukera berdinez gozatuko dute.\nInor ezin izango da baztertua izan etnia, jaioterri, adin, sexu, genero identitate, identitate kultural, egoera zibil, hizkuntza, erlijio ,ideologia, filiazio politiko, iragan judizial, egoera sozio-ekonomiko, egoera migratorio, orientazio sexual, osasun egoera, GIB/ hiesa izateagatik, ezgaitasun, desberdintasun fisiko arrazoiengatik ;ezta ere, bestelako bereizketa pertsonala edo kolektiboa , aldi baterakoa edo iraunkorra, zeina helburutzat daukan eskubideen aintzatespena, gozamena edo erabilera kaltetzea edo anulatzea. Legeak baztertze modu oro zigortuko du.\nEstatuak baiezko akzioko neurriak hartuko ditu, zeinak berdintasun erreala eragingo duten, bereizketa egoeran dauden eskubideen titularren mesedetan.\nOsagarritzat, Konstituzio berdinaren 9. artikuluak, berdintasuna ezartzen du ere, Ekuadortar eta atzerritarren arteko eskubide eta betebehar berdinen titulartasunari dagokionez:\n9.art.- Ekuadorreko lurraldean dauden atzerritarrek Ekuadortarren eskubide eta betebehar berdinak izango dituzte, Konstituzioarekin bat eginez.\nEta Kode Zibilak printzipioa garatuz ezartzen du:\n43. art.- Legeak ez du ezberdintasuna aitortzen edo aintzatesten ekuadortarraren eta atzerritarraren artean, kode hau arautzen dituen eskubide zibilen eskuratzea eta gozamenari dagokienez."}
{"id": "751077", "revid": "90204", "url": "https://eu.wikipedia.org/wiki?curid=751077", "title": "Mortal Kombat (filma)", "text": "Mortal Kombat (euskaraz \"Borroka Hilkorra\") 1995eko Paul W. S. Anderson ingeles zinema zuzendariak zuzendutako fantasiazko ekintza film bat da. \"1992ko izenburu berdineko bideo-jokoan\" oinarritua dago. Robin Shou, Linden Ashby, Bridgette Wilson eta Christopher Lambert aktoreek antzeztu zuten.\n\"Mortal Kombat II\" (1993) jarraipena izan zuen.\nArgumentua.\nBederatzi belaunaldietan zehar, Shang Tsung (Cary-Hiroyuki Tagawa), azti gaiztoak, printze boteretsu bati bere etsai arrikutsuak garaitzen lagundu dio. Mortal Kombat borroka txapelketako 10. ekitaldia berriz ere irabazten baldin badu, Kanpo Munduan sustraitu den gaiztakeria Lurraz betiko nagusituko da."}
{"id": "751081", "revid": "512", "url": "https://eu.wikipedia.org/wiki?curid=751081", "title": "Inconscientes", "text": "Inconscientes 2006. urtean Bilbon sorturiko rock musika taldea da.\nTaldea.\nTaldea I\u00f1aki \"Uoho\" Ant\u00f3nek bultzatuta sortu zen \"La Inconsciencia de Uoho\" izenarekin eta 2007an izen bereko diska plazaratu zuten. Taldekideak Extremoduro taldekoak ere baziren eta bira azkar baten ondoren taldea bertan behera gelditu zen. 2016an Extremoduroren geldialdi bat izan zen eta \"Incoscientes\" izenarekin berriz elkartu eta \"Quimeras y otras realidades\" diskoa atera zuten. Hurrengo urtean zuzeneko diska bat atera zuten, \"Directo en la Pen\u00e9lope\"."}
{"id": "751082", "revid": "105290", "url": "https://eu.wikipedia.org/wiki?curid=751082", "title": "Luber Jack", "text": "Luber Jack 2011. urtean Bilbon sorturiko rock and roll musika taldea da.\nTaldea.\nEl gato negro taldean ibili ondoren Luis Solo eta Roberto Crespok \"Luber Jack\" sortu zuten."}
{"id": "751084", "revid": "105290", "url": "https://eu.wikipedia.org/wiki?curid=751084", "title": "Memoria de Pez", "text": "Memoria de pez Zornotzan sortutako rock musika talde bat da.\nIbilbidea.\nTaldea \"Bir Litter\" izenarekin sortu zuten eta 2008an \"Memoria de pez\" bihurtu zen."}
{"id": "751085", "revid": "88969", "url": "https://eu.wikipedia.org/wiki?curid=751085", "title": "Miren Ortubay Fuentes", "text": "Miren Ortubay Fuentes (Gasteiz, 1958) abokatua eta kriminologoa da. Zuzenbide penalean doktorea. Euskal Herriko Unibertsitateko irakaslea, eta genero-indarkerian eta presoen eskubideetan aditua.\nBiografia.\n1980an Zuzenbidean lizentziaduna Deustoko Unibertsitatean, eta Zuzenbidean doktore unibertsitate berean. Kriminologian diplomaduna Madrilgo Complutense Unibertsitatean. Kriminologiako graduondoko ikasketak Louvain-la Neuve unibertsitatean(Belgika) egin zituen.\nIbilbidea.\nAbokatu lana egiten hasi zen. 1982an, Salhaketa (Gasteiz), presoen babeserako Elkarteko fundatzaileetariko bat izan zen. 1995etik 2006ra bitartean Arartekoaren aholkulari juridiko izan zen, Justizia eta emakume eta ginzonen arteko Berdinatasunaren arloko arduraduna.\nEuskal Herriko Unibertsitateko Zuzenbide eta Gizarte-Lan fakultatetako (EHU) irakasle titular da. Emakumeen aurkako indarkeria: prebentzioa eta esku-hartzea irakasgaia ematen du, besteren artean.\u200b Maria de Maeztu foro feministako kide da eta Beste Ahots Feministak eta GGKE Afganistaneko Giza Eskubideen aldeko Elkartea (ASDHA) kolektiboetan kolaboratzen du. Fernando Buesa Blanco Fundazioko Patronatuko kide da.\nEmakundek egindako \u201cExperiencia de la detenci\u00f3n policial de las mujeres de la Comunidad Aut\u00f3noma del Pa\u00eds Vasco\u201d ikerketan parte hartu du Lehitzune Zuloagarekin eta Estibaliz de Miguelekin batera."}
{"id": "751087", "revid": "105290", "url": "https://eu.wikipedia.org/wiki?curid=751087", "title": "Gyeonggi", "text": "Gyeonggi-do (, \u201cHiriburuaren inguruko probintzia\u201d) Hego Korea ipar-mendebaldeko probintzia da. 10.170 kilometro koadroko eremua du, eta 2017an 13.255.523 biztanle zituen. Seulgo metropoli eremuaren parte da. Hiriburua Suwon da."}
{"id": "751088", "revid": "12788", "url": "https://eu.wikipedia.org/wiki?curid=751088", "title": "Gyeonggi-do", "text": ""}
{"id": "751089", "revid": "12788", "url": "https://eu.wikipedia.org/wiki?curid=751089", "title": "Chungcheongbuk-do", "text": ""}
{"id": "751090", "revid": "105290", "url": "https://eu.wikipedia.org/wiki?curid=751090", "title": "Gangwon", "text": "Gangwon-do () Hego Korea ipar-ekialdeko probintzia da. 16.866 kilometro koadroko eremua du, eta 2017an 1.567.091 biztanle zituen. Hiriburua Chuncheon da."}
{"id": "751093", "revid": "6327", "url": "https://eu.wikipedia.org/wiki?curid=751093", "title": "Ag2r La Mondiale", "text": ""}
{"id": "751094", "revid": "512", "url": "https://eu.wikipedia.org/wiki?curid=751094", "title": "Stephen Hillenburg", "text": "Stephen McDannell Hillenburg (Lawton, Oklahoma, Ameriketako Estatu Batuak, 1961eko abuztuaren 21a - San Marino, Kalifornia, 2018ko azaroaren 26a) estatubatuar animatzailea, ekoizlea eta biologoa izan zen, Bob Belaki marrazki bizidun telesailaren sortzailea izateagatik ezaguna.\nIkasketak.\nAnaheimeko (Kalifornia) Savanna Institutuan graduatu ostean, Kaliforniako Humboldt Estatu Unibertsitatean sartu zen, 1984an lizentziatu zen baliabide naturalen ustiaketaren ikasketetan, itsasoko baliabideetan espezializatuz. 1992an, California Institute of the Arts-en animaziozko masterra egin zuen."}
{"id": "751095", "revid": "12788", "url": "https://eu.wikipedia.org/wiki?curid=751095", "title": "Bora\u2013Hansgrohe", "text": "Bora\u2013Hansgrohe (UCI kodea: BOH) alemaniar txirrindularitza talde profesionala da, UCI WorldTeam lizentziaduna."}
{"id": "751096", "revid": "1545", "url": "https://eu.wikipedia.org/wiki?curid=751096", "title": "Bora-Hansgrohe", "text": ""}
{"id": "751097", "revid": "6327", "url": "https://eu.wikipedia.org/wiki?curid=751097", "title": "Cannondale\u2013Drapac", "text": ""}
{"id": "751098", "revid": "1545", "url": "https://eu.wikipedia.org/wiki?curid=751098", "title": "FDJ (txirrindularitza taldea)", "text": ""}
{"id": "751099", "revid": "105290", "url": "https://eu.wikipedia.org/wiki?curid=751099", "title": "Hego Chungcheong", "text": "Hego Chungcheong (, \"Chungcheongnam-do\") Hego Korea mendebaldeko probintzia da. 8.192 kilometro koadroko eremua du, eta 2017an 2.180.925 biztanle zituen. Hiriburua Hongseong da."}
{"id": "751100", "revid": "15795", "url": "https://eu.wikipedia.org/wiki?curid=751100", "title": "Rabobank (txirrindularitza taldea)", "text": ""}
{"id": "751101", "revid": "105290", "url": "https://eu.wikipedia.org/wiki?curid=751101", "title": "Sejong (hiria)", "text": "Sejong () Hego Korea erdialdeko hiria da. 2012 sortu zuten, herrialdeko zentro administratiboa izan zedin. 465 kilometro koadroko eremua du, eta 2017an 284.225 biztanle zituen."}
{"id": "751102", "revid": "8530966", "url": "https://eu.wikipedia.org/wiki?curid=751102", "title": "Zorroza Futbol Kluba", "text": "Zorroza Futbol Kluba Bilboko Zorrotza auzoko futbol taldea da. 1914an sortu zen\nGaur egun Bizkaiko 3. erregionalean dabilen arren sei denboraldi egin zituen Hirugarren Mailan.\nDatuak.\n2019-20 denboraldia barne."}
{"id": "751103", "revid": "6327", "url": "https://eu.wikipedia.org/wiki?curid=751103", "title": "Quick Step (txirrindularitza taldea)", "text": ""}
{"id": "751105", "revid": "23317", "url": "https://eu.wikipedia.org/wiki?curid=751105", "title": "Iturrigorri Kirol Elkartea", "text": "Iturrigorri Kirol Elkartea Bilboko Errekalde auzoko futbol taldea da. 1923an sortu zen.\nDatuak.\n2022-23 denboraldia barne."}
{"id": "751106", "revid": "12788", "url": "https://eu.wikipedia.org/wiki?curid=751106", "title": "Team DSM\u2013Firmenich", "text": "Team DSM\u2013Firmenich (UCI kodea: DSM), lehenago Shimano-MemoryCorp eta Argos-Shimano deitua, alemaniar txirrindularitza talde profesionala da, UCI WorldTeam lizentziaduna."}
{"id": "751108", "revid": "6327", "url": "https://eu.wikipedia.org/wiki?curid=751108", "title": "Trek-Segafredo", "text": ""}
{"id": "751111", "revid": "10891", "url": "https://eu.wikipedia.org/wiki?curid=751111", "title": "Josu Larrazabal", "text": "Josu Larrazabal (Orozko, - ) bizkaitar prestatzaile fisiko eta kirol zuzendaria da, txirrindularitza arloan ibilitakoa. Soin Hezkuntzako Euskal Erakundean ikasi eta gero, Euskaltel-Euskadin lan egin zuen. Gero, Trek\u2013Segafredon ere ibili da."}
{"id": "751112", "revid": "116477", "url": "https://eu.wikipedia.org/wiki?curid=751112", "title": "Lurrunetan kozinatu", "text": "Lurrunetan egostea edo lurrunetan kozinatzea lurrunarekin elikagaiak prestatzeko metodo bat da. Metodo honetan ez da elikagaia zuzeneko kontaktuan beroarekin jartzen, osmosiaren fenomenoa ezabatuz. Ura lurrun egoerara pasatzen da 100\u00a0\u00b0C-ra iristen denean, egosketa azkarra da. Lurrunetan egosteak homogeneoki egostea ere baimentzen du, eta prestatutako elikagai egosien ezaugarriak gordetzen ditu. Urez gain, salda berotuaren lurruna erabil daiteke.\nMetodo osasuntsua da eta ia elikagai mota guztiekin egin daiteke, baina Mendebaldean landare-elikagaiekin gehiago erabiltzen da.\nAsian arroza sukaldatzeko edo Magreben kuskusa egiteko oso teknika hedatua da.\nLurrunetan egosteko prestaketak.\nHAINBAT AHOLKU\nKanpo estekak.\ngastronomiavasca.net/eu/gastro"}
{"id": "751113", "revid": "1545", "url": "https://eu.wikipedia.org/wiki?curid=751113", "title": "Lampre\u2013Merida", "text": ""}
{"id": "751114", "revid": "23317", "url": "https://eu.wikipedia.org/wiki?curid=751114", "title": "Larramendi Kirol Kluba", "text": "Larramendi Kirol Elkartea Bizkaiko Alonsotegi herriko futbol taldea da. 1922an sortu zen.\n1988an Bizkaiko Ohorezko maila irabazi eta Hirugarren Mailara igo zen bertan hiru urtez aritzeko.\nDatuak.\n2019-20 denboraldia barne."}
{"id": "751115", "revid": "105290", "url": "https://eu.wikipedia.org/wiki?curid=751115", "title": "Ipar Gyeongsang", "text": "Ipar Gyeongsang (, \"Gyeongsangbuk-do\") Hego Korea ekialdeko probintzia da. 19.030 kilometro koadroko eremua du, eta 2017an 2.745.070 biztanle zituen. Hiriburua Andong da."}
{"id": "751116", "revid": "20653", "url": "https://eu.wikipedia.org/wiki?curid=751116", "title": "Lurrunetan egosi", "text": ""}
{"id": "751117", "revid": "1545", "url": "https://eu.wikipedia.org/wiki?curid=751117", "title": "Lampre-Merida", "text": ""}
{"id": "751119", "revid": "105290", "url": "https://eu.wikipedia.org/wiki?curid=751119", "title": "Hego Gyeongsang", "text": "Hego Gyeongsang (, \"Gyeongsangnam-do\") Hego Korea hego-ekialdeko probintzia da. 10.533 kilometro koadroko eremua du, eta 2017an 3.455.540 biztanle zituen. Hiriburua Changwon da."}
{"id": "751120", "revid": "1545", "url": "https://eu.wikipedia.org/wiki?curid=751120", "title": "HTC-High Road", "text": ""}
{"id": "751121", "revid": "23317", "url": "https://eu.wikipedia.org/wiki?curid=751121", "title": "Ortuella Kirol Elkartea", "text": "Ortuella Kirol Elkartea Bizkaiko Ortuella herriko futbol taldea da. 1922an sortu zen.\n1985ean Bizkaiko Ohorezko mailan bigarren izan eta Hirugarren Mailara igo zen bertan urtebetez aritzeko.\nDatuak.\n2018-19 denboraldia barne."}
{"id": "751123", "revid": "105290", "url": "https://eu.wikipedia.org/wiki?curid=751123", "title": "Ipar Jeolla", "text": "Ipar Jeolla (, \" Jeollabuk-do\") Hego Korea mendebaldeko probintzia da. 8.067 kilometro koadroko eremua du, eta 2017an 1.883.195 biztanle zituen. Hiriburua Jeonju da."}
{"id": "751124", "revid": "105290", "url": "https://eu.wikipedia.org/wiki?curid=751124", "title": "Hego Jeolla", "text": "Hego Jeolla (, \"Jeollanam-do\") Hego Korea hego-mendebaldeko probintzia da. 12.252 kilometro koadroko eremua du, eta 2017an 1.927.645 biztanle zituen. Hiriburua Muan da."}
{"id": "751125", "revid": "58701", "url": "https://eu.wikipedia.org/wiki?curid=751125", "title": "Adarra Saria", "text": "Adarra saria Donostiako Udalak \"Donostia Kultura\" elkartearen bidez euskal musikarien ibilbidea omentzeko urtero ematen duen saria da.\nEkitaldia.\n2014 urtean izan zuen lehen aldia eta Victoria Eugenia Antzokian izaten da ekitaldia. Saria bera Marijose Rekalde artista nafarraren brontzezko eskultura bat da.\nPalmaresa.\nHonako hauek izan dira Adarra Saria jaso duten musikariak:"}
{"id": "751126", "revid": "336", "url": "https://eu.wikipedia.org/wiki?curid=751126", "title": "Likurgo Espartakoa", "text": "Likurgo (, ahoskatua; K.a. 820) Espartako erdi-kondairazko legegizona izan zen. Ezaguna izan zen indar militarrean oinarritutako eraldaketa burutu zuelako Espartako gizartean.\nBiografia.\nK.a. XII.-K.a. VII. mendeetan, Espartan (Grezia), Likurgok hainbat erreforma ezarri zituen hirian eta Espartako Konstituzioa ere hari egozten diote. Likurgoz aritzean, zaila da errealitatea eta kondaira bereiztea, Antzinaroko hainbat historialarik jaso baitzuten haren berri (Herodotok, Jenofontek, Plutarkok, etab.). Horregatik ezin da, besteak beste, bizi izan zen garaia zehaztu.\nEspartan erreformak egiten aritu zen bizitzaren amaiera arte, beti ere kondairaren mugan dagoen kontakizunaren arabera. Bidaia bat egin baino lehen, espartarrei zin eginarazi zien ezarritako legeak errespetatuko zituztela bidaiatik itzultzen zen arte. Juramentua lortu zuenean abiatu zen, baina ez zen sekula itzuli. Bere buruaz beste egin omen zuen espartarrek legeak betiko bete zitzaten.\nInstituzioak.\nHainbat erreforma egin zituen Likurgok Espartan. Monetan eta elikaduran aldaketak egiteaz gain, erregearen eta herriaren arteko kontseilu bat, lur erreforma eta Haur Hezkuntza bultzatu zituen.\nMoneta.\nPlutarkoren \"Bizitza paraleloak\" lanaren arabera, Likurgok ustelkeriaren eta aberaste bidegabearen aurka abiatutako bide sinple baina eraginkorra. Espartar agintariak arazoaren jatorrira jo zuen: dirura. Ordura arteko urrezko eta zilarrezko txanponak erretiratu eta burdinazko txanpon astunak eginarazi zituen. Txanpon berriei balio oso txikia emanez, hiper-inflazio modukoa eragin zuen eta \u201c\"espartarrek txanpon zorroak zaldiz tiratutako gurdiez ordezkatu behar izan zituzten\"\u201d.\nPlutarkok zioenez, \u201c\"soilik aldaketa horrekin Lazedemonia askotariko krimenetatik askatu zuen; nork lapurtuko zuen, nork joko zuen eroskeriara edo nork erabiliko zituen amarruak, emaitza ezin bazen ezkutatu, ez bazuen kodizia pizten eta etekinik ez bazekarren? [\u2026] Besteek baino gehiago zutenei ez zien ezertarako balio eta ez zuten oparotasuna harrokeriaz erakusteko biderik\"\u201d.\nElikadura.\nBaina luxua eta gehiegikeriekiko irrika diruaz harago ere itzali nahi izan zuen eta horretarako hiritarren elikadura arautu zuen. \u201c\"Denek elkarrekin eta berdin jaten zuten, inor itsu-itsuan gizendu ez zedin, gorputzak alferrik gal ez zitezen, nork beti gaixoen moduan joka ez zezan\u201d.\nEspartar guztiak egunean hirutan jangela komunitario batean biltzen ziren eta han ilotek \"sisitia\" edo jakiak ematen zizkieten. Hau da, berdintasunaren paradisu berri hartan janaria esklaboek zerbitzatzen zuten. Inor ez baita perfektua, ezta Likurgo bera ere."}
{"id": "751128", "revid": "201", "url": "https://eu.wikipedia.org/wiki?curid=751128", "title": "Sormarka", "text": ""}
{"id": "751129", "revid": "15795", "url": "https://eu.wikipedia.org/wiki?curid=751129", "title": "Jatorrizko deitura", "text": ""}
{"id": "751130", "revid": "1491", "url": "https://eu.wikipedia.org/wiki?curid=751130", "title": "Abesbatza-zuzendari", "text": "Musika klasikoaren munduan, Abesbatza-zuzendaria abesbatza edo koro bateko korda edo ahots desberdinak prestatu eta koordinatzeko arduratzen den musikaria da, beti ere musika-lan bat interpretatzeko asmoarekin. Batzuetan korda bakoitzak (sopranoak, mezzosopranoak, kontraltoak, tenorrak, baxuak, baritonoak...) bere arduraduna dauka (ahots bakoitzeko lana koordinatzeko pertsonak). Zuzendariak eskuekin eta buruarekin zuzentzen du abesbatza osoaren interpretazioa.\nEuskal Herriko zuzendariak.\nBesteak beste hauek dira Euskal Herriko abesbatza-zuzendari ezagun batzuk:"}
{"id": "751132", "revid": "46380", "url": "https://eu.wikipedia.org/wiki?curid=751132", "title": "Bakailaoa bizkaitar erara", "text": ""}
{"id": "751137", "revid": "512", "url": "https://eu.wikipedia.org/wiki?curid=751137", "title": "Tushetiar zaldi", "text": "Tushetiar zaldia, (), Georgiako ekialdeko Tushetiako eskualdeko bertako zaldi arraza bat da. Bere tamaina zein gainontzeko ezaugarrienagtik ponien sailkapen taldean sartzen da.\nGaur egun kopuruz asko murriztutako arraza da, eta bakan bilakatu da. Kaukasoko zaldi arraza antzinetakoetariko bat da.\nZaldi landatarrak dira, leku malkartsuetan tarte handiak egiteko gai direnak. Askotan azienda gobernatzeko erabiltzen dira. Baita errepidetatik kanpo mendiko eskualdetan garraioa egiteko, zamabere gisa.\nArrazaren historia.\nZaldi hauek antzinako georgiar zaldi arrazetan daukate oinarri baina Asiako hainbat arrazen eragin handia hartu zuten. Bererziki arabiar zaldien zein turkomanar zaldien odola nabarmena da, baina beti Georgiako mendi aldeko ingurune latzen eraginarekin. Arrazaren hautespena seguruen, oso aspaldikoa da.\nZaldi hauek artzainek artaldeak gobernatzeko erabili omen dituzte."}
{"id": "751138", "revid": "105290", "url": "https://eu.wikipedia.org/wiki?curid=751138", "title": "2018ko Damasko eta Homsen bonbardaketa", "text": "2018ko apirilaren 14an Ameriketako Estatu Batuek, Frantziak eta Erresuma Batuak Damasko eta Homsen bonbardaketa egin zuten hegazkin zein itsasontzietatik. Mendebaldeko hiru potentzien arabera, Siriako gerra zibilean ustez emandako Doumako eraso kimikoari erantzuteko egindako erasoa izan zen. Bertsio horren arabera, Siriako gobernuak Ghoutako ekialdean apirilaren 7an gerra kimikoa egin zuen bere herritarren aurka. Siriak ukatu egin zuen eraso horiek gertatu izana, eta erasoak nazioarteko legediaren bortxaketa zela argudiatu zuen."}
{"id": "751139", "revid": "512", "url": "https://eu.wikipedia.org/wiki?curid=751139", "title": "Mariana Hargain", "text": "Mariana Hargain (1860, Ezpeleta - 1925, Donapaleu) Lapurtar bertsolaria zen.\nBizitza.\nEzpeletan sortua zen bat-bateko bertsularia eta bertsu jartzailea. Kanbon bizitu zen \"Hegontoinia\" baserrian eta \"Ipharagerrecoborda\" etxean. Espartingintzan eta laborantzan ari izanez. Hil zen Donapaleun 1925ean.\nKanbon agertu zen lehen aldiz plazan kantukide zituela D'Ibarrart, Laztiri eta Soule. Baina gehienetan kantukide zuen gazteago izanagatik A\u00f1a Debrua deitu emazte bertsularia. Arrakasta handia biltzen zuten bi andereek eta anitz galdetuak ziren.\nBertso idatziak.\nAnton Abadiaren Lore Jokoetan"}
{"id": "751140", "revid": "1545", "url": "https://eu.wikipedia.org/wiki?curid=751140", "title": "Discovery Channel Pro Cycling Team", "text": ""}
{"id": "751141", "revid": "96586", "url": "https://eu.wikipedia.org/wiki?curid=751141", "title": "Ipuin bakarrak", "text": "Ipuin bakarrak 1994an Xabier Mendiguren Elizegik prestatutako ipuinen antologia. Bertan jasotako guztiak sari bat edo bestearen irabazleak ziren. XX. mendeko azken hamarkadetan ipuina euskaraz gehien landu zen literatura-generoa izan zen eta horretan maila oso ona lortu zen; liburu hau horren adibidea da.\nHelburua.\nSarreran Xabier Mendigurenek antologiaren zergatia azaldu zuen. Lehengo asmoa sakabanatuak zeuden lan batzuk biltzea zen. Horren arabera, lehenengo asmoa \"inoiz libururik atera gabeko zenbait idazleren ipuin bikanak, batetik, eta egile horrek ipuin-liburuak izanik ere horietatik kanpo gelditu diren istorioak, bestetik\". Beraz, ipuin bakarrak ziren guztiak. Ondoren, egilearen hitzez, \"beste bereizgarri komun bat zutela konturatu nintzen: denak ere sariketaren bat irabaziak ziren\".\nOinarri horiekin, jakina, liburuaren beste ezaugarria barietatea da: oso egile eta gai desberdinak biltzen baititu.\nKanpo estekak.\n[[Kategoria:Xabier Mendiguren Elizegi]]\n[[Kategoria:Euskarazko ipuin liburuak]]\n[[Kategoria:1994ko liburuak]]\n[[Kategoria:Elkar argitaletxearen liburuak]]\n[[Kategoria:Antologiak]]"}
{"id": "751143", "revid": "336", "url": "https://eu.wikipedia.org/wiki?curid=751143", "title": "ONCE (txirrindularitza taldea)", "text": "ONCE (UCI kodea: ONC) espainiar txirrindularitza talde profesionala izan zen, UCI WorldTeam lizentziaduna. Manolo Saizek zuzendua, 2003ra arte ONCE babesla nagusia izan zuen, handik aurrera Liberty Seguros izanik."}
{"id": "751144", "revid": "1545", "url": "https://eu.wikipedia.org/wiki?curid=751144", "title": "Melchor Mauri", "text": ""}
{"id": "751145", "revid": "1545", "url": "https://eu.wikipedia.org/wiki?curid=751145", "title": "Organizaci\u00f3n Nacional de Ciegos de Espa\u00f1a", "text": ""}
{"id": "751146", "revid": "1545", "url": "https://eu.wikipedia.org/wiki?curid=751146", "title": "Liberty Seguros (txirrindularitza taldea)", "text": ""}
{"id": "751147", "revid": "1545", "url": "https://eu.wikipedia.org/wiki?curid=751147", "title": "Liberty Seguros-W\u00fcrth Team", "text": ""}
{"id": "751148", "revid": "1545", "url": "https://eu.wikipedia.org/wiki?curid=751148", "title": "Liberty Seguros-W\u00fcrth (txirrindularitza taldea)", "text": ""}
{"id": "751149", "revid": "1545", "url": "https://eu.wikipedia.org/wiki?curid=751149", "title": "Liberty Seguros-W\u00fcrth", "text": ""}
{"id": "751150", "revid": "1545", "url": "https://eu.wikipedia.org/wiki?curid=751150", "title": "Once (txirrindularitza taldea)", "text": ""}
{"id": "751151", "revid": "1545", "url": "https://eu.wikipedia.org/wiki?curid=751151", "title": "ONCE-Eroski", "text": ""}
{"id": "751152", "revid": "1545", "url": "https://eu.wikipedia.org/wiki?curid=751152", "title": "ONCE-Deutsche Bank", "text": ""}
{"id": "751154", "revid": "1545", "url": "https://eu.wikipedia.org/wiki?curid=751154", "title": "Aduanen Matxinada", "text": ""}
{"id": "751155", "revid": "105290", "url": "https://eu.wikipedia.org/wiki?curid=751155", "title": "Isle of Dogs (filma)", "text": "Isle of Dogs stop motion teknika erabiliz 2018ko Wes Anderson estatubatuar zinema zuzendariaren filma da.\nSinopsia.\nMegasakiko herrian txakur gripearen izurritea zabaldu da. Horren ondorioz, agintariek txakur guztiak irla batera eramatea erabakiko dute. Hortik aurrera, txakurrak bakartuta biziko dira.\nAtari Kobayashi gaztetxoa, berriz, ez dago prest 'Spots' bere lagun fidela galtzeko. Horregatik, irlara abiatuko da, haren bila. Bertara ailegatzean, espero ez zuen errealitate bat aurkituko du, eta herria arriskuan jartzen duen plan bat ezagutuko du. 'Boss' txakurraren laguntza izango du mehatxuari aurre egiteko."}
{"id": "751156", "revid": "1545", "url": "https://eu.wikipedia.org/wiki?curid=751156", "title": "The Corner", "text": "The Corner estatubatuar telesail dramatikoa da, David Simon eta Ed Burnsen \"The Corner: A Year in the Life of an Inner-City Neighborhood\" liburuan oinarrituta.\nSinopsia.\nAEBetako Baltimore hiriko erdiko klaseko familia baten egunerokoa deskribatzen du telesailak. Heroinarekiko adikzioaren ondorioz, miserian murgilduta bizi dira."}
{"id": "751157", "revid": "105290", "url": "https://eu.wikipedia.org/wiki?curid=751157", "title": "Uchiage Hanabi, Shita Kara Miru ka? Yoko Kara Miru ka? (2017ko filma)", "text": " 2017ko Akiyuki Shinbo japoniar zinema zuzendariaren filma da. 1993ko izen bereko filmean oinarrituta dago.\nSinopsia.\nNazuna triste da, eskolaz aldatu behar dutelako. Etxetik ihes egiten saiatuko da Norimichi lagunarekin batera, baina ez du lortuko. Halako batean, gaztetxoak denboran bidaiatzeko modu bat topatuko du. Nazuna etxera joatera behartua izan baino lehenagoko unera joango dira... Zer gordetzen du patuak?"}
{"id": "751158", "revid": "105290", "url": "https://eu.wikipedia.org/wiki?curid=751158", "title": "Las leyes de la termodin\u00e1mica", "text": "Las leyes de la termodin\u00e1mica 2018ko Mateo Gil espainiar zinema zuzendariaren filma da.\nSinopsia.\nManel fisikaria da, eta Elena modeloa eta aktorea. Bien arteko harremana amaitu berri da, kontua ez zihoan ongi. Baina Manel fisikaria denez, uste du harremanaren porrota ez dela sentimenduan oinarritu, eta fisikarekin zerikusia duela frogatu nahiko du; hain justu, termodinamika legeekin zerikusia duelakoan."}
{"id": "751159", "revid": "201", "url": "https://eu.wikipedia.org/wiki?curid=751159", "title": "Galiziarren balea arrantza", "text": "Galiziarren balea arrantza galiziarrek eta Galizian egindako itsas ugaztun horien harrapaketa da. Ehizatutako baleak \"Eubalaena glacialis\" izan dira historikoki (euskal edo sardako balea), baina Aro Garaikidean \"Eubalaena japonica\" ere ehizatu dute ipar Itsaso Barean.\nGalizian ez dago zetazeoen inguruko agiri historikorik XIII. mende arte.Vald\u00e9s Hansenek dioenez, baleak, bereziki sardako baleak, arrantzarako beste espezie bat gehiago izan zen galiziarrentzat. Galiziarrak baleazaleak izan ziren zazpi mendez. Zetazeoen ehiza eta merkaturatzeak eragin handia izan zuen Galizia osoko hiri garapenarekin. Baleengandik erauzitako lehengaiak hainbat produktu erosteko baliatzen ziren: olioa argiztapenerako, balea bizarrak Katalunian luxuzko arropak edo aterkien barilak egiteko bideratzen ziren, baita farmazian eta kosmetikan erabilitako produktu eta haragitarako.\nGaliziarren jarduerak ospea hartu zuen munduan eta, gainera, Galiziako Atlantikoko lurraldearen ekonomia eta biztanle hazkundea bultzatu zuen; gainera, Galiziako zenbait portu balea ehizatik sortu ziren, adibidez, Burela (Lugo) eta Suevos (Punta Langosteira). Hasiera batean, galiziarrek kostaldeko balea ehiza praktikatzen zuten, baina bi menderen buruan, ehiza teknika hobetzen hasi zen, itsaso zabaleko barkuak baliatuz zetazeoak zarataz izutu eta kostaldera bultzatzeko. Ehiza mota hori zetazeo mota nahiko txikiak harrapatzeko erabiltzen zen, adibidez, kalderoiak, balea zuriak, narbalak eta mazopak."}
{"id": "751160", "revid": "6950", "url": "https://eu.wikipedia.org/wiki?curid=751160", "title": "Contubernium", "text": "Contubernium bat armada erromatarreko unitate minimoa zen. Denda partekatzen zuten infanteriako zortzi soldadurengandik osatuta zegoen. Nolanahi ere, dendaren gelak bakarrik\u00a0 sei ohe zituen, \"contubernium\"aren bi gizon beti guardia egiten zutelako.\n10 \"contubernia\" elkartzeak \"zenturia\" bat osatzen zuen, \"ehuntari\" baten agintera."}
{"id": "751161", "revid": "96586", "url": "https://eu.wikipedia.org/wiki?curid=751161", "title": "Andrea Ros", "text": "Andrea Ros (Terrassa, ) kataluniar aktorea da, antzerkian, zineman eta telebistan aritutakoa."}
{"id": "751162", "revid": "137486", "url": "https://eu.wikipedia.org/wiki?curid=751162", "title": "21 (liburua)", "text": "21 1978an Hordago (argitaletxea)k prestatutako euskal egileen antologia izan zen; guztira 23 egileen proposamenak bildu ziren. Bertan ipuinak, poemak, komikiak, frantsesez idatzitako antzezlan bat... jaso ziren. Sortzaile guztiak ezkertiarrak ziren. Modu batez sorkuntza berritzailearenaren ikuspegi orokor bat eman nahi zuen. Ondoren, 23 izenburuko beste bat plazaratu zuten."}
{"id": "751164", "revid": "20653", "url": "https://eu.wikipedia.org/wiki?curid=751164", "title": "Lauren Foster", "text": "Lauren Foster (Hego Afrika, 1957ko abenduaren 4a) hegoafrikar emakumezko modelo transgeneroa da.\nBizitza.\nHego Afrikan jaio zen eta gizon hazi zuten. Lau urterekin jada bazekien bere sexu-nortasuna ez zetorrela bat bere generoarekin eta Klinefelter sindromea diagnostikatu zioten. 1974an gizonezko izena erabiltzeari utzi zion eta \"Lauren Shipton\" emakumezko izena hartu zuen beretzat.\n17 urte zituenean, bere familiaren eta lagunen babesarekin, trantsizioa egiteari ekin zion hormona-terapiarekin hasiz. 18 urterekin Derk Crichton hegoafrikar doktoreak sexua berresleitzeko ebakuntza egin zion. Ebakuntzatik osatu ondoren, modelo hasi zen Johanesburgen.\n1979tik 1988ra ospe handiko modeloa izan zen, hainbat egunkari, aldizkari eta iragarkitan azalduz. 1980an \"Vogue\" aldizkariaren Mexikoko edizioan 6 orrialdeko moda erreportaje batean agertu zen. Tabloide bateko kazetari bat berarekin harremanetan jarri zen bere iraganeko historiari buruzko xehetasunak bazekizkiela eta hauek argitaratuko zituela mehatxu eginez. Ondorioz, Fosterrek elkarrizketa eman zuen horrek gauzak baretuko zituztelakoan, baina munduko hainbat tabloidek bere historia argitaratu zuten gizon jaio zela idatziz. Horrek ondorioak izan zituen bere modelo-ibilbidean, lan-eskaintzak jaitsi baitzitzaizkion.\nGaur egun Miamin bizi da eta LGBTQ kolektiboaren eskubideen aldeko ekintzan dihardu."}
{"id": "751165", "revid": "59723", "url": "https://eu.wikipedia.org/wiki?curid=751165", "title": "Bic", "text": "Soci\u00e9t\u00e9 Bic 1945eko urriaren 25ean sortu zen. Frantziako\u00a0enpresa bat da,\u00a0egoitza\u00a0Clichy, Senako Gainak\u00a0departamenduan duena.\u00a0\nBiC bolaluma \u2014Bic Cristal, zehatzago\u2014 konpainiako lehen produktua izan zen, eta gaur egun, oraindik erabiltzen da.\nProduktuak.\n= Iruditegia ="}
{"id": "751167", "revid": "3591", "url": "https://eu.wikipedia.org/wiki?curid=751167", "title": "Serrano (zaldi arraza)", "text": "Serrano zaldia, gazteleraz \"caballo serrano\", Espainiako bertako zaldi arraza bat da. \nBere tamaina zein gainontzeko ezaugarriengatik serrano zaldia ponien sailkapen taldean sartzen da.\nGarai historikoetan bere zabalpen gunea Guadarramako mendilerroa hartzen zuen. Bere tamain zein ezaugarriengatik ponien sailkapen taldean sartzen da. Aldi berean serrano zaldia Iberiar penintsulako mendiko behoken arraza eta azpiarraza multzoan kokatzen da. Hauetako arraza gehienak gaur egun desagerturik daude. Bereziki joan den mendearen bigarren partean suertatu zen arrraza hauen iraungitze orokorra.\nZaldi arraza hau ondo deskribatuta izan zen XIX. mendean. Orduan zaldi hauek nahiko arruntak ziren. XX. mendean serrano zaldiaren populazioa asko murriztu zen ia desagertu arte, Penintsulako mendietako behoken arrraza eta mota guztien kasuan bezala.\nIa galtzear zegoenean, 2001. urtean, Madrilgo Erkidegoak arraza berreskuratzeko egitasmoa abiatu zuen.\nEtimologia.\nArrazaren bertako izenak gazteleraz Serrano , Serranillo eta Gabarrero dira."}
{"id": "751173", "revid": "512", "url": "https://eu.wikipedia.org/wiki?curid=751173", "title": "Bahrainen banaketa administratiboa", "text": "2014tik aurrera, Bahrainen banaketa administratiboa lau eskualdez edo muhafazahez osatuta dago, bere gobernu eta hauteskundeak dituztenak. Hona hemen:\nLehen beste bostgarren eskualde bat izan zen, Erdialdekoa hain zuzen ere\n2002ko uztailaren 3ra arte, udalerritan edo mintaqah-tan banaturik zegoen. Hamaika izan ziren:"}
{"id": "751175", "revid": "105290", "url": "https://eu.wikipedia.org/wiki?curid=751175", "title": "Hiriburuaren eskualdea (Bahrain)", "text": "Hiriburuaren eskualdea (; \"Mu\u1e25\u0101fa\u1e93at al-\u02bf\u0100\u1e63imah\") Bahraingo eskualdetako bat da. 2002an sortua, barnean Manama, Jid Ali eta Ras Rumman antzinako udalerriak osorik eta Jidd Haffsen zatiak ditu."}
{"id": "751178", "revid": "105290", "url": "https://eu.wikipedia.org/wiki?curid=751178", "title": "Muharraq eskualdea", "text": "Muharraq eskualdea (; \"Mu\u1e25\u0101fa\u1e93at al-Mu\u1e25arraq\") Bahraingo eskualdetako bat da. Bere barnean Al Muharraq udalerria, Muharraq uhartea eta bere gertuko uhartetxoak eta Al Hadd antzinako udalerria ditu."}
{"id": "751179", "revid": "105290", "url": "https://eu.wikipedia.org/wiki?curid=751179", "title": "Iparraldeko eskualdea (Bahrain)", "text": "Iparraldeko eskualdea (, \"Al-Mu\u1e25\u0101fa\u1e93at a\u0161-\u0160am\u0101l\u012byah\") Bahraingo eskualdetako bat da. Bere barnean Al Mintaqah al Gharbiyah, Al Mintaqah al Wusta, Al Mintaqah al Shamaliyah, Jidd Haffs eta Madinat Hamad antzinako udalerriak ditu."}
{"id": "751180", "revid": "105290", "url": "https://eu.wikipedia.org/wiki?curid=751180", "title": "Hegoaldeko eskualdea (Bahrain)", "text": "Hegoaldeko eskualdea (; \"Al-Mu\u1e25\u0101fa\u1e93at al-Jan\u016bb\u012byah\") Bahraingo eskualdetako bat da. Bere barnean Al Mintaqah al Gharbiyah, Ar Rifa wa al Mintaqah al Janubiyah eta Juzur Hawar antzinako udalerriak ditu."}
{"id": "751181", "revid": "119347", "url": "https://eu.wikipedia.org/wiki?curid=751181", "title": "Al-Muharraq", "text": "Al-Muharraq (; \"Al-Mu\u1e25arraq\") Bahraingo hirugarren hiririk handiena da. Muharraq uhartean dago. Herrialdeko hiriburua izan zen, 1932an Manamak ordeztu izan zuen arte. 2012an 176.583 biztanle zituen. Haren eremuan dago Bahraingo nazioarteko aireportua."}
{"id": "751182", "revid": "15795", "url": "https://eu.wikipedia.org/wiki?curid=751182", "title": "Al Muharraq", "text": ""}
{"id": "751183", "revid": "105290", "url": "https://eu.wikipedia.org/wiki?curid=751183", "title": "Ar-Rifa", "text": "Ar-Rifa (, ) Bahraingo bigarren hiririk handiena da. Bi zatitan banaturik dago: ekialdeko Rifa eta mendebaldeko Rifa. 2008an 111.000 biztanle zituen."}
{"id": "751198", "revid": "105290", "url": "https://eu.wikipedia.org/wiki?curid=751198", "title": "La Quadra dorretxea", "text": "La Quadra dorretxea edo La Cuadra Gue\u00f1esko Quadra-Lakabex auzoan dagoen Erdi Aroko eraikina da.\nDeskribapena.\nDorrea ohikoa den baino gotorleku osatuagoa da, 20 metroko dorreaz gain inguruko harresia eta eraikin laguntzaileak baititu, baina gaztelu mailara iritsi gabe. Multzo osoko oinplanoak 19,40 x 18,60 m ditu.\nDorrea bera karratua da, eta hormak harlangaitzez eginda daude, izkinetan izan ezik, harlandua erabili baitzuten. Hiru solairu ditu, eta ohikoa zena, behekoa korta, biltegia eta beharrezkoa zenean, ziega moduan erabiltzen zuten. Lehen solairua, berriz, eguneroko bizitza egiteko erabiltzen zuten jabeek. Azken edo goiko pisua gela bakarrak osatzen zuen. Kanpoaldean leiho erdipuntukoak antzematen dira, eta leihotxo konopial batean Salcedo eta Zamudiotarren armarriak. Dorrearen barruko egiturak egurrezkoa jarraitzen du izaten, eta teilatua piramide itxurakoa da gaur egun..\nHistoria.\nXV. mendeko eraikina da, erdialdekoa seguruenik, eta izen bereko sendiari zegokion, Oinaztarren bandoari atxikita Erdi Aroko leinuen arteko borroketan.\n2012 urtean Kultur Ondasun gisa sailkatua izan zen..\n2017-2018 urteetan eraikina zaharberritu dute."}
{"id": "751199", "revid": "78833", "url": "https://eu.wikipedia.org/wiki?curid=751199", "title": "La Cuadra dorretxea", "text": ""}
{"id": "751200", "revid": "105290", "url": "https://eu.wikipedia.org/wiki?curid=751200", "title": "Al-Hidd", "text": "Al Hidd (; \"Al-\u1e24idd\") Bahraingo herria da, Muharraq uhartean. 2010ean 15.064 biztanle zituen, gehienak beduino suniten jatorrizkoak."}
{"id": "751203", "revid": "105290", "url": "https://eu.wikipedia.org/wiki?curid=751203", "title": "Madinat Hamad", "text": "Madinat Hamad edo Hamad Hiria (; \"Mad\u012bnat \u1e24amad\") Bahraingo hiria da, Manamaren lo-hiria dena. 2012an 133.550 biztanle zituen eta Bahraingo Nazioarteko Zirkuitutik gertu dago. Hamad bin Isa Al Khalifa erregearen izena du."}
{"id": "751204", "revid": "105290", "url": "https://eu.wikipedia.org/wiki?curid=751204", "title": "Madinat Isa", "text": "Madinat Isa edo Isa Hiria (, \"Mad\u012bnat \u02bf\u012as\u0101\") Bahraingo hiria da, Manamaren lo-hiria dena. 2002an 40.000 biztanle zituen eta bere azoka ospetsua da herrialde osoan. Isa ibn Salman Al Khalifah erregearen izena du."}
{"id": "751205", "revid": "105290", "url": "https://eu.wikipedia.org/wiki?curid=751205", "title": "Jidd Haffs", "text": "Jidd Haffs edo Jidhafs (, \"Jid \u1e24af\u1e63\") Bahraingo hiria da, Manamaren lo-hiria dena. 11.000 biztanle inguru ditu. Iparraldean Al Daih eta Sanabis, hegoaldean Al Musala eta Tashan eta mendebaldean Jibilat Habshi eta Muqsha ditu."}
{"id": "751206", "revid": "1545", "url": "https://eu.wikipedia.org/wiki?curid=751206", "title": "Jidhafs", "text": ""}
{"id": "751207", "revid": "105290", "url": "https://eu.wikipedia.org/wiki?curid=751207", "title": "Sitra (Bahrain)", "text": "Sitra edo Sitrah ( edo ) Bahraingo uhartea da, Manamatik bost kilometrotara dagoena. 81.000 biztanle inguru ditu, honako herri tradizionaletan bizi direnak:"}
{"id": "751208", "revid": "105290", "url": "https://eu.wikipedia.org/wiki?curid=751208", "title": "Muharraq uhartea", "text": "Muharraq uhartea () Bahraingo uhartea da, Manamatik lau kilometrotara dagoena. Bahraingo nazioarteko aireportua bertan dago. 200.000 biztanle inguru ditu, hainbat herri tradizionaletan bizi direnak. Hona hemen nagusiak:"}
{"id": "751210", "revid": "105290", "url": "https://eu.wikipedia.org/wiki?curid=751210", "title": "Bahrain uhartea", "text": "Muharraq uhartea () edo al-Awal uhartea Bahrain herrialde-uhartediko uharte nagusia da, Persiar golkoan dagoena. 940.000 biztanle inguru ditu, herrialdeko gehiengoa."}
{"id": "751211", "revid": "1545", "url": "https://eu.wikipedia.org/wiki?curid=751211", "title": "Al-Awal uhartea", "text": ""}
{"id": "751212", "revid": "56334", "url": "https://eu.wikipedia.org/wiki?curid=751212", "title": "Gyeonggi Province", "text": ""}
{"id": "751214", "revid": "56334", "url": "https://eu.wikipedia.org/wiki?curid=751214", "title": "South Chungcheong Province", "text": ""}
{"id": "751215", "revid": "336", "url": "https://eu.wikipedia.org/wiki?curid=751215", "title": "Amanda Sampedro", "text": "Amanda Sampedro Bustos (Madrid, Espainia, 1993ko ekainaren 26a) futbolari espainola da eta erdilari postuan jokatzen du Atletico Madril futbol taldean, ligako lehen mailan.\nBizitza.\nBere auzoko kluban jolasten hasi zen, Mar Abierto izenekoa, mutilen talde batean . Betidanik bere ametsa izan da Atletico Madrilen jolastea eta beste eskaintzak izan bazituen ere, talde honen deia jaso arte itxoin zuen. Bost urterekin \u201cAtleti\u201d-ra iritsi zen eta hamabostekin lehen taldearekin debutatzeko aukera eman zitzaion. Nesken talde honen taldeko kapitaina da eta bere jokalari eginkizunak uztartzen ditu Atletico-ko nesken benjamin mailako taldearen entrenatzaile lanarekin eta fisioterapia ikasketekin, aurrez kazetaritzan proba egin eta gero. \n2015ean, Amandak emakumezkoen Espainiako selekzioan debutatu zuen. Aurrez, azpi-maila guztietan jardun zuen eta, epealdi horretan, 17 urtetik beherako emakumezkoen Espainiako selekzioarekin, Europako txapelketan garaipena eta Trinidad eta Tobagon ospatu zen Munduko txapelketan brontze-domina eskuratu zituen.\n2016an, emakumezkoen Atletico Madril taldearentzako lorpen historikoa egin zuen, Erreginaren kopa irabaziz eta Vicente Calderon zelaian 14.000 lagunen aurrean FC Bartzelonaren aurkako partidan garaipena lortuz."}
{"id": "751216", "revid": "201", "url": "https://eu.wikipedia.org/wiki?curid=751216", "title": "Gernikako piper", "text": ""}
{"id": "751217", "revid": "201", "url": "https://eu.wikipedia.org/wiki?curid=751217", "title": "Adierazpen geografiko", "text": ""}
{"id": "751218", "revid": "201", "url": "https://eu.wikipedia.org/wiki?curid=751218", "title": "Adierazpen Geografiko Babestua", "text": ""}
{"id": "751219", "revid": "46380", "url": "https://eu.wikipedia.org/wiki?curid=751219", "title": "Amanda sampedro", "text": ""}
{"id": "751220", "revid": "98220", "url": "https://eu.wikipedia.org/wiki?curid=751220", "title": "New Balance", "text": "New Balance Athletic Shoe, Inc. (NB), kiroletako osagarrietako fabrikatzaile bat da egoitza Bostonen (Estatu Batuak) duena. 1906an New Balance Arch Support Company izenarekin fundatu zen. Hazkunde handi baten ondoren, sektoreko enpresa garrantzitsuetariko bat bihurtu da.\nHistoria.\n1906an, William Riley, Erresuma Batuetako emigrantea, New Balance sortu zuen (New Balance Arch Support Conpany izenarekin), Bostonen. Hasieran, enpresa galtzerdi eta oinetako ortopedikoetan\u00a0 espezializatuta zegoen. Bere lehen produktua, zapatari\u00a0 erosotasuna eta oreka hobetzen zuen hiru soportekin indartutako galtzerdia izan zen.\u00a0\"New Balance\" (Oreka Berria) izena, , ohiloen oinen behaketa ostean, Riley-ek jarri zuela uste da.\u00a0Enpresaren sortzaileak esaten zuen, oiloaren oina \"marrazteko\" bidea, animaliari oreka perfektua ematen ziola, eta barregarria izango litzatekeela alderdi hori ez aprobetxatzea.\nNew Balance 1938an bere lehenengo korrikatzeko zapatillak egin zituen. 50. eta 60. hamarkadadetan\u00a0enpresa korrikalarientzako erreferentea bilakatu zen. Orain, korrikatzeko zapatillak New Balance-ren jarduera nagusia bihurtu da.\nJames (Jim) S. Davis, gaur egungo jabea, New Balance erosi zuen 1972an. 1976an, line \"320\" merkatuko oinetako salduenak bihurtu ziren, horrela, enpresa mundu osoan ospetsua bihurtu zen.\n1981ean \"New Balance Foundation\" sortu zen, haurrak zaintzeko karitatezko fundazioa.\n2015ean, Warrior Sports markak New Balance erosi zuen, hortik aurrera, konpainia horretako kluben ekipazioak egiten ditu.\nProduktuak.\nKonpainiak Estatu Batuetan zapatillak fabrikatzen jarraitzen duen bakarra da. Zapatilla famatuenak retro diseinukoak dira, \"574\" eta \"1600\" lerroak bezalakoak."}
{"id": "751222", "revid": "336", "url": "https://eu.wikipedia.org/wiki?curid=751222", "title": "ZAD", "text": ""}
{"id": "751223", "revid": "56334", "url": "https://eu.wikipedia.org/wiki?curid=751223", "title": "Ipar Jeolla probintzia", "text": ""}
{"id": "751224", "revid": "56334", "url": "https://eu.wikipedia.org/wiki?curid=751224", "title": "North Jeolla Province", "text": ""}
{"id": "751225", "revid": "56334", "url": "https://eu.wikipedia.org/wiki?curid=751225", "title": "South Jeolla Province", "text": ""}
{"id": "751229", "revid": "46380", "url": "https://eu.wikipedia.org/wiki?curid=751229", "title": "Pavloven zakurrak", "text": ""}
{"id": "751231", "revid": "58701", "url": "https://eu.wikipedia.org/wiki?curid=751231", "title": "Pavloven Zakurrak (musika taldea)", "text": "Pavloven Zakurrak Donostian 2015ean sortutako rock eta rap taldea da. Kontzertu ugari eman ondoren, Gipuzkoako herrietatik beraiek ekoitzitako disko bat atera zuten 2018ko hasieran, Chan estudioan grabatua.\nTaldea.\nAbeslaria, bi gitarra, baxua, bateria eta DJ batez osatuta dago taldea eta kantetan erritmo ugari nahasten dituzte. Letrak euskaraz eta gaztelaniaz daude eta, orokorrean, ildo politiko batzuei jarraitzen diete. Euskal Herriaren independentzia, planteamendu iraultzaileak eta mezu antikapitalistak oso agerikoak dira.\nRocka, rapa, funky hardcorea eta metala nahasten dituzte: Rage Against The Machine, Molotov edo Def Con Dos taldeak haien erreferente dira.\nIbilbidea.\nPavolven Zakurrak 2015ean sortu zen arren, partaideak Gipuzkoako beste talde batzuetatik datoz, eta urteetan lan musikalak hainbat estiloz egin dituzte. Adibidez, Belebeltz abeslaria Donostiako \"Sahats Soul\" rap taldean hasi zen musika argitaratzen eta, taldearen desendakoan, bakarka segitu zuen kantak ekoizten eta kontzertuak ematen. Mr. Evil eta Xumai gitarra-jotzaileei dagokienez, urteetan ibili ziren gitarra (Mr. Evil) eta teklatua (Xumai) jotzen Ezustean rock taldean, baita eta elektrotxarangetan ere. Mala baxu-jotzaile denbora luzean ibili zen \"Goragaleak\" eta \"Pelayo y sus malditos\" rock taldeetan, beren jarduna amaitu zuten arte; Taco bateria-jotzailea, Malarekin batera, \"Pelayo y sus malditos\" taldean ibili zen, eta haien bi diskoetan esku hartu zuen. Azkenik, Dj Keko DJa Donostian ezagun egin zen azken urteetan, jai askotan aritu baitzen, bereziki Guardetxean Kubeba taldeak antolatutakoetan, techno underground hainbat estilo jarriz."}
{"id": "751232", "revid": "56334", "url": "https://eu.wikipedia.org/wiki?curid=751232", "title": "Muharraq Governorate", "text": ""}
{"id": "751234", "revid": "56334", "url": "https://eu.wikipedia.org/wiki?curid=751234", "title": "Hamad Town", "text": ""}
{"id": "751235", "revid": "201", "url": "https://eu.wikipedia.org/wiki?curid=751235", "title": "Jatorrizko izendapen", "text": ""}
{"id": "751238", "revid": "1545", "url": "https://eu.wikipedia.org/wiki?curid=751238", "title": "Kontubernium", "text": ""}
{"id": "751239", "revid": "1545", "url": "https://eu.wikipedia.org/wiki?curid=751239", "title": "Cycle Collstrop", "text": "Cycle Collstrop (UCI kodea: COS) herbeheretar txirrindularitza talde profesionala izan zen, UCI WorldTeam lizentziaduna. 2004an sortu zen Belgikan Mr Bookmaker eta 2007an suediar lizentzia izan zuen."}
{"id": "751240", "revid": "1545", "url": "https://eu.wikipedia.org/wiki?curid=751240", "title": "Vacansoleil", "text": ""}
{"id": "751241", "revid": "1545", "url": "https://eu.wikipedia.org/wiki?curid=751241", "title": "Team Gerolsteiner", "text": ""}
{"id": "751242", "revid": "1545", "url": "https://eu.wikipedia.org/wiki?curid=751242", "title": "Mr Bookmaker (txirrindularitza taldea)", "text": ""}
{"id": "751243", "revid": "1545", "url": "https://eu.wikipedia.org/wiki?curid=751243", "title": "Unibet.com", "text": ""}
{"id": "751244", "revid": "1545", "url": "https://eu.wikipedia.org/wiki?curid=751244", "title": "Domina Vacanze-De Nardi", "text": "Domina Vacanze-De Nardi (UCI kodea: SDM) italiar txirrindularitza talde profesionala izan zen. 2003an sortua, 2005ean desagertu zen."}
{"id": "751245", "revid": "1545", "url": "https://eu.wikipedia.org/wiki?curid=751245", "title": "De Nardi", "text": ""}
{"id": "751246", "revid": "336", "url": "https://eu.wikipedia.org/wiki?curid=751246", "title": "IAM Cycling", "text": "IAM Cycling (UCI kodea: IAM) suitzar txirrindularitza talde profesionala izan zen. 2013an sortua, 2016an desagertu zen."}
{"id": "751249", "revid": "336", "url": "https://eu.wikipedia.org/wiki?curid=751249", "title": "Team Milram", "text": "Team Milram (UCI kodea: MRN) 2006an sortutako txirrindularitza talde alemaniarra izan zen. Domina Vacanze desagertu zenean, italiar lizentzia batekin sortua, 2008an Van Gerwen familiak erosi zuen."}
{"id": "751250", "revid": "336", "url": "https://eu.wikipedia.org/wiki?curid=751250", "title": "Phonak (txirrindularitza taldea)", "text": "Phonak (UCI kodea: PHO) suitzar txirrindularitza talde profesionala izan zen. 2000. urtean sortua, 2006an desagertu zen."}
{"id": "751251", "revid": "1545", "url": "https://eu.wikipedia.org/wiki?curid=751251", "title": "Phonak Hearing Systems", "text": ""}
{"id": "751252", "revid": "56334", "url": "https://eu.wikipedia.org/wiki?curid=751252", "title": "Sitrah", "text": ""}
{"id": "751260", "revid": "46380", "url": "https://eu.wikipedia.org/wiki?curid=751260", "title": "Manarola", "text": "Manarola () Italia iparraldeko La Speziako probintziako herri bat da, Liguria eskualdekoa. Hegoaldean duen Riomaggiore udalari dagokio. Cinque Terre eskualdeko bost herrietako bat da. 353 biztanle ditu.\nGeografia.\nCinque Terreko herrien artean hegoaldetik hasita bigarrena da, Riomaggioreren ondoren dago.\nHistoria.\nSan Lorenzo eliza 1160koa da, hala dio elizan bertan dagoen harri baten idatzitako datak, eta antzinako errota gurpil handi bat ere kontserbatzen da herrian. Cinque Terreko gainerako herriak bezala Manarolako jarduera ekonomiko tradizionalak arrantza eta ardogintza izan dira baina gaur egun turismoa da nagusi."}
{"id": "751261", "revid": "1545", "url": "https://eu.wikipedia.org/wiki?curid=751261", "title": "Chemistry of Materials (aldizkaria)", "text": "Chemistry of Materials (normalean\u00a0\"Chem. Mater. \"laburtua) berdinek ikuskatutako\u00a0 aldizkari zientifiko bat da, 1980. urtetik\u00a0American Chemical Society-k argitaratua\u00a0eta kimika, ingeniaritza kimikoa eta materialen zientziaren artean dauden ekarpen orginal eta abanguardiakoak eskaintzera bideratua.\u00a0Ikerketa teoriko eta esperimentalak biltzen ditu, propietate berri eta erabilgarridun materialen prestaketa eta ulermenera bideratuta dago.\u00a0\"Materialen kimika,\"\u00a0gaur egun, indexatuta dago eta bertako lanen laburpenak\u00a0CAS, SCOPUS, EBSCOhost, British Library, Swetswise, eta Web of Science-n ikus daitezke."}
{"id": "751263", "revid": "46380", "url": "https://eu.wikipedia.org/wiki?curid=751263", "title": "Corniglia", "text": "Corniglia () Italia iparraldeko La Speziako probintziako herri bat da, Liguria eskualdekoa. Hegoaldean duen Vernazza udalari dagokio. Cinque Terre eskualdeko bost herrietako bat da. 2016ko erroldaren arabera 150 biztanle ditu.\nGeografia.\nCinque Terreko bost herrien artean erdian dagoena da, itsasoaren mailan ez dagoen bakarra, muino baten gainean kokaturik baitago 100 metrotako altueran. Muinoaren hegoaldea itsasora jaisten den labar bertikala da, iparraldea aldiz mahastiak landaturiko terrazak ditu. Fieschi kalearen ertzetan luzatzen da herria.\nHistoria.\nHerriaren jatorria erromatarren garaian kokatzen da. Gens Cornelia familiaren lurrak ziren orduan. Erdi Aroan Lavagnako kondearena zen eta 1254an Inozentzio IV.a Aita Santuak Nicol\u00f2 Fieschiri eman zion. 1276an Genovako Errepublikak eskuratu zuen eta gaztelu bat eraiki zuen, gaur egun geratzen ez dena. 1556an gotorleku berri bat eraiki zuten."}
{"id": "751264", "revid": "96586", "url": "https://eu.wikipedia.org/wiki?curid=751264", "title": "Hu Yaobang", "text": "Hu Yaobang (txineraz: \u80e1\u8000\u90a6, pinying hizkuntzaz: H\u00fa Y\u00e0ob\u0101ng, Wade-Giles: Hu Yao-pang; Liuyang, 1915eko azaroaren 20a \u2014 Pekin, 1989ko apirilaren 15a) Txinako Herri Errepublikako buruzagi bat izan zen, gizabanako honen heriotzak Tiananmen plazako iraultza eragin zuen. Hu Herri Errepublikako buruzagien bigarren belaunaldiko kide zen eta 1980. hamarkadan hainbat erreforma abiarazi zituen. Denboraldi luze batez Deng Xiaoping ordezkatzeko hautagai nagusitzat hartu zen. 1986ko ikasleen protestetan bere ospe eta izen onaren zati handi bat galdu zuen, izan ere, protesta hauek kontrolatzeko gai ez zela egotzi zitzaion."}
{"id": "751265", "revid": "119347", "url": "https://eu.wikipedia.org/wiki?curid=751265", "title": "American Chemical Society", "text": "American Chemical Society (ACS) edo American Society of Chemistry egoitza AEB-etan duen\u00a0elkarte zientifiko bat da. Kimikaren alorreko ikerketak bultzatzen ditu eta 1876an sortua izan zen New Yorkeko unibertsitatean.\u00a0Gaur egun, 160,000 bat kide ditu, guztiak\u00a0Kimika, ingeniaritza kimikoa\u00a0eta lotutako arloetako gradu akademikoekin.\nACS irabazi nahirik gabeko elkartea da eta urtean bi konbentzio nazional ospatzen ditu, kimikaren alor osoa betez. Horrez gain, dozenaka kongresu txikiago antolatzen ditu, gai zehatzagoetakoak. Bere argitalpen sailak alor akademikoko hainbat aldizkari editatzen ditu, hauen artean\u00a0Journal of the American Chemical Society. Diru sarrera nagusia\u00a0Chemical Abstracts Service\u00a0du (edozein aldizkaritan argitaratutako kimikari buruzko artikulu zientifikoen laburpenari loturiko zerbitzua) eta honen argitalpenak.\u00a0Chemical &amp; Engineering News\u00a0da gaur egun American Chemical Society-ren astekaria, bere kide guztiei bidalia. Kide hauek 189 gune geografikotan antolatzen dira eta 33 zati teknikotan."}
{"id": "751269", "revid": "336", "url": "https://eu.wikipedia.org/wiki?curid=751269", "title": "Kadmio (mineral)", "text": ""}
{"id": "751270", "revid": "336", "url": "https://eu.wikipedia.org/wiki?curid=751270", "title": "Berdinen Ikuskapena", "text": ""}
{"id": "751271", "revid": "69477", "url": "https://eu.wikipedia.org/wiki?curid=751271", "title": "Casnewydd", "text": ""}
{"id": "751272", "revid": "58701", "url": "https://eu.wikipedia.org/wiki?curid=751272", "title": "Jon Miranderen idazlan hautatuak", "text": "Jon Mirande-ren idazlan hautatuak 1981ean Gero taldeak Jon Miranderen lanen antologia eta komentario bilduma bat da. Txomin Peillenek idatzitako biografia dakar.\nAntologiaren ezaugarriak.\nEz da oso antologia arrunta Jon Miranderen hau. Gaika prestatuta, Miranderen elementuak, ideiak eta ezaugarriak aztertzen ditu. Testuak horren arabera antolatzen dira: Mirande eta euskara, euskal gizartea, literatura beltza, idazle ereduak, giza jakintza, eritasuna... Kasu bakoitzean gaia ipuinekin, gutunekin eta beste motatako testuekin ilustratzen dira.\nLiburua idazle zuberotarrari eginiko omenaldia da, berarekin \"zorraren zatitxo batzuk bedere ordaintzeko\". Gero taldeak Mirande ikonoklasta bezala definitzen du, kontzeptua oso arlo desberdinetara eramana: erlijioa, sexua, politika, kultura, \"politika eta literaturaren ikonografia epel eta etxezoko usaindunari asti\u00f1aldi galanta eman zion[a]\".\nKanpo estekak.\n[[Kategoria:Jon Miranderen liburuak]]\n[[Kategoria:Euskarazko saiakerak]]\n[[Kategoria:Euskarazko ipuin liburuak]]\n[[Kategoria:1981eko liburuak]]\n[[Kategoria:1980ko hamarkadako liburuak]]\n[[Kategoria:Mensajero argitaletxearen liburuak]]\n[[Kategoria:Antologiak]]"}
{"id": "751274", "revid": "27333", "url": "https://eu.wikipedia.org/wiki?curid=751274", "title": "Bilbao Hiria ipuinak 1980-1989", "text": "Bilbao Hiria ipuinak. Cuentos Villa de Bilbao 1980-1989 1990an Bilboko Udalak hamar urtetan hiriko ipuin-lehiaketaren lan irabazleak bildu zituen. Ipuinak, lehiaketa bezala, euskaraz eta gaztelaniaz dira. Ipuin bakoitzak Nacho Casadoren marrazki bana darama eta, testuaren aurretik, egilearen inguruko aurkezpena dator.\nLehen edizioaren polemika.\n1980an sari honen lehenengo edizioa egin zen eta argitalpena oso polemikoa izan zen. Gaztelaniazko sailean Juan Jesus Fern\u00e1ndez de Retana idazle nafarrak irabazi zuen, \"Epitafio del desalmado Alcestes Pelayo\" ipuinarekin. Aurkeztutako ipuinekin Bilboko Udalak edizio bat prestatu zuen baina alkateari, Jon Casta\u00f1ares, EAJkoa, ipuin hori biraodun iruditu zitzaion eta edizio osoa erretzeko agindua eman zuen. 1990. urteko edizio honetan, aldiz, berriro ere ipuin zentsuratua berreskuratua eta argitaratua izan zen."}
{"id": "751281", "revid": "512", "url": "https://eu.wikipedia.org/wiki?curid=751281", "title": "Guanosina difosfato", "text": "Guanosina difosfatoa edo GDP nukleotido bat da, guanosinaz, erribosaz eta bi fosfato taldez osatua. Nukleotido difosfatoa da, beraz.\nGDPa GTPa edo guanosina trifosfatoa defosforilatzen denean agertzen da. Askatutako fosfato taldea proteina bati transferitu ahal izaten zaio."}
{"id": "751283", "revid": "12788", "url": "https://eu.wikipedia.org/wiki?curid=751283", "title": "Taiwan itsasartea", "text": ""}
{"id": "751284", "revid": "336", "url": "https://eu.wikipedia.org/wiki?curid=751284", "title": "Baga-itsaso", "text": "Baga-itsaso edo hondoko itsaso edozein olatu-sistema da, tokian tokiko haizearen eraginik gabe sortu dena. Ez da tsunamirekin nahastu behar, azken honek mugimendu sismiko batek sortzen baitu. Baga-itsasoaren olatuak periodo erregularrak, gandor leunak eta altuera baino handiko uhin-luzerak dituzte."}
{"id": "751285", "revid": "336", "url": "https://eu.wikipedia.org/wiki?curid=751285", "title": "Nintendo Labo", "text": "Nintendo Labo\u00a0jostailu eta eraikuntza jolasetako plataforma bat da. Nintendok, Nintendo Swichentzako luzapena izateko desarrolatu zuen. Plataforma aurrez aurre moztutako kartoiak eta\u00a0Nintendo Switch eta Joy-Conekin konbinatuak muntatzen diren materialak erabiltzen ditu, jolasaren softwarearekin elkarri eragin ahal duten \"Toy-con\"-ak sortzeko.\u00a0Nintendo Labo ingeniaritzaren eta fisikaren printzipioak erakusteko diseinatu da.\nHaurren irudimena eta sorkuntza sustateko orientatua dago."}
{"id": "751286", "revid": "1545", "url": "https://eu.wikipedia.org/wiki?curid=751286", "title": "Hondoko itsaso", "text": ""}
{"id": "751288", "revid": "105290", "url": "https://eu.wikipedia.org/wiki?curid=751288", "title": "Barra (geografia)", "text": "Barra edo hondarpea hondar-metaketa da, ibai-aho eta itsasadarretan eratzen dena. Normalean luzeak eta linealak dira eta olatuek eta itsaslasterrek sortzen dituzte."}
{"id": "751291", "revid": "105290", "url": "https://eu.wikipedia.org/wiki?curid=751291", "title": "Baselina", "text": "Baselina petroliotik ateratako gaia da, koloregabea eta koipetsua hainbat sendagai prestatzeko erabiltzen dena. 1872an Robert Chesebroughek sortu eta egun Unileverrek \"Vaseline\" marka erregistratu du."}
{"id": "751292", "revid": "105290", "url": "https://eu.wikipedia.org/wiki?curid=751292", "title": "Basidiospora", "text": "Basidiospora basidiomizetoen taldeko onddoen zelula bakarreko espora da. Basidioarekin lotuta egoten da."}
{"id": "751293", "revid": "56334", "url": "https://eu.wikipedia.org/wiki?curid=751293", "title": "Abesbatza zuzendari", "text": ""}
{"id": "751294", "revid": "1545", "url": "https://eu.wikipedia.org/wiki?curid=751294", "title": "Basidiomizeto", "text": ""}
{"id": "751295", "revid": "1519", "url": "https://eu.wikipedia.org/wiki?curid=751295", "title": "Menorah", "text": "Hanukkahko menorah, chanukiah edo hanukkiah (, \"menorat\", plurala \"menorot\", edo ; \"khanike lomp\", literalki \"Hannukahko argia\") bederatzi adar dituen argimutil bat da, Hanukkahk irauten dituen zortzi eguneko ospakizunean pizten dena. Antzinako Tenpluan pizten zen argimutilak zazpi adar zituen eta gaur egun sinbolo gisa erabiltzen da.\nHanukkahko gau bakoitzean adar berri bat pizten da. Bederatzigarrenari \"shamash\" (\"laguntzailea\" edo \"zerbitzaria\") izena ematen zaio, eta beste kandela guztiak pizteko erabiltzen den kandela bertan jartzen da. Kosher izateko \"shamash\"a beste zortzi kandelekiko plano ezberdinean egon behar da, altuago edo baxuago, baina iritzi ezberdinak daude \"menorah\" bateko argiak lerro zuzenean edo kurban jar daitekenari buruz.\n\"Menorah\" juduen arte zeremonialeko objekturik ohikoena da. Zazpi adarreko menorah eta Daviden izarra judaismoaren ikur tradizionalak dira. Unicoden ere agertzen da sinboloa (\ud83d\udd4e), beste sinbolo erlijioso batzuekin batera."}
{"id": "751296", "revid": "46380", "url": "https://eu.wikipedia.org/wiki?curid=751296", "title": "Primark", "text": "Primark\u00a0arropa saltzen duen kate irlandar baten izena da eta\u00a0Associated British Foods\u00a0taldekoa da.\u00a0Saltzen duten produktu gehienak propio taldearentzat fabrikatzen dira.\nHistoria.\n1969an\u00a0lehenengo denda ireki zuen kateak Mary Street-en\u00a0Dublin,\u00a0Penneys izenarekin. Urte bat baino gutxiago pasa ondoren lau denda gehiago ireki zituen irlandako hiriburuan, eta 1971. urtean hiritik ateratzen ziren Cork-en beste denda bat irekitzeko. Bi urte pasa ondoren,\u00a0Erresuma Batura\u00a0iritsi zen Primark izenarekin.\u00a02000. urtean,\u00a0C&amp;Aren erretiroa\u00a0britaniar merkatuan aprobetzatuz beren lokalak eskuratu zituen, 100 establezimendu baino gehiago lortuz.\n2006tik nazioarteko hedapen plan bat hasi zuen Europan, Torrej\u00f3n de Ardoz herrien denda baten inaugurazioarekin (Madril, Espainia), merkataritza-gune batean. 2009an\u00a0 Portugalen, Herbeheretan, Alemanian eta Belgikan negozioak ireki ditu. Gaur egun Penneys marka bakarrik Irlandan erabiltzen da, aldiz gainerako herrialdeetan\u00a0Primark deitzen da.\n2009an fundatzaile Arthur Ryanek konpainia abandonatu zuen eta berritze aldi bat hasi zen zuzendari kargu guztietan.\nDendak.\nPrimarken merkatu nagusia Europako batasuna da. Soilik\u00a0Uharte britainiarretan 200 establezimendu baino gehiago ditu. Manchesterrek (Erresuma Batua) taldearen denda handienarekin kontatzen du, 13 900 metro karratu baino gehiagorekin.\nPrimarkek haren nazioartekoa hedapena hasi zuen 2006an Madrilko denda batekin, eta gaur egun 40 establezimendu baino gehiago ditu Espainian... Garrantzitsuena Madrilko\u00a0Gran V\u00edako\u00a0Madrid-Par\u00eds eraikinan kokatuta dago, Primarkaren munduko bigarren denda handiena da 12 400 metro karraturekin bost plantatan. 2010ko hamarkadan zehar beste irekitze batzuk jarraitu zituzten Herbeheretan, Portugalen, Alemanian eta Belgikan.\nPrimark Estatu Batuetan hedatu zen 2015an hago lehenengo denda\u00a0Bostonen ireki zuenean, lau planta eta\u00a07 000 metro karratu baino gehiago erabiliz.\nPrimarken dendak hurrengo herrialdeetan daude:"}
{"id": "751297", "revid": "15795", "url": "https://eu.wikipedia.org/wiki?curid=751297", "title": "Zerga progresibo", "text": ""}
{"id": "751299", "revid": "1545", "url": "https://eu.wikipedia.org/wiki?curid=751299", "title": "Hanafuda", "text": " Japoniako karta joko tradizional bat da. Helburua, karta ezberdinekin bikoteak osatzea da. 48 karta ditu, launaka antolatutako 12 multzotan; multzo bakoitzak lore espezie ezberdin batean errepresentazioa du. XVI. mendean du jatorria.\n1889an Nintendo enpresa \"hanafuda\"k egiten hasi zen. Yakuza mafiak karta hauek erabili zituen herrialde osoko kasino ilegaletan, Nintendoren diru sarrerak handituz. Uste denez, \"yakuza\" hitzaren jatorria ere joko honen ondorio da, \"ya\" (8), \"ku\" (9) eta \"za\" (3) delako joko honetan eman daitekeen jokaldirik txarrena.\n1950ean Nintendok Disneyrekin tratua egin zuen \"hanafuda\" kartak Disneyren pertsonaiekin egiteko eta Japoniatik kanpo saltzeko. Milioika karta saldu ziren, eta diru horrekin Nintendok bere negozio motak hedatu zituen, bideo-jokok egiten hasiz."}
{"id": "751300", "revid": "105290", "url": "https://eu.wikipedia.org/wiki?curid=751300", "title": "Hatvan", "text": "Hatvan Hungariako hiria da, Heves konderrian.\nKokapena.\nHatvan Zagyva ibaiaren ertzean kokatua dago, M\u00e1tra mendietatik hurbil. Budapestetik 60 kilometrara ipar-ekialdera. \"Hatvan\" hitzak \"hirurogei\" esan nahi du hungarieraz.\nHiri senidetuak.\nHatvanek honako hiri senidetuak ditu:"}
{"id": "751301", "revid": "119347", "url": "https://eu.wikipedia.org/wiki?curid=751301", "title": "Jatorri deitura babestua", "text": "Jatorri deitura babestua (JDB) Europar Batasuneko sor-marka bat da, nekazal produktuak eta elikagaien kalitatea nabarmendu eta bermatzeko adierazgarria, bai eta eremu geografiko zehatz batean bakarrik ekoiztu eta lantzen delakoa ere.\nTerminoa.\nTermino ugari erabiltzen dira euskaraz kontzeptu hau izendatzeko: \"jatorri-deitura, jatorrizko deitura, jatorrizko izendapena, sor-marka\" bera. Baina hedatuena jatorri deitura da. Horrela agertzen da Euskalterm eta Nola erran hiztegietan, jatorri deitura duten produktu batzuen webguneetan, Euskolabel webgunean (azken gehigarrietan), Eusko Jaurlaritzaren Euskadi webgunean eta Euskal Herriko Agintaritzaren Aldizkariko adierazpen batean\nEzaugarriak.\nSor-marka honen araudia jaki jakin batzuei dagokie bakarrik, zeinen ezaugarriek harreman estua duten beraien jatorri geografikoarekin: janari hauen artean daude ardoak, gaztak, urdaiazpikoak, hestebeteak, olibak, fruituak, barazkiak eta are ogi bereziak.\nHorrela, jaki hauek, hala nola gorgonzola, feta, xanpaina, idiazabal gazta edo Lodosako piperra, sor-marka izateko eskualde jakin batetik etorri behar dute eta era jakin batean ekoitziak izan. Adibidez, Roquefort gazta izandatua ahal izateko, gazta esne gordinarekin egin behar da, ardi arraza batekoa (Lacaune) eta ondua Roquefort-sur-Soulzon herriko gaztategietan, non \"Penicillium roqueforti\" lizunaren esporekin ereingo den.\nSor-marka sistema honek Europar Batasuneko sor-marka guztiak federatzeko asmoa izan du. Hauek dira estatuetako sor-marka zaharrak (zerrenda ez da osoa):\nJakiak.\nEuskal Herrian.\nHauek dira Euskal Herrian dauden jatorri deiturak (EAE, Nafarroa Garaian eta Lapurdi-Baxenafarroa-Zuberoan):"}
{"id": "751302", "revid": "88969", "url": "https://eu.wikipedia.org/wiki?curid=751302", "title": "Aixa de la Cruz", "text": "Aixa de la Cruz Ventosa (Bilbo, 1988ko apirilaren 7a) gaztelaniazko euskal idazlea da, Literaturaren Teoria eta Literatura Konparatuan doktorea.\nBizitza eta literatura ibilbidea.\nArtean unibertsitatera iritsi gabea zelarik, De la Cruz artikuluak eta ipuinak idazten hasi zen. Hala, 2006an Antonio Gala Fundazioaren beka bat eman zioten, eta, horri esker, literatura-ibilbideari ekin zion.\u00a02007an, lehenengo eleberria argitaratu zuen, \"Cuando fuimos los mejores\".\n2009an, ostera, \"De m\u00fasica ligera\" eleberria plazaratu zuen, Fundaci\u00f3n Caixa Galizaren beka batekin. Urte berean, De la Cruzen \"I don\u00b4t like mondays\" antzerki-lana Margarita Xirg\u00fa eta Madrid Sur lehiaketetako finalisten artean geratu zen; obra hori Mexikon antzeztu zen, 2012an. 2015ean \"Modelos animales\" kontakizun-bilduma argitaratu zuen.\n2017an \"La l\u00ednea del frente\" eleberria argitaratu zuen.\n2022an \"Las herederas\" argitaratu zuen.\nAdituen ustez, De la Cruzen idazkera zentzuzkotasunaren eta zentzuzkotasunik ezaren arteko mugan kokatzen da, ezagunaren eta ezezagunen arteko mugan.\nGaur egun, irakurketa- eta idazketa-lantegiak ematen ditu, eta feminismoaren zutabe bat idazten du Bilboko Udalaren aldizkarian.\nSariak eta ohoreak.\n\"Cuando fuimos los mejores\" (Almuzara, 2007) eta \"De m\u00fasica ligera\" (451 Editors, 2009) eleberriak Euskadi Sariaren literatura-ataleko finalistak izan ziren.\n2013an, Espainiako El Cultural aldizkariak irakurtzea merezi duten 40 urtetik beherako hamabi idazle garrantzitsuenen zerrendan sartu zuen.\u00a02014an, E\u00f1e Magazine aldizkariaren Cosecha E\u00f1e Saria irabazi zuen.\u00a0\n2020an gaztelaniazko literaturako saria jaso zuen Euskadi Literatura Sarietan \"Cambiar de idea\" nobelagatik."}
{"id": "751306", "revid": "512", "url": "https://eu.wikipedia.org/wiki?curid=751306", "title": "The Mechanic (2011ko filma)", "text": "The Mechanic (euskaraz \"Mekanikaria\") 2012ko Simon West estatubatuar zinema zuzendariak zuzendutako ekintza film bat da. Jason Statham eta Ben Foster aktoreek antzeztu zuten.\nCharles Bronson aktoreak antzeztutako \"1972ko izenburu berdineko filmaren\" berregokitzapena da.\nArgumentua.\nArthur Bishop (Jason Statham) kode zorrotza eta bere biktimak modu garbian hiltzeko talentu bikaina duen eliteko hiltzaile profesionala da. Bere adiskide eta irakasle Harryren (Donald Sutherland) hilketak bere metodoak berrikustera derrigortuko dute, batez ere Harryren semeak, Steve (Ben Foster), aita mendekatzeko asmoz laguntza eskatzen dionean. Bishopek Harry entrenatzen hasi eta bere teknika hilkorrak irakatsiko dizkio, baina gezurrek eta engainuek bien arteko aliantza Bishopek burutu duen inoizko hanka-sartze handienetako batean bilakatuko dute."}
{"id": "751307", "revid": "336", "url": "https://eu.wikipedia.org/wiki?curid=751307", "title": "Munduko mapa", "text": ""}
{"id": "751308", "revid": "119347", "url": "https://eu.wikipedia.org/wiki?curid=751308", "title": "Anaconda (Python banaketa)", "text": "Anaconda Python eta R programazio-lengoaien banaketa bat da,\u00a0 kode ireki eta librekoa, eskala handiko datuak prozesatzeko (baita analitika iragarleak eta konputazio zientifikoa ere) paketeen kudeaketa eta hedapena errazteko helburua duena. Paketeen bertsio-kudeaketa \"conda\" \"komandoaren bidez egiten da\"."}
{"id": "751319", "revid": "58701", "url": "https://eu.wikipedia.org/wiki?curid=751319", "title": "Mari Luixa Erdozio", "text": "Mari Luixa Erdozio Etxeberri (1846, Azkaine - 1925, Donibane Lohizune) lapurtar bertsolaria izan zen, Ipar Euskal Herriko ezagutzen den lehen emazte bertsolaria.\nBizitza.\nGurako bakarraren alaba zen. Azkainen sortua, Patinenia etxean bizi, ofizioz laborari, bizitza Donibane Lohizuneko Fargeot auzoan bukatzen du, 1925an. Bertsolaria zen, inprobisatu egiten zuen plaza publikoan. Lehiatu ere egiten zuen eta baita irabazi ere: Lore Jokoetan hiru aldiz parte hartu zuen eta hiruretan saritu zuten. Pierre Etxeberri marinelarekin ezkonduta, hamahiru seme-alaba izan zituen, horietatik marinelarekin hamar. "}
{"id": "751322", "revid": "1545", "url": "https://eu.wikipedia.org/wiki?curid=751322", "title": "Bosnia-Herzegovinako gastronomia", "text": "Bosnia-Herzegovinako sukaldaritza () Mendebaldeko eta Ekialdeko eraginen arteko nahasketa da hein handi batean, eta Balkanetako sukaldaritzaren ezaugarriak ditu.\nHerrialdea erlijioaren araberako lerro etniko oso definituetan dago banatua, eta komunitate bakoitzak baditu erlijioarekin lotutako tabu gastronomikoak ere. Komunitate hauen kontestuan, halaber, katolikoen sukaldaritzako Kroaziako gastronomiarekin dago lotua, eta kristau ortodoxoena Serbiako gastronomiarekin. Hortaz, bosniar musulmanen sukaldaritza da Bosnia eta Herzegovinako gastronomia bereziena eta orijinalena, eta bereziki Ekialdeko eragin handienak dituena, otomandarren eragin historikoagatik.\nOsagaiak.\nBosniako sukaldaritzan erabiltzen dira espeziak, baina normalean neurrizko kantitateetan. Plater arinak izan ohi dira, ur askorekin egositako jakietan oinarrituak. Ohiko osagaiak dira, besteak beste, tomateak, patatak, tipula, baratxuri, piper txorizeroak, pepinoak, azenarioak, aza, perretxiko, espinakak, kalabazin, babarrun lehor eta freskoak, okaranak, esnea edo piperrautsa.\nEsneki krema tipikoa dira pavlaka deritzona eta \"kajmak\". Haragietan tipikoak dira behi eta arkumea. Musulmanen artean, txerrikiaren tabua dago, baina zezinak jaten dituzte. Bertako espezialitateak dira \"\u0107evapi\" kebab bosniarra, \"burek, dolma, sarma,\" \"pilav\" (pilaf), \"gula\u0161\" (goulash) haragi platerak, eta Begova \u010corba okela daraman salda edo zopa.\nBarazkien artean, \"\u0110uve\u010d\" barazki-menestra, Balkanetan ohikoa (Errumanian \"ghiveci\" eta Bulgarian \"gjuvec\" deritzo), \"Ka\u010damak\" (arto-irin eta patataz egina), \"Satara\u0161\" (pisto moduko bat, piper, alberjinia, tipula eta tomatearekin), Bamija (okra landarean oinarritua)...\nZenbait gazta mota ekoizten dira Bosnian, eta ogi eta opiletan ere tradizio gozoa daukate. Ogi mota tradizional asko eta gozoak eros daitezke okindegietan.\n\"\u0106evapi\", plater nazionala.\nBosniako jakirik tipikoena eta ezagunena \"\u0106evapi\" haragi platera da. Hainbat gastronomiatan aldagaia duen Kebab delakoaren bertako bertsioa da. Arkume eta txahal haragi nahasketa izan ohi da, eta bertako \"somun\" ogian bilduta zerbitzatu ohi da, tipula txikitu askorekin (eta beste osagai batzuekin).\nJanari lasterraren bertsio bosniar tipikoena ere \"\u0106evapi\"-a da, baina kasu horietan ere ez da ohikoa ogitarteko bezala zerbitzatzea, baizik eta platerean. Mendebaldean zabaldu diren kebab janari-dendetako ogitarteko azkarrekin konparatuta, kalitatean koska bat gorago egon ohi da.\nEdariak.\nBosniar musulmanen artean alkoholaren tabua dago, baina hala ere, garagardo eta ardoak ekoizten dira Bosnian tradizionalki, eta inon ez dago kontsumoa debekatua edo bereziki gaizki ikusia. Jatetxe batzuetan ez da alkoholik zerbitzatzen, eta bisitariak deskuidoan eskatzen badu, ez da ezer gertatzen, ez dela zerbitzatzen jakinaraziko diote eta ez dago arazorik.\nAlkoholik edaten ez den mahaian, ohiko edaria \"Ajran\" izeneko jogurt likidoa da. Hotz-hotza zerbitzatzen da, batzuetan menda puntu batez edo karbonatatua, eta bereziki ondo ematen du haragiarekin (Balkanetatik kanpoko bisitarien harridurarako). Otomandarrek utzitako ohitura da jogurt zuri likido honena (turkieraz \"ayran deritzo\"), produktua \"doogh\" izen pertsiarrarekin lotzen da ingelesez zein espainolez.\nTea baino gehiago, kafea hartzen da Bosnian. Bosniako kafe propio ilun, oso gogor eta mingotsaz oso harro daude."}
{"id": "751325", "revid": "336", "url": "https://eu.wikipedia.org/wiki?curid=751325", "title": "Laguntza", "text": ""}
{"id": "751326", "revid": "137486", "url": "https://eu.wikipedia.org/wiki?curid=751326", "title": "Kreisauko Zirkulua", "text": "Kreisauko Zirkulua (Polonieraz Krzy\u017cowa) Alemania naziren garaian erresistentzia zibilaren talde bat izan zen. Elkartzeko bilera batzuk Kreisaunen herriko Helmuth James von Moltkeren erresidentzian egin zituzten, Poloniako Silesia Behereko voivoderrian, eta Gestapok, harrapatu zituenean, izen hori eman zien nahiz eta batez ere Berlinen bildu. Egiten zituzten bileretan Hirugarren Reicha erori ondorengo Alemaniaren etorkizunaz hitz egiten zuten. 1944ko uztailaren 20an Adolf Hitlerren aurka burutu zen atentatuan talde honen partaide batzuk inplikatuta egon ziren.\nHistoria.\nKreisauko Zirkulua hogei pertsonek inguru sortu zuten. Buruak Helmuth James von Moltke eta Peter Yorck von Wartenburg kondea ziren, biak oso lagunak. 1940an Hitlerren aurkako jarrera zuten beste aurkariekin biltzen hasi ziren. Ideologiaren ikuspuntutik oso talde heterogeneoa zen zeren eta haien artean katolikoak eta protestanteak, sozialdemokratak eta kontserbadoreak biltzen baitziren. Lanbidearen ikuspuntutik ere askotariko taldea zen: legegileak, irakasleak, idazleak, pedagogoak...\nZirkuluko partaideek nazionalsozialismoaren aurkako erresistentziarekin lan egin zuten eta jende askori naziengandik ihes egiten lagundu zien.\nNormalean, Berlinen biltzen ziren, talde txikietan. Kreisauko bilerak hiru aldiz ospatu ziren bakarrik. Alemaniako burgesiaren erresistentzia gune nagusia izan zen.\nTaldekideak.\nHauek ziren taldeko partaide aktiboenak:\nIdeologia.\nZirkulu honentzako kristautasuna herriaren berritze moralaren oinarria izan behar zen. Helburua Deretxoko Estatua ezartzea zen, federala eta humanista izan behar zen estatua non askatasuna, pertsonen duintasuna, erlijio eta kontzientzia askatasuna bermatuta egon behar ziren. Helburua, beraz, demokrazia bat izan behar zen baina ez \"alderdikrazia\" bat zeren eta, nazien esperientzia ondoren, alderdiek diktaduraren aurka ez baitzuten estatua babesten. Haien ikuspuntutik Alemania Europa batu batean integratu behar zen.\nHitlerren aurkako atentatua.\nZirkulukopartaide batzuek ere nazien aurka antolatuta zeuden militar batzuekin kontaktua zuten. Horietako batzuk atentatu baten ideia ondo ikusten zuten baina ez taldekide guztiek; esaterako, Moltkek bide baketsuak defenditzen baitzituen. 1944ko urtarrilean Gestapok Moltke atxilotu zuen eta, ondorioz, taldea desorekatu zen. Peter Yorck eta Julius Leber Claus von Stauffenbergen erresistentzia taldearekin bat egin zuten; uztailaren 20an Hitlerren aurkako lehergailu bat jarri zuten. Helburua ez zuten lortu, Hitler bizirik atera baitzen, eta ondorengo errepresioa izugarria izan zen: gutxienez 5000 aurkari atxilotu zituzten eta 200 pertsona hilarazi zituzten, tartean Yorck eta von Moltke.\nKanpo estekak.\n[[Kategoria:Nazien aurkako erresistentzia Alemanian]]"}
{"id": "751331", "revid": "6950", "url": "https://eu.wikipedia.org/wiki?curid=751331", "title": "Split album", "text": " split album edo, euskaraz, album partekatua bi egile edo musika talde gehiago artean egindako diskoa da. Normalean, ekoiztetxe txikietan egiten dira eta musika ez oso komertziala izaten da. Ohikoa da talde berrien artean, horrela, haien lehenengo lanak era merke batez plazaratzeko.\nHistoria.\n\"Split\"ak binilo-diskoekin hasi ziren. Euskarri horretan, alde bana artista edo talde baten eskuetan gelditzen zen. CDak sortu zirenean oinarrizko ideia mantendu zen nahiz eta beste euskarri horretan bi alde ez izan. XX. mendeko 80. hamarkadatik nagusiak ez diren estiloetan erabili izan dira \"split\" diskoak: punk rock, hardcore, grindcore, black metal, noise, indie rock...\n\"Split\"ak normalean marginalitatean gelditu ohi dira. Dena dela, salbuespenak badira. Esaterako, 1977an, Paco Ib\u00e1\u00f1ezek eta Cuarteto Cedr\u00f3n talde argentinarrak Pablo Nerudaren poemekin \"split\" bat egin zuten, hau da, biniloa erdi eta erdi banatuta. Disko hori Iba\u00f1ezen diskografiako garrantzitsuenetariko bat izan da."}
{"id": "751333", "revid": "1519", "url": "https://eu.wikipedia.org/wiki?curid=751333", "title": "Atertu arte itxaron", "text": "Atertu arte itxaron Katixa Agirrek idatziriko lehen eleberria da, 2015. urtean Elkar argitaletxearen eskutik argitaratua. Urte hartan bertan, 111 Akademia Saria literatura saria jaso zuen. Eleberriak Euskal Herrian barrena gertatzen den Road Movie antzeko bat du oinarrian. Trama nagusia bikotearen bidaia den arren, eleberriak baditu beste bi hari ere, eleberria irakurri ahala hari nagusiarekin korapilatzen direnak.\nArgumentua.\nRoad Movie antzeko bat Euskal Herrian barrena. Uliak bere sorterria erakutsi nahi dio bikotekideari, eta ibilbide lasai bat prestatzen dute, udan zehar, bigarren mailako errepideetan, Gustavoren BMW berrian. Dena ez da horren lasaia, ordea. Uliak badu aitortu gabeko sekreturik, eta bidean topaturiko ezagunen batek ekaitza iragartzen du bikotearen harmonian, zeruko laino beltzen antzera. (ikus kontrazala) Eleberria zuhaitz bat balitz, enborra Uliaren eta Gustavoren bidaia litzateke. Enborrak bi adar lituzke: bata, Benjamin Britten konpositore britainiarraren bizitza; bestea, Uliaren gurasoen istorioa. Eleberriak historiatik eta istoriotik dauka.\nEgitura eta estiloa.\nEleberria kapitulu motzetan egituratua dago, kapitulutik kapitulura, hainbatetan, denboran jauziak gertatzen direlarik. Narratzailea aldakorra da, bigarren pertsona eta hirugarrena nahastea gustatzen zaiolarik. Enborrean bigarren pertsona erabiltzen duen arren, adarretatik joatean hirugarren pertsonan kontatzen digu eleberria.\nPertsonaia nagusiak.\nHonakoak dira eleberrian azaltzen diren pertsonaia nagusiak:\nItzulpena.\nKatixa Agirre idazleak berak Pre-Textos argitaletxearen bidez gaztelaniara itzuli zuen eleberria 2017. urtean. Izenburua ez zuen bere horretan itzuli; \"Los Turistas Desganados\" izenburupean argitaratua izan zen."}
{"id": "751334", "revid": "105290", "url": "https://eu.wikipedia.org/wiki?curid=751334", "title": "Produkzio-kostuen balioaren teoria", "text": "Ekonomian, produkzio-kostuen balioaren teoria bertan inbertitutako gastuaren araberakoa da, bai lanaren ordainketari dagokionez, baita irabazien arabera ere. Kostuak produkzio-faktoreetako edozeinek osa ditzake (lanak, kapitalak edo lurrak barne) eta zergak.\nTeoriak zentzua hartzen du etengabeko eskalara itzulerari buruzko hipotesiaren arabera eta produzitu gabeko produkzio-faktore bakarraren existentziaren arabera. Hauek, ordezkapen ezaren teoremaren hipotesiak dira (beharrezko argibideak). Hipotesi hauen arabera, salgaien iraupen luzeko prezioa, salgai horren sarrera-kostuen baturaren berdina da, interes-gastuak barne.\nTeoriaren garapen historikoa.\nHistorikoki, teoria horien defendatzaile ezagunena Adam Smith da. Piero Sraffak, \"David Ricardo-ren lan kolektiboen\" lehen liburura sartzean, Smith-en \"gehituz\" teoria aipatu zuen. Smith-ek, prezio naturalak merkatuko prezioekin kontrastatu zituen. Gainera, merkatuko prezioak prezio naturalen baitan joan beharko luketela teorizatu zuen, non irteerak igo beharko zirelarik&lt; berak deitu zion \"eskari efektiboaren mailan\". Maila honetan, Smith-en merkantziaren prezio naturalak, alokairuen, irabazien eta soldaten tasa-naturalen baturaren araberakoak izango dira, eta alokairuak produkzioko sarrerengatik ordaindu beharrekoak dira. (Smithek alokairuaren prezio determinatzailea edo prezio determinatua den ala ez adierazten du). Azken ikuspegia beranduago ekonomialari klasikoarekin egiten duen adostasuna da, Ricardo-Malthus-West-en errentaren teoriarekin).\nDavid Ricardo-k produkzio-kostuen prezioaren teoria, lanaren balio teoriarekin nahastu zuen, non geroago, Eugen von B\u00f6hm-Bawerk-ek eta beste batzuk ulertuko zutelarik. Teoria honek, prezioak proportzionalki, merkantzia batean jasotzen den lan sozial aldera joan ohi izaten direla adierazten du. Ricardok teoria hori ezartzen du Ekonomia Politikoko eta Zergen printzipioen lehen kapituluaren hasieran. Balioaren lanaren teoria ere baztertzen du kapitulu horren ondorengo ataletan.\nTaknaga-k interpretazio berri bat garatzen du, esanez, Ricardo-k hasieratik produkzio-kostuen balioaren teoria bat zuela eta ekonomia politikoko eta zergen printzipioen testuetan oinarritutako interpretazio koherenteagoak aurkezten direla bertan.\nErrebindikazioaren ustezko eraldaketa arazo bihurtu zen geroago. Karl Marxek, teoria hori kapitalaren lehen bolumenean hartzen du, esanez oso argi daukala teoria hori faltsua dela abstrakzioetako maila baxuenetan. Honek, era guztietako argudioak sortzea ekarri zuen, benetan David Ricardo-k eta Karl Marx-ek esan nahi izan zutenaren inguruan. Hala ere, badirudi ekonomia klasikoko buruek eta Marxek prezioaren lanaren teoria baztertzen zutela, esplizituki.\nZehaztutako prezioen kostuen teoria ezberdina \u201cneo-Ricardian eskolako\u201d Piero Sraffa-k eta bere jarraitzaileek burutu zuten. Shiozawa-k, Ricardo-ren produkzio-kostuen balioaren teoriaren interpretazio berritzaile bat azaldu zuen.\nBestalde, Poloniako Michal Kalecki ekonomialariak zehaztutako prezioen kostuak (fabrikazio eta zerbitzuak, adibidez) eskariaren arabera zehaztutako prezioekin (nekazaritza eta erauzteko lehengaiak, adibidez) bereizi zituen.\nMerkatuko prezioa.\nMerkatuaren prezioa kontzeptu ekonomiko ezaguna da: merkatuan eskaintzen den edo merkaturatzen den produktu edo zerbitzuaren prezioa. Interesgarria da batez ere mikroekonomien azterketetan.\nMerkatuaren balioa eta merkatuaren prezioa orekatuta egongo dira, merkaturako eraginkortasunaren baldintzapean bakarrik.\nEkonomian, eskala-errendimenduak eta eskala ekonomikoak erlazionatuta daude beraien artean, eta ekoizpen eskala igotzen denean zer gertatzen den azaltzen dute. Kontzeptu ezberdinak dira ordea, trukakorrak ez direnak.\nLanaren balioaren teoria.\nLanaren balioaren teoriak teoria ekonomikoak dira eta merkantzien benetako balioak, horiek ekoizteko beharrezkoak diren lanekin lotzen dira.\nAipamen asko daude lanaren balioaren barruan, non elementu komun bat, trukeko ondasun edo zerbitzu baten \"balioa\" ekoizteko beharrezkoa den lanaren zenbatekoaren berdina edo proportzionala dela (edo izan ohi dela) den. Bertan, ekoizpenean erabiltzen diren lehengaiak eta makinak ekoizteko beharrezkoak diren lanak barne egongo dira.\nBalore teorikoen lan ezberdinak XIX. mendearen erdialdean nagusitu ziren ekonomialari klasikoen artean. Teoria hau, batez ere Adam Smith eta David Ricardo-rekin lotzen da. Orduz geroztik, Marxen ekonomiarekin bat egin ohi izan da, non ekonomialari nagusien artean modernitatearen hurbiltasun marjinalaren menpe dagoen.\nZergak eta diru-laguntzak.\nZergak eta diru-laguntzak, ondasun eta zerbitzuen prezioa aldatzen dute.\nBi kasu bereiz ditzakegu:"}
{"id": "751335", "revid": "336", "url": "https://eu.wikipedia.org/wiki?curid=751335", "title": "Lan-ekonomia", "text": "Lan-ekonomia, lan munduan, ekonomia espezialitateko adarrekoa da. Hartzen den erabakiaren arabera zientzia ekonomikoan, ekonomiaren lan alderdien analisiak ezaugarri bereizgarriak lortuko ditu eta gainerakoetatik oso desberdinak izango dira. Gaur egungo ekonomian, ikuspegi neoklasikoa nagusitzen da.\nLan-ekonomian sortzen diren arazo nagusien artean daude langabezia, soldata-maila, lanaren produktibitatea, kalitatea eta lanpostuen egonkortasuna, beste batzuen artean.\nOrekako eta desorekako ikuspegiak.\nLan-ekonomiaren barruan ikuspegi desberdinetarako eta hurbilketetarako taldeetan sailkatzea oso baliagarria izan daiteke, lan merkatua, orekari dagokionez edo desorekaren identifikazioaren funtzionamenduan jartzen duten enfasiaren ondorioz, ulertzen dutenaren arabera sailkatzeko. Oreka-teoriaren barruan, joera dominantea edo nagusia eskola neoklasikoak du. Hau egoerarik tradizionalena izango litzateke eta giza kapitalak ere hainbat ekarpen egin zituen.\nDesorekaren ikuspegi tradizionala marxista da, Marxek utzitako elementu teorikoekin. Ikuspegi honek zenbait ekarpen ere jaso ditu, eta adibide nabarmenena Latindar Amerikarreko saileko teorialarien ekarpenak eta Frantziatik eskola erregulazioko autoreak.\nLan-ekonomia neoklasikoa.\nEskola neoklasikoaren ikuspegitik, lan-ekonomiak bere ikerketa lan-merkatuan zentratuta dauka. Funtzionamendu berdintsua erabiltzen duen merkatu batetik hasten dira, non egongo den eskari eta eskaintza bat bi pertsonen arteko interakzioa edo interakzioa edukiko duena. Eta hortik salerosketa bidezko trukea sortuko da, produktu edo objektu bati prezio eta kantitate jakin bat ezartzearen ondorioz. Kasu honetan, prezioa soldata da eta kantitatea langile kopurua edo egindako lan orduak. Ondorio gisa, lehia perfektuko suposizio ohikoetatik abiatuz, lan-merkatuko soldatak ezartzeko eta orekako lanposturako joera izango du. Soldata hau lanaren produktibitate marjinalari egokitzen zaio eta lanpostu maila horretan lan egin nahi duten langileak ezarrita dagoen gutxieneko soldataren truke egin beharko dute lan. Langabezia ez boluntarioa langabezia boluntarioa izango da kopuru baxukoa eta oso iraupen txikikoa."}
{"id": "751336", "revid": "56334", "url": "https://eu.wikipedia.org/wiki?curid=751336", "title": "Sukaldeko olio", "text": "Sukaldeko olioa, edo \u201colioa\u201d besterik gabe, janariak prestatzeko erabiltzen den oinarrizko osagai bat da. Orokorrean, animalia- zein landare-jatorriko edozein substantzia koipetsu, likatsu eta suharbera izan daiteke olioa, giro-tenperaturan (15 \u00baC inguru) likidoa, uretan disolbaezina eta disolbatzaile organiko zein sintetikoetan disolbagarria.\nMargarinak, olioak ez bezala, giro-tenperaturan solidoak dira. Maiz, partzialki hidrogenatutako landare-olioen (palmondoa, ekilorea, koltza) nahasketak dira, eta hidrogenazio horrek triglizeridoen urtze-puntua altxatzen du. Margarinek ere %20 ura edo esnea daukate. Gurina ere triglizeridoen berariazko nahasketa da eta horren trinkotasuna bermatua dago ura egoteari esker (% 12 -14). Ur gabeturiko gurinari gurin-olio (ing., \"butter oil\") esaten zaio eta elikagaien industrian baliatzen da eskuarki.\nSukaldaritzan, elikagaiak prestatzeko landare-olio mota ugari baliatzen dira, hala nola: oliba, soja, koltza, ekilore, kakahuete, mahats hazi, arto olioa eta beste hainbat. Elikagaiak kozinatzeko (frijitu, erregosi, estofatu\u2026) ez ezik, entsaladak apailatzeko, saltsak (pil-pil, berde, maionesa\u2026) osatzeko eta kontserba hainbaten elementu likidoa eratzeko ere baliatzen da. Jaki gehien-gehienetako ezinbesteko osagai denez, sukaldeko oliorik gabe sukaldaritzarik ia ez legokeela esan daiteke.\nGure artean \u201colio\u201d esaten zaie, normalean, bai oliba eta ekilore olio hutsei (Hego Euskal Herrian, erabilienak), baita olio bat baino gehiagoren nahasketei ere, hau da, olio huts bat izan daiteke (ekilore olioa) edo bat baino gehiagoren batura (soja, ekilore, arto olioek osatutakoa, adib.). Adiera zabalean, olioa da fruitu, hazi edo animalien ataletatik ateratzen den gantz edo urin likidoa (bakailao gibelaren olioa, zedro-olioa, almendra olioarekin, arrain olioarenak, adib.).\nOlioa lurrindu nahi denean, haren zapore-aromak hobetzeko, bertan murgiltzen dira belarrak (basilikoa, tipulina, erromeroa), erraboilak (baratxuri, tipula, tipulatxa), onddoak (boilurra, saltsa perretxikoa), espeziak (piperbeltz aleak, kanela, banilla), loreak, etab. Dena den jokaera hori arriskutsua gerta daiteke, \"Clostridium botulinum\" bakterioa ugaltzeko bide izan daiteke eta.\nEtimologia.\nEuskarak (eta olioa kontsumitzen duten herrietako hizkuntza gehienek, gure inguruan) olio terminoa latinari (\"oleum\") hartu zion eta, ia-ia aldaketarik gabe iritsi da gaurko olio, orio edo origo horietara. Gaztelaniak, aldiz, arabieratik jaso zuen \"aceite\" hitza. \nOsaera.\nLandare olioak gantz-azidoez (oleiko, palmitiko, linoleiko eta estearikoaz) osatuak daude, funtsean; animalienak, ester eta glizerinaz, eta bitan banatzen dira: elikadurakoak eta esentzialak (destilazioz lortzen direnak). \nSukaldeko olioaren edukia, oro har, lipidoek osatzen dute: % 99a triglizeridoak dira eta gainerakoa, lezitinak, urik gabeak eta oso kalorikoak. Olioa hainbat motatako triglizeridoen nahasketa da, kasuan kasukoa, eta horien gantz-azido monoasegabe edo poliasegabeen presentzia handia mesede du osasunak. Jakina denez, olio bakoitzak gantz-azidoen berezko osaera du.\nLandare-olio baten asegabetasun maila orokorra kalkula daiteke bere iodo-indizea neurtuz: zenbat eta indize handiagoa izan, orduan eta gantz-azido asegabe gehiago ditu olioak.\nE bitamina (tokoferola) gantzetan disolbagarria denez, oliotan ere disolbatzeko modukoa da. Olio jangarriak daukaten tokoferolak, antioxidatzaile den aldetik, gantz substantziak oxidaziotik babesten ditu. Olio finduetako E bitaminaren parte bat fintze prozesuan kendu duten arren, berriro gehi daiteke, ontziratu aurretik. \nErabilera.\nSukaldeko olioak koipe gisa erabili ohi dira entsaladak ontzeko, gisatzeko, frijitzeko, saltsak prestatzeko, marinatuak atontzeko, elikagaiak kontserban edo erdi-kontserban ipintzeko, etab. Ostalaritzan etta sukaldaritza industrialean ere, erruz erabiltzen dira helburu horiekin baina, hori bai, kantitate itzeletan.\nBerotzean, olioaren ezaugarri batzuk galdu edo aldatu egiten dira. Giro-tenperaturan osasuntsu dauden olio batzuk kaltegarri izan daitezke tenperatura jakin batzuetatik gora berotzen direnean. Kozinatzeko olioa aukeratzerakoan, beraz, funtsezkoa da beroarekiko duen tolerantzia kontuan hartzea.\nOlio poliasegabeak (soja, koltza, ekilore eta artoa) erraz hondatzen dira berotzean. Erretako olioak luzaroan kontsumitzeak gaixotasunak eragin ditzake, hala nola arteriosklerosia, artritis erreumatoidea, etab. Arrisku seinalea olioaren ke puntua da.\nOlio bakoitzak gainditu behar ez den ke puntu bat (tenperatura kritikoa) du. Olioa erre-puntura iristen denean, bere osagaiak degradatzen hasten dira, konposatu toxikoak sortuz, eta olioa ketan hasten da. Horregatik, erre-puntu baxua duten zenbait olio (intxaur olioa, esate baterako), ez dira egokiak kozinatzeko. Erre den edo aparra egin duen olioarekin egin daitekeen gauza bakarra birziklatzea da.\nOlio batzuen tenperatura kritikoa erakusten da honako taula honetan:\nFrijitzea.\nSukaldaritzan olioa frijitzeko baliatzen da, gehienbat. Frijitzea, tenperatura handian (150 - 180 \u00baC) dagoen olio bainu batean erabat edo partzialki murgilduta dauden elikagaiak transformatzea da. Tenperatura hori, lortu nahi den emaitzaren arabera aldatuko da: patata frijituak egiteko, 180 \u00b0C ingurura heldu beharko, adib., muga hori gainditu gabe.\nErabilitako olioa (gehienetan kakahuete, palmondo, ekilore edota soja olioak, batzuetan hidrogenatuak, askotan nahastuak) kontrolatzea ezinbestekoa da, hainbat beroaldi nozitutakoan triglizeridoak degradatzen direlako. Olioa behin eta birritan iragazteak, aldiz, degradazio prozesua motelduko du. Hondatze hori gerta ez dadin, ostalaritzan eta industrian oleiko ugariko olioa erabiltzen da, 180\u00ba - 200\u00ba C-tara hondatu gabe irits daiteke eta. Olio honek osakeraren %75 azido oleiko izan behar du, gutxienez. Ezaugarri horri esker, eta elikagaian olio gutxiago uzten dutelako, jakiak kaloria gutxiago hartuko eta olio gutxiago gastatuko duenez, horrelako olioak mesedegarritzat jotzen dira elikabide askotan.\nSukaldeko olio berrerabilia kontsumitzeak bihotzerre eta antzeko arazoak sortzen ditu eta, gainera, kolesterol maila altxatzen du. Bi kontu horiek aintzat hartu behar dira hipertentsioa, arazo kardiobaskularrak edota pisuarekin lotutako gaitzak ez jasateko.\nFindu gabeko olioak ez dira oso egokiak frijitzeko baina, bestetik, prestaera luzeetan\u00a0erresistentzia handia agertzen dute.\nOlioa bildu eta gordetzea.\nOlio findu zein findu gabea, beroak, argiak eta oxigenoak kaltetzen dute. Olio zaharminduak usain desatsegina eta zapore garratza ditu, eta nutrizio aldetik ez du balio handirik. Zaharmintze hori geroratzeko, gas geldo bat (nitrogenoa, normalean) sartzen da ontzian, goialdean geratzen den tartean, ekoiztu eta berehala.\nOlioa leku lehor eta freskoan, edo hozkailuan, gorde behar da. Horrela oso litekeena da olioa loditzea, baina giro-tenperaturan pausatzean berezko jariakortasuna etorriko zaio berriro. Beroaren eta argiaren eragin kaltegarriak saihesteko, olioak biltegiratze lekutik behar den tarte horretarako bakarrik ateratzea komeni da. Hona hemen olioek zenbat denbora iraun dezaketen beren propietate guztiekin:\nKaltegarriak: olio guztiei, argitasun, hezetasun, oxidazio eta berotasun handiak kalte egiten diet\"e.\"\nOlioa birziklatzea.\nErabilitako olioa behar den bezala botatzea kezka nagusietako bat da hondakin kudeaketan. Olioaren dentsitatea urarfena baino txikiagokoa da eta geruza mehe zabaletan hedatu ohi da, uraren oxigenazioa eragotziz: olio litro bakar batek mila litro ur kutsatu dezake. Bestetik, hodietan oso litekeena da olioa solido bihurtzea, buxadurak eraginez. Ondorioz, sukaldeko olioa ez da inoiz harraska edo komunetik behera bota behar.\nOlio erabilia tartetik kentzeko modu egokia, ontzi itxi eta ez birziklagarrian sartu eta ohiko zabortegian edo garbigunean uztea da. Industriak normalean birziklatu egiten du, xaboia, biodiesela eta beste hainbat produktu ekoizteko eta, iragazi ondoren, gasolioarekin zuzenean nahas daiteke. Beraz, sukaldeko olio erabiliak balio ekonomiko handia du.\nOlio motak, jatorriaren arabera.\nGaur egungo sukaldaritzan era askotako olioak baliatzen dira, hala nola:\nFabrikazioa.\nOlioa bi metodo nagusiren arabera ekoizten da:\nJatorria.\nSukaldeko landare-olioak hauetatik erauz daitezke:\nOlio birjina.\nOlio birjina gehigarririk gabeko lehen prentsaketa hotzeko olioa da. Hau da, purua da beti, ez zaiolako lehengairik edo produktu bukaturik nahastu eta, berotasunik aplikatu gabe, behin bakarrik sakatu edo estutu da errotarrian. Horrela, mantenugai guztiei ez ezik (bitaminak, omega-3, omega-6...), argizari, muzilago eta beste hainbat substantziari ere eutsi dizkie. Horregatik, maiz, landare-zapore sakonagoa eta batzuetan kolore nabarmenagoa izaten du olio birjinak.\nIzen honekin saltzen den olioak ez du beste tratamendurik hartuko eta ez zaio gehigarririk erantsiko. Hona hotzeko estualdiko etapak:\nOlio birjina izenarekin salduko denak ez du nozituko beste inolako prozesurik eta ez zaio gehigarririk ipiniko.\nOliba estutu edo sakatutakoan osatu den tarta izeneko hondar solido trinkoak oraindik ere %20 arte olioa izan dezake. Hori ere erauzteko, tarta berotu beharko da, maila apalagoko olioak egiteko.\nOlio findua.\nFintze prozesu industrialak aplikatzeari esker, haziari ia olio guztia erauziko zaio. Prozedurako gorabeherak lehengai batetik bestera aldatzen badira ere, bete beharreko urratsak hauek izaten dira:\nFintzeak, oro har, olioaren osaera aldarazten du, batetik, osasunerako onuragarriak diren osagaiak (antioxidatzaileak, adib.) suntsitzen dituelako. Bestetik, argizari eta gomak desagertzen direnez, findu ondoren olioek ez dute kiratsik izango, beroan egonkorragoak eta kontserbatzeko modukoak izango dira. Prozesuaren amaieran E bitamina sintetikoa gehitu ohi zaie, nutrizio balioaren mesedetan.\nOlio motak, nahaste edo prozesatzeen arabera.\nEuropar Batasunak indarrean dituen arau orokorrez gainera (oliba olioari dagozkienak, gehienbat), Estatu bakoitzak aplikatzen ditu berariazko jarraibideak. Hala ere, bada terminologia komun bat herrialdeetan, hara:"}
{"id": "751343", "revid": "105290", "url": "https://eu.wikipedia.org/wiki?curid=751343", "title": "Billions (telesaila)", "text": "Billions (euskaraz \"Bilioiak\") estatubatuar drama telesail bat da. Brian Koppelman, David Levien eta Andrew Ross Sorkin ekoizleek sortu eta Paul Giamatti eta Damian Lewis aktoreek antzeztu zuten. Jatorriz, 2016ko urtarrilaren 17an Showtime telebista katean aireratzen hasi zen.\nArgumentua.\nChuck Rhoades (Paul Giamatti), New York hiriko eragin handiko fiskal diruduna bat da, eta Bobby \"Axe\" Axelrod (Damian Lewis) aberatsarekin lotura duen informazio pribilegiatuari buruzko kasu bat ikertzen ari da. Axek hutsetik hasita berak sortutako konpainia zuzentzen du, 2001eko irailaren 11ko atentatuei eta 2008ko Atzeraldi Handiari biziraun, eta orain, inbertsio pribatuen funtsen \"errege\" bilakatu da. Erakargarria da, prestigio handia du, eta iritzi publikoa bere alde duenez, inor ez da bere aurka egitera ausartzen. Rhoades, justizian itsuki sinistu arren, handigura ere bada, horregatik kasu hau bere ibilbideak goruntz egiteko behar duen aukera dela uste du. Baina berehala Axe gizaseme gogorra dela frogatuko du. Gainera beste arazo bat ere gehituko zaio, Wendy (Maggie Siff), Rhoadesen emaztea, Axeren 'coach' eta psikologoa baida. Laister, bi gizonak beren aukera onenak erabili beharko dituzten borroka latz batean aurrez-aurre topatuko dira, tartean baita joko zikina ere, batak beztea nola edo hala garaiatzeko helburuaz."}
{"id": "751345", "revid": "119347", "url": "https://eu.wikipedia.org/wiki?curid=751345", "title": "Pedro Baigorri", "text": "Pedro Baigorri Apeztegia (Zabaldika, Esteribar, Nafarroa Garaia, 1939 - Cesar departamendua, Kolonbia, 1972ko urriaren 6a) nafar iraultzaile eta abenturazale bat izan zen, lanbidez sukaldaria.\nZabaldikan jaio arren bere familia Lizarraldeko Ma\u00f1eru herriko jatorrikoa zen. Bere aita, Espainiako gerra zibila bukatzerakoan lanik gabe gelditu zen eta familia aurrera atera ahal izateko beste irtenbiderik aurkitzen ez zuenez guardia zibil sartu zen. Modu honetan familia Etxarri-Aranatzera bizitzera joan zen, bertan Pedro bere haurtzaroko lehen urteak igaroko zituen, herriko haurrekin jolasten eta euskaraz mintzatuz, bere anaiak elkarrizketa batean kontatzen zuen bezala.\nFamiliaren egoera ekonomiko kaxkarra zela eta (hiru anai arreba ziren eta bera hiruetan zaharrena), Pedro oso gazterik Iru\u00f1eko Yoldi hotel famatuan lanean hasi zen, sukaldean.\nIru\u00f1etik Donostiarako bidea hartu zuen ondoren, berarengan izugarrizko eragina izanen zuen eta ezkerreko ideia abertzaleak zituen lankide Donostiar batek bultzatuta. Gipuzkoako hiriburuan Maria Cristina hotelean sukaldari lanetan hasiko da. Bera bertan zegoelarik, eta Franco Donostian oporrak pasatzen ohi bezala, hotelera deitu zuten sukaldari bat eskatuz berarendako sukaldatu zezan; era honetan, Baigorrik Francoren Kontxako badian atrakaturik zegoen Azor itsasontzi famatuan otordua prestatu zion diktadoreari.\nBerrogeita hamarreko hamarkadaren amaieran Parisera joan zen. Bertan, hiria hobeto ezagutzeko asmoz bizikleta bat erosi zuen eta \"Nouvelle Unibersit\u00e9n\" matrikulatu egin zen frantsesa ikasteko. Garai horretan bere bikotea izanen zen Colombia Moya dantzari mexikarra ezagutu zuen. Biak, Monroe doktrina zela medio Amerika utzi eta Pariseko Latin auzora joaten ziren ezkerreko errefuxiatuekin harremantzen hasi ziren.\n1962 urtean Kubara joatea erabaki zuten, han Fidel eta Raul Castro anaiak eta Ernesto Che Gevararekin harremanetan jarriko da, konfiantza handia hartuko zuten elkarrekin.\nHabanan gerrilla ikastaro bat burutu zuen eta arma eta lehergailuen fabrikazioa eta erabilpena ikasi. Bertan, Harvard unibertsitatean Medikuntza ikasketak burututakoTulio Bayer eta William Ram\u00edrez Tob\u00f3n soziologia ikaslea ezagutu zituen. Hiruek gerrillla talde bat osatu zuten Kolonbian borrokan aritzeko, eta han egon ziren denbora batez bizi baldintza txarretan Sierra Nevada de Santa Martako mendilerro bakartuan, harik eta taldea desegin zen arte.\n1972ko urriaren 6an kolonbiar ejerzitoaren segada batean hil egin zuten Cesar departamenduan. Bere gorpua ez dute oraindik aurkitu."}
{"id": "751355", "revid": "448", "url": "https://eu.wikipedia.org/wiki?curid=751355", "title": "Atertu Arte Itxaron", "text": ""}
{"id": "751356", "revid": "105290", "url": "https://eu.wikipedia.org/wiki?curid=751356", "title": "Azuki", "text": "Vigna angularis landarea, indaba, babarrun, azuki edo adzuki bezala ere ezaguna, batzuetan soja gorria izenarekin ere adierazten da, Ekialde Urrunean eta Himalaian egiten den lekale bat da.\nBere haziak 5mm inguruko tamaina du eta normalean bariazio handirik gabeko kolore gorri ilun uniforme bat izaten du, aipatzekoa da, kasu gutxi batzuetan txuria, grisa edo beltza ere izan daitekeela.\nDeskribapena.\nUrteko belarrak dira, zutituak edo txirikordatuak eta 30-90 cm inguruko altuerara iristen direnak. Talo angeluarrak, iletsuak. 8 mm inguruko lantza itxurazko txorten-hostoak dituzte. Foliolo edo hostoxka obalatuak edo erronboide-obalatuak dituzte, 5-10 x 5-8cm-ko tamaina dutenak. Infloreszentziak galtzarbeko edo axilar-mordoan dituzte, 5 edo 6 loreekin, pedunkulu edo kanduekin. Kanpai itxurako kaliza dute, 3-4mm ingurukoa. Bestalde, 15mm-ko korola horia aurki dezakegu landare hauetan. Zilindro-itxurako lekaleak dira, 5-8 x 0,5-0,6 cm-koak, ilegabeak edo ia ilegabeak. Haziari dagokionez, kolore gorri ilunekoak izan ohi dira, nahiz eta beste kolore batekoak ere izan daitezkeen, luzangak dira, 5-6 x 4-5 mm-koak, ebakia bat dute bi muturretan.\nEkoizpena.\nTxinan asko ekoizten da eta era basatian ere aurki daiteke. Jatorriz Asiako landare bat den arren, Amerikan, Afrikan eta beste lurraldeetan gizakiak modu artifizialean sartu du.\nGastronomia.\nBere zapore gozoa dela eta, hainbat gastronomia ezberdinetan erabiltzen da, erabilera nagusienetako bat gozogintzan aurki dezakegu, izan ere, pasta moduan asko ikusten da (japonieraz anko bezala ezagutzen da \"pasta\" hori). Japonian eta Txinan \"soja kimuak\" hozitzeko erabiltzen dira, kimu hauek kolore gorrikoak izango dira ordea. Aipatzekoa da, barietate beltzekoa (Vigna mungo) eta horikoa (benetako soja: Glycine max) lortzeko ere berdina egiten dela. Malaysian aldiz, helatuak egiterakoan aurkitzen zaio erabilgarritasuna, adibidez, Ais kacang izeneko helatuan.\nLekale honek beste lekaleek baini grasa gutxiago dituenez, errazagoa izaten da digeritzeko.\nHistoria.\nGenetikak erakutsi digu azuki landarea lehenengo Himalaian hasi zela landatzen eta ondoren, Txinara eta Koreara sartu zela (K.A. 1000. urtetik aurrera), azkenik Japoniara iristeko. Bertan, gaur egun gehien kontsumitzen den bigarren lekalea da, sojaren atzetik.\nIzenak.\nLandarearen mendebaldeko izena japonieraz duen izenean oinarrituta dago: \u30a2\u30ba\u30ad \"(azuki).\" Japonian azuki lekalea adierazteko txineratik hartutako mailegua ere erabiltzen da: \"sh\u014dzu\" (\u5c0f\u8c46), \"hazi txikia\" esan nahi du (sojarekin alderatuta: \u5927\u8c46 \"[daizu]\", \"hazi handia\"). Kanji karaktereetan \"shozu\" bezala idaztea ohikoa da, baina ahoskatzeko unean \"/azuki/\" esaten da.\nTxinan dagokion izena (\u5c0f\u8c46 xi\u01ceod\u00f2u) oraindik ere botanikan eta nekazaritzan erabiltzen da. Hala ere, gehien erabiltzen den hitza \"hongdou\" (\u7ea2\u8c46; \"h\u00f3ngd\u00f2u\") da, \"babarrun gorria\" esan nahi du, bere kolore gorri uniformearengatik.\nKontuz! Beste hizkuntza batzuetan \"babarrun gorria\" hitza erabiltzea nahasgarria izan daiteke, izan ere, babarrun arruntekin nahastera eraman gaitzake."}
{"id": "751357", "revid": "105290", "url": "https://eu.wikipedia.org/wiki?curid=751357", "title": "Geri's Game", "text": "Geri's Game () 1997ko Jan Pinkava txekiar-britainiar zinema zuzendari eta gidoilariak zuzendu eta idatzitako konputagailu animaziozko film laburra da. Pixar ekoiztetxeak ekoitzi zuen.\nArgumentua.\nGerik, filmeko pertsonaia nagusiak, bere buruaren aurka xake partida bat jokatzen du. Jokoa aurrera doan heinean, bi pertsona ezberdin elkarren artean jokatuz dabiltzala dirudi."}
{"id": "751362", "revid": "201", "url": "https://eu.wikipedia.org/wiki?curid=751362", "title": "Irulegiko Arnoa", "text": ""}
{"id": "751367", "revid": "1491", "url": "https://eu.wikipedia.org/wiki?curid=751367", "title": "Ekaia (aldizkaria)", "text": "Ekaia euskarazko zientzia aldizkari bat da, 1989an sortua. Natura zientziak, osasun zientziak, zientzia zehatzak eta teknologia gaiei buruzko idazlan originalak argitaratzen ditu, goi-mailako dibulgazioaren esparruan.\nAldizkariaren helburuak:\nUrtean zehar, bi ale arrunt eta ale berezi bat plazaratzen dira.\nHistoria.\nEuskal Herriko Unibertsitateak, zientzia- eta teknika-dibulgazioa bultzatzeko, Ekaia aldizkaria sortu zuen 1989. urtean. Lehen saio horren iraupena laburra izan zen, eta \"Ekaia\"ren bidea 2. alean eten zen.\n1995. urtean Euskal Herriko Unibertsitateko irakasle-talde batek, indar berriturik eta hornikuntza hobearekin, inoiz utziriko bideari berrekin zion, bateratasun terminologikoak eta kontzeptu zein aurkikuntza berrien etengabeko agerpenak horrela eskatzen dutelakoan. 1995. urtetik, \"Ekaia\" aldizkariak, 31 ale arrunt argitaratu ditu eta bost ale berezi. Gaur egun, zientzia arloko 35 pertsonak osatzen dute \"Ekaia\" aldizkaria."}
{"id": "751370", "revid": "96586", "url": "https://eu.wikipedia.org/wiki?curid=751370", "title": "Isa bin Salman Al Khalifa", "text": "Isa bin Salman Al Khalifa (; Jasra, \u2013 Manama, ) Bahraingo emirra izan zen, 1961etik heriotzara arte. Hogei urte bete zituenetik, herrialdearen gobernuan parte hartu zuen eta 1961ean Salman bin Hamad Al Khalifa I.a bere aita ordezkatu zuen."}
{"id": "751371", "revid": "1545", "url": "https://eu.wikipedia.org/wiki?curid=751371", "title": "Isa ibn Salman Al Khalifah", "text": ""}
{"id": "751372", "revid": "201", "url": "https://eu.wikipedia.org/wiki?curid=751372", "title": "Nafarroako Ardoa", "text": ""}
{"id": "751373", "revid": "56334", "url": "https://eu.wikipedia.org/wiki?curid=751373", "title": "Pakistandar", "text": "Pakistandar (; \"Pakistani Qaum\") Pakistango herritarra da, biztanle gehien dituen munduko bostgarren herrialdea dena. Pakistandar gehienak, herrialde multietniko eta multikultural baten herritarrak izanda, indo-irandarrak dira. Diaspora zabala dute munduan zehar"}
{"id": "751374", "revid": "1545", "url": "https://eu.wikipedia.org/wiki?curid=751374", "title": "Irandar", "text": ""}
{"id": "751375", "revid": "512", "url": "https://eu.wikipedia.org/wiki?curid=751375", "title": "Olatz Arrieta", "text": "Olatz Arrieta (Donostia, 1971) gipuzkoar kazetaria da.\nBizitza.\n1971an Donostian jaioa, Kazetaritza ikasi zuen Euskal Herriko Unibertsitateko Leioako Campusean. 1997an New Yorkera joan zen eta Nazioarteko Politikan masterra ikasi zuen New Yorkeko Unibertsitatean.\n2000ko urtarriletik 2013ko urtarrilera Euskal Irrati Telebistaren eta Euskadi Irratiaren Ameriketako Estatu Batuetako berriemailea izan zen New Yorken. 2013ko martxoaz geroztik Euskal Irrati Telebistaren Europar Batasuneko berriemailea da Bruselan.\n2018ko apirilean Eurobasque X. kazetaritza saria eman zioten 2017ko \"Trump, amesgaizto amerikarra\" izenburuko egile anitzeko liburuan idatzi zuen \"Europa, lehen ehun egunen ezinegona\" izenburudun artikuluagatik."}
{"id": "751376", "revid": "119347", "url": "https://eu.wikipedia.org/wiki?curid=751376", "title": "Afganistandar", "text": "Afganistandar edo afganiar () Afganistango herritarra da. Afganistan sortu baino lehen, persierazko hiztunek \"afganiar\" hitza erabiltzen zuten paxtunak deitzeko. Hala ere, egungo paxtunek oso gutxitan erabiltzen dute \"afganiar\" hitza zentzu etniko batean. Haientzat, Afganistango herritarren jentilizioa besterik ez da, paxtunak ez ezik, tajikak, hazarak, uzbekistandarrak, aimakak, turkomanoak, balutxak, arabiarrak ete beste herriak ere barnean hartzen dituena."}
{"id": "751377", "revid": "1545", "url": "https://eu.wikipedia.org/wiki?curid=751377", "title": "Afganiar", "text": ""}
{"id": "751378", "revid": "119347", "url": "https://eu.wikipedia.org/wiki?curid=751378", "title": "Kuia-hazien olio", "text": "Kuia-hazien olioa (ingelesez: \"Pumpkin seed oil\", alemanez: \"Kern\u00f6l\" edo \"K\u00fcrbiskern\u00f6l\", eslovenieraz: \"bu\u010dno olje\"), erabat heldua dagoen kuia barietate espezifikoko (Cucurbita pepo) hazietatik lortzen den olio jangarria da. Europar Batasunean olioa jatorri deitura\u00a0batek babesten du.\nGaur egun, olio hau esportazioko produktu garrantzitsua da Austriar eta Esloveniar Estiriako eskualdeetan.\u00a0Cucurbita pepo var. styriaca (var. oleifera bezala ere ezaguna) barietatearen hazi txigortuak zapaltzen egiten da. Olio honen lehenengo idatzizko aipamena 1697. urtekoa da.\nKolore berde ilunetik argirako olio biskosoa da, dikromatismoa dauka.\nErabilerak.\nIntxaur zapore bizia du eta gantz-azido poliinsaturatuetan aberatsa da. Entsaladarako saltsak eztiarekin eta oliba olioarekin eta beste batzuekin batera egiten dira."}
{"id": "751379", "revid": "15795", "url": "https://eu.wikipedia.org/wiki?curid=751379", "title": "Kalabaza hazietako olio", "text": ""}
{"id": "751380", "revid": "155279", "url": "https://eu.wikipedia.org/wiki?curid=751380", "title": "Hawar uharteak", "text": "Hawar uharteak (, \"Juzur \u1e24aw\u0101r\") Bahraingo uhartedia da, Persiar golkoan, Qatarreko mendebaldeko kostaldetik gertu dagoena. Egun, ez dute biztanlerik eta hotel bat besterik ez dute.\n1991n Qatarrek jabetza aldarrikatu zuen Nazioarteko Justizia Auzitegian baina azkenean akordio bat egin zuten."}
{"id": "751381", "revid": "65203", "url": "https://eu.wikipedia.org/wiki?curid=751381", "title": "Umm an Nasan", "text": "Umm an Nasan () Bahraingo uhartea da, herrialdeko bostgarren handiena dena. Manamatik 17,5 kilometrora kokatuta, Khalifa bin Salman Al Khalifa lehen ministroaren jabetza izan zen eta erregearen hiru jauregi besterik ez ditu."}
{"id": "751384", "revid": "201", "url": "https://eu.wikipedia.org/wiki?curid=751384", "title": "Euskal Herriko Aldizkari Ofizial", "text": ""}
{"id": "751385", "revid": "512", "url": "https://eu.wikipedia.org/wiki?curid=751385", "title": "Txekoslovakiako saskibaloi selekzio nazionala", "text": "Txekoslovakiako saskibaloi selekzio nazionala 1923an sartu zen FIBAko gainontzeko taldeekin batera. Gizonezko taldeak EuroBasket behin irabazi zuen 1946an, txapeldunordea bestela 6 aldiz izan zen (1947, 1951, 1955, 1959, 1967 eta 1985ean), hirugarren postua 5 aldiz eskuratu zuen eta laugarrena 3 bider. Guztira 24 aldiz jokatu zuten txapelketa hartan.\n=Munduko txapelketan.\n1970ean 6. postua lortu zuen (13 taldetatik), Munduko Saskibaloi Txapelketa batean inoiz lortutako hoberena. Beste lau aldiz sailkatu zen fase finalerako."}
{"id": "751388", "revid": "512", "url": "https://eu.wikipedia.org/wiki?curid=751388", "title": "Emakume olerkariak. Poetas vascas", "text": "Emakume olerkariak. Poetas Vascas\" Julia Otxoa idazleak prestatutako poesia antologia da. Azala Rikardo Ugartek egin zuen. Liburuaren sarreran egileak emakumeek idatzitako poesiaren historia laburtu zuen. Liburuan poeten belaunaldi oso desberdinen emakumeak biltzen dira. Liburua Emakunderen diru-laguntzarekin argitaratu zen.\nAntologiako emakumeak.\nBi ataletan antolatuta dago, euskaldunak eta gazteleraz idazten dutenak:"}
{"id": "751389", "revid": "201", "url": "https://eu.wikipedia.org/wiki?curid=751389", "title": "JDB", "text": ""}
{"id": "751390", "revid": "119347", "url": "https://eu.wikipedia.org/wiki?curid=751390", "title": "Maite P\u00e9rez Larunbe", "text": "Maria P\u00e9rez Larunbe (Iru\u00f1ea, 1962ko apirilaren 11) gaztelaniazko idazle eta poeta nafarra da.\nBiografia.\nIru\u00f1ean jaioa, Nafarroako Unibertsitatean Geografia eta Historia ikasi zuen. Lizentziaduna da, beraz, eta genero gaiaz espezialista, bestetik. Hedabide desberdinetan idazten du eta freelance bezala ere aritu da. Gaur egun formakuntza alorrean ari da batez ere komunikazioa gaietan.\nOso gazte hasi zen literatura munduan. 1979tik \"R\u00edo Arga\" aldizkari poetikoaren kolaboratzailea, 18 urte zituelarik Iru\u00f1eko Kutxak antolatzen zuen poesia leihaketan akzesi bat lortu zuen. 1982an bere hiru poema \"Antolog\u00eda de la poes\u00eda navarra actual\" bilduman jaso izan ziren. 1985ean \"R\u00edo Arga\"ren erredakzio-batzordean sartu zen; lehenengo aldia zen emakume bat Nafarroako aldizkari literario baten batzordean sartzen zela. Bere poemak antologia desberdinetan agertu ziren, tartean Julia Otxoak koordinatu zuen \"Emakume Olerkariak. Poetas Vascas\", 1991an. Urte berean \"El nombre que me diste\" poesia-liburua plazaratu zuen, lehenengoa, eta 1998an \"Mi nombre verdadero\". 2016an Pamiela argitaletxeak, bestetik, \"Reinos inferiores\" plazaratu zuen.\nGaur egun, astero Diario de Noticias egunkarian, \"Recursos humanos\" zutabea argitaratzen du. Halaber, kominikazio-tailer desberdinak eramaten ditu. Eraskuketa ugarietan ere lagundu du, testuetan eta antolaketan laguntzen."}
{"id": "751391", "revid": "58701", "url": "https://eu.wikipedia.org/wiki?curid=751391", "title": "Maria P\u00e9rez Larunbe", "text": ""}
{"id": "751392", "revid": "336", "url": "https://eu.wikipedia.org/wiki?curid=751392", "title": "EHNE", "text": ""}
{"id": "751394", "revid": "336", "url": "https://eu.wikipedia.org/wiki?curid=751394", "title": "R. Lee Ermey", "text": "Ronald Lee Ermey (Emporia, Kansas, 1944ko martxoaren 24a \u2013 Santa Monica, Kalifornia, 2018ko apirilaren 15a) estatubatuar aktorea izan zen. Stanley Kubricken \"Full Metal Jacket\" filmean sarjentu gogorraren rola egiteagatik egin zen ezagun. Horrezaz gainera, \"Mississippi Burning\", \"Seven\", \"Leaving Las Vegas\", \"The Texas Chainsaw Massacre\", eta \"Dead Man Walking\" lanetan ere parte hartu zuen."}
{"id": "751395", "revid": "512", "url": "https://eu.wikipedia.org/wiki?curid=751395", "title": "Gorka Etxebarria Due\u00f1as", "text": "Gorka Etxebarria Due\u00f1as (Gasteiz, 1988) arabar historialaria da.\nHistorian lizentziaduna da Euskal Herriko Unibertsitatean. Gainera Historia Garaikidean doktoregaia da."}
{"id": "751397", "revid": "2048", "url": "https://eu.wikipedia.org/wiki?curid=751397", "title": "Mariana Etxegarai", "text": "Mariana Etxegarai edo A\u00f1a Debrua (1873, Lekorne - 1939, Hazparne) lapurtar bertsolaria izan zen.\nBizitza.\nLekornen sortu zen 1873an, zapatagintzan eta ostalaritzan aritua, eta biziki gazte agertu zen Iparraldeko plazetan, bat-bateko bertso lehiaketetan. 1894ko Kanboko Euskal bestetako lehiaketa irabazi eta, zenbat urtez bertsotan segitu zuen, maiz Mariana Hargainekin batera.\nJoanes Inzabi Hazpandarrarekin ezkondu eta plazetan gutxiago hasi zen agertzen. 1939an zendu zen, Hazparnen."}
{"id": "751404", "revid": "20653", "url": "https://eu.wikipedia.org/wiki?curid=751404", "title": "Kuia hazietako olio", "text": ""}
{"id": "751406", "revid": "20653", "url": "https://eu.wikipedia.org/wiki?curid=751406", "title": "Landare olio", "text": ""}
{"id": "751426", "revid": "119347", "url": "https://eu.wikipedia.org/wiki?curid=751426", "title": "Tuvaluko gastronomia", "text": "Tuvaluko gastronomia Ozeaniako erdialdeko beste herriralde batzuetakoarekin alderatu daiteke. Funtsean, kokondoaren fruituetan eta arrainetan oinarritzen da. Era berean, karbohidrato iturri inportantea da pulaka tuberkulua (\"Cyrtosperma merkusii\"), zingira edo hezeguneetan hazten den bertako taroaren moduko sustrai bat.\nLandareak.\nTuvaluko jaki tradizional ohukoenak dira \"pulaka\", \"zingirako laborantza\" eran lantzen den taro moduko bat (taroa baino handiagoa izatez) , bananak, ogi-zuhaitzaren fruitua eta kokoa.\nTuvaluko nekazaritzan gehien landutako landareak pulaka tuberkulua eta kokondoa dira. Pulaka da dietaren puntu nagusia, sarritan arrainarekin lagundua. Pulaka tuberkulua, bere horretan, toxikoa da; eta hortaz luze eta sakon egosi edo sukaldatu behar da jan aurretik: tradizionalki lurrezko labeetan egin ohi da hori. Niutao uhartean koko-krema (lolo) botatzen zaio pulakari eta emaitzari tulolo esaten zaio. Txikitutako pulakan oinarritutako platerak ere ohikoak dira, eta fekei delakoa uharte guztietan da ezaguna.\nProteina iturriak.\nTuvaluarrek itsaski asko ere jaten dute (beraiena proteina iturri nagusia), bai ozeanoan arrantzatuak, baita ere beraien atoloietako aintziretakoak: tipiko da \"Birgus latro\" kokondoetako karramarroa, adibidez. Itsas hegazti batzuk ere kontsumitzen dira, \"taketake\" eta \"akiaki\" espezieak hain zuzen.\nHaragi kontsumoa txerrian oinarritzen da. \"Fatele\" izeneko ospakizun kolektiboetan janari oinarrizkoa da txerrikia.\nKanpoko eraginak.\n19. mendean Britainiar kolonia bihurtu zirenean, ohitura gastronomikoak aldatzen koan ziren, eta areagotu egin zen joera hori 2. Mundu Gerraren ondoren, estatubatuar tropen okupaziotik. Harrezkero, pulaka hazteko alorrak gutxitu egin dira nekazaritzan, eta inportatutako elikagaiak asko hazi, azukre askoko janak sarritan, zeinak eragina kalterako izan duen tuvaluarren osasunean."}
{"id": "751427", "revid": "3591", "url": "https://eu.wikipedia.org/wiki?curid=751427", "title": "Bobo (zaldi)", "text": "Bobo zaldia, edo Bobodi, baita Minanka ponia, Burkina Fasoko eta Maliko bertako zaldi arraza bat da. Bere tamaina zein gainontzeko ezaugarriengatik ponien sailkapen taldean kokaturik dago.\nZaldi gogorrak dira bertako ingurunera ondo egokituak. Baita tse-tse euliak zabaldutako afrikar tripanosomiasi gaitzaren aurrean ere. Maliko beledougouar zaldi eta beste hainbat zaldi arrazekin batera, Mendebaldeko Afrikako berberiar zaldien motako arrazen taldea osatzen du.\nArrazaren historia.\nArrazari seguruen izena Bobo-Dioulasso eskualdetik datorkio.\nHedapena.\nMaliko erdi eta hegoaldean hedaturik dago. Santik Koutialara. Miniankan hazten dute bereziki Sikassoko inguruetan."}
{"id": "751435", "revid": "58701", "url": "https://eu.wikipedia.org/wiki?curid=751435", "title": "Emakume olerkariak. Poetas Vascas", "text": ""}
{"id": "751436", "revid": "512", "url": "https://eu.wikipedia.org/wiki?curid=751436", "title": "R\u00edo Arga. Revista navarra de poes\u00eda", "text": "R\u00edo Arga. Revista navarra de poes\u00eda (Arga ibaia. Nafarroako poesia-aldizkaria) 1976tik Nafarroan argitaratzen den poesia aldizkari ezagunena eta Euskal Herri osoko zaharrena da.\nHistoria.\nAldizkaria Nafarroako idazle batzuen ekimenaren ondorioz plazaratu zen, tartean Angel Urrutia Iturbe, Jesus Gorriz Lerga, Jose Luis Amadoz, Hilario Mart\u00ednez \u00dabeda, 1963tik Morea bildumaren sortzaileak, eta V\u00edctor Manuel Arbeloa eta Jesus Maule\u00f3n, Iru\u00f1eko kultura dinaminatzaileak. Aldizkaria Iru\u00f1eko Udal Aurrezki Kutxaren laguntzaz plazaratu zen. Lehenengo zenbakia, 37 orrialdekin, 1976ko abenduan atera zen eta bi astetan agortu zen. Lehen aldizkari hartan beste egileen artean, Miguel Javier Urmeneta, \u00c1ngel Urrutia, Jos\u00e9 Luis Amadoz, V\u00edctor Manuel Arbeloa, Ana Barrero, Miguel d\u00b4Ors, Virginia Fourco, Patxi Zabaleta \"Gorka Trintxerpe\u201d izengoitiaz, Jes\u00fas G\u00f3rriz Lerga, Francisco Javier Larr\u00e1inzar, Jes\u00fas Maule\u00f3n, Salvador Muerza, Jose Maria P\u00e9rez Salazar eta Miguel S\u00e1nchez Ostiz. Zenbaki berean Lodosako Angel Mart\u00ednez Baigorri idazlearen antologia jaso zen. Angel Urrutia Iturbe zuzendaria bezala agertzen zen eta horrela jarraitu zuen 25. zenbakia atera arte. Hurrengo zenbakitik aurrera ardura hori Jesus Mauleonen eskuetara pasa zen.\nAldizkariaren arrakasta, beraz, handia izan zen. Hirugarren zenbakiaren argitaraldia 800 alekoa izan zen. Dena dela, taldearen helburu bakarra ez zen aldizkaria plazaratzea: laster hitzaldiak, poesia-irakurketak, omenaldiak, irrati saioak eta beste ekintza asko burutu zuen Nafarroako geografia osoan. Kolaboratzaileen zerrenda oso luzea da eta guztiak ez dira nafarrak izan. Poemekin batera ere ipuinak, aforismoak, prosa poetikoak eta komentario kritikoak plazaratu dira aldizkarian. Tomas Yerro, Juan Ramon Corpas, V\u00edctor Manuel Arbeloa ere zuzendariak izan dira."}
{"id": "751437", "revid": "56334", "url": "https://eu.wikipedia.org/wiki?curid=751437", "title": "Raul Guerra Garrido", "text": ""}
{"id": "751438", "revid": "56334", "url": "https://eu.wikipedia.org/wiki?curid=751438", "title": "Angel Garc\u00eda Ronda", "text": ""}
{"id": "751439", "revid": "56334", "url": "https://eu.wikipedia.org/wiki?curid=751439", "title": "Miguel S\u00e1nchez Ostiz", "text": ""}
{"id": "751440", "revid": "56334", "url": "https://eu.wikipedia.org/wiki?curid=751440", "title": "Javier Diaz Noci", "text": ""}
{"id": "751441", "revid": "58701", "url": "https://eu.wikipedia.org/wiki?curid=751441", "title": "R\u00edo Arga. Revista navarra de poesia", "text": ""}
{"id": "751443", "revid": "56334", "url": "https://eu.wikipedia.org/wiki?curid=751443", "title": "Manu Ziartzolo", "text": ""}
{"id": "751444", "revid": "105290", "url": "https://eu.wikipedia.org/wiki?curid=751444", "title": "San Sebastian Martiriaren eliza (Donostia)", "text": "San Sebastian Martiriaren eliza, herri hizkeran Antiguako eliza, Gipuzkoako Donostia hiriburuan dagoen eliza bat da, Antigua auzoko parrokia da. Alfontso XIII.a plazan dago, Matia kalean. Alboan, Antiguoko pilotalekua du.\nHistoria.\nHistoriagile gehienak ados daude eliza honek mila urte baino gehiago dituela. Gainera, 1014. urtean (dokumentuaren data zehatzaren buruz iritzi desberdinak daude) Sancho III Nafarroako erregea Garc\u00e9s-ek, jada, tenplu hau 'zahartzat' hartzen zuen Leire-ko Monasterioari eman zionean.\nElizaren historia Tom\u00e1s Eceiza-ren \"Glosas Antiguotarras\" liburuan dokumentatua dago.\nGerra karlista Antiguako elizarekin bukatu zuen 1836an, dominikanoen ordena klausurazko eliza gisa ere erabilia izan zena. 1881ean, berreraiki zuten, eta kanpandorre bat gehitu zioten handik gertu zegoen Loreto ermita bota zuteneko material soberakinak aprobetxatuz.\n1887an Mar\u00eda Cristina erreginak eliza hau kokatua zegoen eremua interesatzen zitzaiola udalak jakin zuenean, opari bezala gaztelu bat eraikitzea eskaini zion. Erreginak eskaintza eskertu zuen baina hirirako sakrifizioa izango zela onartu zuen, izan ere, auzotarrak ziren zergak ordaindu beharko zutenak. Azkenean udaletxeak, gaztelu berriranzko bidea irekitzen lagundu zuen soilik.\n1888an Antiguako eliza Matia kalera mugitu behar izan zen, elizaren kokalekuan Miramar jauregia eraiki zezaten. 1888ko irailaren 24ean gaur egun ikusgai den eliza berriaren lehenbiziko harria ipini zen. Maria Kristina Espainiakoa eta bere seme Alfontso erregegaia ekitaldi horretan 1889ko irailaren 7an, kokapen berria bedeinkatu zuten eta ekitaldira familia erreal osoa joan zen. egon ziren."}
{"id": "751445", "revid": "13403", "url": "https://eu.wikipedia.org/wiki?curid=751445", "title": "Antiguako eliza (Donostia)", "text": ""}
{"id": "751446", "revid": "105290", "url": "https://eu.wikipedia.org/wiki?curid=751446", "title": "La delgada l\u00ednea amarilla", "text": "La delgada l\u00ednea amarilla 2015eko Celso R. Garc\u00eda mexikar zinema zuzendariaren filma da.\nSinopsia.\nBost gizon kontratatu dituzte, Mexikoko bi herri lotzen dituen 200 kilometro baino gehiagoko errepideko erdiko marra horia margotzeko. Lana amaitzeko, 15 egun izango dituzte. Bostak gizon bakartiak dira, eta zoriz elkartu dira lan horretan. Peso batzuk irabazteko asmotan, lanak bizitza ikusteko modua aldatuko die."}
{"id": "751447", "revid": "336", "url": "https://eu.wikipedia.org/wiki?curid=751447", "title": "Zizania palustris", "text": ""}
{"id": "751450", "revid": "1545", "url": "https://eu.wikipedia.org/wiki?curid=751450", "title": "Kassari", "text": "Kassari Estoniako uharte bat da. 19,3 km\u00b2ko azalera eta 300 biztanle inguru ditu."}
{"id": "751452", "revid": "512", "url": "https://eu.wikipedia.org/wiki?curid=751452", "title": "Barisal (bibhag)", "text": "Barisal () Bangladeshko zortzi bibhagetako bat da; herrialdearen hegoaldean dago. Sei barrutitan (, \"zila\") azpibanaturik dago. 13.225 kilometroko eremua du, eta 2016an 9.145.000 biztanle zituen."}
{"id": "751455", "revid": "6327", "url": "https://eu.wikipedia.org/wiki?curid=751455", "title": "Barishal dibisioa", "text": ""}
{"id": "751457", "revid": "512", "url": "https://eu.wikipedia.org/wiki?curid=751457", "title": "Chittagong (bibhag)", "text": "Chittagong () Bangladeshko zortzi bibhagetako bat da; herrialdearen hego-ekialdea hartzen du. 33.908 kilometroko eremua du, eta 2016an 31.980.000 biztanle zituen."}
{"id": "751458", "revid": "6327", "url": "https://eu.wikipedia.org/wiki?curid=751458", "title": "Chattogram dibisioa", "text": ""}
{"id": "751460", "revid": "105290", "url": "https://eu.wikipedia.org/wiki?curid=751460", "title": "Dhaka (bibhag)", "text": "Dhaka (, \"\u1e10haka Bibhag\") Bangladeshko zortzi bibhagetako bat da; herrialdearen hego-erdialdea hartzen du. 20.593 kilometroko eremua du, eta 2016an 40.171.000 biztanle zituen.\nBarrutiak.\nOharra: * azalera eta biztanleria Mymensingh dibisioa sortu eta gero."}
{"id": "751461", "revid": "512", "url": "https://eu.wikipedia.org/wiki?curid=751461", "title": "Khulna (bibhag)", "text": "Khulna () Bangladeshko zortzi bibhagetako bat da, herrialdearen hego-mendebaldea hartzen duena. 22.284 kilometroko eremua du, eta 2016an 17.252.000 biztanle zituen."}
{"id": "751462", "revid": "512", "url": "https://eu.wikipedia.org/wiki?curid=751462", "title": "Mymensingh (bibhag)", "text": "Mymensingh () Bangladeshko zortzi bibhagetako bat da, herrialdearen iparraldea hartzen duena. 10.584 kilometroko eremua du, eta 2016an 12.368.000 biztanle zituen."}
{"id": "751463", "revid": "512", "url": "https://eu.wikipedia.org/wiki?curid=751463", "title": "Rajshahi (bibhag)", "text": "Rajshahi () Bangladeshko zortzi bibhagetako bat da; herrialdearen mendebaldean dago. 18.153 kilometroko eremua du, eta 2016an 20.412.000 biztanle zituen."}
{"id": "751464", "revid": "512", "url": "https://eu.wikipedia.org/wiki?curid=751464", "title": "Rangpur (bibhag)", "text": "Rangpur () Bangladeshko zortzi bibhagetako bat da; herrialdearen ipar-mendebaldean dago. 16.184 kilometroko eremua du, eta 2016an 17.602.000 biztanle zituen."}
{"id": "751465", "revid": "512", "url": "https://eu.wikipedia.org/wiki?curid=751465", "title": "Sylhet (bibhag)", "text": "Sylhet (; sylhetieraz: \ua80d\ua824\ua81f\ua810 \ua81b\ua824\ua81c\ua823\ua809) edo Sylhet Handia (, sylhetieraz: \ua81d\ua822 \ua81b\ua824\ua81c\ua823\ua809)Bangladeshko zortzi bibhagetako bat da; herrialdearen ipar-ekialdean dago. 12.635 kilometroko eremua du, eta 2016an 11.291.000 biztanle zituen."}
{"id": "751466", "revid": "6327", "url": "https://eu.wikipedia.org/wiki?curid=751466", "title": "Sylhet Handia", "text": ""}
{"id": "751467", "revid": "105290", "url": "https://eu.wikipedia.org/wiki?curid=751467", "title": "Arto olio", "text": "Arto olioa\u00a0edo arto-olioa\u00a0artoaren hozitik ateratzen den olioa da. Erabilera nagusia sukaldaritza da, non bere ke-puntu altuak arto olio findua frijitzeko olio baliotsua egiten du. Margarina batzuetan ere funtsezkoa da. Arto olioa, normalean, beste landare-olio gehienak baino merkeagoa da. Arto lakari batek 0,1 kilo arto olioa dauka (pisuaren % 2,8a). Artoaren agronomoek olio-kantitate handiko barietateak garatu dituzte; Hala ere, barietate horiek landa-errendimendu txikiagoak dituzte, beraz nekazari guztiek ez dituzte onartzen.\nArto olioa ere biodiesel bezala erabiltzen da. Arto olioak beste erabilera industrial batzuk ere baditu, besteak beste, xaboia, ukendua, pintura, metalezko gainazalen herdoilgaitza, tintak, ehunak, nitroglizerina eta intsektizidak egiteko. Sendagai molekulen eramaile gisa erabiltzen da batzuetan farmakoen prestaketan."}
{"id": "751468", "revid": "512", "url": "https://eu.wikipedia.org/wiki?curid=751468", "title": "Piyada Inthavong", "text": "Piyada Inthavong ( eta ; Pakse, Laos,1992ko azaroaren 13a) laostar emakumezko modelo transgeneroa da. Ezagunagoa da Lingling (, ), Lingling Piyadar (, ), Ling Piyada (, ) edota Nong () izenez.\nBizitza.\nLaosko Champasak probintzian jaio zen, gurasoak lanbidez medikuak dituen goi-ertain mailako familia baten baitan. Lau senideen artean zaharrena da. Nahiz eta gizon jaio, bere burua emakumetzat izan du umetatik. Nerabezaroan gizonezko jantziak soinean eramatea lotsarazten zuen. Thailandiara bidaia egin ondoren, non emakume transgeneroak ikusi zituen, erabaki zuen emakumera trantsizioa egitea. 19 urte zituenean sexu-aldaketa amaitu zuen Thailandian egin zioten sexua aldatzeko ebakuntzatik osatu eta gero.\n2014an emakume transgeneroentzako \"Miss International Queen\" edertasun-lehiaketan parte hartu zuen eta hirugarren egin zuen Isabella Santiago txapeldunaren eta Nitsa Katrahong txapeldunordearen atzetik sailkatuz"}
{"id": "751469", "revid": "15795", "url": "https://eu.wikipedia.org/wiki?curid=751469", "title": "Lodosako piperra", "text": ""}
{"id": "751470", "revid": "448", "url": "https://eu.wikipedia.org/wiki?curid=751470", "title": "Pikilloko piper", "text": ""}
{"id": "751472", "revid": "6327", "url": "https://eu.wikipedia.org/wiki?curid=751472", "title": "Dhaka Division", "text": ""}
{"id": "751473", "revid": "6327", "url": "https://eu.wikipedia.org/wiki?curid=751473", "title": "Sylhet Division", "text": ""}
{"id": "751474", "revid": "56334", "url": "https://eu.wikipedia.org/wiki?curid=751474", "title": "Arto-olio", "text": ""}
{"id": "751475", "revid": "512", "url": "https://eu.wikipedia.org/wiki?curid=751475", "title": "Cassandra Cass", "text": "Cassandra Cass (Des Moines, Iowa, Ameriketako Estatu Batuak, 1978a) estatubatuar emakumezko aktore eta telerrealitate-izar transgeneroa da.\nBizitza.\nDes Moinesen jaio zen. Aita futbol amerikarreko entrenatzailea du; ama, aldiz, etxekoandrea zuen. Gizon jaio bazen ere, bere burua emakumetzat dauka umetatik.\nCassandrak apurka-apurka egin zuen emakumerako trantsizioa. Hasieran emakumezko jantziak soinean eramaten hasi zen. Gero, hormona-terapiarekin hasi zen eta zenbait ebakuntza plastiko egin zizkioten. Azkenik, San Frantziskora bizitzera joan zen. Bertan, sexua berresleitzeko ebakuntza egin zioten."}
{"id": "751476", "revid": "56334", "url": "https://eu.wikipedia.org/wiki?curid=751476", "title": "Gorka Etxebarria", "text": "Gorka Etxebarria izan daiteke:"}
{"id": "751477", "revid": "12788", "url": "https://eu.wikipedia.org/wiki?curid=751477", "title": "Gaizkiaren ardatza", "text": ""}
{"id": "751478", "revid": "56334", "url": "https://eu.wikipedia.org/wiki?curid=751478", "title": "Appellation d'origine prot\u00e9g\u00e9e", "text": ""}
{"id": "751479", "revid": "12788", "url": "https://eu.wikipedia.org/wiki?curid=751479", "title": "Gaizkiaren inperioa", "text": ""}
{"id": "751481", "revid": "201", "url": "https://eu.wikipedia.org/wiki?curid=751481", "title": "Kintoa txerria", "text": ""}
{"id": "751482", "revid": "201", "url": "https://eu.wikipedia.org/wiki?curid=751482", "title": "Pikillo piperra", "text": ""}
{"id": "751490", "revid": "336", "url": "https://eu.wikipedia.org/wiki?curid=751490", "title": "Ke-puntu", "text": "Ke-puntua substantzia baten berotze puntua da, batez ere sukaldeko olioa edo gantz jangarria, non gantzen akroleinak darion kea ikusgai den. Kea darion eremu horretan, elikagaiak zapore desatsegina dauka. Ke-puntuaren goian, sugar-puntua sortzen da, errekuntza hasten denean."}
{"id": "751501", "revid": "448", "url": "https://eu.wikipedia.org/wiki?curid=751501", "title": "Paris Saint Germain", "text": ""}
{"id": "751503", "revid": "105290", "url": "https://eu.wikipedia.org/wiki?curid=751503", "title": "Lagun Onak (abesbatza)", "text": "Lagun Onak abesbatza (ofizialki \"Asociaci\u00f3n Coral Lagun Onak\") Buenos Airesko musika-elkarte bat da, Argentinako euskal komunitateari lotua. Ez bakarrik euskal komunitatearentzat, Buenos Airesko kultura jardueretan pisu handia duen erakundea da abesbatza.\n1939an sortu zuten abesbatza zenbait euskal jatorriko argentinarrek. Abesbatza mistoa bilakatu zen sortu eta gutxira, eta bere lehen zuzendariak kudeatu zuen hainbat urtez, 1967 arte: Luis de Mallea apaiza izan hura.\nErrepertorioan euskal musika zein mundukoa jo izan dute urteetan zehar. Euskal kantu tradizionalak ere landu izan dituzte, eta euskal konposagileen artean, Victor Zubizarreta edo Jesus Guridiren lanak sarritan agertu dira beraien kontzertuetan. Era berean, zuzendari gisa jardun izan dute aktuazioetan hainbat zuzendarik: Serge Baudo, Daniel Barenboim, Henry Czyz, Pierre Dervaux, Leopold Hager, Pedro I. Calder\u00f3n, Ferrucio Calusio, Ju\u00e1n J. Castro eta beste batzuk.\n1989an, taldearen 50. urteurrenean, Eusko Jaurlaritzaren laguntzarekin itsasoa zeharkatu baitzuen Bilbon, Donostian eta Madrilen kontzertuak emateko. Diskoa grabatu zen orduko kontzertuekin, zeinak bat egin zuen abesbatzaren diskografia ere ugariarekin. Horren adibide dira: \"Canciones Vascas y Argentinas\"; \"Misa criolla\" (Ariel Ramirezena)\"; Misa criolla\" (Ariel Ramirezena, Mercedes Sosarekin)\"; El mes\u00edas; Navidad Vasco-Argentina;\" eta \"Lagun Onak\" Abesbatza\" diskoak.\nErreferentziak"}
{"id": "751504", "revid": "688", "url": "https://eu.wikipedia.org/wiki?curid=751504", "title": "Za\u0137usala", "text": "Za\u0137usala Daugava ibaiko uharteetako bat da, Letoniako Riga hiriburuaren erdialdean dagoena. Irlaren izenak \"Erbien uhartea\" esan nahi du letonieraz.\nBertan 1986an eraiki zen Rigako Irrati eta Telebistaren dorrea eta Letoniako Telebistaren eraikina daude. Dorrea Herrialde Baltikoetako eraikinik garaiena da. Uhartearen ipar-muturretik igarotzen den trenbidearen alboan, Bigarren Mundu Gerran zehar leherrarazitako Burdinazko zubiaren hondakinak daude."}
{"id": "751508", "revid": "137486", "url": "https://eu.wikipedia.org/wiki?curid=751508", "title": "Gurutzeaga eliza", "text": "Gurutzeaga Kristo Santuaren eliza, Gurutzeaga eliza ala Aieteko eliza Donostiako Aiete auzoko parrokia nagusia da. Aieteko jauregiaren alboan dago.\nHistoria.\nGurutzeaga eliza 1926. urtean eraiki zuten baseliza gisa, eta 1961ean parrokia bilakatu zen.\n2011. urtean, parrokiako arduradunek Aieteko bizilagunen kopurua \u00abikaragarri handitu\u00bb zela zioten, eta berehala \u00ab15.000 laguni\u00bb zerbitzua eman beharko ziotela argudiatuta eraikin berriaren beharra azaldu zuten.\nEraikin berria.\n2011ko ekainean, Aieteko elizaren parrokia erakin berriaren lehen harria jarri zuten. Ekitaldian Jose Ignacio Munillak, Donostiako gotzainak, parte hartu zuen eta urtebeteko lanei hasiera eman zioten.\nAieteko Gurutzeaga elizaren parrokirako eraikin berria lau soilairuko etxea elizaren atzeko aldean altxatu zuten. Azpiko aldean sotoa eta aparkalekua. Gainean, sakristia, bulegoak eta lokalak egin zituzten. Biltzeko gelak, lehen solairuan daude; eta bigarrenean, berriz, apaiz etxea eta asmo anitzetarako gela. Lana urtebeteko epean amaituta izatea espero zen.\nObrak osatzeko milioi bat euro beharko zutela aurreikusi zuten. Horietatik 180.000 euro Donostiako gotzaitegiak aurreratu zituen; eta gainontzekoa hipoteka baten bidez finantzatuko zuten. Ordainketa egiteko, ordea, Aieteko sinisdunei laguntza eskatuko zieten.\nLanen hasierak Gurutzeaga parrokia bilakatu zeneko mende erdia (1961-2011) ospatzeko egiten ari ziren ekimenekin bat egin zuten. Hain zuzen ere, urte honetan data nabarmentzeko hainbat abesbatzen kontzertuak programatu zituzten, eta 2011ko irailerako parrokiarentzat diru iturria izango zen erakusketa prestatu zuten."}
{"id": "751509", "revid": "13403", "url": "https://eu.wikipedia.org/wiki?curid=751509", "title": "Aieteko eliza", "text": ""}
{"id": "751510", "revid": "13403", "url": "https://eu.wikipedia.org/wiki?curid=751510", "title": "Antiguoko eliza (Donostia)", "text": ""}
{"id": "751511", "revid": "105290", "url": "https://eu.wikipedia.org/wiki?curid=751511", "title": "Magnesioa biologian", "text": "Magnesioa sistema biologikoetan funtsezko elementu edo osagai bat da. Normalean, magnesioa Mg+2 ioiaren tankeran agertzen da. Bizitzarentzako funtsezko mantenugai bat dugu magnesioa, izan ere, organismo guztietako zelula guztietan agertzen da. Adibidez, ATPa, zelula-mailako energia mota nagusia, magnesioari loturik egon behar du biologikoki aktiboa izateko. ATPa deitzen duguna, normalean, ATP-Mg da, era aktiboan. Laburbilduz, magnesioak zelulen konposatu polifosfatatu guztien egonkortasunean paper garrantzitsu bat jokatzen du, DNAren eta RNAren sintesiarekin loturik dauden zelula horien egonkortasunean erebai.\nBeraien funtzio katalizatzailea burutzeko, 300 entzima inguruk magnesio ioia egotea beharrezkoa dute, horien artean, ATParen sintesian erabilitako entzima guztiek eta DNA zein RNA sitetizatzeko beste nukleotido motak erabiltzen dituzten entzimek. Landareei dagokienez, magnesioa beharrezkoa dute klorofilaren sintesia gauzatzeko eta fotosintesirako.\nBiologia-maila, banaketa eta erregulazioa.\nZelula mota ezberdinek magnesioaren kontzentrazio ezberdinak mantentzen dituztela ikusi da animalietan. Landareetan ere berdina gertatzea ez zen arraroa izango. Honek hurrena iradokitzen digu: zelulek modu desberdinean erregulatu dezakete magnesioaren fluxua mintz plasmatikotik kanpoaldera edo barnealdera, zelularen beraren eskakizun metabolikoetan oinarrituta. Magnesio askearen kontzentrazio sistemikoak kontu handiz mantendu behar dira \"buffering\" mekanismoak (ioiak proteinetara eta beste molekuletara batzea) eta \"muffing\" mekanismoak (ioiak biltegira edo espazio estrazelularretara garraiatzea) konbinatzen direnean.\nMagnesioa zelularteko seinale garrantzitsutzat hartzen da landareetan eta azkeneko behaketei esker baita ere animalietan, izan ere, erreakzio biokimikoen bitartekari eta abiarazle paperak jokatzen ditu. Adibide gisa ipini dezakegu Calvin zikloan, kloroplastoan izaten den karbonoaren finkapenaren erregulazioa.\nOsasunaren arloan.\n1934an idatzi zen lehen aldiz magnesio-faltari buruz. Egunero hartu behar den edo gomendagarria den magnesio kantitatea pertsona bakoitzaren sexuaren, pisuaren eta tamainaren araberakoa da. Eguneko 300-400mg ingurukoa izaten da kantitate hau. Magnesio falta gehienetan ondorengo arazoekin lotzen da: muskuluetako espasmoak, bihotzeko gaitzak edo kardiobaskularrak, diabetesa, hipertentsioa, antsietate-anabasak edo desordenak, migrainak, osteoporosia eta garuneko infartuak. Urritasun-ahulak arraroak dira eta normalean drogen erabileraren albo-ondorioekin dute lotura (hala nola, alkohola) elikagai gutxi jatearekin baino.\nGidatzerakoan urduritasuna.\nMagnesioaren kontzentrazioak muskuluen-erlaxazioari edo lasaitasunari zuzenean eragiten dio, zelulen mintzetan lan egiten duelako aipatutako substantziak. Magnesioaren ioiek kaltzioaren zenbait kanal mota ixten dituzte, kanal hauek neuronetara kaltzioa eramateaz arduratzen dira. Magnesio kopuru handiegia badu organismo batek, kanal gehiago itxiko eta blokeatuko dira, horrela, nerbioari aktibotasuna murriztuko zaio."}
{"id": "751514", "revid": "13403", "url": "https://eu.wikipedia.org/wiki?curid=751514", "title": "Godoten zain", "text": ""}
{"id": "751515", "revid": "46380", "url": "https://eu.wikipedia.org/wiki?curid=751515", "title": "Angel Urrutia Iturbe", "text": "Angel Urrutia Iturbe (Lekunberri, 1933ko urriaren 20a - Iru\u00f1ea, 1994ko maiatzaren 11) Nafarroa Garaiko poeta, argitaratzaile eta ekintzaile kulturala izan zen. \"R\u00edo Arga. Revista navarra de poes\u00eda\" aldizkariaren zuzendaria eta sortzaile bat izan zen. Lekunberrin urtero ematen den poesia sariak bere izena darama.\nBiografia.\nAngel Urrutia, aberatsa ez zen familia batean jaio zen. Zortzi ana-arreben seigarrena zen eta hori gutxi izango balitz, 1938an, haren aita hil zen. Poetak bost urte zituen eta gertaera horrek erabat markatu zuen. 1944an Iru\u00f1eko apaizgaitegin sartu zen eta han Humanitateak ikasten hasi zen. Ondoren Santanderreko Limpiasko eta Madrilgo Hortalezakoan eta Cuencakoan egon zen. Cuencan, 1955an, Teologia ikasketak egiten zituenean, eliza uztea erabaki zuen. Ondorioz, soldaduska egin behar izan zuen, Madrilen, eta, azkenik, Nafarroa Garaira itzuli zen.\n1957ko apirilaren 23an Lekunberrikoa zen Inatxi Galarza ezagutu zuen eta urriaren 10ean, Iru\u00f1ean, ezkondu ziren. Inatxiren eragina Urrutiaren lanetan garrantzitsua izan zen. Urte berean, Iru\u00f1ean, lorazaina bezala hasten da lanean. 1958tik 1972ra Penib\u00e9rica lantegi farmazautikoan lanean aritu zen. Lantegi horretan Jose Luis Amadoz poeta eta psikiatra ezagutu zuen. 1963an Hilario Mart\u00ednez \u00dabeda, Jose Luis Amadoz eta Jesus G\u00f3rrizekin batera Morea argitaletxea sortzen du; bertan bi liburu plazaratu zituen \"Coraz\u00f3n escrito\" (1963) eta \"Sonetos para no morir\" (1965). Penib\u00e9rica utzita Artiza Galeria liburudendan hasi zen lanean eta horri esker hiriko mugimendu literarioa ezagutu zuen. 1970. hamarkadaren amaieran oinetakoen lantegi batean hasi zen, orduan kontabilitatea eramaten. 1976an, beste idazleeekin batera,\"R\u00edo Arga. Revista navarra de poes\u00eda\" plazaratu zuen, lehenengo zuzendaria izanik. 1990ean, beste idazleekin batera, eta poesia argitaratzeko helburuarekin, Medialuna Ediciones sortu zuen. 1992an minbiziaren sintomekin hasten da baina, hala ere, bere lan poetikoekin aurrera jarraitzen du. 1994ko maiatzaren 11n hil zen Iru\u00f1ean. Bertako hilerrian lurperatuta dago."}
{"id": "751521", "revid": "3591", "url": "https://eu.wikipedia.org/wiki?curid=751521", "title": "Bobodi", "text": ""}
{"id": "751522", "revid": "105290", "url": "https://eu.wikipedia.org/wiki?curid=751522", "title": "Place publique", "text": "Place publique 2018ko Agn\u00e8s Jaoui frantziar zinema zuzendariaren filma da.\nSinopsia.\nCastro telebistako izar handia izan zen, baina gainbeheran dago azken boladan. Haren ekoizle eta lagunaren etxera joango da, jai batera. Han, Castrok emazte ohia topatuko du, eta baita Nina alaba ere. Azken horrek gurasoen bizitzari buruzko liburu bat idatzi du. Ekoizlearen, emazte ohiaren eta alabaren artean harrapatuta geratuko da Castro."}
{"id": "751523", "revid": "1545", "url": "https://eu.wikipedia.org/wiki?curid=751523", "title": "Place publique (filma)", "text": ""}
{"id": "751524", "revid": "105290", "url": "https://eu.wikipedia.org/wiki?curid=751524", "title": "Songbun", "text": "Songbun (hangul:\uc131\ubd84, \"s\u014fngpun\"), formalki chulsin-songbun (hangul: \ucd9c\uc2e0\uc131\ubd84, \"ch'ulsin s\u014fngpun\"), Ipar Koreako kasta sistema da, 1950eko hamarkadan indarrean jarri zena. Biztanle guztiak 51 azpi-kategoriatan banaturiko hiru gizarte klase handitan sailkaturik daude:\nIpar Koreako gobernuak, ordea, hiritar guztiak berdinak direla dio, eta ukatu egin du familiako aurrekarien araberako bazterkeriarik dagoenik."}
{"id": "751526", "revid": "105290", "url": "https://eu.wikipedia.org/wiki?curid=751526", "title": "Largu\u00e9es (2018ko filma)", "text": "Largu\u00e9es 2018ko \u00c9lo\u00efse Lang frantziar zinema zuzendariaren filma da.\nSinopsia.\nRose eta Alice oso ezberdinak dira, ahizpak izan arren. Rose zoro samarra da, eta Alice oso arduratsua. Biak bat etorriko dira, ordea, ama Fran\u00e7oise laguntzeko. Izan ere, aitak ama utzi berri du, eta emakume gazte batekin alde egin du. Fran\u00e7oise zulotik ateratzeko, ahizpek tropikoetako uharte batera eramango dute oporretan."}
{"id": "751527", "revid": "6200887", "url": "https://eu.wikipedia.org/wiki?curid=751527", "title": "Amankomunazgo", "text": ""}
{"id": "751528", "revid": "6200888", "url": "https://eu.wikipedia.org/wiki?curid=751528", "title": "Eskoialde", "text": ""}
{"id": "751529", "revid": "96586", "url": "https://eu.wikipedia.org/wiki?curid=751529", "title": "Helena Noguerra", "text": "Helena Noguerra (Brusela, ) belgikar abeslari, antzerkigile eta aktorea da."}
{"id": "751530", "revid": "1545", "url": "https://eu.wikipedia.org/wiki?curid=751530", "title": "H\u00e9l\u00e9na Noguerra", "text": ""}
{"id": "751531", "revid": "98220", "url": "https://eu.wikipedia.org/wiki?curid=751531", "title": "Harry Anderson", "text": "Harry Laverne Anderson (Newport, Rhode Island, - Asheville, Ipar Carolina, ) estatubatuar umorista eta aktorea izan zen.\n1980ko hamarkadako \"Night Court\" telesailean, Harold T. Stone gaueko epailearen rola jokatu zuen, eta Emmy sarietarako hiru izendapen jaso zituen. \"It\" eta \"Dave's World\" telesailetan ere protagonistarena egin zuen."}
{"id": "751532", "revid": "105290", "url": "https://eu.wikipedia.org/wiki?curid=751532", "title": "Santiago baseliza (Galdames)", "text": "Santiago de Loizaga baseliza Galdamesko Concejuelo auzoan dagoen baseliza da. XVI. mendean eraiki zuten eta Loizaga dorrearen ondoan dago."}
{"id": "751533", "revid": "105290", "url": "https://eu.wikipedia.org/wiki?curid=751533", "title": "Cthulhuren mitoa", "text": "Cthulhuren mitoa edota Cthulhuren mitoak (ingelesez \"Cthulhu Mythos\") H. P. Lovecraft estatubatuar idazleak sortutako fikziozko literatur ziklo bat da. Izendapena August Derleth idazle eta Lovercraften adiskideak sortu zuen. Lehenbizi, 1921-1935 artean Lovecraftek sortu, eta ondoren bere jarraitzaileak ziren Lovecraft Zirkuluaren kideek bere idazlanetan handitutako fikziozko mundua eta kondairak izendatzeko erabilia izan da. Azken jarraitzaileen artean Clark Ashton Smith, Robert E. Howard, Robert Bloch, Frank Belknap Long, Henry Kuttner, Henry S. Whitehead eta Fritz Leiber idazleak daude.\nCthulhu izena \"Cthulhuren Deia\" idazlan laburraren izenburutik datorkio, aurrenekoz 1928an \"Weird Tales\" aldizkarian argitaratua."}
{"id": "751534", "revid": "13403", "url": "https://eu.wikipedia.org/wiki?curid=751534", "title": "Cthulhuren Mitoak", "text": ""}
{"id": "751535", "revid": "96586", "url": "https://eu.wikipedia.org/wiki?curid=751535", "title": "Elizabeth Loftus", "text": "Elizabeth F. Loftus (jaio zenean Elizabeth Fishman, Los Angeles, Kalifornia, 1944ko urriaren 16a) estatubatuar psikologo bat da eta ikasketez matematikaria ere bada. Giza memoriaren esparruan ikertzen eta lan egiten du, ea nola alda daitekeen. Kaliforniako unibertsitatean irakasten du, psikologia, gizarte jarrera, zuzenbide eta kriminologia sailetan. 20 liburu eta 500 zientzia artikulu baino gehiago argitaratu ditu non memoria faltsuari buruz idatzi duen. Oroipen faltsu bat gertatu ez den gertakizun baten oroitzapena edo gertatu denaren eraldaketa da. 2013tik Mandela Efektua bezala ere ezagutzen da. 70ko hamarkadatik egin dituen esperimentuak memoria eraldatu ahal dela frogatzeko, auzitegi-psikologia goitik behera aldatu dute.\nTesi ezagunena.\nElizabeth Loftusek defendatzen du posiblea dela oroitzapen faltsuak induzitzea eta sortzea hainbat prozedura erabiliz, iraganeko memoriak gordetzen, haien jakituria orokorra erabiliz edo giza-eskarien arabera. Gainera oroitzapen faltsuak sortzeko teknika ezberdinak daude, hipnosia, \"rebirthing\" (arnasketa jarraituak erabiltzen dituen teknika non subjektuak bere jaiotze egunerainoko oroitzapenak berreskuratu ditzakeen) eta \u201cmemoria berreskuratzeko terapia\u201d. Elizabeth-ek dionez gero, teknika hauen bidez subjektuak inoiz ez gertatutako gertaerak errealtzat har ditzake. Gainera berak dio oroitzapen faltsu batzuk errepikatzen diren fantasietatik sortzen direla. Gertaera baten oroitzapen faltsuei buruz askotan pentsatu eta gero, pertsona batek errealtzat har ditzake. Subjektua elkarrizketatu eta gero gertaeraren oroitzapenak eduki dituela baieztatu dezake, baina benetan bistaratze aurrerakoiak baino ez ziren. Oroitzapenen errepikapenak erremintarik eraginkorrenak dira epe laburrerako memoria epe luzerako memoria bihurtzeko. Datuak edo oroitzapenak faltsuak ez ezik okerrak badira, prozesu bera ematen da.\nAdibidez, ume batek oroitzapen bat izan dezake non bere aita agertzen den labana batekin eskuan eta oihukatzen gainera, ama agertzen da ere beldurra transmititzen duen aurpegi batekin eta oihuka. Baina, oroitzapen erreala, \u201cThanks Giving\u201d eguneko eszena bat da non aita indioilarra labana batekin mozten ari den eta etxeko txakurra amari zaunka egiten ari den (horregatik dauka amak beldur aurpegia). Etorkizunean, eszena hau hurrengo moduan interpretatu daiteke: \u201cAita agresiboa zen eta amak beldur zion\u201d. Berreskuperatu daitezkeen oroitzapenen defentsariek, esperientzia normalak eta traumatikoak ezberdintzea azpimarratzen dute. Elizabethek dio oroitzapen traumatikoak ere asmatu daitezkeela.\nEragin handiko psikologoa aparte, Elizabeth Loftus psikologoa oso polemikoa da. Elizabethek polemika asko altxatu ditu jende askok ez duelako ikusten oso etikoa oroitzapenak eraldatzea giza jarrera eraldatzeko. Bere ikerketen alde polemikoa haurtzaroaren barruan egindako abusuen salaketetan dauka oinarria, oroitzapenen berreskurapenean oinarrituta. Alde polemikoekin Elizabeth demanden eta herio-mehatxuen objektua bihurtu zen.\nSexu-abusu kasu asko biktimen oroitzapenetatik eratzen dira. Loftusen tesiak polemika handiak altxatu ditu, azken finean abusu sexualen biktima askok abusua bera asmatu edo haiek dioten erara izan ez dela erakuts dezakeelako bere teoriak. Oroitzapen faltsuen teoria haibat esparrutan erabilgarria da, adibidez: zer edo zer konkretu bati trauma edo beldur handia izatekotan memoria eraldatu daiteke trauma ezabatzako edo desagerrarazteko, Loftus epaiketa askotan parte hartu du biktimen eta lekukoen deklarazioak ezeztatzeko, menpekotasunak kentzeko, ohiturak aldatzeko..."}
{"id": "751536", "revid": "105290", "url": "https://eu.wikipedia.org/wiki?curid=751536", "title": "Uraiaga", "text": "Urallaga Galdamesko auzoa da. Hiru etxe besterik ez ditu eta, handik gertu, Madalena leizea dago.\n1946an maki multzo bat Kantabriako mendietatik Bizkaira itzuli eta bertoko haitzuloan eta inguruetako meatzetan babeslekua eratu zuen."}
{"id": "751537", "revid": "512", "url": "https://eu.wikipedia.org/wiki?curid=751537", "title": "Joseph Ignacio del Campo", "text": "Joseph Ignacio del Campo Soberr\u00f3n de Casta\u00f1os Larrea (San Pedro Galdames, -1782) bizkaitar enpresaburua izan zen. 12 urte besterik ez zituela, Bizkai Berrira joan eta bertoko meategiak ustiatu zituen. S\u00fachil udalerriko gobernadorea izan zen."}
{"id": "751538", "revid": "1519", "url": "https://eu.wikipedia.org/wiki?curid=751538", "title": "San Miguel eliza (Latre)", "text": "San Miguel eliza Huescako probintziako Latre herrian, Caldearenas udalean, dagoen XII. mende eliza parrokiala da.\nEzaugarriak.\nEliza erromanikoa da. Habearte bakarra du eta jatorrizko danborreko absidea erakusten du. Dorrea geroago eraikia izan zen. Absidearen estalkia heltzen dituzten mentsulak buruak eta beste apaingarriak erakusten dituzte. Hegoaldean hilerria dago.\nElizaren barrualdean hiru aldare barroko daude. Aldare nagusian Mikel aingerua dragoia hiltzen ikus daiteke."}
{"id": "751540", "revid": "118157", "url": "https://eu.wikipedia.org/wiki?curid=751540", "title": "Kanadar pasabide", "text": "Kanadar pasabidea errepide edo trenbide bat zeharkatuz abereei igarotzea eragozten dien oztopo mota bat da, adibidez, ardi, behi, txerri, zaldi edo mandoei. Askotan, bide edo errepidearen bi aldeetan itxitura bat izaten da animalientzat.\nKanadar pasabidea zoruan barra edo hodi sare bat zeharka jarriz osatzen den errepidearen zati bat da, normalean metalezkoa, eta azpian depresio bat izaten du. Nahiz eta ibilgailuen gurpilek edo giza oinek arazorik gabe zeharkatzen duten, animaliek ezin dute pasatu, langeten artean dagoen tarteagatik. Hala ere, laguntzaz eta hitzez akuilatuz, zaldiek pasabidea zeharka dezakete."}
{"id": "751541", "revid": "46380", "url": "https://eu.wikipedia.org/wiki?curid=751541", "title": "Elizabeth loftus", "text": ""}
{"id": "751542", "revid": "46380", "url": "https://eu.wikipedia.org/wiki?curid=751542", "title": "Elizabeth F. Loftus", "text": ""}
{"id": "751543", "revid": "96586", "url": "https://eu.wikipedia.org/wiki?curid=751543", "title": "Jhon Jairo Vel\u00e1squez V\u00e1squez", "text": "Jhon Jairo Vel\u00e1squez V\u00e1squez (Yarumal, Antiokia, Kolonbia, 1962ko apirilaren 15a - Bogot\u00e1, 2020ko otsailaren 6a), Popeye ezizenez ezaguna, eta hiltzaile profesionala izateaz gain Medellingo kartelaren buruzagietako bat izan zen. 1992. urtean bere burua entregatu zion poliziari. Pablo Escobar handiaren soldadu eta lagun mina izan zen, eta erakunde kriminal hartatik bizirik geratzen den kargudun ohia da.\nBere historiak herrialde askotan atentzioa deitu du, izan ere bera da bakarra Medellingo kartel handiaren funtzionamendua ezagutu eta hainbat telekomunikazioren bidez azaldu duena. Iritzi publikoaren aldetik eztabaida handia sortu du.\n23 urte eta 3 hilabete preso egon ostean, Kolonbiako Boyac\u00e1 hiriko C\u00f3mbita kartzelatik aske atera zen, \"El Tiempo\" egunkariak esan zuen legez.\nBere bizitzako azken urteetan jarraitzaile asko zituen YouTube plataforman, eta bideoak egiten zituen bere pasadizo eta Karteleko kideei buruz gauzak kontatu eta jarraitzaileen galderei erantzuteko.\nHaurtzaroa.\nJhon Jairo Vel\u00e1squez V\u00e1squez, \u201cPopeye\u201d ezizenez ezaguna, bizirik segitzen duen eta Medellingo kartelaren buruzagien taldea osatu zuen kide bakarra da. Gaur egun Medellingo kaleetan dabil aske, C\u00f3mbitako kartzelan 23 urte eta 3 hilabete preso egon ondoren. Famatua dela esan daiteke, izan ere, YouTube plataforman jarraitzaile asko ditu. Bere lagun, agintari eta erlijio izan zen Pablo Escobar inork baino hobeto ezagutzen zuen pertsona da.\nJhon Jairo Vel\u00e1squez, 1962ko apirilaren 15ean jaio zen Antiokian. Antiokia Arumaleko probintzian dago eta Medellin da probintziako hiriburua. Jhon ekonomikoki arazorik ez zeukan familia batean jaio zen. Bere aita abeltzaina zen eta merkataritzan ere aritu zen, bere ama berriz, etxekoandrea zen. Haurtzaroa bere herritxo txikian pasa zuen. Medellinera bizitzen joan zirenean bere bizitza zeharo aldatu zen, gutxika-gutxika. Hirian hainbat gauza berri aurkitu zituen. Baloiak, izozki dendak, bizikletak\u2026 baita biolentzia ere.\nTxikitatik izan zuen armekiko zaletasuna. Bere etxetik urre armadako Koronel bat bizi zen eta gustatu egiten zitzaion nola zebilen bere sablearekin handik ona, eta armek inposatzen zuten errespetuak eta beldurrak erakarri egiten zuen. 11 urte zituela, Medellinen narkotrafikatzaileek jada botere handia zuten. Vel\u00e1zquezeri mafiosoen bizimodua gustatzen zitzaion eta amets egiten zuen luxuzko autoekin, emakumeekin eta armak edonora eroateak zoratu egiten zuen. Jhonen idoloa Medellingo mafioso ezagun bat zen, Fernando Galeano del R\u00edo, bere garaian oso ezaguna. Honek lehen aipatutako bizimodua zeraman. Egun batean \"Popeye\" mafiosoaren kotxea ukitzera gerturatu zen, eta gizonak kolpe bat eman zion buruan, abisu bezala. Gaztetxoak hala ere idolotzat zeukan, eta aurrerago elkar ikusiko zuten berriro.\nJhon oraindik gaztetxoa zenean poliziaren eta mafiaren arteko borrokak hasi ziren. Bere lehen bala hotsak entzun zituen eta baita lehen odol putzuak. Erakargarria zitzaion odola ikustea eta bere usaina. Normala zen hilketak ikustea berarentzako eta bere elkarrizketetan dio bere izaera kriminalaren arrazoietako bat kaleetan ikusitako indarkeriagatik etorri zela (hala ere, gainontzekoek ere ikusten zuten, eta ez zuten berdin erantzun). Etxean ere ez zuen giro ona izan. Aita oso gogorra zen seme-alabekin eta zer edo zer txarto egiten zuen bakoitzean jipoitu egiten zuen Jhon.\nGaztaroa.\nVel\u00e1zquez beti zihoan armatuta. Eskolan labanekin ibiltzen zen, ez zuelako besterik. Bere lehen suzko arma 14 urterekin lortu zuen, errebolber bat. Arinago ere izan zituen armak baina ez bereak, hilketa bat eta gero arma ezkutatzeko erabiltzen zuten Jhon. Gazteak eskolako motxilan gordetzen zuen arma. Halaxe ezagutu zuen \"Pinina\", bere lagun ona bilakatu zena geroxeago.\nJhonek ere oso gustuko zituen kirolak. Aparteko txirrindularia izan zen, eta bere delitu-karrerari hasiera emateko, kanabisa saltzen hasi zen bere bizikletako pieza batean garraiatuz. \"Popeye\" eta bere lagun bat hasi ziren negozioan, haien kabuz. Lehenengo sosak irabazten hasi zen, hobeto janzteko eta dirua izateko. Gazteak Fernando Galeano del R\u00edoren ereduari ozta ala ozta heldu nahi zion, hala ere, pixka bat hazi zenean armadako Marinan sartzeko eman zuen izena. Gustuko zuen Koronelaren hiletak hunkitu zuen Jhon eta egun batean berak ere horrelako agurra jasoko zuela pentsarazteak bultzatu zuen. Ez zuen oztoporik izan, eta han ibili zen. Hala ere, 5 hilabete pasa eta gero, berak telebistan ikusitako gerra itsasontzia egurrezko itsasontzi bat zela ikustean, Marina utzi zuen. Agerian dago \"Popeyek\" armei ematen zien garrantzia.\nBere etxean eta armadan ikasitako diziplina zorrotzak bere bizitzan oso garrantzitsuak izan direla dio bere elkarrizketa askotan, eta behin baino gehiagotan bizia salbatu diola bere ernetasun horrek. Gainera lider bat izatea eta aginduak betetzea ondo iruditzen zitzaion. Urte batzuk geroago Polizia Nazionalean sartu zen pozarren. Bere agintariak ordea, guztiz desmotibatu zuen, ustelduta baitzegoen. Polizia kurtsoa egin ostean mafiosoen opariak edo ordainak lortzeko irrikatan zegoela pentsatzen zuen Koronel hark. Baina ez zitzaion ondo iruditu, eta ustela izateko, guztiz gaiztoa bilakatuko zen.\n17 urte zituela, auzoko gazteak esertzen ohi ziren tokian zegoen bere lagunekin, eta beste lagun bat etorri zen berri batekin. Lana neska eder baten gidari pertsonala izatea zen, eta auzo berberetik beste auzo aberats batera eroatea. Lan hau izan zen Pablo Emilio Escobar Gaviriarekin lotu zuena, izan ere, modelo hura droga saltzaile handiaren neska zan. Neska lehen aldiz Pabloren jauregira eroan zuenean, neska nagusiarekin joan zen. Amaitu zutenean, Pablo Escobarrek \"Popeye\" gonbidatu zuen zer edo zer jatera, bide batez gidariari analisi bat egiteko eta fidagarria zen edo ez jakiteko. Hala ere organizazioan jada garrantzitsua zen kide batek, Pininak, Jhon ezagutzen zuen. Pablo ikusi zuen lehen aldia izan zen eta Jhonekin ondo moldatu zela zirudien, konexio mota bat egon zen.\nMedellingo kartela.\nHilabete batzuen ostean mafioso handiaren eta neskaren harremanak amaitu egin ziren. Jhonek Escobarren etxe guztiak ezagutzen zituen eta banan banan ibili zen bere bila, aitaren kotxearekin. Topatu zuenean, atea jo eta zabaldu egin zioten. Jhonek argi utzi zion: \u00abEmadazu lana, edo hil nazazu\u00bb. Droga saltzaileak galdetu zion ea armak erabiltzen bazekien, eta Jhonek baietz erantzun zion, polizia izan zela. Hori Pablok bazekien, noski.\nJhon Medellingo kartelean sartu zenean, kartelaren boterea jada oso handia zen. 1985-ean sartu zen, aurreko urtean Kolonbiako ministro bat erail zuten, Rodrigo Lara Bonilla; Kolonbiako narkotrafikatzaileak Estatu Batuetako seguritate handieneko kartzeletara bidaltzeko legea defendatzen ausartu zelako.\nKolonbiako gobernuaren kontrako gerra hastear zegoen. Pablok Panama lotu zuen, eta hango pertsona boteretsuenarekin (Manuel Antonio Noriega) negoziatu zuen indartsuagoak izateko. Beraz, estradizioaren kontra zeuden mafioso guztiak bildu ziren, eta Escobarren aginduetara egon ziren. Jhon gerraren momentu garrantzitsuenean heldu zen. Lehen aipatutako diziplinak erraztu egin zion Jhoni krimenaren munduan sartzea eta oso indartsu sartu zen, bai.\nGerran sartu baino lehen, Jhonek organizazioko hainbat postu igo zituen, batik bat bere handinahi txikiagatik eta kemenarengatik. Berak elkarrizketetan kontatzen duen modura, bere lehen lana ez zen inor hiltzea izan. \u201cPatroi\u201d-aren idazkaria gaixotu egin zen, eta ez zegoen inor mezuak idatz zezakeenik. Han agertu zen \"Popeye,\" Antiokian bizi izan zen denboran adineko auzoko batzuek irakatsi zioten makinan idazten hamar hatzekin. Pabloren idazkariak gainera ordenagailu bat erabiltzen zuen, nola ez, eta nahiko ondo moldatu zen. Pablok asko eskertzen zion. Egun batean karteleko bere kide bat heldu zen luxuzko etxera, bere amaren heriotzaren erruduna aurkitu zuela eta. Nagusiak Jhoni galdetu zion ea lan hori egiteko gai bazen. 23 urteko gazteak onartu egin zuen. Autobusen alokairuan eta salmentan jarduten zuen gizonak bere kidearen ama autobusetik jaisten ari zela, ez zuen gelditu. Andrea jausi egin zen eta burua zabaldu. Gizonak ez zuen lagundu eta odolustuta hil zen. Nahiko erreza iruditu zitzaion \"Popeyeri\" pertsona bati errebolberrarekin bi bala kopetan jostea.\nLana bukatutakoan bueltatu egin zen makina elektronikora eta idazten segitu zuen. Pablok hau ikustean lan bat zuela gogorarazi zion, eta Vel\u00e1zquezek lana bukatu zuela esan zionean, dirua zergatik eskatu ez zion galdetu zion (lan bakoitzak bere prezioa zuen). Jhonek ez ziola kobratu nahi erantzun zion. Pablo ere harritu zuen jarrera izan zen hura, eta saritzeko, lanak balio zuen 1K$-ak ahaztu eta 5K$ eman zizkion. Hori gutxi balitz, organizazioan fidagarritasun salto handi bat eman zuen. Handik aurrera Pabloren babes eraztunak kontrolatzen hasi zen eta asko ikasten hasi zen. Mundu kriminalean sartu zen dinamikari esker eta bere kideei eta \"Patroiari\" zien maitasunak bere lanean buru belarri jardutea ahalbidetu zion, eta beraz, organizazioko gaizkile hoberenetarikoa izatea. 1886. Urtean \"Popeye\" Pablo Escobarren konfiantzako gizona zen jada, baina 1990-an Pinina hil zenean, bere postuaz arduratu zen, lor zezakeen posturik altuena. Atentatuak antolatzeko gai izan zen, baita eguneroko gerrako estrategiak, bahiketak eta hilketa konkretuak.\n\"Los Extraditables\"-en guda.\nGerrarako prestakuntza bikaina izan zuten Medellingo mafiosoaren gizonek. Haien estrategiarako oso garrantzitsua izan zen kotxe-bonbak prestatzen jakitea; horretarako euskaldun batek lagundu zituzten. Kalkulatzen da Jhon 50.000 hilketetan hartu zuela parte. \"Popeyek\", bere kabuz, 250 pertsona baino gehiago hil dituela kalkulatzen du. Bere elkarrizketetan damutu egin dela dio, baina hala ere, gerran egin behar dena egin zuela azpimarratzen du. Pablo Emilio Escobar Gaviriarengatik bizia emango lukeela eta denboran atzera egin ahalko balu, seguru aski ez zela ezer asko aldatuko. Ez zuen inoiz izan oztoporik bere lanarekin aurrera jarraitzeko. Ez zuen beldurrik ezta damurik sentitzen. Gainera, Vel\u00e1zquezek inoiz ez zuen alkoholik edaten, ez zuen erretzen, kokainarik ere ez zuen kontsumitzen\u2026 Gehien jota, kafe pixa bat hartzen zuen goizetan.\nJhonek bere ametsetako neska hil behar izan zuen. Elkarrekin ateratzen hasi ziren, Wendy eta bera. Wendy Pablorekin ibilia zen, are gehiago, haurdun utzi zuen. Nagusiak bere umea kendu zion, bere familiarekin leiala izan behar zelako, eta neska asko haserretu zen. Mendeku bila, Jhon zeharo maitemindu zuen. Pablori kontatu zionean oso arraroa egin zitzaion, Wendy gizon oso aberatsekin ibiltzen zelako, diru asko xahutzen zuen mafiosoen kreditu txarteletatik. Egun batean, neskak ea Pablo non zebilen galdetu zion, eta Jhonek ez zion egia erantzun. Pablori kontatu zion dena, noski, eta hau neska espiatzen hasi zen. Wendy eta Ameriketako inteligentziaren arteko elkarrizketa batean esku hartu zuen Pablok. Pablok Jhoneri azaldu zion, Wendy ziria sartzen saiatu zela.\u201dSikarioak\u201d jada argi zeukan zer egin behar zuen. Hurrengo egunean \"Popeyeren\" gizonek bere maitea hil zuten. Jhonentzat gogorra izan zen, baina hala ere haserre zegoen informazio iturri gisa erabiltzen saiatu zelako. Adibide honek agerian uzten du \"Popeyeren\" leialtasuna bere nagusiarekiko. Leialtasun hori ere Pablok bazekien neurtzen, eta berak ere aurpegia ateratzen zion maiz \"Popeyeri.\"\nPablok gobernua legeak aldatzen behartu eta gero, gobernuarekin negoziatzen hasi zen. Pablok kartzelaratua izan nahi zuen, jada ezin zutelako EEUU-ra bidali, eta bere kartzela pertsonalean giltzapetzea lortu zuen. Kartzela bat diseinatu, eraikitzeko tokia erabaki, eta gobernuari eraikitzeko agindu zion. Han droga saltzen eta hiltzen jarraitu zuten, hala ere, ihes egin behar gabe. Kartzelako guardia Pabloren gizonak ziren, eta luxuzko hotela zirudien kartzelak. \u201cLa Catedral\u201d izenpetu zuen Pablok. Jhon ere han ibili zen.\nEgoera nahasi egin zen beste mafioso batzuk, Medellingo kartelaren kide batzuk, Pablok baino diru gehiago egiten hasi zirenean. Izan ere, Fernando Galeano del R\u00edo nahiko nekatuta zegoen Escobarrekin, eta gerra deklaratu zioten. Pablok lauzpabost gerra zituen abian, eta horrek diru asko balio zuen. Beraz, haietako gerra batek edo bestek amaitu egin behar zuten. Beraz, Fernando Galeano del R\u00edo eta beste mafioso batzuk hil zituen Jhonek, bere idoloa izan zen gizona. Gobernuak susmoa zeukan La Catedral espetxean gertatzen ari zenarekin, eta esku hartzear zeudela, Jhonek eta bere kideek ihes egin zuten. Nagusiak oso ondo ezagutzen zuen mendi hura, kartzela eraiki zen mendia. Mendian zehar janaria zuen lurperatuta, eta denbora luzea egon ziren basoan, gobernuko militarrek inguratuta. Han Pablo eta Jhonen arteko harremana oso estua izan zen.\nHala ere Pablok etsai asko zituen. FBI, CIA, DEA eta mafiak gainean zituzten. Jhonen eta Pabloren buruak diru mordoa balio zuen. Jhonek argi zeukan itzalean geratu behar zirela, zirkinik ere ez egin eta batez ere, telefonorik ez ukitzek. Pablok berriz, autoritateei bere burua entregatzeko agindu zion Jhoni. 5 hilabete kartzelan pasa eta gero kartzelako telebistak bere \u201cPatroia\u201d hil zutela zioen. Oso penagarria izan zen berarentzako, beldurra sentitu zuen, bere bizitzako ardatza ezabatu egin zen.\nZigorra.\n1992an atxilotu zuten eta terrorismoagatik, narkotrafikoagatik eta organizazio kriminal bateko kidea izateagatik zigortu zuten. 2000 eta 2001 artean La Modelo espetxean bertan izandako gerran nahasita ibiltzeagatik zigorra handitu egin zen. 2008an Pablo Escobarren konfiantzako kidea 23 urte eta 3 hilabetera zigortua izan zen beste krimen batzuengatik. Hala ere, 2014ko abuztuaren 22an askatasun baldintzatua lortu zuen, eta aske utzi zuten.\nAzken urteak.\n2020ko otsailaren 6an hil zen arte, azken urteetan Jhon \"youtuber\" bat izan zen, eta bere bizitza mundu osoarekin saretzen zuen.\nHala ere, bideoak ez ziren Jhonen lan handiena. Espetxean literaturarekin hasi zen, eta psikologoen gomendioa zena gero ogibide bihurtu zuen. Hainbat liburu argitaratu zituen (\"El Verdadero Pablo\"\", Sobreviviendo a Pablo Escobar...)\", eta mundu osoan zehar zabaldu da liburu horien salmenta.\nHori gutxi balitz, Kolonbiako aktore eta produktoreei esker serie bat flimatu zuen. Serie hori Kolonbiako telebista kate batek erosi zuen, eta Netflix plataforma pribatuan ere ikusgai dago. Seriea \"Sobreviviendo a Pablo Escobar: Alias JJ\" liburuan oinarrituta dago.\nLan horietan, bere bizitzako gertakari eta xehetasun guztiak agertzen dira."}
{"id": "751551", "revid": "119347", "url": "https://eu.wikipedia.org/wiki?curid=751551", "title": "Angel Mart\u00ednez Baigorri", "text": "Angel Mart\u00ednez Baigorri (Lodosa, 1899ko urriaren 2a - Managua, Nikaragua, 1971ko abuztuaren 5a), apaiza nafarra, idazlea eta poeta ezaguna izan zen. Nikaraguako abangoardismoaren bultzatzailea izan zen.\nBiografia.\nLodosan eta Tuteran Merkataritza ikasi zuen. 1917an, 18 urte zituelarik, jesuita ordenatu zen. 1922 arte Loiola egon zen. 1925tik Burgosko O\u00f1an Filosofia ikasi zuen. Handik, Burgos, Las Palmas eta Urdu\u00f1ao ikastetxetan aritu zen. 1930ean, Teologia ikasteko O\u00f1ara itzuli zen. 1932an, Jesuiten Lagundiaren supresioarekin Espainian, Belgikako Marneffera joatera behartua izan zen; 1933an apaiza ordenatu zen. Urte berean, abenduan, gaixorik, Espainiara itzuli zen. 1935 eta 1936an Bragan (Portugal) bizi zen. 1936an Nikaraguara joan zen, Granadako Zentroamerika ikastetxera irakasle bezala, 1947. urte arte. Han Jos\u00e9 Coronel Urtecho, Pablo Antonio Cuadra, Ernesto Cardenal, Luis Alberto Cabrales, Joaqu\u00edn Pasos, Carlos Mart\u00ednez Rivas, Fernando Silva eta beste poeta nikaraguarrak ezagutu zituen. 1948tik San Salvadorren bizi izan zen. 1950an Espainiara eta Europara itzuli zen. 1953an Mexiko Hirira joan zen eta hango Universidad Iberoamericanan Literatura irakatsi zuen, 1961 arte. Bere osasuna ez zen ona (beste araozen artean, urdailan 17 ebakuntza egin zioten) eta, ondorioz, bidaia asko egin behar izan zuen. 1961an Managuako Universidad Centroamericana sortu zuten eta hara itzuli zen. Hiri horretan hil zen, 1971ean.\nObra.\nHogeita hamar liburu baino gehiago idatzi zuen, gehienak erlijio gaiekin lotuta. Idazlearen lan asko oraindik argitaratu gabe daude, bestetik. Gurean egin diren beren poesiaren bildumeei esker ezagutu zaio batez ere. Azken urtetan bere lan guztiak bildu dira.\nMart\u00ednez Baigorri saria.\nLodosako Kulturetxeak 1984tik urtero idazlearen izena daraman poesia-leihaketa antolatzen da.\nKanpo loturak.\n[[Kategoria:Lodosarrak]]\n[[Kategoria:Nafarroa Garaiko idazleak]]\n[[Kategoria:Lodosako kultura]]\n[[Kategoria:Euskal Herriko erdal idazleak]]\n[[Kategoria:Euskal Herriko gaztelaniazko poetak]]\n[[Kategoria:Idazle katolikoak]]\n[[Kategoria:Euskal Herriko jesuitak]]\n[[Kategoria:Nafarroa Garaiko apaizak]]"}
{"id": "751558", "revid": "336", "url": "https://eu.wikipedia.org/wiki?curid=751558", "title": "Etxeko uren tratamendua", "text": ""}
{"id": "751561", "revid": "448", "url": "https://eu.wikipedia.org/wiki?curid=751561", "title": "Karlistaldiak", "text": ""}
{"id": "751584", "revid": "137486", "url": "https://eu.wikipedia.org/wiki?curid=751584", "title": "Patataren historia", "text": "Patata gaur egungo hegoaldeko Perun eta Boliviako ipar-ekialdean hezi zen lehenengo aldiz, K. a. 8000 eta 5000 bitartean. Mundu osotik zehar hedatu da, eta herrialde askotako laborantza lokala bihurtu da tuberkulua.\nHistoria eskualdeka.\nHego Amerika.\nPataten laborantza Hego Amerikan duela 10.000 urte dituela esan daiteke, hala ere, tuberkuluen fosil erregistroak ez dira ondo kontserbatzen eta arazoak daude aurkitzen direnak identifikatzerakoan.\nEgiaztatu diren patata tuberkuluen aztarna arkeologikorik zaharrenak Anc\u00f3n-eko (Peruko erdialdea) kostaldeko guneetan aurkitu dira, K. a. 2500 urtekoak. K. a. 2000ko patatak Huaynuman aurkitu dira, Peruko Casma haranan, eta K. a. 800-500 bitartekoak topatu dira Chiripako Altiplanoan, Titikaka aintziraren ekialdean.\nAltiplanoan, patatak Inca Inperioaren, haien aurrekarien eta ondorengo espainiarren oinarrizko energia-iturria ziren. Andeetako Indiarrek era askotan prestatzen zituzten patatak, esate baterako, pure gisa, labean egosita eta gaur egungo europarrek sukaldatzen duten antzeko moduetan. Andeetako biztanleek \"papas secas\" izeneko plater bat prestatzen zuten, pataten zuritzea, moztea eta irakitea ekarri zuen prozesuaren aurrekari. Ondoren patata hauek hartzitu egin ziren togosh sortzeko; patatak ehotu mamia lortzeko, uretan jarri eta \"almid\u00f3n de papa\" izeneko almidoi batetik filtratu. Hala ere, Andeetako herrien uzta komertziala chu\u00f1oa zen, patata gauen izoztuz eta goizean desizoztu. Prozesu horrek patatak biguntzen zituen. Nekazariek patatei ura ateratzen zioten, tuberkulua askoz txikiagoa eta arinagoa utziz. Sorkuntza hori gisatuetan prestatu zen, eta gisatuen gehigarri gisa bukatu zuen. Chu\u00f1oak onura asko ditu. Onurarik nagusiena urteetan zehar kontserbatu daitekeela izoztu gabe da, gosetearen urteentzako edo uzta txarrak zeudenerako. Bigarrenik, elikagai honen bizitza luzeak Inka Ejerzitoak lagundu zituen, bidai luzeetan ondo mantentzen zelako. Espainolek zilarrezko meatzariak (Espainiako gobernuaren aberastasunaren iturri handiena, 16. mendean) elikatu zituzten chu\u00f1o bitartez.\nPatatak aurrekolonbiako mapucheen oinarrizko elikagaia zen, \"batez ere hego eta kostako [mapuche] lurraldeetan, non artoak ez zuen heldutasuna lortzen\".\nEuropa.\nAndeetatik Espainiari itzuli ziren marinelek zilarra eramateaz gain, artoa eta patatak eraman zituzten bidaian bertan jateko. Historialariek hausnartu dute soberan geratu ziren tuberkuluak (eta artoa) lurrera eraman zirela eta landatu zirela: \"Uste dugu patata 16. mendearen bukaera baino urte batzuk lehenago ailegatu zela, bi sarrera iturri ezberdinetatik: lehenengoa, logikoena, Espainian 1570a inguru, eta bigarren sarrera Britainiar uharteetatik, 1588 eta 1593 artean... pataten bidaien aztarnak topatu ditugu Kanaria uharteetatik Anberesera 1567. urtean... esan dezakegu patata bertara sartu zela [Kanaria uharteak] Hego Amerikatik 1562 bitartean... idatzita dagoen patataren lehenengo aipamena entrega ordainagiri bat da, 1567ko azaroaren 28tzat jotzen dena, Las Palmasetik (Gran Kanaria) Anberesera.\"\nAfrica.\nOrokorrean, Afrikan kolonoek patatak sartu zituztela uste da, barazkiak bezala kontsumitu zituztenak oinarrizko almidoia ordez. 1567ko bidalketa erregistroek erakusten dute Erdialdeko Amerika eta Hegoaldeko Amerikaz aparte Kanariar Uharteak izan zirela patatak ekoiztu ziren lehenengo lurraldea. Gainontzeko kontinenteetan bezala, Afrikako nekazariek uste zuten posoitsuak zirela. Kolonoek kostu baxuko elikagai gisa saldu zuten tuberkulua, beraz, dominazio sinboloa bihurtu zen. Antzinako Afrikako europar kolonietan, patatak oso gutxitan kontsumitzen ziren, baina produkzioaren hazkundeek oinarrizko elikagai bihurtu zuten leku askotan. Gerra garaietan patatak ospetsuak izan ziren, lur azpian gorde ahal zirelako. XX. mendearen erdialdean uzta gisa finkatu zen patata kontinentean zehar eta gaur egun barazki laborantza bihurtu da.\nRuandako eskualderik altuenetan, patatak oinarrizko elikagai berri bihurtu dira. 1944ko Ruandako genozidioa aurretik, kontsumoa urtean 153 eta 200 kg bitartekoa zen, Mendebaldeko Europako edozein herrialdeetakoa baino handiagoa. Berriki nekazariek patata uzta komertzial gisa garatu dute Ugandako langile migratzaileek sartutako motengatik eta Keniatik sartutakoengatik.\nAsia.\nPatata 1600. urteaz geroztik zabaldu zen, Europa eta Ekialdeko Asiaren elikagai baliabide nagusienetarioa bilakatuz. Txinan sartu ostean, Ming dinastiaren amaiera, patata berehala bihurtu zen familia inperialaren janari ahogozagarria. Qianlong garaiaren erdialdearen ostean (1735-96) Qing dinastian, biztanleriaren handitzeak eta geroago nekazaritza-mugikortasun geografiko handiagoarekin elikatutako errendimenduak eragin zuten patata-laborantza hedatzea, tokiko baldintza naturaletara egokitu zena.\nBoomgaard-ek (2003) Indonesia kolonizazio osoan zehar aztertzen ditu erro eta tuberkulu laborantzak garai kolonial bitartean. Kronologia aztertzeaz gain, atzerriko laborantzen adopzio progresiboa ere aztertzen du: batata, patata irlandarra, bengkuang (yam babarrunak) eta manioka.\nIpar Amerika.\n= Erreferentziak ="}
{"id": "751585", "revid": "105290", "url": "https://eu.wikipedia.org/wiki?curid=751585", "title": "Nafarroa, orain ala inoiz ez", "text": "Nafarroa, orain ala inoiz ez, 2016an Berria egunkariko Ion Orzaiz eta Joxerra Senar kazetariek argitaratutako kazetaritza liburu bat da. Liburuak 2015ean Nafarroako Foru Erkidegoan jazotako botere aldaketa aztertzen du, bai eta ordurarte erkidego honetan nagusi zen errejimen politikoaren aginte kudeaketaren kritika zorrotza egin ere.\nUPN alderdiak liburuaren hedapena gaizki hartu eta beraren aurkako erasotzat jo zuen. 2018ko apirilaren 18an, UPNren Iru\u00f1eko Udal taldearen arabera liburuak \"karga politiko erradikala\" omen zuen. Gainera, Aranzadi alderdi politikoari era honetako liburuak erosiz liburutegi \"populistak eta muturreraino ideologizatuak\" eratu nahi izatea ere leporatu zion.\nArgumentua.\n2015eko maiatzaren 24an, Nafarroa Garaiaren, zehazkiago Nafarroako Foru Erkidegoan, historia garaikidean ezagutu gabeko ezagutu gabeko aldaketa politikoa eman zen. Egun hartan, azkenik denbora luzez lurraldea nahieran kudeatu zuten eliteek toki egin behar izan zieten ordurarte erakundeetan ordurarte baztertutako alderdi politiko zein sektore sozialei. Geroztik, aldaketak bere zailtasun, argi-ilun eta arriskuekin aurrera egin du, eta liburuak patxadaz aztertzen du egindako bidea zein aurrean dituen erronka nagusiak. Orekariaren tankeran urratsez urrats bide eginez eta erortzeko bertigoa gaindituz, herritarren mandatu argia du aldaketak: ez hutsik egin, Nafarroa aldatzeko ordua da... Orain ala inoiz ez."}
{"id": "751586", "revid": "512", "url": "https://eu.wikipedia.org/wiki?curid=751586", "title": "The Delta Force (filma)", "text": "The Delta Force (euskaraz \"Delta Indarra\") 1986ko Menahem Golan israeldar-estatubatuar zinema zuzendari, ekoizle eta gidoilariak zuzendu, ekoitzi eta idatzitako ekintza film bat da. Chuck Norris, Lee Marvin, Martin Balsam, Joey Bishop, Robert Vaughn, Steve James, Robert Forster, Shelley Winters eta George Kennedy aktoreek antzeztu zuten, gainera, nahiz eta kredituetan ez agertu, Liam Neeson aktoreak ere agerpen bat burutu zuen. Izena Delta Force eliteko estatubatuar eraso talde bereziari zor dio.\nIzandako arrakastari esker, beste bi jarraipen izan zituen: ' (1986, \"Delta Force 2: Kolonbiar Lotura\") eta ' (1991, \"Delta Force: Joko Hilgarria\").\nArgumentua.\n\"Mundu Berriaren Iraultza\" deritzon libandar talde armatu batek New York hiria helmuga duen eta estatubatuar bidaiariak daramatzan American Travelways airelineako Boeing 707 hegazkin bat bahitu eta Beirut hirian lurrartzera derrigortu du. Behin lurrartuta, eliteko estatubatuar soldaduez osatutako Delta Force taldeko kideek bahitutako bidaiariak bizirik askatzeko ardura jasoko dute."}
{"id": "751593", "revid": "336", "url": "https://eu.wikipedia.org/wiki?curid=751593", "title": "Ziza jangarri", "text": "Ziza edo onddo jangarriak landatuak edo bilduak izaten diren eta gastronomiarako oso estimatuak diren onddo motak dira. Hala nola, boilurra edo matsutakea. Talde honetako kide diren espezie batzuek zapore oso indartsua dute, adibidez, onddo mingotsak (Tylopilus felleus). Beste batzuek ordea, zapore gozoagoa eta gustagarriagoa dute, adibide gisa ditugu onddobeltza, zizahoria edo gibelurdina.\nZiza basati bat jangarria den erabakitzeko hainbat segurtasun-pausu jarraitu behar dira eta zer perretxikotaz ari garen zehazki jakin. Aipatutakoa da espezie bat jangarria dela ziurtatzeko pausurik edo metodorik fidagarriena: onddoa identifikatzea. Garrantzitsua da jakitea, perretxiko batzuk gehiengoarentzat onuragarriak eta jangarriak diren arren, gutxi batzuentzat kaltegarriak izan daitezkeela, erreakzio alergikoak sor ditzaketelako.\nIzenak.\nErta Amerikan.\nMexikon gehien landatzen diren espezieen artean ditugu txanpinoi zuriak, kafe kolorekoak eta organikoak (\"Agaricus\"), \"ziza\" deiturikoak (\"Pleurotus\"), shiitakea (\"Lentinula\"), reishia (\"Ganoderma\"), maitakea (\"Grifola\") eta cuitlacochea (\"Ustilago\").\nHego Amerikan.\nArgentinan eta Uruguaien gehien kontsumitzen den perretxikoa txanpinoia da, shiitakearekin eta portobelloarekin batera. Ziza jangarri terminoa adierazteko, \"hongos comestibles\" hitzak erabiltzen dituzte.\nEspainian.\nEspainian hainbat izen jasotzen dituzte perretxikoek, lurraldearen arabera modu batean edo bestean erabiltzen da gastronomian. \"Ziza jangarri\" (Gazteleraz: s\"eta comestible\") deitzen diete bertako biztanleek onddo \"on\" edo jateko egokiei.\nEuskal Herrian.\nEuskal herrian perretxiko jangarriek ondorengo izenak hartzen dituzte: \"ziza ona\", \"perretxiko ona\", \"onddo ona\", \"ziza jangarria\", etab. Gehien kontsumitzen diren perretxikoen artean daude onddobeltza, gibelurdina, zizahoria, esnegorria eta tripaki argia.\nZizen erabileraren historia.\nMikofagia (zizak kontsumitzearen ekintza, \"mico\"k \"onddo\" esan nahi du eta \"fagia\"k \"jan\"), historiaurrean du jatorria. Adibidez, Txilen ziza jangarrien espezie batzuk aurkitu dira, 13 000 urte baino gehiago dituzten arkeologia-aztarnategietan.\nZizen kontsumoaren lehenengo aztarna fidagarria duela hainbat mendekoa da, Txinan aurkitu zen. Txinatarrek zizak asko estimatzen zituzten, bai hauek osasunean izan ditzaketen eragin onuragarriengatik eta baita gastronomian duten balioarengatik ere. Greziarrek eta erromatarrek ere zizak jaten zituzten, gehienbat goi-klaseko kideek. Bitxikeri gisa, erromatar inperioko buruzagiek eta enperadoreek zizak jan baino lehen hauek probatzeaz arduratzen ziren pertsona batzuk zituzten haien zerbitzura, pozoitsuak ez zirela ziurtatzeko.\nZizak ere erraz mantendu edo kontserbatu daitezke, horregatik erabili izan dira negu gogorretan elikagai gisa.\nElikadura propietateak.\nProteinak.\nLau onddo jangarriren proteinak, \"Agaricus bisporus, Lentinula edodes, Pleurotus\" spp\". eta Volvariella volvacea\", komertzialki landuak daude. Onddoen konposizioa erreparatuz, proteinak haien pisu freskoaren % 1,75 eta % 3,63 artekoak izaten da normalean. Baina kasu batzuetan % 5,9 izatera iritsi daiteke. Beste elikagaien proteina kopuruarekin konparatuz perretxiko jangarrien proteina, oro har, zainzuriena halako bi dela gutxi gorabehera, eta aza eta 4 eta 12 aldiz laranja eta sagarrenak, hurrenez hurren. Pisu lehorrean, onddoek % 19 eta % 35 arteko proteina izaten dute normalean. Bestaldetik, proteina gordin kantitatean, onddoak animalia-haragi gehienen azpitik daude, baina beste elikagai gehienen oso gainetik, esnea barne.\nAminoazidoak.\nOnddo landatuen proteinek gizakientzat funtsezkoak diren bederatzi aminoazidoak dituzte. Aminoazido esentzial ugariena lisina da, eta aminoazido esentzialen artean mailarik baxuenak triptofanarenak eta metioninarenak dira. Onddo espezie ezberdinek dituzte, beren baitan, aminoazido arruntez gain, hain ohikoak ez diren aminoazidoak eta haiekin erlazionaturiko konposatu nitrogenatuak, hala nola metionina, sulfoxidoak, b-alanina, azido aminoadipikoa, fososerina, kreatinina, zitrulina, ornitina, glukosamina eta etanolamina.\nGantz azidoak.\nOnddo espezie ezberdinen gantz kopurua % 1,1 eta % 8,3 artekoa da pisu lehorrean, % 4,0ko batez besteko edukiarekin. Oro har, perretxikoen gantz gordinak konposatu lipido mota guztietako ordezkariak ditu, gantz azido libreak, monoglizeridoak, diglizeridoak, triglizeridoak, esterolak, esterol esterrak eta fosfolipidoak barne. Lipido saponifikagarriaren balioak % 78,1 dira \"Auricularia auriculan\" eta % 58,8 \"Volvariella volvacea\"n.\nGantz-azido guztien % 72, gutxienez, saturatu gabe dago horietako bakoitzean. Saturatu gabeko gantz-azidoen eduki handia azido linoleikoaren ondorio da batez ere, zeinak, guztizko gantz-azidoen artean, % 76 hartzen baitu \"L. edodesen\" kasuan, % 70 \"V. volvacean\" eta % 69 \"A. bisporusean\". Hauek dira gehien landatzen diren onddoetako hiru. Gantz azido saturatugabeak funtsezkoak dira gure dietan; gantz azido saturatuak, berriz, kaltegarriak izan daitezke gure osasunarentzat. Onddo horietan gantz azido saturatugabeen proportzio handia eta azido linoleikoaren ehuneko handia aurkitzea faktore garrantzitsua da onddoak osasunerako elikagaitzat hartzeko.\nBitaminak.\nOnddo jangarriak iturri ona dira hainbat bitaminarentzat, besteak beste, tiamina (B1 bitamina), erriboflabina (B2 bitamina), niazina, bioeztainua eta azido askorbikoa (C bitamina).\u00a0 Tiamina edukia 0,35 mg da \"V. volvacean\", 1,14 mg \"A. bisporus\"-en, 1,16 mg \"Pleurotus\" spp. -n, 7,8 mg \"L. edodes\"-en. Niazina \"L. edodesen\" 54,9 mg-tik \"A. bisporusen\" 55,7 mg-ra, \"V. volvacearen\" 64,88 mg-ra, 46,0tik 108,7 mg-ra \"Pleurotus\" spp. Riboflavin edukia handiagoa zen \"A. bisporus\" (5,0 mg) eta \"L. edodes\" (4,9 mg) \"V. volvacean\" baino (1,63 eta 2,98 mg artean).\nKarbohidratoak eta zuntzak.\nPentosa, metilpentosoak, hexosak, baita disakaridoak, amino azukreak, azukre-alkoholak eta azukre-azidoak perretxiko-karbohidratoen osagai dira. \"Pleurotus\" espezieak karbohidratoak dituzte, % 46,6 eta % 81,8 bitartekoak. Azkenaldian interes handia sortu da perretxikoen gorputz emankorretatik lortutako polisakarido disolbagarrien ezaugarrietan, tumoreen hazkundea inhibitzeko gaitasunarengatik. \nZuntz edukia % 7,4 eta % 27,6 artekoa da \"Pleurotus\" espezietan. Zuntztzak elikadura orekatu eta osasungarriaren osagai garrantzitsuak dira.\u00a0Diabetesa duten pazienteak zuntz altuko dietekin elikatzeak murriztu egiten du eguneroko intsulina-eskakizuna, eta odoleko glukosa-profila egonkortu egiten da, eta, ziurrenik, glukosa-xurgapenaren erritmoa murriztu egingo da hustuketa gastrikoa atzeratuz."}
{"id": "751596", "revid": "7388", "url": "https://eu.wikipedia.org/wiki?curid=751596", "title": "Arkeologia aztarnategi", "text": ""}
{"id": "751597", "revid": "105290", "url": "https://eu.wikipedia.org/wiki?curid=751597", "title": "Insyriated", "text": "Insyriated 2017ko Philippe Van Leeuw belgikar zinema zuzendariaren filma da.\nSinopsia.\nOum Yazan hiru haurren ama da, eta etxea harrapatuta dago, setiopean dagoen hirian, Sirian. Babesleku bihurtu du etxea, bere familiarentzat eta auzokoentzat, gerratik libratzeko. Baina frankotiratzaileak patioetara tiro egiten dabiltza, eta lapurrak etxeetan sartzen ari dira. Eguneroko bizitzari eusten saiatuko da."}
{"id": "751600", "revid": "105290", "url": "https://eu.wikipedia.org/wiki?curid=751600", "title": "Hjartasteinn", "text": "Hjartasteinn (eusk: 'Harrizko bihotza') 2016ko Gu\u00f0mundur Arnar Gu\u00f0mundsson islandiar zinema zuzendariaren filma da.\nSinopsia.\n\u00de\u00f3r eta Kristj\u00e1n adiskide minak dira, Islandiako ekialdeko fiordoetako herrixka batean. \u00de\u00f3r neska batengana hurbilduko da, eta laguna gauza bera egiten saiatuko da. Baina elkarrekiko sentimenduak aurkituko dituzte."}
{"id": "751601", "revid": "10891", "url": "https://eu.wikipedia.org/wiki?curid=751601", "title": "N\u00edna D\u00f6gg Filippusd\u00f3ttir", "text": "N\u00edna D\u00f6gg Filippusd\u00f3ttir (Reykjavik, ) islandiar antzezlea da, \"B\u00f6rn\" filmean edota \"\u00d3f\u00e6r\u00f0\" telesailean egindako lanari esker ospetsu bilakatu dena."}
{"id": "751609", "revid": "512", "url": "https://eu.wikipedia.org/wiki?curid=751609", "title": "Monlam", "text": "Monlam edo \"Otoitz Handiaren jaialdia\" Je Tsongkhapa maisuak 1409an sortu zuen. Urte berriko Losar jaialdiarekin batera, Monlam Tibeteko ospakizun handiena da. Txinako Herri Errepublikaren aldetik debeku handiak pairatu ditu jaialdi honek.\nEzaugarriak.\nBudismo tibetarraren jaialdi hau Losar edo ilargi-egutegiaren urte berriko festen ondoren egiten da. Egun zehatzak astrologia tibetarraren arabera aukeratzen dira. Lehenengo ilargi-hilabetearen hirugarren egunetik hamazazpigarrenera ospatzen da. Zortzigarren egunean, Siddhartha Gautamaren omenez, animaliak askatzen dira. Hamahirugarren egunean tanka bat zabaldu egiten da eta hamaseigarrenean Maitreiaren prozesioa egiten da.\nHistoria.\nJaialdia historia luzea du, XV. mendetik. Arazoak Txinako okupazioaren ondoren eman izan dira: Iraultza Kulturalarekin, 1966ko otsailatik, festa debekatua izan zen. 1985an berriro ere baimendu zen baina 1990ean berriro ere debekatua izan zen. Arazo horiek Indian Tibeteko erbesteratuek sortutako monasterioetan arazo horiek ez dira eman eta poliki-poliki jaialdia indartzen ari da."}
{"id": "751610", "revid": "9354036", "url": "https://eu.wikipedia.org/wiki?curid=751610", "title": "Patronimiko", "text": "Patronimiko izen berezi batetik eratorritako substantiboa da, jatorria adierazten duena (adibidez, merovingiar eta akemenestar patronimikoak dira). Herrialde askotan abizen moduan erabiltzen dute, Errusian adibidez ohiturazkoa da.\nEuskal Herrian.\nEuskal Herrian Trentoko Kontzilioa baino lehen patronimikoak ohikoak ziren eta hauek egungo Arabako eta Nafarroako abizen konposatuak sortu zituzten.\nAraban eta Nafarroa Garaian, patronimikoaren eta toponimikoaren konbinazioak maiz denbora luzean iraun du abizenetan, (Otsoa de Alda, Gonzalez de Alaitza, Lopez de Bergara, Fernandez de Arroiabe...). Patxi Salaberriren ustez, denboran zehar eman diren bilakaerei so, ohikoagoa izan da ezkerreko patronimikoaren galera eskuineko toponimikoaren galera baino. Bere ustez, ezkerreko patronimikoa, arrunta izanik, eskuineko toponimikoak gehiago balio zuelako pertsonak bereizteko. \"Perez asko egongo zen, baina, agian, Lazarraga ez horrenbeste\".\nGaztelaniazko patronimikoak aitaren izenetik datoz eta -\"ez\", \"oz\", \"iz\" edo \"az\" atzizkiak \u2018noren semea\u2019 esan nahi dute. Bada jatorri gotikoa dutela esaten dutenak baina baita euskal jatorriaren aldekoak ere. Izan ere euskarazko patronimikoak oso antzekoak dira.\nNaiarako monasterioan dauden X., XI. eta XII. mendeetako hainbat agiritan erdarazko patronimiko asko idatzi zituzten: Arabako \"Galindoz\", \"Enecoz\", \"Albaroz\", \"Ordonioz\", \"Munioz\" edo Bizkaiko \"Lopiz\". Hauek ikusita, gaztelaniazko patronimikoa Nafarroako Erresumatik ekarritako euskal mailegua dela diote.\nEneko Arista Leireko agiri batean (Eneko Ximenoren semea) agertzen da eta bestean, bere hileta-liburu antzekoa dena honelaxe dio: (Eneko Gartzez [Gartzearen semea], arruntean Aritza ezaguna). Beraz patronimikoa erabiltzeko lehenengo monarka izan zen.\nEgun, Euskal Autonomia Erkidegoan, 10 abizen arruntenak -Garc\u00eda, Fern\u00e1ndez, Gonz\u00e1lez, Rodr\u00edguez, L\u00f3pez, Mart\u00ednez, P\u00e9rez, S\u00e1nchez, Mart\u00edn eta G\u00f3mez- patronimikoak dira eta patronimikoa ez den lehendabizikoa, Agirre, 20.a da. Patronimiko horiek euskal jatorria ez ezik espainiarra ere badituzte, izan ere, Dueroko basamortua birpopulatu zenean -ez patronimikoa erabiltzen zuten euskaldunez birpopulatu zuten. Hala ere, Euskal Herritar gehienek arbaso erdaldunak dituztelako daramatzate abizen hauek.\nAlfonso Irigoienen esanetan, \"-o/-onis\" latinezko edutezko atzizkia euskarazko \"-iz/-itz\" sortu zuen eta, era berean, honek gaztelaniazko -ez sortu zuen.\nEdonola ere, patronimiko bat izateak norbaiten semea izatea besterik ez zuen esan nahi. Berton ezaguna den norbaiten semea hain zuzen ere. Ez dugu Lopitz abizena erabiliko Lope bere aita ezezaguna bada. Sarritan, norbait berria zenean toponimikoa, --Bilbao, Bergara, Agirre, Elizondo--, antroponimikoa, --Beltza, Otxoa--, edo leku izen bati edo lanbide bati lotutako izena, --Olaberria, Salaberria, Salazar, Kortabarria, Kortazar-- erabiltzen zuen abizen moduan.\nBeste herrialdeetan.\nIslandian ez dute abizenik eta patronimikoak erabiltzen dituzte, semeek \"son\" eta alabek \"d\u00f3ttir\" atzizkiak erabiliz. Italian \"ini\" (Giacomini, Paolini) atzizkia erabiltzen dute eta Frantzian \"de\" aurrizkia aitaren izenaren aurrean (Desimone, Dejean). Germaniar hizkuntzetan \"son, sen\" atzizkia edo \"s\" genitiboa erabiltzen dute: \"sen\" (J\u00fcrgensen, Hansen, Erichsen) edo \"s\" (Peters, J\u00fcrgens, Martens) Alemanian, \"sen\" (Andersen, Nielsen) Danimarkan, \"son\" (Anderson, Johnson) Ingalaterran, \"son\" (Andersson, Svensson) Suedian edo \"zoon\" (Pieterszoon) Herbehereetan. Irlandako gaeleran bi atzizki erabiltzen dute: \"Mac\" ('semea') eta \"Nic\" ('alaba') eta baita \"\u00d3\" ('iloba') ere. Adibidez, \u00d3 Dh\u00f2mhnaill egungo ingelesez O'Donnell bilakatu zen.\nHizkuntza semitikoetan, arabiera eta hebreera tartean, \"bin\", \"ebn\" edo \"ibn\" (semea) hitza erabiltzen dute. Adibidez, Judah ben Hur, 'Judah Hur-ren semea' esan nahi du.\nEslaviar abizenetan \"ovitx\", \"evitx\", \"titx\", \"i\u0107\", \"vi\u0107\", \"ewicz\", \"wiez\", \"witsch\", \"ski\" (polonieraz), \"ov\" eta \"ev\" bukaera patronimikoak ohikoak dira (Petrovitx, Ljubi\u010di\u0107, Vodanovi\u0107, Nikolaiev, Davidov, Nijinski). Emakumeek, gainera, abizenari \"a\" desinentzia gehitzen diote: \"ovna\", \"evna\", \"ova\", \"eva\", \"ska\" edota \"skaia\" (Pavlova, Dementieva). Errusian, pertsona baten antroponimoak hiru elementu ditu: bataio-izena, patronimikoa eta abizena. Adibidez, Anton Pavlovitx Txekhov Anton Pavel Txekhoven semea da. Bulgarian errusiarren antzeko sistema dute baina patronimiko moduan \"ev\", \"ov\", \"eva\" edo \"ova\" erabiltzen dute (Petar Toshev Mladenov, Emiliya Ivanova Tsvetkova). Georgian bi bukaera patronimiko dituzte: mendebaldean -\"dze\" (\"-ren semea\") eta ekialdean -\"shvili\" (\"-ren umea\"). Azerbaijanen, berriz, tradizionala da aitaren ponte-izenari bukaera bat gehitzea: \"o\u011flu\" gizonezkoentzat (adib. Heyd\u0259r \u018flirza o\u011flu \u018fliyev) eta \"q\u0131z\u0131\" emakumezkoentzat (adib. Ayg\u00fcn \u018fl\u0259sg\u0259r q\u0131z\u0131 Kaz\u0131mova)."}
{"id": "751615", "revid": "56334", "url": "https://eu.wikipedia.org/wiki?curid=751615", "title": "Cthulhuren mitoak", "text": ""}
{"id": "751616", "revid": "1491", "url": "https://eu.wikipedia.org/wiki?curid=751616", "title": "Ixabel Etxeberria Muxika", "text": "Ixabel Etxeberria Muxika (Urru\u00f1a, Lapurdi, 1960) lapurtar ikerlaria, irakaslea eta politikaria da. Euskal Antzerkigintzan doktorea da. 2009an Europako Legebiltzarrerako hauteskundeetara aurkeztu zen Euskal Herriaren Alde hautagaitzako presidentea izan zen.\nDoktorego-tesia aurkeztu zuen 2008an Aurelia Arkotxa-Scarica-ren zuzendaritzapean egin zuen Bordele III unibertsitatean (orain Bordele-Montaigne Unibersitatea deitzen da). Tesi-lanean Piarres Larzabalen antzerkigintza aztertu zuen (\"\"Piarres Larzabalen antzerkigintza 1950-1982: euskarazko antzerki identitarioaren paradigmak, eranskinak\").\""}
{"id": "751617", "revid": "9084407", "url": "https://eu.wikipedia.org/wiki?curid=751617", "title": "Hizkuntza estres", "text": "Hizkuntza estresa edo estres linguistikoa esaten zaio, soziolinguistika alorrean, hizkuntza edo dialekto gutxiagotu bat erabili nahi duten hiztun elebidunek jasan ohi duten tentsioari.\nHizkuntza gutxiagotua edo dialekto gutxiagotua erabili nahi duen hiztun elebidunak, zenbait egoeratan, estres moduko bat sentitu ohi du. Pertsona elebidunak pertsona ezezagun baten edo ezezagun batzuen aurrean, zenbait egoeratan, hizkuntza gutxiagotua eta hizkuntza zabalduenaren artean hautatu beharko du. Hizkuntza gutxiagotua hobesteak dakarren tentsioari esaten zaio hizkuntza estresa."}
{"id": "751618", "revid": "336", "url": "https://eu.wikipedia.org/wiki?curid=751618", "title": "Park Ji-min", "text": "Park Ji-min () Busanen jaio zen 1995ko urriaren 13an, hego Korean, Jimin bezala ezagunagoa. Abeslari, dantzari, koreografo, modelo eta MC da. 2013tik BTSen K-Pop taldearen kidea da, hemen bigarren abeslari nagusia eta bigarren dantzari nagusiaren tokia hartzen du.\nBiografia.\nBusaneko \u201cHigh School Of Arts\u201d ospetsuan onartu zuten, dantza modernoaren departamentuan. Eta hemen bere irakasle askok esaten zuten eskolako onetakoen artean zegoela. Bere irakasleak iradoki zion konpainia baten entzunaldi batera joatera. 2011an, Busanen, entzunaldi bat egin zuen \"Big Hit Entertainment\" konpaiarentzako \u201cI Have a Lover\u201d abestiarekin. Bere lehenengo entzunaldia eta gero onartua izan zen. Seul-era joan zen enpresaren \"trainee\" bihurtu eta gero, eta \u201cKorea Arts School\u201d eskolara ikasi zuen 2014ra arte."}
{"id": "751619", "revid": "42829", "url": "https://eu.wikipedia.org/wiki?curid=751619", "title": "Hizkuntza gutxiagotua", "text": ""}
{"id": "751620", "revid": "42829", "url": "https://eu.wikipedia.org/wiki?curid=751620", "title": "Ezker erradikal politikoa", "text": ""}
{"id": "751621", "revid": "1659", "url": "https://eu.wikipedia.org/wiki?curid=751621", "title": "Ezker-muturra", "text": ""}
{"id": "751622", "revid": "42829", "url": "https://eu.wikipedia.org/wiki?curid=751622", "title": "Ezker oldarkor politikoa", "text": ""}
{"id": "751623", "revid": "42829", "url": "https://eu.wikipedia.org/wiki?curid=751623", "title": "Ezker libertario politikoa", "text": ""}
{"id": "751624", "revid": "42829", "url": "https://eu.wikipedia.org/wiki?curid=751624", "title": "Ezker alternatibo politikoa", "text": ""}
{"id": "751625", "revid": "336", "url": "https://eu.wikipedia.org/wiki?curid=751625", "title": "Sozialismo iraultzaile", "text": "Sozialismo iraultzailea, kapitalismoa iraultzaren bidez gainditzeko helburua duen sozialismoaren joera bat da, langile klasearen eskutik, eta gizarte sozialista bat lortzeko. Izendapen antikapitalista hau nagusiki marxismoari deritzo. Joera hau sozialdemokraziaren erreformismoari kontrajarria dago, hura antikapitalista ez baita, eta kapitalismoaren piskanakako hobekuntzaren aldekoa baita."}
{"id": "751626", "revid": "63518", "url": "https://eu.wikipedia.org/wiki?curid=751626", "title": "Anpere", "text": ""}
{"id": "751631", "revid": "105290", "url": "https://eu.wikipedia.org/wiki?curid=751631", "title": "Sugar-puntu", "text": "Sugar-puntua likido batek airearekin su hartzeko moduko nahasketa eratzeko adina gas sortzeko behar den tenperaturarik txikiena da."}
{"id": "751652", "revid": "1519", "url": "https://eu.wikipedia.org/wiki?curid=751652", "title": "Euskara arkaikoa", "text": "Euskara arkaikoa XV. eta XVI. mendeetako euskarari deritzo, hau da, 1400 eta 1600 arteko euskarari. Europako Errenazimentuaren garai osoa hartzen du.\n1997an, Lakarrak euskararen historiarako periodizazio bat proposatu zuen. Horren arabera, Euskara arkaikoaren aurreko garaia Erdi Aroko euskara litzateke, IX-XV. mende artekoa. Ondorengo garaia euskara zaharra da, 1600. urtean hasi eta 1745ean bukatzen dena.\nGaraiko euskararen egoera.\nGeroko egoeraren finkapena.\nEuskara arkaikoaren garaian Euskal Herriko hizkuntzen banaketa finkatu zen. Euskara ahozko harremanetarako hizkuntza zen, erromantzeak politikan, administrazioan eta justizian erabiltzen ziren bitartean. Beraz, handikiak, boteredunak eta jende ikasia elebidun ziren, eta jende xehea eta ikasigabea euskaldun elebakarrak.\nErakundeak eta irakaskuntza.\nErakundeetan euskarak ez zuen lekurik.\nBestalde, garai horretako irakaskuntza erdaraz antolatu zen. Hego Euskal Herrian, XVI. mendeko irakaskuntza-sarean gaztelania eta latina erabiltzen ziren, hala lehen mailako eskoletan Nafarroan, nola O\u00f1ati, Iratxe eta Iru\u00f1eko unibertsitateetan. Ipar Euskal Herriko Baionako kolegioan latina erabiltzen zen. \u00a0\nEgoera aldaketa.\nGarai honetan mundu guztia euskalduna zen eta, oro har, euskaraz egiten zituzten harreman gehienak. Hala ere, idatzizko esparruetarako erromantzeak erabiltzen ziren. Garai honetan, aldiz, egoera onera aldatuz joan zen. Orduko berrikuntza ekonomiko, politiko, erlijioso eta kulturalekin batera, euskararen erabilerari buruzko lekukotasunak ugaldu ziren. Bestalde, hizkuntza arrunten, alegia, jendeak benetan hitz egiten zituen hizkuntzen ospe berriaren eragina euskarara ere iritsi zen. Horren eredu dira, besteak beste, Etxepare eta Lazarragaren poesiak, atsotitz bildumak edota Landucciren hiztegia.\nEuskara arkaikoaren corpusa.\nEuskara arkaikoan euskara Historian sartu zen, garai horretakoak baitira euskarazko lehen lekukotasun zuzenak, hau da, zuzenean hizkuntzaren nolakoaren berri ematen duten testuak ditugu lehenengoz euskara arkaikoan. Aitzitik, aurreko garaiarekin konparatuta, Erdi Aroko euskaran, zeharkakoak dira lekukotasunak, alegia, beste hizkuntza bateko testuek ematen dute euskararen berri.\nCorpusa hizkuntza baten testu-bilduma da. Hiru ezaugarrik definitzen dute euskara arkaikoaren corpusa: asimetria, heterogeneotasuna eta urritasuna.\nAsimetria.\nAsimetria bi aldetatik nabarmentzen da: lekukotasunen tamainaren aldetik eta banaketa geografikoaren aldetik.\nLekukotasunen tamainari dagokionez, Leizarragak hartzen du corpusaren %80 inguru, gainerakoak haren aldean txiki-txikiak baitira, Etxepare eta Lazarraga barne.\nBanaketa geografikoaren aldetik, Mendebaldeko euskara da hobekien lekukotuta dagoena. Bestetik, erdialdeko eremuan (Gipuzkoa, Nafarroa Garaia, Lapurdi gehiena) testu laburrak baino ez daude. Etxeparek eta Leizarragak kontua hobetzen dute ekialderago eginda, baina ekialde muturreko egoera ez da ona, Oihenartek, Belak eta Zalgizek bildutako atsotitzek egoera hobetu arren.\nHeterogeneotasuna.\nOro har, euskararen corpusa oso homogeneoa da. 1900 baino lehenagoko euskal testuen %80-90a erlijio-testuak dira. Hala ere, euskara arkaikoaren egoera bestelakoa da: Leizarraga alde batera utzita, corpus heterogeneo xamarra dugu.\nHitz lauz eta bertsotan idatzitako testuak daude. Genero anitz aurkitzen dira, hala nola itzulpen biblikoak, gutunak, ezkontitzak, otoitzak, irainak, hitz zerrendak\u2026 Maila ezberdinak ere badaude, hain zuzen, Leizarragaren maila formalenetik ahozko jarduneko irainetaraino.\nUrritasuna.\nEuskararen historian zenbat eta atzerago, orduan eta corpusa urriagoa izango da. Euskara arkaikoan, txikienak ere kontuan izanda, 93 bat lekukotasun baino ez daude; Euskara Zaharrean, ordea, 155 bat lekukotasun.\nLanak.\nEuskara arkaikoko lekukotasun zabalenak ondorengoak dira:"}
{"id": "751674", "revid": "46380", "url": "https://eu.wikipedia.org/wiki?curid=751674", "title": "Wikiturriak", "text": ""}
{"id": "751675", "revid": "1545", "url": "https://eu.wikipedia.org/wiki?curid=751675", "title": "Chicago (argipena)", "text": "Chicago Ameriketako Estatu Batuetako Illinois estatuko hiri handiena da.\nHorrez gain, Chicago hurrengoa izan daiteke:"}
{"id": "751676", "revid": "512", "url": "https://eu.wikipedia.org/wiki?curid=751676", "title": "Modelo organismoa", "text": "Modelo organismoak fenomeno biologikoak ikertzeko abantailak eskaintzen dituzten eta era zabalean erabiltzen diren espezieak dira. Modelo organismoetan egindako ikerketek beste organismo batzuen funtzionamendua azaltzea dute helburu. Organismo biziak edo hauen ehunak erabiltzen dira modelo bezala, sarri gizakien gaixotasunak ikertzeko, gizakia bera erabiltzea bidera ezina delako. Estrategia hau erabilgarria da eboluzioan zehar egon den bide metabolikoen eta material genetikoaren kontserbazioagatik.\nModelo organismoak ikertuz lortzen den informazioaren estrapolazioa organismo batetik bestera kontuz egin behar da, prozesuek ez dutelako zertan erabat berdinak izan behar.\nHistoria.\nAntzinako Grezian eman ziren esperimentuetan modelo organismoak erabiltzeko lehen urratsak. Aristoteles (k.a. 384-322) eta Erasistratus (k.a. 304-258) izan ziren beren esperimentuetan animalia biziak erabiltzen lehenetarikoak. Hala ere, modelo organismoen erabilerak Charles Darwin eta Gregor Johann Mendel eta beren hautapen natural eta herentziaren genetikari buruzko lanekin hartu zuen indarra.\nXVIII eta XIX. mendeetako aurkikuntzen artean, esate baterako, Antoine Lavoisier-ek arnasketa erreketa prozesu bat zela frogatzeko untxi bat kalorimetro baten barruan sartu zuenekoa ageri da.\nModelo organismoak erabiltzeko joera horrek jarraipena izan zuen XX. mendean ere. Zabalduenetariko bat eta erabiltzen lehenetariko bat frutaren eulia, \"Drosophila melanogaster\", izan zen eta honen jarraian etorri ziren \"Escherichia coli\", arratoiak, tabakoaren mosaikoaren birusa, atabar.\nModelo organismoak ikertuz egin da medikuntza modernoko aurkikuntza ugari. Giza fisiologia eta biokimika arloetako oinarrizko ezagutzak lortzeko erabiliak izan dira eta garrantzia izan dute neurozientzian eta gaixotasun kutsakorren ikerketan.\nAukeraketa.\nSarritan, esperimentuetan maneiatzeko errazak direnaren arabera hautatzen dira modelo organismoak. Orokorrean, honako ezaugarriak izaten dituzte: bizi-ziklo motza, manipulazio genetikorako abantailak eta laborategiko baldintzetan biziraun eta garatu ahal izatea. Zenbait kasutan genoman dituzten berezitasunek modelo organismoaren genomaren sekuentziazioa errazten dute, esate baterako, DNA errepikakor gutxi edukitzeak edo genoma trinkoa izateak (adibidez, legamiek edo zebra arrainak). Organismo bat modelo bezala erabiltzeko kontuan hartzen diren beste ezaugarri batzuk dira: tamaina, belaunaldien arteko denbora, eskuragarritasuna, maneiagarritasuna, genetika, mekanismoen kontserbazioa edota euren mantentze, manipulazio edo elikadurak eragiten dituen inbertsioak. Gaur egun, biologia konparatiboaren erabilera handitu denez, zenbait ikertzailek dibertsifikazio zabalagoko familietako modelo organismoak bilatu dituzte.\nFilogenia eta harreman ebolutiboa.\nModelo organismoak ikerketan erabiltzearen arrazoi nagusienetako bat organismo guztiek elkarrekin harreman ebolutiboren bat dutenaren printzipioa da.\nAntzekotasun proteomikoak eta genomikoak erabiltzen dira zuhaitz filogenetikoak eraikitzeko. Hauen bidez, espezieen arteko alderaketak egin eta beraien arteko erlazio ebolutiboak aurki daitezke. Horrelako azterketatan oinarrituta proposatu da, esaterako, txinpantzeek eta gizakiek orain dela 6 milioi urte izan zutela azken arbaso komuna. Gizakien gertuko ahaide bezala, txinpantzeen bidez informazio baliagarria lor daiteke pertsonon gaixotasunak kontrolatzen dituzten mekanismoen inguruan (gure genomaren %99 elkarbanatzen dugu txinpantzeekin). Hala ere, ez da ohikoa ikerketarako txinpantzeak erabiltzea. Modelo animalia erabiliena arratoia da. Arratoiekin genomaren %90 inguru elkarbanatzen dugu.\nErabilera.\nModelo organismo ugari dago. Biologia molekularrean erabiltzen lehenetarikoa \"Escherichia coli\" bakterioa izan zen, gizakien digestio sistemako bakterioetako bat. \"Escherichia coli\" infektatzen duten bakteriofago batzuk ere bakterioen egitura genikoa ikertzeko erabilgarriak izan dira (adibidez \"Lambda\" eta \"T4\" fagoak). Hala ere, eztabaidagarria da bakteriofagoak modelo organismotzat har daitezkeen, birusak diren heinean beren kabuz ugaltzeko gai ez direlako.\nEukarioten artean, zenbait legami, gehienbat \"Saccharomyces cerevisiae\", zelulen biologian eta genetikan erabiliak izan dira erraz eta azkar hazten direlako. Legamien ziklo zelularra gizakienen antzekoa da eta proteina homologoen bidez erregulatuta dago. Bestalde, \"Saccharomyces cerevisiae\" mitosi asimetrikoa aztertzeko modelo organismo nagusietako bat da. Fruituaren eulia ere, \"Drosophila melanogaster\", organo eta ehun ezberdinen garapena aztertzeko ikertua izan da hazteko erraza delako eta begi bistaz ikus daitezkeen jaiotzatiko ezaugarriak dituelako. \"Caenorhabditis elegans\" nematodoa, berriz, banako heldu bakoitzak zelula kopuru finkoa duenez (959), anomaliak edo irregulartasunak eta garapena ikertzeko erabili ohi da.\nGaixotasunak ikertzeko modelo organismoak.\nIkerketa mota honetarako animaliak izaten dira modelo ohikoenak. Hauek, gaixotasuna berezkoa edo eragindakoa izan dezakete edota gizakiaren antzeko zauria. Modelo hauek gizakietan aztertu ezingo liratekeen gaixotasunaren egoerak eta faseak aztertzea ahalbidetzen die ikertzaileei, gizakietan eragozpen etikoak eragingo lituzketen prozedurak erabil daitezkeelako.\nGizakien gaixotasunen ikerketan erabiliko den organismoak antzekotasunen bat izan ohi du gizakiekin gaixotasunari edo gaixotasunaren tratamenduari erantzuterako orduan. Modelo idealenak etiologian (eragilearen akzio mekanismoa) eta fenotipoan (sintoma eta aztarna) gizakiaren antzekoak direnak dira. Baina gaixotasun konplexuak ikertzeko sistema sinplifikatuak bilatzen dira. Adibidez, gaixotasunaren eboluzioaren pauso desberdinak modu isolatuan aztertzeko aukera ematen dutenak.\n1987. urtean Davidson eta lankideek adierazi zuten ikerketarako modelo bat aukeratzerako orduan bederatzi kontsiderazio hartu behar zirela kontuan:\nGaixotasunak ikertzeko erabiltzen diren organismoak hiru multzotan bereiz daitezke:\nhomologoak, isomorfoak eta prediktiboak. Modelo homologoek gaixotasunaren iturburua, sintomak eta tratamendua elkarbanatzen dituzte gizakiekin; isomorfoek sintomak eta tratamendua; eta prediktiboek alderdi gutxi batzuetan bakarrik dituzte antzekotasunak baina isolagarriak izaten dira eta gaixotasunaren mekanismoaren iragarpenak egiteko balio dute.\nBaina honez gain, beste sailkapen orokorrago bat ere egin daiteke: esperimentalak, espontaneoak, negatiboak eta umezurtzak.\nModelo esperimentalak dira ohikoenak. Hauek fenotipoan edo tratamenduaren erantzunean dute antzekotasuna gizakiekin. Baina gaixotasunaren eragina laborategian artifizialki eragiten zaie. Modelo espontaneoen kasuan, gaixotasuna gizakienaren analogoa da baina, ikertzen den animalian naturalki sortzen da. Ez dira ohikoak, baina informazio ugari lor daiteke. Modelo negatiboak kontrol animaliak izaten dira eta emaitza esperimentalak balidatzeko erabilgarriak dira. Modelo umezurtzak berriz, giza analogorik ez dagoen eta ikertutako animalietan bakarrik ematen diren gaixotasunei dagozkie.\nPrimateen eta genetikoki gizakiaren antzekoak diren beste zenbait ugaztunen genoma geroz eta hobeto ezagutzeak, genetikoki eraldatutako ehunak, organoak edota giza gaixotasunak espresatzen dituzten animaliak sortzea ahalbidetzen du. Honela, gaixotasun modelo sendo edo irmoagoak lortuz.\nMugak.\nIkerketa biomedikoan erabiltzen diren zenbait modelo animalia, esaterako, sagua eta arratoia, sedentarioak eta glukosarekiko intolerantzia dutenak izan daitezke. Hauek gizakien prozesu metabolikoetarako eta gaixotasunetarako modelo organismo bezala erabiltzeak arazoak ekar ditzake dietaren bidez eskuratutako energia eta ariketa fisikoak eragina izan dezaketelako. Bestalde, ezberdintasunak egongo dira modelo organismoaren eta ulertu nahi den organismoaren immunitate sistemetan, beraz, estimulu beraren erantzunean ezberdintasunak egon daitezke.\nAlternatibak.\nModelo organismoak ikertzearen kostuak, mantentzeak eta emaitzen aplikagarritasun konplexuak, beste metodo batzuk sortzea eragin du. Zelulen kulturak eta in vitro ikerketek esaterako, zelula biziaren fisiologia mantentzen dute eta ez dute animalien sakrifiziorik eskatzen."}
{"id": "751677", "revid": "56334", "url": "https://eu.wikipedia.org/wiki?curid=751677", "title": "Ponte-izen", "text": "Ponte-izena, izena edo izen propioa pertsona baten lehen izena da, familia-izen edo deituraren aurretik doana. Abizena partekatzen duten familia edo klan baten beste kideetatik pertsona bati bereizten dion izena da. Normalean jaiotzean jartzen dute gurasoek (kristau tradizioan, umea bataiatzen dutenean).\nIzena.\nEuskaltzaindiak onetsitako hitzez gain, hiztegi batzuek euskaraz beste formak proposatzen dituzte: bataio-izen eta izen tipi.\nEuskal ponte-izenak.\nGaur egun euskal ponte-izen gehienak Euskaltzaindiaren izendegian bilduta daude. Historian zehar euskaldunen izenak aldatu egin dira. Hauek dira garai desberdinetan dokumentatu diren izen batzuk."}
{"id": "751678", "revid": "6327", "url": "https://eu.wikipedia.org/wiki?curid=751678", "title": "Pertsona-izen", "text": ""}
{"id": "751679", "revid": "6327", "url": "https://eu.wikipedia.org/wiki?curid=751679", "title": "Ponte izen", "text": ""}
{"id": "751681", "revid": "6327", "url": "https://eu.wikipedia.org/wiki?curid=751681", "title": "Bataio-izen", "text": ""}
{"id": "751682", "revid": "6327", "url": "https://eu.wikipedia.org/wiki?curid=751682", "title": "Izen tipi", "text": ""}
{"id": "751683", "revid": "201", "url": "https://eu.wikipedia.org/wiki?curid=751683", "title": "Gaztainadi", "text": ""}
{"id": "751684", "revid": "6327", "url": "https://eu.wikipedia.org/wiki?curid=751684", "title": "Famili izen", "text": ""}
{"id": "751687", "revid": "119220", "url": "https://eu.wikipedia.org/wiki?curid=751687", "title": "Miguel D\u00edaz-Canel", "text": "Miguel Mario D\u00edaz-Canel Berm\u00fadez (Placetas, Villa Clarako probintzia, - ), kubatar ingeniari eta politikaria da. Gaur egun Kubako presidentea da.\nBiografia.\nKomunisten Batasun Gaztean sartu zen gazte zela, eta hortik salto egin zuen lehen kargu garrantzitsura: 1994 eta 2003 artean, Villa Clara probintziako alderdiaren burua izan zen, jarduna beste hainbat kargurekin uztartuz. Urte horietan hartu zuen sona handien PCCko buruzagien artean, eta horrek ahalbidetu zion alderdiaren Politburora igotzea \u2014PCCren botere exekutiboa da, hamalau kidek osatua\u2014. 2009. eta 2012. urteen artean Goi Hezkuntzako ministro izan zen, ostera Kubako presidenteorde izateko. 2018ko apirilaren 19an Kubako presidente hautatu zuten."}
{"id": "751689", "revid": "512", "url": "https://eu.wikipedia.org/wiki?curid=751689", "title": "Edith Abbott", "text": "Edith Abbott (1876ko irailaren 26a \u2013 1957ko uztailaren 28a) ekonomista, gizarte-langilea, hezitzailea, eta idazle estatubatuarra izan zen. Abbott Grand Insland-eko (Nebraska) aborigena zen.\nEdith Abbott lan sozialeko lanbidean aitzindaria izan zen ekonomiako prestakuntza akademiko batekin. Ekintzaile liderra izan zen erreforma sozialean, humanitarismoak hezkuntzan sartzeko beharra zuela uste zuen.\nAbbott lan sozialari buruzko ikerketen arduraduna izan zen, graduondoko mailan. Nahiz eta Chicagoko Unibertsitatean erreforma sozialeko bere lanarekiko erresistentzia aurkitu zuen, azkenik arrakasta izan zuen eta Eskolako dekano bezala aukeratu zuten 1924an, EEBBtako lehen emakume dekanoa bihurtuz. Abbott batez ere hezitzailea zen. Bere lana ikasketa juridiko eta lan humanitarioaren arteko nahasketa bezala ikusi zuen. Graduondoan lan sozialaren inplementazioa jarraitu zuen ekonomista bezala ezagutua izan zen. Bere ahizpa gazteagoa Grace Abbott izan zen.\nBiografia.\nEdith 1876an jaio zen Grand Islanden, Nebraskan. Bere gurasoak Othman Abbott (abokatua eta Nebraskako lehen Teniente Gobernadorea 1877-1879 bitartean) eta Elizabeth Griffin (lider abolizionista eta sufragista) izan ziren. Bi gurasoek, Edith eta bere ahizpari emakumeen eskubideen balioak, berdintasuna eta erreforma soziala irakatsi zizkioten. Gracek inspiratu zuenEdith bere etorkizuneko lanean. Grace Abbottek lorpen asko izan zituen gizarte-langile, haurren lan-arloko legeriako berritzaile eta Estatu Batuetako Haurtzaroko Bulegoko nagusi gisa lan eginez (1921\u20131934). Edithekin proiektu profesional desberdin askotan egin zuen lan.\nHezkuntza.\n1893an, Abbott Brownell Hall eskolan graduatu zen Omahan (Nebraska). Emakumeentzako barnetegi bat zen. Hala ere, bere familiak ez zuen ahalmenik unibertsitatera bidaltzeko, Nebraskan izandako lehorteengatik, eta horren ondorioz izan zen depresio ekonomikoarengatik. Unibertsitatera berehala joan ordez, Abbott Grand Island-eko (Nebraska) eskola ertain batean hasi zen irakasten.\nUnibertsitateko heziketa jasotzea nahi zuenez, Abbottek korrespondentzia bidez ikastaroak eta gau-klaseak hartu zituen, Nebraskako Unibertsitatean matrikulatu ahal izan zuen arte. 1901ean lizentziatu zen eta ondorengo bi urteetan irakasten jarraitu zuen Chicagoko Unibertsitateko beka bat eman zioten arte. Chicagoko Unibertsitatean zegoen bitartean, doktoregoan lan eginez, Sophonisba Breckinridge aktibista eta irakaslea ezagutu zuen. 1905ean politika- ekonomiako doktoregoa lortu zuen. Ondoren, Abbott eta Breckinridgek ikerketa anitz argitaratu zituzten Chicagoko Filantropiako Eskolan zegoen bitartean.\nKarrera goiztiarra.\n1907an, Abbott ekonomia irakasten hasi zen Wellesley College-ean. Nahiz eta Wellesley-ko bere lana oso estimatua izan bi doktoregodun emakume batentzat, berak Chicagora itzuli nahi zuen. Eta 1908an bere aukera izan zuen, Sophonisba Brekinridgek, orduan Ikerketa Sozialeko zuzendaria zenean, estatistika irakasteko lan bat eskaini zionean, Ikerketa Sozialeko Departamentuan.\nIraupen luzeko elkarte profesionala, Abbott-en eta Breckinridge-ren artean, Filantropiako Eskolan batera egon ziren urteetan hasi zen. Ikerketa estatistiko zehatzetan eta arazo sozial garaikidean interes komuna zuten biek. Erreforma sustatu nahi zuten. Beraien arteko Ikerketa Sozialeko Departamentuko kolaborazioko lehenengo hamabi urteetan, \u201cChicagoko etxebizitzen arazoa\u201d sortu zuten. American Journal of Sociology (1910-15) hamar artikulu publikatu zituzten, Chicagoko etxebizitzen baldintzen inguruan egindako inkesta handi horren emaitzak informatuz. Un estudio de seguimiento, The Tenements of Chicago, 1908-1935, 1936an argitaratu zen. El ni\u00f1o delincuente y el hogar (1912), Un estudio del tribunal de menores de Chicago; eta Ausentismo e Incumplimiento en las Escuelas de Chicago (1917), nahitaezko eskola-asistentziaren aldeko eta haurren lanaren legediaren ikerketak izan ziren. 1927an, \u201clan sozialaren inter\u00e9s zientifiko eta profesionalei\u201d dedikazio gisa, Abbott eta Breckinridgek Social Service Review egunkarian idatzi zuten, Chicagoko Press Unibertsitateak argitaratuta.\n1920ean, Abbott eta Brecknridgeren ahaleginei esker, Chicagoko Unibertsitateak botoa eman zuen \u201cGraduatuen Eskola\u201d izena aldatzeko. Lan Sozialeko graduondoko herrialdeko lehenengo eskola izan zen ikerketako unibertsitate garrantzitsu bati lotuta. Abbott ekonomia sozialeko irakasle bezala kontratatu zuten. Dekanoa izendatu zuten 1924ean. Horrela, graduondoko eskola bateko lehenengo emakume dekano estatubatuarra bihurtu zen. Abbott, Breckinridgerekin batera, lan sozialeko esparrua transformatu zuen heziketa formalari garrantzia emanez. Ikasketa- plan bat diseinatu zuten, estatistika sozialak kausa historiko, legal, ekonomiko eta politiko gisa nabarmentzen. Gainera, gizarte- lanaren estatus profesionalarengatik borrokatu zuten. 1931an, Abbottek bere dokumentu eta diskurtsoak bildu zituen eta liburu bat sortu zuen \u201cOngizate Soziala eta Heziketa Profesionala\u201d deitu ziona. 1931ean sortu zen baina 1942an berrikusi eta zabaldu egin zen.\nAbbottek atentzioa bere ikasleen gain jarri zuen, oinarrizko printzipioak transmititzeko asmoz. Abbottek ikasketa- plan bat garatu zuen lan sozialaren esparruan ikasketak egin nahi zituzten ikasleentzat.\nOndorengo karrera.\nAbbott immigrazioan aditua izan zen, etorkinen esplotazioarekin amaituko lukeen erreformatan lan eginez. Krimenaren kontrako Batzordeko presidentea izan zen.\nAbbotten karreran ekarpen asko asistentzia sozialaren erreforma sustatzeko eta ongizatea hobetzeko izan ziren. 1926an, Abbottek \u201cCook-eko Konderriaren Ongizate Publikoko Bulegoa\u201d sortzen lagundu zuen. \u201cSocial Service Review\u201d aldizkaria sortu zuten Abbott eta Breckinridgek, politika eta ongizate soziala ikertzeko asmoz. Depresio Handiaren garaian, Edith Abott eta bere ahizpak lana egin zuten gaitz sozialen kontra. Hala nola, etorkinen tratu txarrak eta haurren lanaren gehiegizko erabilerara. 1935ean, Abbottek Segurtasun Sozialeko Legea idazten lagundu zuen.\nEdith Abbottek bere azken urteak bere familiarekin pasa zituen, bere etxean, eta pneumoniaz hil zen 1957an, Grand Islanden (Nebraska)."}
{"id": "751691", "revid": "1545", "url": "https://eu.wikipedia.org/wiki?curid=751691", "title": "Onddo jangarri", "text": ""}
{"id": "751692", "revid": "1545", "url": "https://eu.wikipedia.org/wiki?curid=751692", "title": "Perretxiko jangarri", "text": ""}
{"id": "751694", "revid": "512", "url": "https://eu.wikipedia.org/wiki?curid=751694", "title": "Nicodemus Tessin Gaztea", "text": "Nicodemus Tessin Gaztea (1654ko maiatzaren 23a-1728ko apirilaren 10a) Suediako arkitekto ospetsua izan zen. Nicodemus Tessin Zaharraren semea zen eta Estokolmoko udal arkitektoraren postuan ordezkatu zuen. Barroko estiloan kokatzen zaio.\nBiografia.\nBere aita Nicodemus Tessin Zaharrak arkitektura mundura bideratu zuen. 1673tik 1680ra, Europan zehar ibili zen, Ingalaterra, Frantzia eta Italia ezagutuz. Italian, Kristina Suediakoa erreginari esker, 1675tik 1678ra, Gian Lorenzo Berniniren tailerrean ikasi zuen. Bidaia horiek eragin handia izan zuten bere estiloan. 1687an, Erroman, Giovanni Battista Gaulli tailerrean aritu zen."}
{"id": "751696", "revid": "56334", "url": "https://eu.wikipedia.org/wiki?curid=751696", "title": "Nicodemus Tessin gaztea", "text": ""}
{"id": "751697", "revid": "512", "url": "https://eu.wikipedia.org/wiki?curid=751697", "title": "Jia Qing Wilson-Yang", "text": "Jia Qing Wilson-Yang kanadar idazlea da. Bere lehen nobela, \"Small Beauty\" izenburukoa, 2016an argitaratu zen.\n2016ko Dayne Ogilvie sariketan ohorezko saria jaso zuen. Gainera Lambda Literatura Sarien 29. edizioan transgenero-fikzio onenaren saria irabazi zuen."}
{"id": "751698", "revid": "512", "url": "https://eu.wikipedia.org/wiki?curid=751698", "title": "Meredith Russo", "text": "Meredith Russo (1986-87 aldera jaioa) estatubatuar idazlea da, Chattanoogakoa (Tennessee). Russo 2013ko amaieran trantsizioa egin zuen emakume transexuala da. Bere lehen nobela, \"If I Was Your Girl\" izenburukoa, bere bizitzako gertakizunetan oinarritzen da. Flatiron Books argitaletxeak argitaratu zuen 2016an eta horrekin, 2017ko Stonewall Liburu Saria irabazi zuen Heldu Gaztea kategorian."}
{"id": "751699", "revid": "336", "url": "https://eu.wikipedia.org/wiki?curid=751699", "title": "Hailie Sahar", "text": "Hailie Sahar (Los Angeles, Kalifornia) estatubatuar emakumezko aktore transgeneroa da. 2018an estreinatuko den Ryan Murphyren \"Pose\" telesail musikalean pertsonai nagusietako bat antzezteagatik ezaguna da."}
{"id": "751700", "revid": "201", "url": "https://eu.wikipedia.org/wiki?curid=751700", "title": "AOP", "text": ""}
{"id": "751701", "revid": "201", "url": "https://eu.wikipedia.org/wiki?curid=751701", "title": "DOP", "text": ""}
{"id": "751702", "revid": "201", "url": "https://eu.wikipedia.org/wiki?curid=751702", "title": "AOC", "text": ""}
{"id": "751703", "revid": "119347", "url": "https://eu.wikipedia.org/wiki?curid=751703", "title": "Jatorri deitura kontrolatua", "text": "Jatorri deitura kontrolatua edo JDK (frantsesez \"Appellation d'origine contr\u00f4l\u00e9e\" edo \"AOC\") frantziar legediko sor-marka bat da, nekazal produktuak eta elikagaien kalitatea nabarmendu eta bermatzeko adierazgarria, bai eta eremu geografiko zehatz batean bakarrik ekoiztu eta lantzen delakoa ere.\nTerminoa.\nTermino ugari erabiltzen dira euskaraz kontzeptu hau izendatzeko: \"jatorri-deitura, jatorrizko deitura, jatorrizko izendapena, sor-marka\" bera. Baina hedatuena jatorri deitura da. Horrela agertzen da Euskalterm eta Nola erran hiztegietan, jatorri deitura duten produktu batzuen webguneetan, Euskolabel webgunean (azken gehigarrietan), Eusko Jaurlaritzaren Euskadi webgunean eta Euskal Herriko Agintaritzaren Aldizkariko adierazpen batean"}
{"id": "751705", "revid": "201", "url": "https://eu.wikipedia.org/wiki?curid=751705", "title": "Jatorri deitura kontrolatu", "text": ""}
{"id": "751706", "revid": "10891", "url": "https://eu.wikipedia.org/wiki?curid=751706", "title": "Juan Bautista Elustiza", "text": "Juan Bautista Elustiza Gantxegi (Bergara, 1885eko uztaila - Sevilla, 1919ko apirilaren 13a) gipuzkoar apaiz , organista eta musikologoa izan zen. 1908 eta 1912 artean Palentziako katedralean eta 1912 eta 1919 artean Sevillakoan aritu zen. Norberto Almandozek ordezkatu zuen."}
{"id": "751708", "revid": "118587", "url": "https://eu.wikipedia.org/wiki?curid=751708", "title": "Monti (Erroma)", "text": "Monti Erroma hiriko alde historikoa (\"I municipioa\") osatzen duten hogeita bi \"rionietan\" lehenengoa da. Koliseoa, Erromatar foroa, Santa Maria Nagusia eta Done Joan Laterangoaren basilika dira bertan kokaturiko ondasun aipagarrienak.\nGeografia.\nIzenak \"mendiak\" esan nahi du, izan ere bertan kokatzen dira Erromako zazpi muinoen arteko bi, Eskilino eta Viminal, eta hauetaz gain Kirinal eta Zelioren zati batzuk. Tiber ibaiaren eskuinaldean kokaturik dago.\nHistoria.\nAintzina hiriko eremurik populatuenetakoa izan zen, bertan zeuden Erromatar foroa eta Subura auzo marginal baina oso populatua.\nErdi Aroan ordea erromatar garaiko akueduktoak oso kaltetuak zeuden eta ura mendietara garraiatzea neketsua zenez biztanleria nabarmen murriztu zen. Horretaz gain Vatikanoa kristauen erdigune bihurtu zen eta bertatik oso urruti zegoen. Mahastiak ugari landatu ziren eta merkatuetako baratze ugari ere ezarri ziren bertan. Done Joan Laterangoaren basilikak erromes ugari erakartzen zituenez eremua ez zen erabat hustu. Auzo honetan bizi zirenei \"monticiani\" esaten zitzaien (\"menditarrak\") eta identitate indartsua eratu zuten, gainerako erromatarrekiko hizkera berezia ere garatzeraino.\n1861 urtean Erroma Italia bateratuko erresumako hiriburu izendatu zutenean eremu berrien urbanizazioa abiatu zen. XX mendeko erregimen faxistak bide berari jarraitu zion eta Montiren zatirik handienak 1924 eta 1936 artean eraiki ziren, Via dei Fori Imperiali etorbide berria ardatz hartuta.\nOndasun nabarmenak.\nMonti auzoan dauden ondasun aipagarrienak honako hauek dira:"}
{"id": "751710", "revid": "96586", "url": "https://eu.wikipedia.org/wiki?curid=751710", "title": "Fidel Fuidio", "text": "Fidel Fuidio Rodr\u00edguez (Ekora, - Carri\u00f3n de Calatrava, ) arabar erlijioso marianista eta arkeologoa izan zen. Hugo Obermaierren ikaslea, Madril inguruan eta Ciudad Realgo Las Higueruelas aztarnategian lan egin zuen. Espainiako Gerra Zibila piztean Ciudad Realen zegoen, eta errepublikanoek Carlos Era\u00f1arekin batera erail zutenez, 1995ean Joan Paulo II.ak dohatsu izendatu zuen."}
{"id": "751721", "revid": "56334", "url": "https://eu.wikipedia.org/wiki?curid=751721", "title": "Pablo Porturas", "text": "Pablo Manuel Porturas Landazuri (Subilla Morillas, 1748ko uztaila - Lima, 1818ko maiatza) arabar funtzionarioa izan zen. Peruko Erregeorderrian kontulari eta diruzaina, Santiago de Chuco eta Sihuas inguruan etxaldeak izan zituen."}
{"id": "751722", "revid": "1545", "url": "https://eu.wikipedia.org/wiki?curid=751722", "title": "Pablo de Porturas y Land\u00e1zuri", "text": ""}
{"id": "751723", "revid": "10891", "url": "https://eu.wikipedia.org/wiki?curid=751723", "title": "Juan Ram\u00f3n Aldalur", "text": "Juan Ram\u00f3n Aldalur Lasa, (Tolosa, - ), Txapela izengoitiz ezaguna, gipuzkoar futbolari ohia da, aurrelari moduan aritu zena."}
{"id": "751725", "revid": "46380", "url": "https://eu.wikipedia.org/wiki?curid=751725", "title": "Andr\u00e9s Tuduri", "text": "Andr\u00e9s Tuduri S\u00e1nchez, (Tolosa, - Madril, ) gipuzkoar futbolaria izan zen, erdilari moduan aritu zena. Futbola utzi ondoren, Espainiako Atletismo Federazioaren presidentea izan zen."}
{"id": "751726", "revid": "10891", "url": "https://eu.wikipedia.org/wiki?curid=751726", "title": "L\u00e1zaro Ibarretxe", "text": "L\u00e1zaro Ibarretxe Diez de Sollano, (Laudio, 1894 - Balmaseda, ) arabar futbolaria izan zen, aurrelari moduan aritu zena."}
{"id": "751727", "revid": "1545", "url": "https://eu.wikipedia.org/wiki?curid=751727", "title": "L\u00e1zaro Ibarreche", "text": ""}
{"id": "751728", "revid": "46380", "url": "https://eu.wikipedia.org/wiki?curid=751728", "title": "Manuel Laredo", "text": "Manuel Jos\u00e9 Laredo Ordo\u00f1o, (Amurrio, - Madril, ) arabar artista eta politikaria izan zen. Epaile baten semea, San Fernandoko Arte Ederren Errege Akademian ikasi zuen. Margolari eta grabatzailea, Alcal\u00e1 de Henaresko alkate izendatu zuten (1891-1893)."}
{"id": "751729", "revid": "1545", "url": "https://eu.wikipedia.org/wiki?curid=751729", "title": "Manuel Jos\u00e9 de Laredo y Ordo\u00f1o", "text": ""}
{"id": "751730", "revid": "512", "url": "https://eu.wikipedia.org/wiki?curid=751730", "title": "C\u00e9sar Lombera", "text": "C\u00e9sar Lombera Moret (Barakaldo, 1953) galiziar eskultorea da. Santiago de Compostelako Unibertsitatean eta Vincennesko Unibertsitatean ikasitakoa, egun Catoira eta Santiago de Compostela artean bizi da."}
{"id": "751731", "revid": "336", "url": "https://eu.wikipedia.org/wiki?curid=751731", "title": "MJ Rodriguez", "text": "MJ Rodriguez (Newark, 1991ko urtarrilaren 7a) estatubatuar emakumezko aktore transgeneroa da. 2018an estreinatuko den Ryan Murphyren \"Pose\" telesail musikalean pertsonai nagusietako bat antzezteagatik ezaguna da."}
{"id": "751732", "revid": "56334", "url": "https://eu.wikipedia.org/wiki?curid=751732", "title": "\u00c1ngel de Tom\u00e1s Agirre", "text": "\u00c1ngel de Tom\u00e1s Agirre (Irun, - Granollers, ) gipuzkoar futbolaria izan zen, erdilari moduan aritu zena."}
{"id": "751733", "revid": "1545", "url": "https://eu.wikipedia.org/wiki?curid=751733", "title": "\u00c1ngel de Tom\u00e1s Aguirre", "text": ""}
{"id": "751734", "revid": "64490", "url": "https://eu.wikipedia.org/wiki?curid=751734", "title": "Trevi (Erroma)", "text": "Trevi Erroma hiriko alde historikoa (\"I municipioa\") osatzen duten hogeita bi \"rionietan\" bigarrena da. Fontana di Trevi eta Kirinal jauregia dira bertan kokaturiko ondasun ezagunenak.\nGeografia.\nTiber ibaiaren eskuinaldean kokaturik dago, ibaia eta Kirinal muinoaren arteko eremuak osatzen du auzoa. \"Trevi\" izena latinezko \"trivium\" (\"hiru kale\") hitzetik datorrela uste da, Crociferi enparantzan elkartzen diren hiru kalek osatzen baitute auzoaren erdigunea.\nHistoria.\nAntzinako Erroman etxe pribatuez osaturiko auzunea zen. Bi ataletan banatzen zen, \"Via Lata\" Tiber ibaiaren ertzean eta \"Alta Semita\" muinoaren goikaldean. Ibaiaren ertzeko eremua hiriaren merkatalgunearen barnean zegoen eta goialdekoa aberatsen eremu lasaia zen. Erromatar Inperioaren amaieran muinoetako biztanleak behera jeitsi ziren eta goialdea hustu egin zen.\nPizkunde gaiaran kale, eliza eta iturri berriak eraikitzen hasi ziren auzoaren populazioa nabarmen igo zen. Kirinal muinoa aldiz isolaturik gelditu zen eta Aita Santuaren menpeko hainbat eraikin altxatu ziren bertan. Napoleon Bonapartek 1811ean hiria okupatu zuenean Kirinaleko jauregiak aukeratu zituen boterearen erdigune izateko. Denborarik ez zuen izan bere egitasmoa aurrera eramateko baina 1870an Erroma Italiako Erresuma batuaren hiriburu bihurtu zenean Napoleonen ideia berreskuratu eta bertan ezarri zen Italia herrialdearen botere nagusia. Gaur egun Italiako Errepublikako presidentearen eta hainbat ministroen egoitza da."}
{"id": "751735", "revid": "10891", "url": "https://eu.wikipedia.org/wiki?curid=751735", "title": "Borja Fern\u00e1ndez", "text": "Borja Fern\u00e1ndez (Bilbo, ) bizkaitar patinatzaile ohia da. 2001etik aurrera profesionala, X Games lehiaketan parte hartutakoa da. 2017an Espainiako Roller Freestyle-ko hautatzaile bilakatu zen."}
{"id": "751737", "revid": "56334", "url": "https://eu.wikipedia.org/wiki?curid=751737", "title": "Jorge Bilbao", "text": "Jorge Alain Bilbao Torrontegi (Bilbo, ) bizkaitar saskibaloi jokalaria da, pibot moduan aritzen dena. NCAAren Texas\u2013Arlington Mavericks (2013\u20132017) taldean ibilitakoa, egun Legia Warsaw poloniar taldean aritzen da."}
{"id": "751738", "revid": "10891", "url": "https://eu.wikipedia.org/wiki?curid=751738", "title": "Damien Lagrange", "text": "Damien Lagrange (Baiona, ) lapurtar errugbilaria da, bigarren lerroko moduan aritzen dena."}
{"id": "751739", "revid": "58701", "url": "https://eu.wikipedia.org/wiki?curid=751739", "title": "Amaia C\u00eda Abascal", "text": "Amaia C\u00eda Abascal (Iru\u00f1ea, 1970eko apirilaren 8a) gaztelaniazko haur literaturaren idazle nafarra.\nBiografia.\nLanbidez albaiteroa da. 2008an hasi zen idazten, horretarako gaueko goardien orduak erabiliz. Iru\u00f1eko Albaitzaritza Ospitalean lan egiten du eta Zaragozan bizi da. Haur literaturaren alorrean sari asko irabazi ditu."}
{"id": "751741", "revid": "129751", "url": "https://eu.wikipedia.org/wiki?curid=751741", "title": "Kukumelo gris", "text": "Kukumelo gris edo kuleto xorroduna (\"Amanita vaginata\") \"Amanitaceae\" familiako perretxiko jangarria da, baina ez jatea aholkatzen da. Toxikoa da, mahaian aurkeztu aurretik, asko eta tenperatura handian prestatu behar da toxikotasuna lurruntzeko. Kontuz ibili behar da ez nahasteko Amanita toxikoekin, guztiak eraztuna dute, baina galdu dezakete.\nDeskribapena.\nKapela: 5 eta 9 cm arteko diametrokoa. Hasieran kanpai itxurakoa, gero irekia, eguraldi lehorrarekin distiratsua, gris kolorekoa, ilunagoa edo argiagoa, Batzuetan bolbaren zati zuri handiekin. Ertza oso ildaskatua.\nOrriak: Estu, zuriak, libreak, oso zabalak.\nOrri libreak: Oinera hurbiltzen diren orriak, baina ukitzen ez diotenak.\nHanka: 6 - 12 x 0,6 - 1 cm-koa, goialdean mehetua, zuria, leuna edo pruina zurixka batez estalia. Eraztunik gabea, eta behealdean bolba zuri batez bilduta, zorro itxurakoa, gingilduna eta iraunkorra.\nHaragia: Zuria, normalean zertxobait koloreztatua azalaren azpian, zapore eta usain atseginekoa.\nEtimologia: Amanita terminoa grekotik dator eta Silizia eta Siria arteko mendiari egiten dio erreferentzia, han oso ugariak ziren eta. Grezieraz beste esanahi bat ere badu, perretxikoa kontzeptu orokor gisa.\nJangarritasuna.\nEgosi ondoren jangarria. Gordinik oso arriskutsua izan daiteke.\nNahasketa arriskua.\n\"Amanita vaginata\" delakoari buruz, esan behar da, autore batzuek aldaera desberdinak bereizten dituztela, adibidez: \"Amanita crocea\", hori-laranja kolorekoa; \"Amanita umbrinolutea\", gris-marroizka kolorekoa; \"Amanita plumbea\", gris-berun kolorekoa; \"Amanita alba\", zuria; \"Amanita fulva\", hori-lehoi kolorekoa; \"Amanita lividopallescens\".\nSasoia eta lekua.\nUdazkenean, hostozabal eta koniferazko basoetan.\nBanaketa eremua.\nMundu osoa."}
{"id": "751742", "revid": "65203", "url": "https://eu.wikipedia.org/wiki?curid=751742", "title": "Jorge Garcia Sertutxa", "text": "Jorge Garcia Sertutxa (Getxo, ) bizkaitar ekintzailea da. 1995ean atxilotu zuten ETAren kidea izategatik eta Juan Karlos I.a Espainiakoa erregea erailtzea saiatzegatik.\n2007an ETAk plan bat prestatu zuen Huelvako kartzelako presoak, bera tartean, bahitutako helikopteroz Portugalera eramateko asmotan.\n2015ean irten zen espetxetik."}
{"id": "751743", "revid": "1545", "url": "https://eu.wikipedia.org/wiki?curid=751743", "title": "Jorge Garc\u00eda Sertucha", "text": ""}
{"id": "751744", "revid": "44278", "url": "https://eu.wikipedia.org/wiki?curid=751744", "title": "Amanita vaginata", "text": ""}
{"id": "751745", "revid": "105290", "url": "https://eu.wikipedia.org/wiki?curid=751745", "title": "Colonna jauregia", "text": "Colonna jauregia () Italiako Erroma hiriburuko Kirinal muinoan kokatua dagoen jauregi bat da, Trevi \"rionean\". 20 belaunalditan zehar Colonna familia boteretsuaren jauregia izan da.\nHistoria.\nJauregiaren atalik zaharrenak XIII. mendean hasi ziren eraikitzen. Giovanni eta Giacomo Colonna kardinalen egoitza izan zen garai hartan. XV. mendean Oddone Colonna bizi izan zen bertan, gero Martin V.a Aita Santua (1417-1431) izango zena. Aita Santu bihurtzearekin batera Della Rovere familiak eskuratu zuen jauregia baina Colonna familiara itzuli zen Marcantonio I Colonna Lucrezia Della Roverekin ezkondu zenean.\nFilippo Colonnak (1578\u20131639) hainbat aldaketa egin zituen, jauregia lorategi baten inguruan zabalduz. Girolamo Rainaldi eta Paolo Marucelli arkitektoak aritu iren lanean. XVII eta XVIII mendeetan aurrealdea eta atzealdea osatu ziren, bata Santi Apostoli elizari begira dagoena eta bestea Via della Pilotta karrikan.\n1703an Galeria nagusia osatu zen eta bertan 1650tik aurrera familiak bildutako artelanak ezartzen joan dira. Gaur egun Erromako arte bilduma pribatu handiena dago bertan ikusgai."}
{"id": "751747", "revid": "10891", "url": "https://eu.wikipedia.org/wiki?curid=751747", "title": "Ibon Fernandez Iradi", "text": "Ibon Fernandez Iradi (Lasarte-Oria, 1971ko abenduaren 8a) gipuzkoar ekintzailea da. 2002 eta 2003an atxilotu zuten ETAren kidea izategatik.\nEsklerosi anizkoitza diagnostikatu zioten 2011n, Frantziatik Espainiara aldi baterako estraditatu zutenean. Orduz geroztik, hainbat aldiz eskatu du aske uzteko, bere gaixotasunari aurre egiteko baldintzarik ez dagoelako kartzela barruan."}
{"id": "751748", "revid": "1545", "url": "https://eu.wikipedia.org/wiki?curid=751748", "title": "Ib\u00f3n Fern\u00e1ndez de Iradi", "text": ""}
{"id": "751749", "revid": "116477", "url": "https://eu.wikipedia.org/wiki?curid=751749", "title": "Alemaniako gastronomia", "text": "Alemaniako gastronomiak () bere lurralde eta eskualdeen artean desberdintasun handiak ditu, gainera, ingurune sozial eta kulturalak eragin handia izaten dute. Adibidez, Bavariako eta Suabiako hainbat plater eta sukaldaritza eredu beraien bizilagun suitzar eta austriarren antzekoak dira. Herrialdearen mendebaldean, kanpoko sukaldaritza-ereduen eragina askoz ere nabarmenagoa da, lurralde hauetan, sukaldaritza frantsesak zeresan handia du, besteak beste, ardogintzaren arloan hainbat gauza partekatzen dituztelako. Bestalde, iparraldeko eskualdeetan Herbehereetako gastronomiaren eragina nabaritzen da eta ekialdekoetan aldiz, Ekialdeko Europako herrialdeen eragina. Kostaldeko lurraldeetan ordea, arrainarekin lotura duten hainbat plater eta errezeta aurki daitezke, izan ere, bertako jakiak sukaldatzeko erak Eskandinaviako gastronomiarekin zerikusia du.\nHaragiak, arrainak eta itsaskiak.\nAlemaniako sukaldaritzan gehien erabiltzen diren haragiak, txerrikiak (Alemania da Europa osoan haragi mota hau gehien kontsumitzen duen herrialdeetako bat), txahal-haragia eta eskorta-hegaztien haragia dira. Azken haragi mota honen barruan sailka ditzakegu, besteak beste, oiloaren, antzararen, indioilarraren eta Pomeraniako antzararen haragia (hemendik ateratzen da bularkia ondoren ketzeko). Alemaniar sukaldaritzan ez da ehiza-haragirik falta, basurdea, untxia eta orkatza bertako hainbat errezeta ezagunetan ageri baitira. Arkume eta ahuntz-haragiak ordea, ez dira oso ospetsuak eta zail egiten da bertako merkatuetan aurkitzea. Zaldi-haragiak ere bide berdina jarraitzen du herrialde honetan, eskualde batzuetan baino ez da jaten, adibidez, Saxonia Beherean. Aipatu dugun haragia, normalean, merkatuetan hestebete itxuran saltzen dira (\"Wurst\"), beraz, esan dezakegu, alemaniarren sukaldaritzan haragia agertzen den modurik ugariena horixe dela. Hestebete gehienek haragi-xehetua edukitzen dute, hainbat espeziakin batera eta gordinik, galdarraztuta (Br\u00fchwurst), egosita, etab. jaten dira. Westfalian, Suabian eta Bavarian, urdaiazpikoa oso ugaria da, normalean oso keztuta jaten da.\nArrainei dagokienez, oso arruntak dira ipar-kostaldeko eskualdeetan (Iparraldeko itsasoa), bertan, sardinzarra (Rollmops da platerik ezagunenetako bat), izokina, ikazkina, \"Seelachs\"-a (Bakailaoaren antzekoa), platuxa leuna eta erreboiloa asko jaten dira. Ibaiak hurbil dituzten guneetan aingira keztuak (\"Aal\") jan ohi dituzte eta amuarrainak (ospetsuena Ohian Beltzekoa da, \"papillot\" eran zerbitzatua) ere bai. Gehienetan arrainak keztuta, gatzetan jarrita, espezia zopetan urperatuak edo eskabetxean aurkitzen dira, baina, hutsean ontziratuta aurkitzea ere ez da arraroa. Hegoaldean aldiz, Konstantza bezalako lakuak ur-gezako arrainak arrantzatzeko gune oso garrantzitsuak dira.\nItsaskiak iparraldeko eskualdeetako jaki berezi edo esklusibo gisa ikusten dira, adibidez, Helgolanden, kamartza edo misera bertako plater tradizionaletan asko ikusten da. Frisiako uharteetan ordea, ganbaren antzekoa baina askoz ere txikiagoa den espezie bat oso ospetsua da (\"Krabben\" edo \"Granat\"), izkiraren antzekoa da eta gosaltzeko orduan jaten da.\nBarazkiak.\nAlemaniako gastronomian barazkiek paper garrantzitsua edukitzen dute gisatuetan, hala ere, plater nagusien osagarri gisa ere asko erabiltzen dira. Erraz aurki ditzakegu azenarioak, arbiak (mota askotakoak zerbitzatzen dira: Steckr\u00fcben-ak, Steckr\u00fcbeneintopf izeneko eltzekoan parte-hartzen dute; Teltower R\u00fcbchen-ak, Brandenburgoko sukaldaritzan ezagunak, etab.); ziazerbak; errefau pinkanteak, haragien osagarri gisa askotan ikusten dira; zainzuriak, iparraldeko eskualdeetan oso ohikoak udaberrian; Kohlrabi-a; babarrunak; dilistak; tomateak, etab. Aipatzekoa da, perrexilaren sustraia bezalako landareak zopetan txertatzen dituztela.\nBarazki guztien artetik badira hiru oso erabiliak izaten direnak plater gehienetan eta zapore berezi zein ezberdinak gehitzen dizkietenak Alemaniako gastronomiari. Hauek patata (oso erabilia plater mota guztietan), tipula (Alemaniako eskualde guztietako plater ia guztietan erabiltzen da, Bavariakoetan izan ezik) eta aza mota ezberdinak (adibidez, aza berdea eta brokolia) dira. Bada aza erabiltzen duen Alemaniako plater bat mundu mailan ospetsu egin dena: sauerkraut-a (aza egurrezko upeletan hatzitua), gaur egun, haragiaren osagarri klasiko bat bihurtu da. Saurkraut-aren ordez askotan azkarrago prestatzen den Apfelrotkohl -a erabiltzen da, aza gorri eta sagarrarekin erregosiatako platera.\nPlateren osagarriak.\nAlemaniako sukaldaritzan oso ohikoa da osagarri asko gehitzea bai plater nagusiei eta baita ere beste mailetako platerei. Gehienetan barazkiak gehitzen zaizkien arren, bertako pasta mota bat (\"Nudeln\") ere erabilia izaten da eginkizun hori betetzeko, pasta hau italiakoa baino lodiagoa da eta arrautz gehiago du. Hegoaldeko lurralde batzuetan ere pasta mota bat erabiltzen da platerei bizitasuna gehitzeko, Sp\u00e4tzle izena du eta arrautz kantitate handiak eduki ohi ditu. Beste osagarri batzuk Kl\u00f6\u00dfe-ak (Kn\u00f6del izena ere hartzen dute) dira, arrautzdun irinarekin, irin arruntarekin eta patatarekin edo ogiarekin egina dago pasta mota hau. Itxura esferikoa izan ohi dute eta zopetan txertatzen dira osagarri gisa. Unibertsitateetan patata frijituak plater batzuen osagarri gisa ipintzeko ohitura dago.\nEsnekiak.\nAlemania Europako herrialdeen artean esneki ezberdin gehien dituen lurraldeetako bat da. Supermerkatu bat bisitatzen baduzu, erraz konturatuko zara honetaz. Adibidez, gazta mota asko aurkitu daitezke bertan, hala nola, Harzer K\u00e4se-a, Harz mendikatean du jatorria eta bere usain sendoarengatik ezaguna da, esne garratzarekin egina dagoelako du usain bortitz hori. Beste esneki ezagun batzuk Quark-a, alemaniar sukaldaritzan plater askotan erabilia; jogurta; Buttermilch-a (gurin-esnearekin egina, gazurraren antzekoa); Kefirra eta Dickmilch-a (gazta esne gatzatu edo mamituarekin). Aipatutako guztiak Alemaniako plater zein janari ezagunetan asko agertzen dira. Jatorrizko izendapenarekin ondorengo gaztak daude babestuta:\nOgiak.\nAlemaniako okintza oso ezaguna da nazioartean, hainbat ogi mota ezberdin dituztelako, adibidez: \"Pumpernickel\" ogi beltza; \"Mischbrot\"-a (gari eta zekale irinen nahasketa); \"Vollkornbrot\"-a (ogi integrala); etab. Normalean, herrialde honetako ogiek haziak agerian edukitzen dituzte. Alemaniako ogi tradizionalak zekale eta gari irinak nahasten dituzten ogi horiek dira, hala nola, ogi beltza eta grisa. Gaur egun badira beste hainbat ogi mota, horien adibide ditugu gari-irinarekin egindakoa (, \"ogi zuria\") eta Frantziatik ekarritako \"baguette\" izeneko ogia.\nAlemaniako hamar ogirik ospetsuenak edo garrantzitsuenak hurrengoak dira:\nPostreak.\nAlemanian bereziki mantendu da frutekin tartak edo pastelak egiteko ohitura, besteak beste, gereziak, marrubiak, sagarrak, aranak eta arabarbak erabiltzen dituzte. Tarta mota hauek Alemaniako edozein gozotegietan (\"Konditoreien\") ikus daitezke. Tartarik ezagunenetako batzuk Ohian beltzeko tarta eta K\u00e4sekuchen-a dira. 1920ko hamarkadatik herrialde honetan badira italian jatorria duten hainbat izozki-denda, hauek mota askotak izozkiak ekoizten dituzte. Denda motak hauek ia hiri guztietan aurki daitezke, beraz, esan dezakegu alemaniarrak oso helatuzaleak direla, neguan ere helatuak erraz lortu ditzaketelako."}
{"id": "751750", "revid": "56334", "url": "https://eu.wikipedia.org/wiki?curid=751750", "title": "Balbino S\u00e1enz", "text": "Balbino S\u00e1enz Olarra (Donostia, 1962ko apirilaren 8a) gipuzkoar ETAkidea da. ETAren kidea izategatik eta Jos\u00e9 Barrionuevo eta Matilde Fern\u00e1ndez ministro ohiak erailtzea saiatzegatik 108 urteko kartzela zigorra ezarri zioten."}
{"id": "751751", "revid": "1545", "url": "https://eu.wikipedia.org/wiki?curid=751751", "title": "Balbino S\u00e1enz Olarra", "text": ""}
{"id": "751752", "revid": "512", "url": "https://eu.wikipedia.org/wiki?curid=751752", "title": "Barberini jauregia", "text": "Barberini jauregia () Italiako Erroma hiriburuko Kirinal muinoan kokatua dagoen jauregi bat da, Trevi \"rionean\". Aintzinako Artearen Galeria Nazionala dago bertan.\nHistoria.\n1549an Sforza familiak \"palazetto\" bat eraiki zuen bertan baina 1625 urtean Alessandro Sforza kardinalak diru arazoak izan zituen eta Maffeo Barberinik (Urbano VIII.a Aita Santua) erosi zion eremua. Aurretik zegoena eraitsi eta jauregi berria altxatu zuen.\n1627an Carlo Maderno arkitektuak abiatu zituen lanak eta 1629an hau hil zenean Francesco Borromini eta artean hasiberria zen Gian Lorenzo Berninik jarraitu zuten eraikuntzarekin. Bernini berak amaitu zuen jauregia 1633an. Urbano VIII hil zenean Inozentzio X.a Aita Santuak konfiskatu zuen jauregia, baina Barberini familiari itzuli zion 1653an.\nGaur egun \"Aintzinako Artearen Galeria Nazionala\" dago bertan."}
{"id": "751753", "revid": "10891", "url": "https://eu.wikipedia.org/wiki?curid=751753", "title": "Jos\u00e9 Luis \u00c1lvarez Santacristina", "text": "Jos\u00e9 Luis \u00c1lvarez Santacristina, Txelis (Donostia, 1954) gipuzkoar ekintzailea da. 1992ko martxoko Bidarteko polizia operazioan atxilotu zuten Alvarez Santacristina, ETAko zuzendaritzako kide zela. Presondegian jarrera aldatu eta Langraiz bidea deritzonaren barnean parte hartu zuen. 2015ean, baldintzapeko askatasuna eskuratu zuen kartzelaldiko hiru laurdenak beteta; 2019ko abendu arte zuen zigorra ezarrita."}
{"id": "751755", "revid": "1545", "url": "https://eu.wikipedia.org/wiki?curid=751755", "title": "Jose Luis \u00c1lvarez Santacristina", "text": ""}
{"id": "751756", "revid": "105290", "url": "https://eu.wikipedia.org/wiki?curid=751756", "title": "Game Night", "text": "Game Night 2018ko John Francis Daley eta Jonathan Goldstein estatubatuar zinema zuzendarien komedia film bat da.\nSinopsia.\nLagun talde bat \u2014hiru bikote\u2014 jolas gau bat egiteko elkartu ohi da tarteka-marteka. Bizilagunak bat egiten nahi du haiekin, jolasean aritzeko. Gau horietako batean, ordea, hilketa bat argitzea tokatuko zaie."}
{"id": "751757", "revid": "1545", "url": "https://eu.wikipedia.org/wiki?curid=751757", "title": "Game Night (filma)", "text": ""}
{"id": "751758", "revid": "105290", "url": "https://eu.wikipedia.org/wiki?curid=751758", "title": "Entebbe (filma)", "text": "Entebbe 2018ko Jos\u00e9 Padilha brasildar zinema zuzendariaren filma da, 1976ko Entebbe operazioan oinarrituta.\nSinopsia.\nKomando palestinar batek, talde alemaniar baten laguntzaz, Air Franceko hegazkin bat bahitu zuen 1976. urtean. 248 bidaiari zituen, eta Ugandako Entebbe aireportura eraman zuten hegazkina. Palestinarrek hainbat lurraldetan espetxeratutako 50 palestinar askatzeko eskatu zuten."}
{"id": "751759", "revid": "1545", "url": "https://eu.wikipedia.org/wiki?curid=751759", "title": "Wajib", "text": ""}
{"id": "751761", "revid": "105290", "url": "https://eu.wikipedia.org/wiki?curid=751761", "title": "Wajib (filma)", "text": "Wajib 2017ko Annemarie Jacir palestinar zinema zuzendariaren filma da.\nSinopsia.\nAbus Shadi Nazareten bizi da. 60 urte ditu, dibortziatuta dago eta irakaslea da. Haren alaba ezkondu egingo da, eta semea ailegatuko zaio Erromatik, alabaren ezkontza prestatzen laguntzeko. Ohiturak agintzen duen bezala, banan-banan eman beharko dizkiete gonbidapenak gonbidatuei, eta, horretan, aita-semeen harremanak gorabeherak izango ditu."}
{"id": "751762", "revid": "336", "url": "https://eu.wikipedia.org/wiki?curid=751762", "title": "2017ko Turkiako Itzulia", "text": "2017ko Turkiako Itzulia txirrindularitza itzuli honen 53. edizioa izan zen. 2017ko urriaren 10ean hasi eta urriaren 15ean amaitu zen.\nUCI World Tourreko UWT mailan egon zen eta Diego Ulissi italiarrak irabazi zuen."}
{"id": "751764", "revid": "10891", "url": "https://eu.wikipedia.org/wiki?curid=751764", "title": "2016ko Turkiako Itzulia", "text": "2016ko Turkiako Itzulia txirrindularitza itzuli honen 52. edizioa izan zen. 2016ko apirilaren 24an hasi eta maiatzaren 1ean amaitu zen.\nUCI Europe Tourreko 2.HC mailan egon zen eta Jos\u00e9 Gon\u00e7alves portugesak irabazi zuen."}
{"id": "751766", "revid": "46640", "url": "https://eu.wikipedia.org/wiki?curid=751766", "title": "Pose (telesaila)", "text": "Pose Ryan Murphyk eta Steven Canalsek sortutako dramazko telesail musikala da. 2018ko ekainaren 3an estreinatu zen FX telebista katean.\nRyan Murphyk, Nina Jacobsonek eta Brad Simpsonek ekoitzia, Murphy bera, Brad Falchuk eta Steven Canals ditu gidoilari. 2017ko abenduaren 27an FX kateak zortzi atalez osatutako lehen denboraldia eskatu zuen.\n2018ko uztailaren 12an iragarri zen telesailak bigarren denboraldia egiteko oniritzia jaso zuela eta denboraldi berria 2019an estreinatu zen.\nPremisa.\nIstorioa, 1980ko hamarkadaren amaieran kokatua, New York hiriko bizitzaren eta gizartearen hainbat elementu alboratzen ditu. LGTBI kolektiboko pertsonak dira protagonistak, nagusiki emakume transexualak. Euren gorputz eta identitateak tarteko, baztertuak izango dira pertsonaia horiek, eta \"ball culture\" deituriko mugimenduan \u2014AEBetako LGTBI azpikulturako txapelketak, non parte hartzaileak epaitzen zituzten dantzaren eta itxuraren arabera\u2014 aurkituko dute euren tokia. Transexualitatea, queer mugimendua, LGTBIfobia, hiesa, Trumpen eta yuppien garaiaren sorrera, auzi sozial eta literarioen unibertsoa, eta beste hainbat gai jorratzen ditu telesailak."}
{"id": "751772", "revid": "56334", "url": "https://eu.wikipedia.org/wiki?curid=751772", "title": "Barberini jauregi", "text": ""}
{"id": "751773", "revid": "8460524", "url": "https://eu.wikipedia.org/wiki?curid=751773", "title": "Pl\u00e1cido Domingo Ferrer", "text": "Pl\u00e1cido Domingo Ferrer (Zaragoza, 1907ko martxoaren 8a - Mexiko Hiria, 1987ko azaroaren 22a) zarzuelako baritono liriko espainiarra izan zen.\nBiografia.\nZaragozako Kontserbatorioan Teodoro Ballo maisuarekin musika ikasi zuen. Haren debuta Zaragozako Parisiana antzokian izan zen, \"Los gavilanes\" zarzuelarekin. Ondoren konpainia Madrilera joan zen; han Caf\u00e9 Castillarea joaten zen eta bertan musika munduko artista eta egile asko ezagutu zuen, tartean Pepita Enbil getariarra. 1939an biek Iru\u00f1eko Gayarre antzokian Federico Moreno Torrobaren \"Sor Navarra\" taularatu zuten. 1940an ezkondu ziren. Ases L\u00edricos konpainiaren penintsula osoan ibili ziren biak, bestetik.\n1946an, Moreno Torrobaren konpainia lirikoarekin, Mexikora joan ziren. Haiekin bi seme-alabak eraman zituzten: Mari Pepa eta Pl\u00e1cido. Amerikan arrakasta handia izan zuten, batez ere Mexikon, eta han gelditzea erabaki zuten. Konpainia propioa sortu zuten eta hogei urtetan Ameriketako eszenatoki garrantzitsuenak ezagutu zituzten.\n1966an, Jos\u00e9 Lunaren konpainiarekin, Espainiara joan ziren. Berriro ere Mexikon zarzuela batzuk telebistarako grabatu zituzten. Domingo Ferreren azken agerpena Katalunian izan zen, El Liceu antzokian; egun hartan Amadeo Vivesen \"Do\u00f1a Francisquita\" zarzuela abestu zuen."}
{"id": "751775", "revid": "56334", "url": "https://eu.wikipedia.org/wiki?curid=751775", "title": "Sesamo olio", "text": "Sesamo olioa\u00a0edo sesamo-olioa sesamo-hazietatik eratorritako landare-olio jatekoa da. Sukaldeko olio gisa Hego Indian erabiltzeaz gain, Ekialde Hurbileko, Afrikako eta Hego-ekialdeko Asiako sukaldaritzan zapore-indartzaile gisa erabiltzen da. Lurrin eta zapore bereizgarria du.\nElikagai ugariko hazitako olioa oso ezaguna da medikuntza alternatiboan, masaje eta tratamendu tradizionaletatik egungo egunetara.\u00a0\nOlioa preziatua da Asian eta landaretan oinarritutako olio zaharrenetariko bat da, baina mundu mailan gaur egungo produkzio modernoak mugatua izaten jarraitzen du olioa ateratzeko beharrezkoa den eskuzko uzta prozesuagatik."}
{"id": "751776", "revid": "105290", "url": "https://eu.wikipedia.org/wiki?curid=751776", "title": "Jarmo", "text": "Jarmo (\"Qal'at Jarmo\") Iraken dagoen gune arkeologiko aurrehistoriko bat da, Zagros mendien oinetan. Itsasoaz gaindi 800 metroko altuera dago, haritz eta pistatxo gune batean. K.a. 7090. urtean bertan nekazaritza komunitate bat ezarri zen. Jeriko eta Anatoliako \u00c7atal H\u00fcy\u00fckeko aztarnategien garai berean bizi izan zen jendea bertan."}
{"id": "751777", "revid": "336", "url": "https://eu.wikipedia.org/wiki?curid=751777", "title": "Qal'at Jarmo", "text": ""}
{"id": "751783", "revid": "336", "url": "https://eu.wikipedia.org/wiki?curid=751783", "title": "2017ko Belgikako Itzulia", "text": "2017ko Belgikako Itzulia txirrindularitza lasterketa honen 87. edizioa izan zen. 2017ko maiatzaren 24 eta 28 artean ospatu zen, 728,6 kilometro eginez 5 etapatan. Garailea Jens Keukeleire izan zen."}
{"id": "751784", "revid": "10891", "url": "https://eu.wikipedia.org/wiki?curid=751784", "title": "2016ko Belgikako Itzulia", "text": "2016ko Belgikako Itzulia txirrindularitza lasterketa honen 86. edizioa izan zen. 2016ko maiatzaren 25 eta 29 artean ospatu zen, 764,8 kilometro eginez 5 etapatan. Garailea Dries Devenyns izan zen."}
{"id": "751786", "revid": "336", "url": "https://eu.wikipedia.org/wiki?curid=751786", "title": "2018ko Flandriako Tourra", "text": "2018ko Flandriako Tourra txirrindularitzako lasterketa klasiko honen 102. edizioa izan zen. 2018ko apirilaren 1ean ospatu zuten Anberes eta Oudenaarde artean, 264,7 kilometroko ibilbidearekin. Ibilbidean 18 mendate igo zituzten. Proba UCI World Tourren zati izan zen."}
{"id": "751787", "revid": "336", "url": "https://eu.wikipedia.org/wiki?curid=751787", "title": "2017ko Flandriako Tourra", "text": "2017ko Flandriako Tourra txirrindularitzako lasterketa klasiko honen 101. edizioa izan zen. 2017ko apirilaren 2an ospatu zuten Anberes eta Oudenaarde artean, 260 kilometroko ibilbidearekin. Ibilbidean 18 mendate igo zituzten. Proba UCI World Tourren zati izan zen."}
{"id": "751788", "revid": "10891", "url": "https://eu.wikipedia.org/wiki?curid=751788", "title": "2016ko Flandriako Tourra", "text": "2016ko Flandriako Tourra txirrindularitzako lasterketa klasiko honen 100. edizioa izan zen. 2016ko apirilaren 3an ospatu zuten Anberes eta Oudenaarde artean, 255 kilometroko ibilbidearekin. Ibilbidean 18 mendate igo zituzten. Proba UCI World Tourren zati izan zen."}
{"id": "751789", "revid": "512", "url": "https://eu.wikipedia.org/wiki?curid=751789", "title": "2018ko Paris-Roubaix", "text": "2018ko Paris-Roubaix txirrindularitzako lasterketa klasiko honen 116. edizioa izan zen. 2018ko apirilaren 8an ospatu zuten Compi\u00e8gne eta Roubaix artean, 257 kilometroko ibilbidearekin. Proba UCI World Tourren zati izan zen.\nMichael Goolaerts 23 urteko txirrindulari herbeheretarrak (Veranda) bihotzekoa izan zuen lasterketa hasi eta gutxira, eta lurrera erori zen. Tokian bertan saiatu ziren hura suspertzen. Ospitalera eraman zuten gero, baina hil egin zen bertan."}
{"id": "751790", "revid": "512", "url": "https://eu.wikipedia.org/wiki?curid=751790", "title": "2017ko Paris-Roubaix", "text": "2017ko Paris-Roubaix txirrindularitzako lasterketa klasiko honen 115. edizioa izan zen. 2017ko apirilaren 9an ospatu zuten Compi\u00e8gne eta Roubaix artean, 257 kilometroko ibilbidearekin. Proba UCI World Tourren zati izan zen."}
{"id": "751791", "revid": "69297", "url": "https://eu.wikipedia.org/wiki?curid=751791", "title": "2016ko Paris-Roubaix", "text": "2016ko Paris-Roubaix txirrindularitzako lasterketa klasiko honen 114. edizioa izan zen. 2016ko apirilaren 10ean ospatu zuten Compi\u00e8gne eta Roubaix artean, 257,5 kilometroko ibilbidearekin. Proba UCI World Tourren zati izan zen."}
{"id": "751792", "revid": "20653", "url": "https://eu.wikipedia.org/wiki?curid=751792", "title": "Sesamo-olio", "text": ""}
{"id": "751793", "revid": "1545", "url": "https://eu.wikipedia.org/wiki?curid=751793", "title": "Paris-Niza 2017", "text": ""}
{"id": "751794", "revid": "512", "url": "https://eu.wikipedia.org/wiki?curid=751794", "title": "2018ko Paris-Niza", "text": "2018ko Paris-Niza , Paris-Niza lasterketaren 76. edizioa izan zen. Chatou eta Niza lotu zituen, 1.198,9 km-ko ibilbidearekin, zortzi etapatan banatua."}
{"id": "751796", "revid": "105290", "url": "https://eu.wikipedia.org/wiki?curid=751796", "title": "Mahats-pipiten olio", "text": "Mahats-pipiten olioa mahatsaren\u00a0hazietatik eratorritako landare olioa da. Olioa erauzteko prozesua bi metodoekin egin daiteke: bata kimikoa da eta bestea haziak zapalduz hotzean. Bere itxura urre argia koloreko olio delikatuarena da."}
{"id": "751797", "revid": "1545", "url": "https://eu.wikipedia.org/wiki?curid=751797", "title": "Tirreno-Adriatiko 2017", "text": ""}
{"id": "751798", "revid": "512", "url": "https://eu.wikipedia.org/wiki?curid=751798", "title": "2018ko Tirreno-Adriatiko", "text": "2018ko Tirreno-Adriatiko Tirreno-Adriatiko lasterketaren 53. edizioa izan zen. Martxoaren 7a eta martxoaren 13a bitartean jokatu zuten. Lido di Camaiore eta San Benedetto del Tronto lotu zituen, guztira 992,55 km eginez zazpi etapatan. 2018ko UCI WorldToureko zazpigarren ekitaldia izan zen."}
{"id": "751799", "revid": "1545", "url": "https://eu.wikipedia.org/wiki?curid=751799", "title": "Kakahuete-olio", "text": "Kakahuete-olioa kakahueteetatik (\"Arachis hypogaea\"), haien egosketaren bidez edo prentsa hidrauliko batean, ateratako landare olioa da. Olio hau oso kolore argikoa da, eta tenperatura altuak jasateko egokitasunagatik frijitzeko sukaldeko olio egokia da. Zapore suabe du, entsaladak, maionesa eta ozpin-olioa egiteko aproposa.\nOlio mota hau Asiako sukaldaritzan asko erabiltzen da (Wok-ean erabiltzen da)."}
{"id": "751802", "revid": "20653", "url": "https://eu.wikipedia.org/wiki?curid=751802", "title": "Kartamo olio", "text": ""}
{"id": "751804", "revid": "70730", "url": "https://eu.wikipedia.org/wiki?curid=751804", "title": "Azido-base erreakzio", "text": "Azido-base erreakzioa edo neutralizazio erreakzioa\u00a0azido baten eta base baten artean gertatzen den erreakzio kimikoa da. Erreakzio honen emaitza gatz bat eta ura dira, Br\u00f6nsted-Lowryren azido-baseak direnean.\n\"Gatz\" hitzak Br\u00f6nsted-Lowryren azido eta baseetatik datozen katioi eta anioiez osaturiko edozein konposatu ioniko deskribatzen du. Neutralizazio erreakzio hauek exotermikoak (\u0394\"H\"&gt;0) dira gehienetan, hau da, energia askatzen dute bero moduan. Neutralizazio deritze elkarren azido eta base propietateak ezeztatzen dituztelako.\nAzido-base teoriak.\nArrheniusen definizioa.\nArrheniusen azido-base erreakzioen definizioa azido-base kontzeptu sinplifikatua da, Savante Arrheniusek garatua eta Friedrich Wilhelm Ostwaldek bere lanean ezarritako oinarriei definizio berrituago bat emateko erabili zena. Bertan disoluzio akuosoan zegoen ioien presentzia ezarri zuen, 1884an eta 1903an Kimikako Nobel saria irabaztera eraman zuen Arrhenius \"bere disoziazio elektrolitikoaren teoriak kimikara ekarritako aurrerapenen ezinbesteko zerbitzuengatik.\"\nArrheniusen teoriaren arabera, azido bat, ur disoluzio batean dagoenean disoziatu eta H+ espeziea askatzen duen edozein molekula da. Basea, berriz, OH\u2212 espeziea askatzen duena, eta bi hauek elkartzean, H2O, ura, osatzen da.\nEqm\n(Gaur egun, ezaguna da H+ espeziea, hau da, protoia, ez dela bakarrik existitzen ur disoluzioan, H3O+ moduan baizik, eta lehena bigarrenaren laburduratzat hartzen da).\nBeraz, Arrheniusen azido-base neutralizazioetan gatz bat eta ura sortzen dira, azidotik datozen protoia eta anioia eta basetik datozen hidroxiloa eta katioia elkartzen direnean.\nBr\u00f6nsted-Lowryren definizioa.\nBr\u00f6nsted-Lowry-ren definizioa, bi autore hauek independenteki formulatua izan zen 1923an, Johannes Nicolaus Br\u00f6nsted eta Thomas Martin Lowry. Azidoen desprotonazio bidezko baseen protonazioan oinarritzen da, hau da, azidoek protoiak (H+) emateko duten gaitasun eta baseek hartzeko dutenean. Arrheniusen definizioak ez bezala, honek ez du gatz eta uraren sorreraz hitz egiten, azido eta base konjokatuez baizik, protoi transferentzia gertatzen denean sortzen direnak.\nBertan, AH azidoa da, B basea, BH+ azido konjokatua eta A\u2212 base konjokatua.\nLewisen definizioa.\nLewis-en definizioak, Gilbert N. Lewis-ek proposatua 1923an, Br\u00f6nsted-Lowry eta sistema disolbagarrietako definizioak orokortzen ditu.\u00a0Protoi edo gainerako estekatzaile transferentzia moduan definitu beharrean, Lewis base bat elektroi bikote ez lotzaile bat eman dezakeen molekula oro da, Lewis azido bat, berriz, elektroi bikote hori hartuko duena (horretarako orbital hutsak dituena).\nBeste azido-base teoriak.\nUsanovichen definizioa.\nDefiniziorik orokorrena MIkhail Usanovichena da, eta honela definitu zituen: azido bat edozein espezie kimiko negatibo hartu edo positibo eman dezakeen espeziea da, basea, berriz, alderantzizkoa.\nLux-Flooden definizioa.\nDefinizio hau Hermann Lux\u00a0kimikari alemaniarrak proposatu zuen 1939an, eta ondoren H\u00e5kon Floodek hobetu 1947an. Orain geokimika eta elektrokimikan erabiliagoa da.\nAzido bat oxido anioi hartzaile moduan definitzen da teoria honetan eta basea, berriz, oxido anioi emale bezala. Adibidez:\nPearsonen definizioa.\nDefinizio hau Ralph Pearsonek proposatu zuen 1963an\u00a0eta \"azido-base gogor-bigun teoria\" bezala ezaguturiko kontzeptu kualitatibo aurreratua da. Ondoren kuantitatiboki garatua izan zen Robert Parren laguntzarekin 1984an.\nTxikiak diren espezieei deritze \"gogor\" eta hauek oso oxidatuak eta ahulki polarizagarriak dira. \"Bigun\", berriz, espezie handi, ez oso oxidatu eta polarizagarriei deritze. Azido eta baseek elkarrekintzak dituzte eta elkarrekintza egonkorrenak gogor-gogor eta bigun-bigun motakoak dira. Teoria hau kimika organiko zein ez-organikoan erabiltzen da."}
{"id": "751806", "revid": "8787874", "url": "https://eu.wikipedia.org/wiki?curid=751806", "title": "La gran aventura de Mortadelo y Filem\u00f3n", "text": "La gran aventura de Mortadelo y Filem\u00f3n (euskaraz \"Mortadelo eta Filem\u00f3nen abentura handia\") 2003ko Javier Fesser espainiar zinema zuzendariak zuzendu eta Guillermo Fesser anaiarekin batera idatzitako umorezko film bat da. Francisco Ib\u00e1\u00f1ez komikigilearen Mortadelo eta Filem\u00f3n pertsonaien komikietan oinarritua dago. Benito Pocino, Pepe Viyuela, Dominique Pinon, Paco Sagarzazu, Mariano Venancio, Mar\u00eda Isbert, Janfri Topera, Berta Ojea eta Eduardo G\u00f3mez aktoreek antzeztu zuten.\n\"\" (2008) eta \"Mortadelo y Filem\u00f3n contra Jimmy el Cachondo\" (2015) jarraipenak izan ditu.\nArgumentua.\nBacterio irakasleari (Janfri Topera) bere asmakizun arriskutsuena ohostu berri diote, diktadore txiki eta ero baten eskuetan amaitu duen gailua, Calimero tiranoa (Paco Sagarzazu), honek gailua bere onurarako erabili nahi du.\nBacteriok gailua nola edo hala berreskuratu nahi du, baina Mortadelo eta Filem\u00f3n (Benito Pocino eta Pepe Viyuela) hori lortzeko ez ditu gai ikusten. Bi agente ospetsuak T.I.A. erakundeak detektibe harroxko est\u00e1 harroputz bat kontratatu duela jabetzean, beren kaxa eta arriskura jardutea erabakiko dute."}
{"id": "751807", "revid": "96586", "url": "https://eu.wikipedia.org/wiki?curid=751807", "title": "Sor Navarra", "text": " kostunbrismo barruan kokatzen den Gerra Zibilean estrenatu zen zarzuela da. Egilea Federico Moreno Torroba (1891-1982) izan zen eta lehen aldiz Pepita Enbil eta Pl\u00e1cido Domingo Ferrer abeslariek interpretatu zuten; zarzuela hau abesten biak ala biak maitemindu ziren.\nEstreinaldia.\nPepita Enbil (1918-1994), \"zarzuelako erregina\" deitua, lehendabiziko saioetan kantatu zuen zarzuela hau, Pl\u00e1cido Domingo Ferrerekin, bere senarra izango zenarekin batera. Arrakasta handia izan zen eta, esaterako, Donostiako estreinaldian, kanta batzuk errepikatu behar izan zituzten. Ondoren, leku desberdinetan taularatu zen, esaterako, Bilboko Arriaga antzokian eta Sevillako Cervantes antzokia. 1955an azken aldian errepresentatu zen eta, ondoren, nahiko ahaztuta gelditu zen obra hau. Protagonista komentua ala maitasuna aukeratu behar duen Beriaingo gazte bat da. Zarzuelaren abesti ezagunena \"Un momento me quisiste\" jota izan da.\n2018ko otsailaren 28an eta martxoaren 1an, Donostiako Victoria Eugenia antzokian eta Pepita Enbiliren jaiotzaren ehun urtean oroimenez, berriro ere taulatatu zen zarzuela hau, orduan Sasibill Elkarte Lirikoaren eskutik. \nEgitura.\nZarzuelak hiru ekitaldi ditu. Hirugarrena bi koadroetan antolatuta dago.\nKanpo loturak.\n[[Kategoria:Zarzuelak]]\n[[Kategoria:1938ko operak]]\n[[Kategoria:Nafarroa Garaiko musika]]"}
{"id": "751812", "revid": "6950", "url": "https://eu.wikipedia.org/wiki?curid=751812", "title": "Estres linguistiko", "text": ""}
{"id": "751813", "revid": "69297", "url": "https://eu.wikipedia.org/wiki?curid=751813", "title": "2011ko Espainiako Itzulia", "text": "2011ko Espainiako Itzulia Itzuli Handi honen 66. edizioa da. 2011ko abuztuaren 20 eta irailaren 11 artean ospatuko da, Benidormen hasi eta Madrilen amaituz 21 etapatan banatutako 3.269,6 kilometroko ibilbidea egin ondoren."}
{"id": "751814", "revid": "1545", "url": "https://eu.wikipedia.org/wiki?curid=751814", "title": "Geox-TMC", "text": ""}
{"id": "751815", "revid": "6327", "url": "https://eu.wikipedia.org/wiki?curid=751815", "title": "Sky Procycling", "text": ""}
{"id": "751816", "revid": "6327", "url": "https://eu.wikipedia.org/wiki?curid=751816", "title": "Leopard Trek", "text": ""}
{"id": "751817", "revid": "6327", "url": "https://eu.wikipedia.org/wiki?curid=751817", "title": "Garmin-Cervelo", "text": ""}
{"id": "751819", "revid": "105290", "url": "https://eu.wikipedia.org/wiki?curid=751819", "title": "Ransomware", "text": "Ransomware, nazioarteko hitzarekin, malware tipoko software gaiztoa izendatzen da. Software gaizto horrekin, biktimaren sistema informatikoan sartzen dira, biktimari datuak zifratzen dizkiote eta datuok erabiltzeko ezintasuna sortzen diote. Ransomwareko sortzaileek zifratze hori desblokeatzeko erreskatea eskatu ohi diote biktimari."}
{"id": "751820", "revid": "336", "url": "https://eu.wikipedia.org/wiki?curid=751820", "title": "2017ko Poloniako Itzulia", "text": "2017ko Poloniako Itzulia txirrindularitza itzuli honen 74. edizioa izan zen. 2017ko uztailaren 29 eta abuztuaren 4 artean ospatu zen, 7 etapatan 1.143,5 kilometroko ibilbidea eginez. Krakovia hirian hasi eta Bukowina Tatrza\u0144skan amaitu zen."}
{"id": "751822", "revid": "56334", "url": "https://eu.wikipedia.org/wiki?curid=751822", "title": "Pepe Viyuela", "text": "Jos\u00e9 Viyuela Castillo, ezagunagoa Pepe Viyuela izenaz (Logro\u00f1o, Errioxa, 1963ko ekainaren 2a) espainiar aktore, pailazo, olerkari eta umorista bat da.\nIkasketaz, Filosofia eta Arte Ederretan lizentziatua da. 2017ko otsailetik aurrera Podemos ezkertiar alderdiarekin ere jardun du."}
{"id": "751825", "revid": "64490", "url": "https://eu.wikipedia.org/wiki?curid=751825", "title": "Colonna (Erroma)", "text": "Colonna Erroma hiriko alde historikoa (\"I municipioa\") osatzen duten hogeita bi \"rionietan\" hirugarrena da. Colonna enparantzaren inguruan kokaturik dago. Bertan daude Italiako parlamentua eta Chigi jauregia (Lehen ministroaren bizilekua).\nGeografia.\nTiber ibaiaren eskuinaldean kokaturik dago eta Pinzio muinoaren alde bat hartzen du. \"Colonna\" izenak \"zutabea\" esan nahi du eta Colonna enparantzan dagoen Marko Aurelioren zutabea agertzen da rionearen armarrian."}
{"id": "751827", "revid": "100337", "url": "https://eu.wikipedia.org/wiki?curid=751827", "title": "2017ko Errioxako Itzulia", "text": "2017ko Errioxako Itzulia txirrindularitza itzuli honen 57. edizioa izan zen. 2017ko apirilaren 2an egin zuten, 150,5 kilometroko ibilbidea eginez. Villamediana de Ireguan hasi eta Logro\u00f1on amaitu zen. Ekitaldi hau, lasterketaren azkena izan zen."}
{"id": "751829", "revid": "105290", "url": "https://eu.wikipedia.org/wiki?curid=751829", "title": "Azidofilo", "text": "Azidofiloak pH oso azidoetan bizi diren organismoak dira (3 unitateko pH-etan edo gutxiago). Organismo azidofiloak estremofilo mota bat dira.\nIzaki bizidun gehienak erdiko pH-etan bizi dira, muturretatik urrun (5 eta 9 arteko pH-etan).\nGaur egun ezagutzen den bizidun azidofiloena Picrophilus oshimae arkeobakterioa da, 0,7ko pH-an eroso bizi dena . Prokarioto hori azidofilo hertsia da, 4tik gorako pH-etan hiltzen baita.\nAzidofilo gehienak mikroorganismoak dira (bakterioak eta arkeobakterioak), baina badaude onddoak eta landareak ere. Arkeobakterioen artean Picrophilus, Sulfolobus eta Thermoplasma aipa daitezke, bakterioen artean Thiobacillus, Acetobacter, hainbat Lactobacillus eta Helicobacter pylori, eta eukariotoen artean Mucor onddoa eta Dunaliella acidophila alga mikroskopikoa.\nMoldaketa mekanismoak.\nIngurune oso azidoetan bizi diren organismoek neutraltasunetik gertuko baloreetan mantentzen dute zelula barneko pHa. Hori lortzeko, organismo horiek hidrogeno ioiak (H+) zelulatik kanpo ateratzen dituzte ponpa sistema baten bidez. Garrantzi handiko prozesua da hori, zelula barneko entzima eta proteinak kaltetuko liratekeelako zitoplasmaren pHa oso azidoa izango balitz .\nMikroorganismo gutxi batzuek, halere, proteina bereziak dituzte, pH baxuak jasateko gai direnak."}
{"id": "751830", "revid": "69297", "url": "https://eu.wikipedia.org/wiki?curid=751830", "title": "2010eko Espainiako Itzulia", "text": "2010eko Espainiako Itzulia Itzuli Handi honen 65. edizioa izan zen. 2010eko abuztuaren 28 eta irailaren 19 artean egin zuten, Sevillan hasi eta Madrilen amaituz 21 etapatan banatutako 3.242,6 kilometroko ibilbidea egin ondoren.\nAzken sailkapenak.\nSailkapen orokorra.\n(*) hidroxietil hartzeagatik deskalifikatua"}
{"id": "751831", "revid": "69297", "url": "https://eu.wikipedia.org/wiki?curid=751831", "title": "2009ko Espainiako Itzulia", "text": "2009ko Espainiako Itzulia Itzuli Handi honen 64. edizioa izan zen. 2009ko abuztuaren 29 eta irailaren 20 artean egin zuten, Assenen (Herbehereetan) hasi eta Madrilen amaituz 21 etapatan banatutako 3.295,3 kilometroko ibilbidea egin ondoren."}
{"id": "751832", "revid": "1545", "url": "https://eu.wikipedia.org/wiki?curid=751832", "title": "Caisse d'Epargne (txirrindularitza taldea)", "text": ""}
{"id": "751833", "revid": "105290", "url": "https://eu.wikipedia.org/wiki?curid=751833", "title": "Saturday Night's Alright for Fighting", "text": "Saturday Night's Alright for Fighting (euskaraz \"Larunbata gaua da, borrokatzerako bikain\") edota Saturday Night's Alright (For Fighting) (\"Larunbata gaua da, bikain (borrokarako)\") edota Elton John ingeles abeslariaren rock abesti bat da. Garaiko bere bikotea zen Bernie Taupin musikagilearekin batera konposatu zuen. 1973ko \"Goodbye Yellow Brick Road\" (\"Aio Adreilu Horidun Errepidea\") diskoaren barnean plazaratu zuen.\nAbestia taberna zuloetako borroka eta liskarren gorazarrea da, Erresuma Batuan bereziki herri kulturgunearen oso sustraitua dagoen jarduera Edo fen\u00f3meno soziala, horregatik estreinatu zenean herrialde askotako irratietan zentsuratua izan zen. Dena den, sekulako arrakasta izan zuen eta gaur egun Elton Johnen abesti ezagunetako bat da."}
{"id": "751835", "revid": "69297", "url": "https://eu.wikipedia.org/wiki?curid=751835", "title": "2008ko Espainiako Itzulia", "text": "2008ko Espainiako Itzulia Itzuli Handi honen 63. edizioa izan zen. 2008ko abuztuaren 30 eta irailaren 21 artean egin zuten, Granadan hasi eta Madrilen amaituz 21 etapatan banatutako 3.169 kilometroko ibilbidea egin ondoren."}
{"id": "751837", "revid": "69297", "url": "https://eu.wikipedia.org/wiki?curid=751837", "title": "2007ko Espainiako Itzulia", "text": "2007ko Espainiako Itzulia Itzuli Handi honen 62. edizioa izan zen. 2007ko irailaren 1 eta 23 artean egin zuten, Vigon hasi eta Madrilen amaituz 21 etapatan banatutako 3241 kilometroko ibilbidea egin ondoren."}
{"id": "751838", "revid": "512", "url": "https://eu.wikipedia.org/wiki?curid=751838", "title": "Blancafort", "text": "Blancafort leku ezberdinen izena da:"}
{"id": "751839", "revid": "69297", "url": "https://eu.wikipedia.org/wiki?curid=751839", "title": "2006ko Espainiako Itzulia", "text": "2006ko Espainiako Itzulia Itzuli Handi honen 61. edizioa izan zen. 2006ko abuztuaren 26 eta irailaren 17 artean egin zuten, M\u00e1lagan hasi eta Madrilen amaituz 21 etapatan banatutako 3213 kilometroko ibilbidea egin ondoren."}
{"id": "751840", "revid": "1545", "url": "https://eu.wikipedia.org/wiki?curid=751840", "title": "2004ko Espainia Itzulia", "text": ""}
{"id": "751841", "revid": "69297", "url": "https://eu.wikipedia.org/wiki?curid=751841", "title": "1961eko Espainiako Itzulia", "text": "1961eko Espainiako Itzulia Itzuli Handi honen 16. edizioa izan zen. 1961eko apirilaren 26 eta maiatzaren 11 artean egin zuten, Donostian hasi eta Bilbon amaituz 16 etapatan banatutako 2823 kilometroko ibilbidea egin ondoren."}
{"id": "751842", "revid": "1545", "url": "https://eu.wikipedia.org/wiki?curid=751842", "title": "Carmelo Morales Erostarbe", "text": ""}
{"id": "751843", "revid": "69297", "url": "https://eu.wikipedia.org/wiki?curid=751843", "title": "1962ko Espainiako Itzulia", "text": "1962ko Espainiako Itzulia Itzuli Handi honen 17. edizioa izan zen. 1962ko apirilaren 27 eta maiatzaren 13 artean egin zuten, Bartzelonan hasi eta Bilbon amaituz 17 etapatan banatutako 2806 kilometroko ibilbidea egin ondoren."}
{"id": "751844", "revid": "58701", "url": "https://eu.wikipedia.org/wiki?curid=751844", "title": "Dancing With Myself", "text": "Dancing With Myself (euskaraz \"Nire Buruarekin Dantzan\") Billy Idol britainiar abeslariak eta Ronny James baxu-jotzaileak konposatutako rock abesti bat da. Generation X musika taldean jo era Billy Idolek abesten du.\n1980ko \"Kiss Me Deadly\" (\"Musukatu Nazazu Hilkorki\") diskoan plazaratu zuten."}
{"id": "751845", "revid": "69297", "url": "https://eu.wikipedia.org/wiki?curid=751845", "title": "1963ko Espainiako Itzulia", "text": "1963ko Espainiako Itzulia Itzuli Handi honen 18. edizioa izan zen. 1963ko maiatzaren 1 eta 15 artean egin zuten, Gij\u00f3nen hasi eta Madrilen amaituz 15 etapatan banatutako 2442 kilometroko ibilbidea egin ondoren."}
{"id": "751846", "revid": "69297", "url": "https://eu.wikipedia.org/wiki?curid=751846", "title": "1966ko Espainiako Itzulia", "text": "1966ko Espainiako Itzulia Itzuli Handi honen 21. edizioa izan zen. 1966ko apirilaren 28 eta maiatzaren 15 artean egin zuten, Murtzian hasi eta Bilbon amaituz 18 etapatan banatutako 2951 kilometroko ibilbidea egin ondoren.\nUrte honetan, sei euskal txirrindulari sailkatu ziren lehenengo hamarren artean."}
{"id": "751849", "revid": "46380", "url": "https://eu.wikipedia.org/wiki?curid=751849", "title": "Robert Bourassa", "text": "Robert Bourassa (Montreal, 1933ko uztailaren\u202f14a, 1996ko urriaren\u202f2a) quebectar politikari, abokatu, ez-fikzio idazle eta ekonomialari bat izan zen. 1976-1985 eta 1985-1994 bitartean Quebeceko 22. lehen ministroa izan zen.\nLiberala, Robert Bourassa 1970eko hauteskundeen irabazlea izan zen eta 1973koetan berraukeratua. Liberalek, ordea, 1976koak galdu zituzten. Berriro, Quebeceko Alderdi Liberalak (\"Parti Lib\u00e9ral du Quebec\") 1985eko hauteskundeak irabazi zituen; Bourassa bera 1986ko urtarrilaren 20ko hauteskunde partzialean hautatu zuten diputatu. 1989koetan berraukeratua, 1993ko irailaren 14an, dimititu zuen."}
{"id": "751850", "revid": "105290", "url": "https://eu.wikipedia.org/wiki?curid=751850", "title": "Moros y cristianos (filma)", "text": "Moros y Cristianos (euskaraz \"Mairuak eta Kristauak\") 1987ko Luis Garc\u00eda Berlanga espainiar zinema zuzendarial zuzendu eta Rafael Azcona gidoilariarekin batera idatzitako komedia film bat da. Fernando Fern\u00e1n G\u00f3mez, Agust\u00edn Gonz\u00e1lez, Rosa Maria Sard\u00e0, Jos\u00e9 Luis L\u00f3pez V\u00e1zquez, Pedro Ruiz C\u00e9spedes, Andr\u00e9s Pajares,\nVer\u00f3nica Forqu\u00e9, Mar\u00eda Luisa Ponte, Chus Lampreave, Luis Escobar, Antonio Resines, Diana Pe\u00f1alver, Emilio Laguna, Jos\u00e9 Luis Coll, Luis Ciges eta Elena Santonja aktoreek antzeztu zuten.\nBerlanga eta Azcona maisuak beren Garaiko artistikoenarengandik urruti egon arren, berriz ere elkarrekin lan egiteko berrelkartu, eta eskarmentu handiko aktore multzo handi batek lagundurik, beren ibilbide osoko film komertzialenetako bat izan zena burutu zuten.\n1987ko Taldeko emakumezko aktorerik onenaren Goya Saria (Ver\u00f3nica Foqu\u00e9) irabazi zuen.\nArgumentua.\nXixona hiriko turroi lantegi bateko jabea den valentziar familia bateko senideak, Planchadelldarrak, beren produktuak ezagutzera emateko asmoz Madrilgo gastronomia erakustazoka batera joan dira. Erabaki hau familiaburua eta enpresaren sortzailea den On Fernando Planchadell (Fernando Fern\u00e1n G\u00f3mez) egoskorraren iritziaren aurka hartu dute, edozein berrikuntza egitearen aurka egotean oinarritzen den bere printzipioei leial baita."}
{"id": "751852", "revid": "512", "url": "https://eu.wikipedia.org/wiki?curid=751852", "title": "Massanes", "text": "Massanes leku ezberdinen izena da:"}
{"id": "751855", "revid": "46380", "url": "https://eu.wikipedia.org/wiki?curid=751855", "title": "Federico Moreno Torroba", "text": "Federico Moreno Torroba (Madril, 1891ko martxoaren 3a - 1982ko irailaren 12a) musikagile espainiarra izan zen. Landu zuen genero nagusia zarzuela izan zen. Baita ere gitarrarako konposizioak landu zituen eta musika-kritika.\nBiografia.\nMusikarien familia baten magalean jaio zen. Lehenengo ikasketak aitarekin, Jos\u00e9 Moreno Ballesteros, eman zituen. Aita Concepci\u00f3n elizaren organista zen. Beste irakaslea Madrilgo Kontserbatorian irakasten zuen Conrado del Campo izan zen. Musikagile bezala arlo sinfonikoan aritu zen hasiera batera baina laster zarzuela munduan sartu zen, 50 hamar obra eginez, tartean \"Sor Navarra\", 1936an. Bere estiloa normalean konstunbrismo barruan kokatzen zen baina estiloaren dotorezia galdu gabe. Kargu desberdinak bete zituen, tartean, 1974tik, Sociedad General de Autores de Espa\u00f1a presidentearena, eta Argentinako Arte Ederren Akademia Nazionalarena, 1978tik. Bestetik, Zarzuelako Antzokia eta Calder\u00f3n Antzokia zuzendu zituen.\nObra.\nZarzuelak.\nHauek dira ezagunenak:"}
{"id": "751856", "revid": "119347", "url": "https://eu.wikipedia.org/wiki?curid=751856", "title": "Tenenet", "text": "Tenenet, aldaerak Tjenenet, Zenenet, Tanenet, Tenenit, Manuel de Codage-en (ordenagailuko sarreretan testu hieroglifikoak kodetzeko eskuliburua) transliterazioa \"Tnn.t\", antzinako Egiptoko erditze eta garagardoaren jainkosa izan zen. Ptolomeo garaiko testuetan aipatzen da, adibidez, Hilen Liburuan.\nErditze eta garagardoarekin lotura.\nTenenet erditzeari lotua zegoen eta emakume haurdunen umetokien babes eske zen deitua. Buruan behi umetoki bat zeramala irudikatzen zen, Meskhenet jainkosa bezala, erditzeari lotua hau ere.\nTenenet, gainera, garagardo eta garagardogintzaren jainkosa zen eta bere izena \"tenemu\" (garagardo) hitzetik eratorria izan daiteke; izan ere, emakumeak ogia egitearen arduradunak izan ohi zirenez, garagardoa ere emakumearen zeregina izan zen.\u00a0Garagardogintza garagarrarekin egindako ogi berezian oinarritua zegoen, gero ontzietan hartzitua. Honela, Tenenet garagardoari ere lotua izan zen.\nGurtza.\nHermontis izan zen bere gurtza gunea. Monturen ezkontidea izan zen. Gerora, Rat-Taui, Isis eta Anitekin batua izan zen. Bere forma gizakiarena zen eta buruan Meskhenetek zeraman antzeko ikur bat zuen."}
{"id": "751857", "revid": "448", "url": "https://eu.wikipedia.org/wiki?curid=751857", "title": "Anoia", "text": ""}
{"id": "751860", "revid": "69297", "url": "https://eu.wikipedia.org/wiki?curid=751860", "title": "1970eko Espainiako Itzulia", "text": "1970eko Espainiako Itzulia Itzuli Handi honen 25. edizioa izan zen. 1970eko apirilaren 23 eta maiatzaren 12 artean egin zuten, C\u00e1dizen hasi eta Bilbon amaituz 19 etapatan banatutako 3568 kilometroko ibilbidea egin ondoren."}
{"id": "751861", "revid": "69297", "url": "https://eu.wikipedia.org/wiki?curid=751861", "title": "1971ko Espainiako Itzulia", "text": "1971ko Espainiako Itzulia Itzuli Handi honen 26. edizioa izan zen. 1971ko apirilaren 26 eta maiatzaren 16 artean egin zuten, Almer\u00edan hasi eta Madrilen amaituz 17 etapatan banatutako 2983 kilometroko ibilbidea egin ondoren."}
{"id": "751862", "revid": "1545", "url": "https://eu.wikipedia.org/wiki?curid=751862", "title": "Migel Mari Lasa", "text": ""}
{"id": "751863", "revid": "69297", "url": "https://eu.wikipedia.org/wiki?curid=751863", "title": "1972ko Espainiako Itzulia", "text": "1972ko Espainiako Itzulia Itzuli Handi honen 27. edizioa izan zen. 1972ko apirilaren 27 eta maiatzaren 14 artean egin zuten, Fuengirolan hasi eta Donostian amaituz 17 etapatan banatutako 3079,3 kilometroko ibilbidea egin ondoren."}
{"id": "751864", "revid": "69297", "url": "https://eu.wikipedia.org/wiki?curid=751864", "title": "1973ko Espainiako Itzulia", "text": "1973ko Espainiako Itzulia Itzuli Handi honen 28. edizioa izan zen. 1973ko apirilaren 26 eta maiatzaren 13 artean egin zuten, Calpen hasi eta Donostian amaituz 17 etapatan banatutako 3061 kilometroko ibilbidea egin ondoren."}
{"id": "751865", "revid": "69297", "url": "https://eu.wikipedia.org/wiki?curid=751865", "title": "1974ko Espainiako Itzulia", "text": "1974ko Espainiako Itzulia Itzuli Handi honen 29. edizioa izan zen. 1974ko apirilaren 23 eta maiatzaren 12 artean egin zuten, Almer\u00edan hasi eta Donostian amaituz 17 etapatan banatutako 2987 kilometroko ibilbidea egin ondoren."}
{"id": "751866", "revid": "69297", "url": "https://eu.wikipedia.org/wiki?curid=751866", "title": "1975eko Espainiako Itzulia", "text": "1975eko Espainiako Itzulia Itzuli Handi honen 30. edizioa izan zen. 1975eko apirilaren 22 eta maiatzaren 11 artean egin zuten, Fuengirolan hasi eta Donostian amaituz 19 etapatan banatutako 3.104 kilometroko ibilbidea egin ondoren.\n90 txirrindularik parte hartu zuten 9 taldetan banatuta, hauetako 54 bakarrik amaitu zutelarik.\nGarailea Agust\u00edn Tamames izan zen, 5 etapatan gailendu zena. Irabazleak, batez beste, 34,945 kilometro orduko abiaduran bete zuen Itzulia, bigarren sailkatuari, Txomin Perurenari, 14 segundu eskaseko aldea aterata. Tamamesek, azken etapan, Donostiako erlojupekoan, maillot horia eskuratu zuen. Podiumean Miguel Maria Lasa izan zuten lagun, hirugarren sailkatua eta puntukako sailkapena irabazi zuena. Andr\u00e9s Olivak irabazi zuen mendiko sailkapena."}
{"id": "751867", "revid": "69297", "url": "https://eu.wikipedia.org/wiki?curid=751867", "title": "Jos\u00e9 Manuel Fuente", "text": "Jos\u00e9 Manuel Fuente Lavandera (Limanes, Siero, - Oviedo, ) espainiar txirrindularia izan zen. 1970 eta 1976 artean profesionala, bitan irabazi zuen Espainiako Vuelta.\nPalmares.\n1969\n1970\n1971\n1972\n1973\n1974\n1975\n1976"}
{"id": "751868", "revid": "1545", "url": "https://eu.wikipedia.org/wiki?curid=751868", "title": "Jose Manuel Fuente", "text": ""}
{"id": "751869", "revid": "137486", "url": "https://eu.wikipedia.org/wiki?curid=751869", "title": "Melanoma", "text": "Melanoma melanina duten zelulek osatutako tumoreen izen orokorra da. Epidermisean edo dermisean ateratzen dira eta onak edo gaiztoak izan daitezke. Tumore ilunak dira, eta gorputzeko beste ehun batzuetan sortutako tumore ilunei ere melanoma esaten zaie.\nEpidemiologia.\nMelanomaren 160.000 kasu berri inguru diagnostikatzen dira urtero mundu osoan, eta ohikoagoa da klima eguzkitsua duten eskualdeetan bizi diren gizon eta azal zuriko pertsonetan. Munduko Osasun Erakundearen (MOE) txosten baten arabera, urtero 48.000 pertsona inguru hiltzen dira melanomaren eraginez. Kalkuluen arabera, melanoma gaiztoak azaleko minbiziarekin lotutako heriotzen % 75 eragiten du. Datu horiek, ordea, gorantz doaz azken urteetan. 2020. urteko datuen arabera, munduan 325.000 mila kasu berri diagnostikatu ziren eta 57.000 heriotza egon ziren. Gainera, 2020ko tasak egonkor mantentzen badira, uste da melanomaren mundu-karga 510.000 kasu berri izatera igoko dela, eta 96.000 heriotza eragingo dituela 2040rako. \nEusko Jaurlaritzako Osasun sailak 2023ko otsailean argitaratutako \"Minbizia Euskal Autonomia Erkidegoan 2001-2021\" txostenaren arabera, 2013-2017 urte tartean, melanomaren intzidentzia gizonen kasuan 800 kasukoa izan da eta, emakumeen kasuan, aldiz, 901 kasukoa. Gainera, intzidentzia-tasa, hurrenez hurren, % 2,5 eta % 1,8 igo da gizonezkoetan eta emakumezkoetan 2001 eta 2017. urteen artean. Bestalde, bost urteko prebalentzia (2012-2016) 622 kasukoa izan da gizonetan eta 767 kasukoa emakumeetan. \nEtiologia.\nOro har, pertsona batek melanoma pairatzeko duen arriskua bi faktoreren araberakoa da: alde batetik, faktore intrintsekoen araberakoa eta, bestetik, ingurumeneko faktoreen araberakoa. Hala, faktore intrintsekoek familiaren historia eta oinordetzan hartutako genotipoa hartzen dituzte barne; eta, ingurumen- edo kanpo-faktorerik garrantzitsuena, berriz, eguzki-argiarekiko esposizioa da.\nUV erradiazioa.\nAzterketa epidemiologikoek iradokitzen dutenez, argi ultramoretik (UVA eta UVB) datorren erradiazioarekiko esposizioa da melanomaren agerpenaren arrazoi nagusietako bat.\nHorrez gain, autobrontzeatzeko oheen UV erradiazioak melanoma izateko arriskua ere areagotzen du. Minbizia Ikertzeko Nazioarteko Agentziak egiaztatu du beltzarantzeko oheak \"minbizi-eragileak\" direla gizakientzat, eta hogeita hamar urte bete baino lehen beltzarantzeko gailuak erabiltzen hasten diren pertsonek melanoma garatzeko % 75 aukera gehiago dituztela. Bestalde, hegazkinetan lan egiten dutenek ere arrisku handiagoa dutela dirudi, UVrekiko esposizio handiagoaren ondorio direla uste baita.\nGenetika.\nFamilietan sarri gertatzen diren zenbait mutazio arrarok melanomarekiko sentiberatasuna asko areagotzen dute.\nFamilia melanoma genetikoki heterogeneoa da, eta locia 1p, 9p eta 12q kromosometako besoetan du. Gertakari genetiko ugari melanomaren patogenesiarekin erlazionatu dira (gaixotasunen garapena). Tumore anizkoitzaren 1. ezabatzailearen (CDKN2A/MTS1) geneak p16INK4a kodetzen du \u2013 ziklinen menpeko proteinen kinasen(CDK) pisu molekular txikiko proteina inhibitzailea. Familiako melanoma anizkoitz atipikoaren sindromea autosomikoki transmititzen da, dominanteki zehazki, eta batez ere CDKN2A mutazioekin erlazionaturik dago. \nBeste mutazio batzuek arrisku txikiagoa ematen dute, baina ohikoagoak dira populazioan. Esate baterako, MC1R genean mutazioak oso ohikoak dira (ilegorri guztien dute kopia mutatu bat), eta MC1R genean mutazioak dituzten pertsonek zahartzaroan melanoma garatzeko aukera handiagoak dituzte. \nLaburbilduz, honako geneetan gertatzen diren mutazioek melanomarekiko sentiberatasuna areagotzen dute: \nSeinaleak eta identifikazioa.\nMelanomaren seinalerik garrantzitsuena larruazalean dagoen orbain berriren bat izaten da edo tamainaz, formaz edo kolorez aldatu den bat. Horiez gain, besteak bezalakoa ez den orin bat ere seinale garrantzitsua izan daiteke. \nABCDE araua melanomaren ohiko seinaleak identifikatzeko metodo bat da. \nPatogenia.\nErradiazioak zelulen DNA kaltetzen du, oro har, timinaren dimerizazio bat izan ohi dena, eta zelula barruko makineriak konpondu ez badu, zelula-geneetan mutazioa sortzen du.\nPazienteen melanoma metastasikoen laginen genomaren sekuentziazio masiboari esker, hainbat mutazio detektatu ahal izan dira, ez bakarrik mutazio puntualak (batez ere C-&gt;T trantsizioak), baita berrantolatze kromosomikoak ere (ezabapenak, anplifikazioak, translokazioak), kromotripsiaren fenomenoa barne, zeinak ezegonkortasun genomiko handia eragiten baitute. Zelula zatitzen denean, mutazio horiek zelula-belaunaldi berrietara hedatzen dira. Mutazioa protoonkogene baten gainean gertatzen bada (onkogene bat sortuko duena) edo tumoreak ezabatzen dituzten geneetan gertatzen bada, mitosiaren abiadura edo zelulen zatiketa zelularra kontrolik gabekoa bihurtzen da, tumore bat sortzea eraginez.\nErredurei buruzko ikerketa gehienek adierazten dute erlazio positiboa edo zuzena dagoela txikitako erreduren eta melanoma izateko arriskuaren artean. Argi ultramorearekiko esposizio handiko historia duten pazienteek NRAS eta BRAF (onkogeneak) bezalako geneetako mutazioen ehunekoa handiagoa izaten dute esposizio normala edo baxua duten pazienteek dutena baino. \nIragarpena.\nMelanomak, haien ezaugarrien arabera, pronostiko-helburuekin sailkatzen dira. Hainbat sistema daude :\nPronostikoa eta tratamendu aukerak faktore hauen araberakoak dira: \nDiagnostikoa.\nInguru hori behatzea da melanoma bat susmatzeko metodorik ohikoena. Melanomak detektatzeko (eta biziraupen-tasak handitzeko), melanomak ezagutzen ikastea gomendatzen da (ikusi \"ABCDE\" identifikazio-metodoa), eta orbainak aldian-aldian aztertzea eduki ditzaketen aldaketak behatzeko (forma, tamaina, kolorea, azkura edo odol-jarioa). Bestalde, oso garrantzitsua da kalifikatutako medikuari galdetzea. \nAzaleko lesio susmagarrien pertsona-ikuskapena zehatzagoa da azaleko lesio susmagarrien irudien ikusizko ikuskapena baino. Bestalde, espezialista gaituek, dermoskopia erabiltzen dute lesio gaiztoak identifikatzeko. Ildo honetatik, erreflektantziako mikroskopia konfokalak dermatoskopiak baino sentikortasun eta espezifikotasun handiagoa izan dezake azaleko melanomaren diagnostikoan, baina azterketa gehiago behar dira emaitza hori baieztatzeko.\nGorputzeko argazkigintza osoa, ahalik eta gorputzeko azaleraren dokumentazio fotografikoa barne, arrisku handiko pazienteen jarraipenean erabiltzen da. Antzemate goiztiarra ahalbidetzeko teknikaren berri eman da, eta ikuspegi errentagarria ematen du (edozein kamera digitalekin), baina haren eraginkortasuna zalantzan jarri da, aldaketa makroskopikoak detektatzeko gai ez delako. Diagnostiko-metodoa irudi dermoskopikoekin batera erabili behar da (eta ez ordezko gisa), eta bi metodoen konbinazioak detekzio-tasa oso altuak ematen dituela dirudi. \nBiopsia.\nAzterketa bisual baten eta azterketa dermatoskopiko baten ondoren, edo \"in vivo\" diagnostikatzeko tresnen bat, hala nola mikroskopio konfokala erabili ondoren, medikuak orbain susmagarriaren biopsia egin dezake. Anestesia lokalaren pean egindako azaleko biopsiak diagnostikoa egitea eta larritasuna zehaztea ahalbidetzen ditu. Ondoren egin daitezkeen biopsia motak zerrendatzen dira: \nMota histopatologikoak.\nMelanoma neoplasma neuroektodermiko mota bat da. Lau melanoma mota nagusi daude:\nBeste histopatologia-mota batzuk dira: \n\"In situ\" edo inbaditzailea.\n\"In situ\" melanoma bat ez da mintz basaletik haratago barreiatuko; melanoma inbaditzaile bat, ordea, mintz basaletik haratago barreiatuko da. \nMelanoma mota histopatologiko batzuk berez inbaditzaileak dira, besteak beste, melanoma nodularra eta melanoma lentigo gaiztoa. Bestalde, azaleko barreiadura-melanomak (gainazaleko hedadura melanomak moduan ere deituak) eta melanoma lentiginoso akralak \"in situ\" edo inbaditzaileak izan daitezke, baina melanoma lentiginoso akralak inbaditzaileak dira ia beti. \nEstadioak.\nMelanomaren 4 estadio posible daude: I, II, III eta IV. Fase horietako bakoitzaren sailkapena TNM izeneko hiru faktoreren araberakoa izango da. T melanomaren beraren hedadura lokalari dagokio, N gongoilei (baita metastasi berezi batzuei ere) eta M beste organo batzuetako metastasiei. \nMinbiziari buruzko Amerikako Batzorde Bateratuaren (AJCC) arabera, 8. edizioa: \n1. eta 2. etapetan, N mota (gongoil linfatikoa) behar da:\n1., 2. eta 3. etapek M bat (metastasi-egoera) behar dute:\nSistema zaharrenek \"Clark maila\" eta \"Breslow sakonera\" sistemak edo metodoak erabiltzen dituzte, eta tumore-inbasioaren sakonera mikroskopikoa kuantifikatzen dute.\nLaborategia.\nLaktato-deshidrogenasaren (LDH) probak askotan erabiltzen dira metastasiak detektatzeko, nahiz eta metastasia duten paziente askok (baita fase terminalean ere) LDH normala duten; LDH oso altu batek, sarritan, gaixotasunak gibelera duen hedapen metastasikoa adierazten du.\nOhikoa da melanoma diagnostikatu zaien pazienteek toraxeko erradiografia eta LDH testa izatea, eta kasu batzuetan CT, MRI eta/edo PET miaketak. Nahiz eta eztabaidagarriak izan, zainetako gongoil nodoen biopsiak eta gongoil linfatikoen azterketa ere egiten dira, gongoil linfatikoetara nola hedatzen den ebaluatzeko. Melanomaren diagnostikoa S-100 proteina-markatzaileak bermatzen du. S100 proteinak molekula azido txikiak dira, eta zelula-funtzio ugaritan parte hartzen dute. Oso hedatua dago giza ehunetan, baita melanoman ere. Hala, gaur egun, melanomaren biomarkatzaile onena da. S100Bk p53 tumorea ezabatzen duen proteinarekin interakzio zuzena duela frogatu da, eta, beraz, haren funtzioa murriztu eta melanoman tumorenesiaren sustapena eragiten du. \nHMB-45 antigorputz monoklonal bat da, melanomak bezalako tumore melanozitikoetan dagoen antigeno baten aurka erreakzionatzen duena. Patologia anatomikoan tumore horien markatzaile gisa erabiltzen da. Antigorputza melanoma estraktu batek sortu zuen. Positiboki erreakzionatzen du tumore melanozitikoen aurka, baina ez beste tumore batzuen aurka, horrela espezifikotasuna eta sentikortasuna erakutsiz. \nPrebentzioa.\nErradiazio ultramorea.\nErradiazio ultramoreko iturriekiko (eguzkia eta autobrontzeatze-oheak) esposizioa minimizatzeak, eguzki-babeseko neurriei jarraitzeak eta eguzkitik babesteko arropa eramateak (mahuka luzeko alkandorak, galtza luzeak eta hegal zabaleko kapelak) babesa eskain dezakete. \nAzazkal-lanparak (azazkal-saloietan azazkal-margoak lehortzeko erabiltzen direnak) UV erradiazioaren beste iturri arrunt eta hedatu bat dira, saihets daitekeena. Nahiz eta UV azazkal-lanparak erabiliz azaleko minbizia garatzeko arriskua txikia izan, oraindik gomendatzen da hatzik gabeko eskularruak erabiltzea eta/edo SPF 30 edo gehiagoko duten kremak aplikatzea eskuetan, UV azazkal-lanpara bat erabili aurretik. \nGorputzak UV argia erabiltzen du D bitamina sortzeko, eta, beraz, hartzen den eguzki-argi maila orekatua izan behar da D bitamina maila egokia mantentzeko eta melanoma arriskurik ez izateko. Goputzak ordu erdi inguru behar du eguneko D bitamina sortzeko, baina aldi berean ordu erdi ere nahikoa da azaleko erredura bat eragiteko. Hala, eguzki-argiaren esposizioa tarteka izan daiteke aldi berean izan beharrean. \nEguzkitako kremak.\nEguzkitako kremak eraginkorrak dira melanoma saihesteko. Gaur egungo kremek dituzten osagaiek (abobentzona, zink oxidoa eta titanio dioxidoa) eraginkortasunez blokeatzen dituzte bai UVA, bai UVB. Bestalde, eguzkitako kremek ere babesten dute larruazaleko beste minbizien aurrean. \nMedikamentuak.\n2005eko berrikuspen batek estatina eta fibratoen botikak melanoma izateko arriskua murrizten duela frogatu zuen. 2006ko berrikuspen batek, ordea, ez zuen inolako onurarik eragiten dutela onartzen.\nTratamendua.\nBost tratamendu estandar erabiltzen dira:\n1. Kirurgikoa.\nKirurgia da melanoma gehienen tratamendu nagusia, eta, eskuarki, hasierako etapetan dauden melanomak sendatzen ditu. \n1.1. Exzisio zabala.\nAzaleko biopsia baten bidez melanoma-diagnostikoa egiten denean, ziur asko kirurgia gehiago egin beharko da minbizia erabat atera dela ziurtatzeko. Eszisio bidez, lodiera txikiko melanoma gehienak sendatuko dira. \nEszisio zabala eta biopsia eszisionala desberdinak dira. Exzisio bidezko biopsiek tumorea erauzi dezakete, baina sarritan kirurgia gehiago egin behar izaten da berriro agertzeko arriskua murrizteko.Kasu honetan, marjinak zabalagoak dira, diagnostikoa ezaguna baita. Gomendatutako marjinak aldatu egiten dira tumorearen lodieraren arabera. Tumore lodiagoek marjina handiagoak behar dituzte (ertzetan eta zatiketaren sakoneran). Marjinak ere alda daitezke gorputzeko melanomaren kokapenaren eta beste faktore batzuen arabera. \n1.1.1 Mohs kirurgia.\nEgoera batzuetan, Mohs-en kirurgia (Mohs-en kirurgia mikrografikoa edo MMS ere esaten zaio) aukera bat izan daiteke. Kirurgia mota hori maizago erabiltzen da azaleko beste minbizi mota batzuetarako, eta bere erabilerak melanomaren tratamenduan zalantzak eragiten ditu. \nProzedura horretan, azala (melanoma barne) geruza oso meheetan kentzen da. Ondoren, geruza bakoitza mikroskopioz aztertzen da. Minbizi-zelulak badaude, medikuak beste larruazal geruza bat aterako du. Hori errepikatu egiten da geruza batek minbizi-zantzurik ez dagoela erakutsi arte. Prozesu hori motela da, askotan ordu batzuk hartzen ditu, baina tumorearen ondoko larruazal arrunt gehiago salbatzeko aukera ematen du. \n1.1.2 Anputazioa.\nEzohiko egoeretan, melanoma oineko edo eskuko hatz batean dagoenean eta sakon hazi denean, baliteke hatz horren zati bat edo guztia moztu behar izatea. \n1.2. Gongoil linfatiko baten disekzioa.\nEbakuntza honetan, zirujauak melanomaren tumoretik gertu dauden gongoil linfatiko guztiak erauzten ditu. Ez dago argi linfa-gongoilen disekzioak gongoiletara zabaldu diren melanomak sendatu ditzakeen. Oraindik ere ikertzeke dago. Hala ere, zenbait medikuren ustez, horrek pazientearen bizitza luzatu dezake, eta, gutxienez, gongoil linfatiko horietan minbizia hazteak eragin lezakeen mina saihestu. \n1.3.Melanoma metastasikoaren kirurgia.\nMelanoma larruazaletik beste organo batzuetara (biriketara edo garunera) zabaldu bada (metastasia), minbizia nekez sendatuko da kirurgia bidez. Nahiz eta hedapen-eremu bat edo bi soilik aurkitzen diren irudi bidezko azterketen bidez, hala nola ordenagailu bidezko tomografia edo erresonantzia magnetiko bidezko irudigintza bidez, baliteke beste eremuetara zabaldu izana eta eremu horiek txikiegiak izatea azterketa horien bidez hauteman ahal izateko. \nBatzuetan, kirurgia egiten da egoera horretan, baina helburua minbizia kontrolatzen saiatzea da, sendatu beharrean. Metastasi bat edo gehiago egonez gero, eta horiek erabat erauzi ahal izanez gero, kirurgia horrek pertsona batzuen bizitza luzatu lezake. Leku batzuetan, hala nola garunean, metastasiak erauzteak lagundu dezake sintomak prebenitzen edo arintzen eta pertsonaren bizi-kalitatea hobetzen. \n2. Kimioterapia.\nKimioterapia minbiziaren tratamendua da, minbizi-zelulen hazkuntza geldiarazteko botikak erabiltzen dituena, zelulen heriotza eraginez edo zatiketa geldiaraziz. Kimioterapia ahotik edo zain edo muskulu batean injektatzen denean, sendagaiak odolera sartzen dira eta gorputz osoko minbizi-zeluletara irits daitezke (kimioterapia sistemikoa). Kimioterapia likido zefalorrakideoan, organo batean edo gorputz-barrunbe batean, hala nola sabelaldean, zuzenean jartzen denean, sendagaiek eremu horietako minbizi-zelulei eragiten diete batez ere (eskualdeko kimioterapia). \n3. Erradioterapia.\nErradioterapia minbiziaren tratamendua da, energia handiko X izpiak edo beste erradiazio mota batzuk erabiltzen dituena, minbizi-zelulak hiltzeko edo zatitzea geldiarazteko. Kanpoko erradioterapiarako makina bat erabiltzen da, erradiazioa gorputzaren kanpoaldetik minbizidun eremura bidaltzen duena. Kanpoko erradioterapia melanomaren tratamendurako erabiltzen da eta batzuetan terapia aringarri gisa ere erabiltzen da sintomak arintzeko eta bizi-kalitatea hobetzeko. \n4. Immunoterapia.\nImmunoterapian gaixoaren immunitate-sistema erabiltzen da minbiziari aurre egiteko. Gorputzaren defentsa naturalak minbiziaren aurka bultzatzeko, zuzentzeko edo leheneratzeko, gorputzak edo laborategiak egindako substantziak erabiltzen dira. Minbiziaren tratamendu hori terapia biologiko mota bat da. \nMelanoma tratatzeko, immunoterapia mota hauek erabiltzen dira:\n5. Terapia bideratua.\nTerapia bideratua minbizi-zelula espezifikoak identifikatu eta erasotzeko drogak edo beste substantzia batzuk erabiltzen dituen tratamendu mota da. Terapia zuzenduek, oro har, kimioterapiak edo erradioterapiak baino kalte gutxiago eragiten diete zelula normalei. Melanoma tratatzeko ondorengo terapia mota hauek erabiltzen dira edo aztertzen ari dira:"}
{"id": "751871", "revid": "58701", "url": "https://eu.wikipedia.org/wiki?curid=751871", "title": "Vorarefilia", "text": "Vorarephilia (askotan vore bezala laburtuta) beste pertsona edo izaki batez kontsumitua izan, edo, batzuetan, haiek pertsonalki kontsumitu, edo jate prozesu orokorrarekiko erakarpen erotikoa ezaugarritzat duen parafilia da. Izan ere, vorarefilia fantasiak normalean ezin direnez errealitatean gauzatu, sarritan Interneten partekatzen diren ipuin edo marrazkietan adierazten dira. \"Vorarephilia\" hitza Latinerazko \"vorare\" (\"irentsi\") eta Antzinako greziako \u03c6\u03b9\u03bb\u03af\u03b1 (\"phil\u00eda\", \"maitasun\") hitzetatik eratorria da.\nFantasiak, normalean biktima osorik irenstea dakar, nahiz eta noizean behin biktimak murtxikatuak diren, eta digestioa sartu daiteke edo ez. Vore fantasiak sexu-kanibalismotik bereizi egiten dira,\u00a0biktima bizia osorik irensten baita. Batzuetan kontsumitzaileak gizakiak dira, baina giza itxurako animaliak, animali arruntak, herensugeak, eta suge izugarriak ere agertzen dira maiz fantasia horietan.\u00a0\nKontsumitu ondoren, kontsumitzailearen sabela handitua arreta handiz deskribatu ohi da. Vorarefiliak batzuetan \"vore biguna\" eta \"vore gogorraren \"artean bereizten du; vore bigunak biktima osorik eta bizirik irenstea esan nahi du, eta, seguru asko, itzulia \"ez-fatal\" egoera batean, vore gogorrean, berriz, biktimak digestio prozesu izugarriago eta errealista batean sartzen da, sarritan murtxikatua.\nGehienetan vore irudi, ipuin, bideo, eta bideo-joko bidez gozatzen da eta hedabide nagusietan ager daiteke. Kasu batzuetan, vorarefilia macrofiliaren aldaera bezala deskribatzen da eta beste parafilia batzuekin konbinatu daiteke. Macrofiliaz gain, vore fantasiak askotan BDSM, mikrofilia, haurdunaldi fetitxismoa, \"furry\" fetitxismoa, \"ezjaiotza\" (baginan irentsia izan eta umetokira itzultzeko nahia), eta sexu-kanibalismoa.\nKasu azterketa baten analisiak fantasia hau sexual masokismoarekin lotu zuen eta beste norbait indartsuarekin batzeko nahia eta bakardadetik betirako ihesak motibaturik izan zitekeela iradoki zuen. Beraien sexualitatearekin gaizki sentitzen diren \"tratamendu gabeko\" vorarefilia dutenei, Torontoko Centre for Addiction and Mental Health-eko psikologoek sexu interesa \"egokitzea, aldatu edo kendu ordez\" gomendatzen diete. Libido murrizketarako botikak erabili ahal dira beharrezkotzat jotzen bada."}
{"id": "751874", "revid": "137486", "url": "https://eu.wikipedia.org/wiki?curid=751874", "title": "Esteban Ezkurra", "text": "Esteban Ezkurra Arraiza (Etxauri, 1888ko azaroaren 21a-1964ko martxoaren 22a) Nafarroako erreketeen komandantea eta politikaria izan zen. Espainiako Gerra Zibila baino lehen estatu kolpearekin kolaboratu zuen eta, ondoren, Francoren alde altxatu zen.\nBiografia.\nElkarte Tradizionalista edo Comuni\u00f3n Tradicionalista alderdiaren militantea, 1918ko abenduaren 30ean, Vicente Jauregirekin batera, Nafarroako Foru Aldundiak deitutako nafar udalen batzar nagusian hartu zuen parte Etxauriren ordezkari bezala; batzarraren helburua Espainiako Gobernuari Foruen erabateko berreskuratzea eskatzeko zen. 1930ean Julia I\u00f1arra Legarraga baztandarrarekin ezkondu zen. Etxauriko alkatea izan zen eta Foru Kontseilu Administratiboaren partaidea izan zen. Espainiako Bigarren Errepublika aldarrikatuta, Ezcurra Euskal Herriarentzako Sortarauaren alde jarri zen baina, azkenik, 1932an aurkako botoa eman zuen. 1931ko irailaren 2an, Nafarroako Federazio Katoliko-Sozialaren lehendakaria izendatu zuten.\n1936an, Etxauribarren erreketeen nagusia bezala, haren etxea Emilio Mola jeneralari karlismoaren beste buruekin biltzeko utzi zion. Bilera haietan 1936ko uztailaren 18ko estatu-kolpea prestatu zen. Gerra hasita, abuztuaren 7an Nafarroako erreketeen komandantea izendatu zuten. 1937ko apirilean Gerrako Batzorde Karlistako burua izan zen; bilera hartan Francori Falange Espa\u00f1ola eta erreketeen arteko batasunari oniritzia emateko telegrama bidali zioten. Hau zen telegramaren testua:\nBaina gerra aurrera joan ahala, Ezcurrak frankistekin arazoak izan zituen. Teruelgo guduan Nafarroako soldaduak lehen lerroko oste bezala erabiliak izaten ari ziren; horren aurrean protesta egiteko Nafarroako Dibisioak atzera egitea agindu zuen. Ondorioz, 1938ko otsailean erreketeen agintaritzatik kendu egin zuten.\nFalangisten eta karlisten arteko batasuna, bestetik, ez zen aurrera atera. Erreketeentzat falangistak \"gorriak\" omen ziren, hau da, oso ezkertiarrak.\nFernando Mikelarenaren \"Sin piedad. Limpieza pol\u00edtica en Navarra, 1936. Responsables, colaboradores y ejecutores\" (Pamiela, 2015) ikerketa lanean Ezkurra ezkertiarren aurka Nafarroan burutu zen errepresioaren arduradun nagusietariko bat bezala aipatua izan da."}
{"id": "751875", "revid": "65203", "url": "https://eu.wikipedia.org/wiki?curid=751875", "title": "Bill Withers", "text": "William Harrison Withers Jr. (Slab Fork, Mendebaldeko Virginia, 1938ko uztailaren 4a - Los Angeles, 2020ko martxoaren 30a) estatubatuar kantautore eta musikari bat izan zen. Nagusiki 1970-1985 artean diskoak plazaratu eta kontzertuak eman zituen, eta bere musikak soul, blues, rhythm and blues eta funk generoak jorratu izan ditu.\nGrammy Sariak hiru bider irabazi eta lau izendapen ere jaso zituen. 2015. urteaz geroztik Rock and Rollaren Ospearen Aretoan sailkatua dago.\nBere abesti ospetsuenak honakoak dira: \"Lean on Me\", \"Ain't No Sunshine\", \"I Don't Want You On My Mind\", \"Use Me\", \"Just the Two of Us\", \"Lovely Day\" eta \"Grandma's Hands\"."}
{"id": "751876", "revid": "15251", "url": "https://eu.wikipedia.org/wiki?curid=751876", "title": "Gue\u00f1esko udaletxea", "text": ""}
{"id": "751878", "revid": "336", "url": "https://eu.wikipedia.org/wiki?curid=751878", "title": "HTTP 404", "text": "HTTP 404, HTTP Not Found edo HTTP 404 Ez aurkitua HTTP egoera-kode bat da, host-a zerbitzariarekin komunikatu ahal izan dela baina eskatu den baliabidea ez dela existitzen adierazten duena. Adibidez, https://eu.wikipedia.org/xyzjk URLa sartzen bada\u00a0Wikipediaren zerbitzariak errorearekin orrialde bat itzuliko du baita HTTP 404 errore-kodea ere. Errore hau ez da nahastu behar \"Web-zerbitzaria ez aurkitua\" errorearekin edo zerbitzariarekin ezin izan dela konektatu adierazten duten erroreekin.\nEzarpena.\nHTTP komunikazio-eskaera batek erantzun diezaion eskatzen dio zerbitzariari, adibidez, web-nabigatzaile batek HTML dokumentu bat (web-orri bat) eskatzea. Zerbitzariak zenbakizko HTTP-kode batekin eta mezu batekin erantzuten du. 404 kodean, lehenengo lauko horrek bezeroaren akats bat egon dela erakusten du, URL-a gaizki idatzita dagoelako, adibidez.\n404 errore-kodearen ondoan, zerbitzariak akatsaren arrazoia azaltzen duen testu bat bidali ohi du. HTTP-espezifikazioak\u00a0\"Not Found\" (ez aurkituta) esaldia iradokitzen du. Zerbitzari askok modu lehenetsian 404 kodea eta \"Not Found\" esaldia dituen web-orri bat erakusten dute. Eskatutako orria ez badago, zerbitzariek edozein orrialde erakusteko konfiguratu daitezke.\nHala ere, Internet Explorerrek eta Chromek, modu lehenetsian ez dituzte orri horiek erakusten, baldin eta 512 byte baino gehiago ez baditu behintzat, eta gehienetan nabigatzaile horiek horretarako propio definituta duten orrialde bat erakusten dute.\nZerbitzariek 404 errore bat erakutsiko du orrialdeak mugitu badira edo ezabatu direnean. Lehen kasuan, zuzena zuzenagoa litzateke 301 kode-errorea\u00a0bidaltzea (betiko mugituta). Bigarren kasuan 410 ezabatze-kode bat itzuli behar izango luke. Bi aukerek zerbitzaria konfiguratzea berariaz eskatzen dutenez, webgune gehienek ez dituzte kode hauek erabiltzen."}
{"id": "751879", "revid": "1491", "url": "https://eu.wikipedia.org/wiki?curid=751879", "title": "HTTP 404 errore", "text": ""}
{"id": "751880", "revid": "6950", "url": "https://eu.wikipedia.org/wiki?curid=751880", "title": "Desbideratze-presa", "text": "Desbideratze-presa esaten zaio ibai edo erreketan eraikitzen den presa txikiari. Helburua uraren maila igotzea da eta ur emaria andaparetara edo erretenetara desbideratzea."}
{"id": "751881", "revid": "512", "url": "https://eu.wikipedia.org/wiki?curid=751881", "title": "Mario Abdo Ben\u00edtez", "text": "Mario Abdo Ben\u00edtez (Asunci\u00f3n, Paraguai, 1971ko azaroaren 10a) paraguaitar enpresaburua eta politikaria da. 2018ko Paraguaiko hauteskunde orokorretan herrialdeko presidente hautatua izan zen. Aurretik, 2015 eta 2016 bitartean Paraguaiko Senatuko presidentea izan zen."}
{"id": "751886", "revid": "9393357", "url": "https://eu.wikipedia.org/wiki?curid=751886", "title": "Aino Aalto", "text": "Aino Maria Marsio-Aalto (Helsinki, 1894ko urtarrilaren 25 \u2013 1949ko urtarrilaren 13) diseinatzaile eta arkitektoa izan zen, Finlandiako arkitekturaren aitzindaria. Askok ezagutzen dute bere senarra, Alvar Aalto. Baina gutxik ezagutzen dute emakume honen ibilbidea. \u201cIparraldeko argiaren\u201d itzalean egon zen, agian berak nahi zuelako, horrela deitzen zioten Alvar Aaltori mediterraneoko argia bere lanetan sartzeagatik.\nLehengo urteak.\nAino Marsio Aalto Finlandiako lehenengo arkitektoenetako bat izan zen. Bere senarrarekin, Alvar Aalto, lan egin zuen bere heriotzara arte 1949.urtean. Arkitektura modernoko lan egin zuten obretan, soilik Alvar Aaltori erantsitakoak, Eskandinaviako arkitekturaren influentzia modernoa eta funtzionalarekin nahasten da. Era honetara Alvar Aaltoren barruko altzairuen diseinuak (Villa Mairea, adibidez, 1939.urtean bukatuta) Europaren iparraldean aitzindaria izan zen.\nHelsinkiko Unibertsitate Politeknikoan arkitekto bezala graduatu ostean, 1920.urtean, bere karrera profesionala Oiva Kalliorekin hasi zuen. Ikaslea zenean ikasle bezala lan egin zuen aroztegi eta igeltserotzan, bi esperientzia hauek eragin handia izan zuten bere ondorengo jarduera profesionalean. 1923.urtean Gunnar A. Wahlroosen bulegoan lan egiten hasi zen. Hurrengo urtean, 1924an, Alvar Aaltoren bulegora pasatu zen. Sei hilabete bere laguntzailea izan ondoren, Aino eta Alvar Aalto ezkondu egin ziren. Aino lau urtez helduago zen baina guztiz osatzen zuen Alvar: bera emakume pragmatikoa zen, bere senarraren ideiak moderatu ahal zituen eta gainera marrazkilari trebea zen. Sigfried Gieldionek \u201cezkontza berezia zen hau, Alvarrekin erlazionatutako guztia bezala. Bere sekretua elkarrekikotasun kontrasteetan oinarrituta zegoen. Aalto nekaezina zen, eferbeszentea eta kalkulatu ezina. Aino zehatza zen, saiatua eta neurritsua. Batzuetan ona da sumendi bat meandro ixil batek inguratuta dagoenean\u201d. Bulegoan egindako lanak normalean \u201cAino eta Alvar Aalto\u201d sinatuta zeuden.\nAino eta Alvar Aaltok bi seme-alaba eduki zituzten: alaba Johanna \u201cHanni\u201d Alanen izenekoa, 1925.urtean jaiotakoa eta seme bat Hamilkar Aalto izenekoa 1928.urtean jaiotakoa.\nIbilbidea.\nDiseinatzaile moduan, Aino Aalto ezaguna da batez ere eskala txikiko lanengatik, beirazko piezen diseinua adibidez, barruko diseinuak (Villa Mairea famatua, Noormarkkun 1937-1939), altzarien diseinua (Paimoko heritetxerako altzariak 1927-1929), sukaldeen diseinua (sukalde \u201cminimoa\u201d, 1930) eta etxebizitza minimoak (\u00c4lhstrom konpainiako langileentzako etxebizitzak).\nBere lehenengo lanen artean P\u00f6yty\u00e4 eliza dago, Erling Bjertnaek, bulegoaren laguntzaileak, Marsiok egindako lana da. Aino eskala txikiko eraikinen eraikuntzara dedikatu zen, udako villak batez ere. Nagusiena berea izan zen, Flora villa, Alaj\u00e4rvin 1926an. Nahiz eta eskala txikikoa izan eskandinaviar klasizismoaren ezaugarri asko batzen ditu: modu klasikoen eta etxekoen konbinazioak.\n1928an Alvar Aaltok astebururako etxebizitzen prototipoen lehiaketaren lehenengo saria irabazi zuen, Aitta aldizkariak antolatutakoa, \u201cKonsoli\u201d izeneko proiektuarekin, Flora hiribilduaren egokitzapena.\n1930. urtean, Helsinskiren Minimin Apartmen Exhibition-en erakusketa egin zuten biek, bizitza modernoarentzat pentsatutako etxe bat aurkezten, bertan giroaren itxura guztiak berriz diseinatu zituzten. Diseinua aldaketa soziala eta emakumearen gizartean zeukan paper berriaren eragin handia zeukan, \u201cbere posizio otzanen independentzia lortzea eta emantzipazioa adiskidetasun oso bat lortzera arte\u201d Alvar Aaltok 1930.urtean hitzaldi batean esan zuen bezala.\nAino Aaltok \u201csukalde minimo\u201d famatua diseinatu zuen, etxeko elementurik berriena eta interesgarriena duena. 1926.urtean Margarete Sch\u00fctte-Lihoztky-ren Frankfurt Sukaldetik eraginda, lehenengo sukalde landatu modernoa izan zen.\nNahiz eta Aino Aaltok ibilbide inportantea izan zuen altzairu diseinatzaile, argazkilari eta arkitektoa bezala, kristalean egindako diseinuengatik ezaguna da. Bere lan \u00a0garrantzitsuena kristalarekin, 1932.urtean egindakoa izan ahal da, bere izena B\u00f6lgeblick zen, urezko eraztunak. Proiektu hau lehiaketa batentzat egin zuen. Helburua masan produzitzeko edalontzi aproposak sortzea zen. Aino Aalto bere senarra garaitu zuen bere diseinuarekin. Harri bat ura kolpekatzean eragiten dituen eraztunetan inspiratu zen. Ainok lehiaketa irabazi zuen eta Urrezko Domina eman zioten 1936.urtean, Milan Trienalean. 1932.urtetik produzitu egin dira edalontzi hauek, \u00a0ere diseinu sinpleagatik aproposak dira egunero bizitzarako baina baita jai eleganteentzako.\n1935.urtean Aino eta Alvar Aaltok, Maire Guillichsenekin batera (bere laguna eta bezero nagusia) eta Nils-Gustav Hahlin, Artek (Arte+Teknika) sortu zuten, \u201cetxeko industriara\u201d dedikaturiko enpresa. Alvarrek eta Ainok diseinaturiko altzariak eta argiztapen osagarriak saltzen zituen. Bere sorkuntzatik Ainok zuzendari sortzaile bezala lan egin zuen eta 1941.urtetik zuzendaria bihurtu zen bere heriotzara arte 1949.urtean.\nMarsiok Iittala, enpresa finlandiarrarentzako, etxe bizientzako zenbait beirazko objektu diseinatu zituen. Diseinu ezagunena B\u00f6lgeblick seriea da, 1932.urtean diseinatua, Diseinuaren Urrezko Domina izabazi zuen lan honekin 1936.urtean, Milaneko VI Trienalean. Savoy-en diseinuan lagundu zion bere senarrari 1936.urtean.\n1934.urtean, Aino eta Alvar Aalto landa bat erosi zuten Riihitien, non bere etxea eta bulegoa diseinatzen hasi ziren, 1936.urtean bukatu zuten. Diseinu honek berrikuntza arkitektonikoak egiteko aukera eman zien, baita eraikuntzaren ezaugarrien eta materialen esperimentazioa egiteko. Villa Mairearen eraikuntzarako aurrekari bezala funtzionatu zuen. Kasu honetan, beste batzuetan bezala, pentsamendu modernoa eta tradizionala konbinatu zuten, material naturalek hizkuntza funtzionalista leuntzen dute.\n1938.urtean, New Yorkeko Munduko Feriarentzat egindako Finlandiako Pabiloiaren lehiaketan bikoteak banandurik parte hartu zuen. Alvar lehenengo bi sariak irabazi zituen, Ainok berriz, hirugarrena lortu zuen. Azkenean egindako pabiloia bikoteak proposatu zituzten hiru ideiak batzen ditu."}
{"id": "751892", "revid": "336", "url": "https://eu.wikipedia.org/wiki?curid=751892", "title": "Gennady Golovkin", "text": "Gennady Genn\u00e1dievich Golovkin (Karagandy, Kazakhstan, 1982ko apirilaren 8) kazakhstandar boxeolari profesionala da. 2004 urtean zilarrezko domina irabazi zuen Atenaseko Joko Olinpikoetan pisu ertainean (75 kg). Gaur egun WBA (World Boxing Association), WBC (World Boxing Council) , IBF (International Boxing Federation) eta IBO (International Boxing Organisation) erakundeek antolatutako txapelketen munduko txapelduna da pisu ertaineko kategorian.\nPisu ertaineko historiaren K. O. portzentaia altuena duen boxeolaria da,% 86,8ko K. O. bataz bestekoarekin. Pisu ertaineko kategoriako boxeolari indartsuenetako bat da. Gainera, inork ez du lortu Gennady Golovkin lurrera botatzea bere karrera amateur eta profesional osoan zehar. \u201cUrteko boxeolari\u201d izendatu zuen \"The ring\" aldizkariak 2013 urtean eta gaur egun, \"The Ring\" aldizkariak egiten duen liberaz liberako sailkapenaren arabera munduko boxeolaririk hoberena omen da.\nBiografia.\nGennady Golovkinek lau anaia ditu. Bere aita errusiarra da eta ikatz meategi batean egiten zuen lan Errusian eta bere ama korearra da eta laborategi kimiko batean laguntzaile gisa egiten zuen lan. Bere bi anaia nagusiek, Sergeyk eta Vadimek bultzatu zuten boxeolari izatera. Izan ere, Gennady ume bat zenean bere anaia nagusiek kalean zeudela beldurrik bazuen galdetzen zioten. Gennadyk ezetz erantzuten zuen beti eta bi anaiek mutil gazteekin borrokatzera eramaten zuten.\nGennadyk zortzi urte zituela bere bi anaia nagusiak armada errusiarrean sartu ziren. Urte berean, Vadim gerran hil zen eta lau urte geroago, 1994an Sergey. Gobernuak ez zuen heriotzen azalpenik eman eta ezin izan zuten bi mutikoen hileta ospatu. Hau oso kolpe latza izan zen Gennady eta bere familiarentzako eta borrokan jarraitzera bultzatu zuen.\nKarrera amateurra.\nGennady Golovkinek 2002 urteko azaroan beka bat lortu zuen \u201cOlympic Solidarity\u201d-k antolatutako programa baterako.\nHurrengo urtean, 2003an, Munduko Boxeo Amateur Txapelketa ospatu zen Bangkoken eta urrezko domina irabazi zuen. Boxeolari arrakastatsu asko garaitu zituen txapelketa hartan. Hala nola, Matvey Korobov errusiarra, Andy Lee, Lucian Bute (K. O.), Yordanis Despaigne eta azkenik finalean Oleg Mashkin.\n2004ko Atenasko Joko Olinpikoetan izan zituen lehenengo bi borrokak irabazi zituen Ramadan Yasser Abdelghafar eta Andre Dirrellen aurka. Baina finalean Gaydarbek Gaydarbekoven aurka galdu zuen eta hala, zilarrezko domina lortu zuen. Urte berean Puerto Princesa hirian, Filipinetan Asiako Boxeo Txapelketa irabazi zuen. Txapelketa hartako finalean Christopher Camat boxeolari filipinarra garaitu zuen.\nLorpenak amateur gisa.\n2000 urtean Munduko Junior Txapelketa irabazi zuen Budapesten, Hungarian, superwelter kategorian.\nGaraipenak:\n2002 urtean Asiako Boxeo Txapelketa irabazi zuen Busanen, Hego Korean, superwelter kategorian.\nGaraipenak:\n2003 urtean Munduko Boxeo Amateur Txapelketa irabazi zuen Bangkoken, Tailandian, pisu ertaina kategorian.\nGaraipenak:\n2004 urtean zilarrezko domina irabazi zuen Atenasko Joko Olinpikoetan pisu ertaina kategorian. Kazakhstaneko selekzio olinpikoko kide gisa hartu zuen parte.\nGaraipenak:\nGaydarbek Gaydarbekov errusiarraren aurka galdu zuen finalean.\nKarrera profesionala.\nUniversum-ekin kontratua.\nAmateur gisa karrera paregabea egin ostean, Gennady Golovkinek munduko pisu ertaineko boxeolari onena izateko gogoa zuenez, Kazakhstan utzi eta Alemaniara abiatu zen bizitzera. Bertan\" Universum\" izeneko boxeo promotorearekin sinatu zuen kontratua eta bere lehen 19 borrokak irabazi zituen, haietatik 16 KO bidez. 2010eko urtarrilean bukatu zen kontratu hau Gennady bere egoeraz kexatu ostean. Izan ere, bere ustez Universum promotoreak ez zuen bere karrera hobetzeko asmorik eta beste boxeolari batzuetaz kezkatzen zen, bera alde batera utzita.\nK2 eta Abel Sanchez.\nGolovkinek K2 Promotions-ekin sinatu zuen kontratua eta Big Bear-era, Kaliforniara, abiatu zen entrenatzera Abel Sanchez entrenatzaile mexikar handiarekin. Golovkinen talentuak eta jarrerak harrituta utzi zuen Sanchez elkarrekin izan zuten lehengo bileratik. Abel Sanchezekin boxeo mexikar erasokorra eta Golovkinek zuen teknika amateur sobietarra konbinatzen hasi ziren. Hasiera batean Golovkin piska bat lotsatia zen, baina ring gainean zuen jarrera eta inteligentziak harrituta utzi zuten entrenatzaile mexikarra, eta txapeldun bat bihurtuko zela adierazi zuen behin eta berriro prentsan. 2010eko abuztuaren 14an Golovkin pisu ertaineko WBA munduko txapeldun bihurtu zen Milton Nunez garaitzean Panama hirian.\nProskaren aurka.\nAmerikako Estatu Batuetan egin zuen bere lehendabiziko borroka profesionala Grzegorz Proska boxeolari poloniarraren aurka izan zen bere WBA titulua defendatzeko. Honek 2011 urtean Sebastian Sylbester txapeldun ohia garaitu zuen. Hala ere, borrokan zehar Golovkin izan zen nagusi eta azkenean KO tekniko (TKO) bidez garaitu zuen Proska bosgarren roundean.\nRosadoren aurka.\nGolovkinen hurrengo borroka New Yorkeko Madison Square Garden aretoan izan zen Gabriel Rosado boxeolari estatubatuarraren aurka izan zen. Honek bere azken zazpi borrokak irabazi zituen eta haietatik bost KO bidez. Borrokan zehar Rosadok ezin izan zuen jarrera erasokorrik erakutsi Golovkin teknikoki oso gainetik zegoelako. Golovkinen kolpe gogorrek zauri handi bat ireki zioten Rosadori bekainean eta horrexegatik borroka zazpigarren roundean amaitu zen. Hala, Golovkinek bere titulu mundiala mantendu zuen eta baita 25 garaipen eta 0 porroteko rekorra.\nIshidaren aurka.\n2013ko martxoaren 30ean Golovkinek bere tituluak defendatu zituen Nobuhiro Ishida boxeolari japoniarraren aurka. Borroka hasi bezain laster Golovkinen nagusitasuna bistakoa zen eta hirugarren roundean kokotzean kolpe gogor batek lurrera bota zuen boxeolari japoniarra eta bere karrera profesional osoan lehenengo aldiz KO bidez galdu zuen.\nMacklinen aurka.\nGolovkinek munduko tituluaren zortzigarren defentsa Matthew Macklin boxeolari ingelesaren aurka egin zuen uztailaren 29an. Borroka hasi bezain pronto izan zen Golovkin nagusi eta hirugarren roundean ingelesak kolpe bortitz bat jaso zuen gibelean eta erori egin zen. Ezin izan zen altxatu eta horregatik Golovkinkek segidan KO bidez irabazten zuen hamalaugarren borroka izan zen.\nStevensen aurka.\nOso ospetsua ez zen boxeolari estatubatuar batek, Curtis Stevensek, Golovkin deitu zuen borrokatzeko. Estatubatuarrak KO bortitz baten bidez irabazi zuenez bere azken borroka Golovkinek proposamena onartu zuen. Borroka azaroaren 2an izan zen New Yorkeko Madison Square Garden aretoan. Borroka hasieran Golovkin izan zen nagusi, baina Stevensek hirugarren roundetik aurrera kolpe oso onak jo zizkion Gennadyri. Hala ere, zortzigarren roundean kolpe konbinazio bikain batek egoera txarrean bidali zuten estatubatuarra atsedenaldira. Horregatik borrokatzen ez jarraitzea erabaki zuen. Ondorioz, Gennady Golovkinek segidan KO bidez irabazten zuen hamabosgarren borroka izan zen.\nAdamaren aurka.\n2014ko otsailaren 1ean Golovkinek berriro borrokatu zuen Osumanu Adama izeneko Ghanako boxeolariaren aurka Monakon bere WBA eta IBO tituluak defendatzeko. Borroka osoan zehar Golovki izan zen nagusi eta hainbatetan bota zuen Adama lurrera. Azkenik zazpigarren roundean berriro ere Adama lurrera erortzean epaileak borroka gelditu zuen. Adamak KO bidez galtzen zuen lehendabiziko aldia izan zen.\nGealeren aurka.\n2014ko uztailaren 26an Gennady Golovkin eta Daniel Geale boxeolari australiarra borrokatu ziren. Golovkinek Geale amateur gisa garaitu zuen jada. Lehenengo eta bigarren roundetan ez zen egon ez bata ez bestearen nagusitasun argirik. Hala eta guztiz ere, hirugarren roundean Golovkinek oso kolpe gogor bat jo zion Gealeri masailean eta egoera kaskarrean erori zen lurrera. Beraz, epaileak borroka gelditu zuen eta Golovkinek segidan KO bidez irabazten zuen hamazazpigarren borroka izan zen.\nRubioren aurka.\nUrriaren 18an Golovkin eta Marco Antonio Rubio boxeolari mexikarra borrokatu ziren Kaliforniako Stubhub Center-ean WBC munduko txapelketako tituluagatik. Borrokan zehar Golovkin izan zen nagusi argi eta garbi. Izan ere, bigarren roundean kolpe konbinazio gogor batek lurrera bidali zuten mexikarra eta epaileak borroka amaitutzat eman zuen. Golovkinek segidan KO bidez irabazten zuen hamazortzigarren borroka izan zen eta gainera munduko WBC txapelduna bihurtu zen.\nMurrayren aurka.\n2015eko otsailaren 21ean Golovkin eta Martin Murray boxeolari britaniarra borrokatu ziren Montecarlon. Murray oso ospetsua zen boxeolari handien aurka lortutako emaitza onengatik. Adibidez Sergio Martinez edota Felix Sturmen aurka. Borrokan zehar Golovkin izan zen nagusi baina britaniarrak bere defentsa aparta eta erresistentziari esker ia borroka osoa aguantatzea lortu zuen. Baina hamaikagarren roundean, hau da, azkenaurrekoan, epaileak borroka gelditzea erabaki zuen Murrayk ez zielako erantzuten Golovkinen kolpeei.\nMonroeren aurka.\nMaiatzaren 16an Gennady Golovkin eta Willie Monroe Jr estatubatuarra borrokatu ziren Kalifornian. Borroka hasieran Monroek oso jarrera erasokorra erakutsi zuen kolpe asko jaurtitzen baina bigarren roundetik aurrera Golovkin hasi zen nagusitzen eta hainbat alditan bota zuen lurrera boxeolari estatubatuarra. Hala era, Monroe ez zen beldurtu eta gogor borrokatzen jarraitu zuen. Baina seigarren roundean uppercut gogor batek eta segidan konbinazio indartsu batek hirugarren aldiz bidali zuten Monroe lurrera eta borrokatzen ez jarraitzea erabaki zuen.\nLemieuxen aurka.\nUrriaren 17an Golovkin eta David Lemieux boxeolari kanadiarra borrokatu ziren New Yorkeko Madison Square Garden aretoan. Kirolariak IBF tituluagatik borrokatu ziren eta baita Golovkinek bere tituluak defendatzeko. Borroka honetan Golovkin ez zen oso erasokorra izan hasiera batean baina hirugarren roundetik aurrera borroka itxiagoa izaten hasi zen. Hala ere, zazpigarren roundean Golovkinen nagusitasuna nabaria zen eta ezker-kolpe gogor batek Lemieux ia-ia lurrera bota zuen, baina zutik mantendu zenez Golovkinek jotzen jarraitu zuen eta epaileak borroka gelditzea erabaki zuen. Hala, Gennady Golovkin munduko IBF txapelduna bihurtu zen eta bere tituluak modu arrakastatsuan defendatzea lortu zuen.\nWaderen aurka.\n2016ko apirilaren 23an Gennady Golovkinek oraindik inork garaitu ez zuen Dominic Wade boxeolariarekin borrokatu zuen. Borroka hasi bezain laster Golovkinen nagusitasuna nabaria izan zen. Izan ere, lehenengo roundean Wade lurrera botatzea lortu zuen eskuinkada gogor baten bidez. Eta bigarren roundean Golovkinek birritan bota zuen lurrera Wade berriz ere eta KO gogor batekin amaitu zen norgehiagoka. Hala, Golovkinek segidan Knock Out bidez irabazten zuen hogeita bigarren borroka eta Waderen errekorra apurtzea lortu zuen.\nBrooken aurka.\nIrailaren 10ean Golovkin eta Kell Brook boxeolari ingelesa borrokatu ziren Londresen. Borroka osoan zehar Golovkin nagusi izan zen. Hala ere, boxeolari ingelesak kolpeak defendatzeko gaitasun handia erakutsi zuen eta kontraeraso gogorrak jo zizkion Golovkini. Baina Golovkinen kolpe indartsuek Brook-en begia zauritzea lortu zuten eta ingelesaren izkinak borroka gelditzea erabaki zuen. Hala, Golovkinek KO bidez segidan irabazten zuen hogeita hirugarren borroka lortu zuen eta Brook-en rekorda hautsi zuen.\nJacobs-en aurka.\n2017ko martxoaren 18an Gennady Golovkin Daniel Jacobs boxeolari nokeatzailearekin borrokatu zen New Yorkeko Madison Square Garden aretoan. Borroka honetan Golovkinek ez zuen inolako jarrera erasotzailerik erakutsi eta bakarrik laugarren roundean lortu zuen bere aurkaria lurrera bidaltzea, baina ez zuen nokeatzerik lortu. Borroka amaierara arte iritsi zen eta Golovkinek lortu zuen garaipena puntuetan ahobateko erabakiaren bidez. Horrexegatik, Gennady Golovkinek 2008 urtetik hasi zuen KO bolada amaitu zen.\nCanelo \u00c1lvarezen aurka.\n2017ko irailaren 16an Gennady Golovkin Sa\u00fal Canelo \u00c1lvarez boxeolari ospetsu mexikarrarekin borrokatu zen T-Mobile Arena aretoan Las Vegasen. Borroka hau antolatu baino lehen boxeolari mexikarrak hainbat boxeolari arrakastatsu garaitu zituen eta Golovkini erronka egitea erabaki zuen. Norgehiagoka oso berdindua izan zen baina mexikarra izan zen nagusi lehenengo hiru roundetan eta hurrengoetan Golovkin nabarmendu zen pixka bat gehiago. Bi boxeolariek beren kalitatea eta indarra erakutsi zuten borroka osoan zehar, biek kolpe gogorrak jaso eta jo baitzituzten. Azkenik, borroka amaierara iristean epaileek ez zuten inoren garaipen argia ikusi eta berdinketa zela erabaki zuten. Hori dela eta, bi boxeolariak 2018ko maiatzean borrokatu behar ziren berriro baina norgehiagoka bertan behera geratu zen mexikarrak anti-doping kontrol batean positibo eman zuelako \u201cclembuterol\u201d izeneko substantzian. Azkenean, borroka 2018ko irailaren 16rako hitzartu zuten. Borroka hori nahiko estua izan zen, baina azkenean Canelok puntuen bidez irabazi zuen."}
{"id": "751899", "revid": "15795", "url": "https://eu.wikipedia.org/wiki?curid=751899", "title": "Kruschev", "text": ""}
{"id": "751900", "revid": "42829", "url": "https://eu.wikipedia.org/wiki?curid=751900", "title": "Esteban Ezcurra", "text": ""}
{"id": "751901", "revid": "42829", "url": "https://eu.wikipedia.org/wiki?curid=751901", "title": "Espainiako ereserkia", "text": ""}
{"id": "751902", "revid": "105290", "url": "https://eu.wikipedia.org/wiki?curid=751902", "title": "I Wanna Be Your Dog", "text": "\"I Wanna Be Your Dog\" 1969an The Stooges rock talde estatubatuarrak grabatutako abestia da. Taldearen lehenbiziko diskoak izen horixe bera zuen, eta hantxe agertu zen. Hiru akordeko riff gogoangarri batek osatzen du kantuaren muina, etengabe errepikatzen dena hasieratik amaierara arte. Heavy metal eta punk estiloen aurrekari eta adierazgarri izan zen lortutako soinua.\nEgiletza.\nJohn Cale ekoizleak (The Velvet Undergroundekoa) ekoitzi zuen, eta pianoa jo ere bai grabaketan. Gainerakoan, The Stooges-eko orduko lau partaideek sinatu zuten kantuaren egiletza, bai musika eta bai hitzak: Iggy Pop (Ahotsa), Ron Asheton (Gitarra), Dave Alexander (Gitarra), Scott Asheton (Bateria).\nBertsioak.\nAbestiak hainbat bertsio izan ditu rockaren historian. Besteak beste bertsioak egin dituzte diskoetan Billy Idol, David Bowie, Joan Jett and the Blackhearts, Sonic Youth, Slayer eta Par\u00e1lisis Permanente (gaztelaniaz kantatua: \"Quiero ser tu perro\"). Zuzenekoetan ere erreportarioan sartu izan dute hainbatek, besteak beste Nirvana taldeak edo Sid Viciousek Sex Pistolsekin.\nEuskal bertsioak.\nEuskal Herriko Las Vulpes taldeak pixkat eraldatutako bertsioa grabatu zuen gaztelaniaz, 1983an: \"Me gusta ser una zorra\". Beraien single bakarra eta kantu ezagunena izan zen, eta zentsuraren poderioz, ezagunena ere bai.\nGernikako Fosa Comun taldeak euskarazko bertsioa egin zuen 1991an (\"Zure txakurra izan nahi dut\"). \"Gernika Rock 91\" izeneko talde askoren bilduman grabatua agertu zen."}
{"id": "751905", "revid": "512", "url": "https://eu.wikipedia.org/wiki?curid=751905", "title": "Ramon Usanditzaga", "text": "Ramon Usanditzaga Soraluze (Donostia, 1889ko martxoaren 24a-1964ko ekainaren 28a) musikagile eta musikari ezaguna musika-lan zabala utzi zuen. Haren anaia Jose Maria Usandizaga zen eta hau 1915ean hil zenean haren obra osatzen saiatu zen.\nBiografia.\nAbokatua lanbidez, gaztetatik bere anaiarekin batera musika ikasi zuen. Anaia, Jose Maria Usandizaga (1887-1915), oso gazte hil zen eta Ramonek haren obra osatzeko lana hartu zuen. Beste lanen artean, Gregorio Mart\u00ednez Sierraren libretoa zuen \"La Llama\" opera burutu zuen; 1918an estreinatu zen Donostian. Zentzu berean, anaiaren \"Enarak\" zarzuela opera bihurtu zuen; estreinaldia Bartzelonako El Liceu antzokian egin zen. Azken lan honetan Mart\u00ednez Sierraren eta haren emaztearen Mar\u00eda Lej\u00e1rragaren laguntza izan zuen. Bestetik ere, ahots bakarrerako asmatutako kanta askok abesbatzarako moldatu zituen, batez ere Donostiako Orfeoiak abesteko: \"Mari Domingi\", \"Txantxangorria\", \"Txori\u00f1ua nora ua\", \"Egunto batez\", \"Be\u00f1at Mardoren\", \"Gabonetan\".\n1940an, Donostiako Udalak bertako Kontserbatorioan irakasle izendatu zuen eta 1941ean zuzendaria. Ramonen borroka erdi mailako kontserbatorioa izanik, udalarena izateaz utzi gabe, goi mailakoaren izendapena lortzea eta, azkenik, lortu zuen.\nBuru belarri musikara emanda, Donostiako Kontserbatorioaren Orkestra Sinfonikoa sortu zuen. Orkestra 1942an aurkeztu zen eta Ramon Usandizaga hil arte haren zuzendaria izan zen. Donostian ere, 1939tik, Donostiako Musika Hamabostaldia hasi zen antolatzen eta Usandizaga haren kolaboratzaile sutsua izan zen. Gerra ondorengo Donostiako musikaren suspertzailea nagusietariko bat izan zen musikaria.\n1952ko urtarrilaren 21ean San Fernandoko Arte Ederren Errege Akademiaren akademiko izendatu zuten.\nObra.\nHemen Ramon Usanditzagaren lan batzuen aukeraketa azaltzen dugu.\nKanpo loturak.\n[[Kategoria:Donostiako musikariak]]\n[[Kategoria:Euskal Pizkundea]]\n[[Kategoria:Euskal Herriko musikari klasikoak]]\n[[Kategoria:Euskal Herriko orkestra zuzendariak]]\n[[Kategoria:Gipuzkoako musikagileak]]\n[[Kategoria:San Fernandoko Arte Ederren Errege Akademiaren akademikoak]]\n[[Kategoria:Donostian hildakoak]]"}
{"id": "751907", "revid": "105290", "url": "https://eu.wikipedia.org/wiki?curid=751907", "title": "Aldaketa linealeko transformadore diferentzial", "text": "Aldaketa linealeko transformadore diferentziala (ezagunagoa ingelesezko \"LVDT\" siglez), maiz transformadore diferentzial soilik deitua, desplazamendu linealak neurtzeko erabiltzen den transformadore elektrikoa da. Alabaina, biraketa-aldakuntza neurtzeko biraketa-aldaketako transformadore diferentziala (ezagunagoa ingelesezko \"RVDT\" siglez) gailu baliokidea erabiltzen da.\nSarrera.\nTransformadore diferentzialok posizio edota desplazamendu lineal absolutuko transduktore sendoak dira. Izatez, ez dute marruskadurarik. Korronte alternoan erabiliak direnean, ez dute beste osagai elektroniko erdieroaleren beharrik. Hori dela eta, lan-baldintza gogorretan aritzeko diseinatuak izan daitezke: tenperatura kriogeniko eta 650\u00a0\u00b0C bitarteko ingurune-tenperaturetan, bibrazioekiko eta talkekiko oso erresistenteak izanik. Ondorioz, energia-turbinetan, hidraulikan, hegazkingintzan, sateliteetan, erreaktore nuklearretan eta beste esparrutan oso erabiliak dira. Izan ere, transduktore hauek histeresi txikia eta `[errepikakortasun]] bikaina baitaukate.\nTransformadore diferentzialak, erreferentzia mekanikoa (hau da, zero posizioa) aintzat harturik, posizioa edota desplazamendu lineala fasedun eta anplitudedun seinale elektriko proportzional bihurtzen du. Faseak desplazamenduaren noranzkoa adierazten du. Anplitudeak, berriz, distantzia adierazten du.\nFuntzionamendua.\nAldaketa linealeko transformadore diferentziala hodi baten inguruan kokatutako hiru solenoidez osatuta dago. Erdiko solenoidea haril primarioa da eta muturretako biak, aldiz, haril sekundarioak. Nukleo ferromagnetiko zilindrikoak, posizioa neurtu nahi den objketuari erantsitakoa, hodiaren ardatzaren gainean luzetara egiten du irrist. Primarioari ezarritako korronte alternoak induzitutako tentsioa eragiten du sekundarioann. Sekundarioan induzitutako tentsio hori nukleo magnetikoak sekundarioa zeharkatu duen luzera-tartearekiko proportzionala da. 1 kHz eta 10 kHz maiztasun bitarteko seinalea erabili ohi da."}
{"id": "751910", "revid": "1545", "url": "https://eu.wikipedia.org/wiki?curid=751910", "title": "Delirio-nahasmendua", "text": "Delirio-nahasmendua gaixotasun psikopatologiko bat da. Euskaltermek ematen duen definizioaren arabera delirioa edo eldarnioa uste edo sinesmen faltsua da, kanpoko errealitatearen interpretazio oker eta pertsonalean oinarritua, pertsonaren adimen eta kultura-mailarekin bat ez datorrena. Uste hori ez du ezein tradizio kultural edo erlijiosok partekatzen, eta ezin zuzendu daiteke arrazoibide logikoarekin.\nEldarnioaren ideiarekin lotuta dator delirio-nahasmendua. Delirioz-nahasmenduaren \u00a0kasuan, pertsonak deliriozko ideia bat edo gehiago izango du, baina delirio hori(ek) iraunkorrak izango dira, gaixoaren bizitza osoan irauteko modukoak, eta, zuzenean ideia horiekin lotua dagoen portaeraz kanpo, afektibitatea, mintzaira eta jokabidearen gainerako alderdiak normalak izan ohi dira.\nEldarnioak pentsamenduaren edukia lausotzen denean agertzen dira.. Izendapen honek tradizio handiko beste termino batzuk ordezkatzen eta biltzen ditu: paranoia, egoera paranoideak, parafrenia eta autoerreferentzia eldarnio sentsitiboa. Bere funtsezko ezaugarria eldarniozko egituraren presentzia da beste goi mailako funtzio psikiko batzuen itxurazko kontserbazio osoaren ondoan.\nDelirio-nahasmendua jasaten duten pazienteek portaera anormalak dituzte eta, hala guztiz ere, euren gainerako jokabideak eta sentimenduak egokiak dira, gaixorik ez dagoen pertsona batengandik espero litezkeenak bezalakoak. Delirioak alde batera utzita, haien nortasunak egongor jarraitzen du.\nGaixoaren ibilbide ebolutiboan ez da narriadurarik gertatzen. Jarduera psikosoziala ez dago modu adierazgarrian afektatuta eta portaera ez da izaten arraroa. Dena den, kasu batzuetan, nahasteak sor ditzake ezgaitasun honek, eta familia edo lana galtzea ekar dezake, eta baita isolamendu soziala ere.\nNahaste honen hasiera, bestalde, motela, etengabekoa eta engainagarria izaten da, beste psikosi eta eskizofrenia batzuetan ez bezala, ez da ematen bat-bateko hasiera.\nDSM-V: diagnosi-irizpideak.\nDSM-V (Diagnostic and Statistical Manual of Mental Disorders) American Psychiatric Association (APA) izeneko elkartearen diagnostiko eta estatistika eskuliburua da. Bertan, deskribapenak, sintomak eta bestelako irizpideak ditu nahasmendu mentalak diagnostikatzeko.\nDiagnostiko-irizpide horien bidez hizkera komuna eskaintzen zaie psikopatologian diharduten profesionalei (psikiatrak, psikologia kliniko eta osasun zientzietako ikertzaileak), definitzen dituzten irizpideak argi eta garbi zehazten dira eta diagnostikoa zehatza eta koherentea izaten laguntzen dute.\nHoriek horrela, honako hauek dira DSM-an delirio-nahasmendurako sailkatzen diren bost irizpide diagnostikoak:\nEldarnio motak.\nAurreko irizpide diagnostikoak kontuan hartzeaz gain, pertsona bati delirio-nahasmenduaren diagnostikoa egiteko, hurrengo zirkunstantziak ere zehaztu behar ditugu, hau da, gaixoak ondorengo eldarnio motak jasaten dituen edo ez:\nEldarnio erotomaniakoa.\nGaixoak beste norbait berarekin maiteminduta dagoela uste du. Eldarnio hau duten pertsonek, bereziki ekonomikoki edo kulturalki maila altuagokoak, norberarekin maitemindurik daudela pentsatzen dute eta norberaren atzetik daudelako ustea izaten dute. Edozein imintzio edo komentarioak modu horretara interpretatzen dira. Emakumeen artean gizonen artean baino gehiago agertzen da. Eldarnio kronikoa da, baina bizimoduan nahiko egokiturik egoten dira.\nHanditasun eldarnioa.\nGaixoak bere burua ahalmen eta neurriz kanpoko ezaugarriz, mugagabeko dirutzaz eta zenbaitezinezko gaitasunaz beteta dagoela sinesten du. Handitasun eldarnioa eskizofrenian, nahasmendu bipolarraren fase maniakoan eta paralisi progresibo orokorretan agertu ohi da.\nJelosia eldarnioa.\nSubjektuak bere bikotekidea desleiala dela eta beste batekin/batzuekin engainatzen duela uste du. Alkoholismo kronikoan eta nortasunaren nahasmendu paranoidean agertzen da.\nJazarpen eldarnioa.\nSeguruenik ohikoena eta adierazgarriena da. Pazienteak benetako edo imajinaturiko pertsonen erasoak eta jazarpenak jasotzen dituelako sinesmen patologikoa du. Bi motatako jazarpenak desberdin daitezke; alde batetik, jazarpen fisikoak, esate baterako, pozoitzea, zirikatzea edo hiltzea; eta bestalde, jazarpen psikologikoak, difamazioa, ospe-galtzea edo erridikuloa. Bietako edozein dela ere, subjektuak horretaz egiten duen interpretazioa guztiz patologikoa izaten da eta ez da benetan existitzen. Aipatzekoa da jazarpen eldarnioa eskizofrenian eta nortasun histrionikoaren nahasmenduan gertatu ohi dela.\nErreferentziaren eldarniozko ideia.\nGertakizunek, subjektuaren ingurugiroko objektu eta pertsonek zentzu berezi, ezohiko, eta negatiboa dutelako negatibozko ideia. Subjektuak uste du besteek beti berari begira daudela, txutxu-mutxuka eta keinu negatiboak egiten. Esate baterako, emakume batek irratiko programak berari bereziki zuzenduta daudela erabat sinestea. Ondorioz, subjektuak oso bortitza bihurtu daiteke eta beste pertsonei lesioak eragin diezaieke.\nEldarnio mistoa.\nEldarnio mota bat baino gehiago batera ematen direnean gertatzen da. Ez da nagusitzen inolako tiporik, baina bat baino gehiago identifikatu daitezke.\nZehaztu gabeko tipoa.\nEldarnio nagusia ezin da argi eta garbi zehaztu edo ez dago deskribatuta tipo espezifikoetan.\nEduki nabarmenekin.\nEldarnioak bitxiak dira argi eta garbi sinesgaitzak badira, ezinezkoak, ulertezinak eta \u00a0bizitza arruntaren esperientziekin harremana ez dutenean.\nGertakarien arabera.\nBestalde, berriz ere irizpide diagnostikoekin lotuta, hurrengo espezialitateak urtebete igaro ondoren bakarrik erabiliko dira.\nKontsiderazio juridiko-forentseak.\nEldarniozko ideiak orokorrean oso iraunkorrak izaten dira eta subjektuaren bizitzaren amaierara arte iraun dezakete. Eldarnio hauek ulergarriak izaten dira, eldarnio eskizofrenikoak ez bezala; azken horiek araroak, gertagaitzak eta ulertetzinak baitira. AJelosia eldarnioak, adibidez, ondorio hauek sor ditzake: ezkontidearekiko eztabaidak, irainak, heriotza-mehatxuak eta lesioak. Azken ezaugarri honek Kriminologia profesionalen arreta behar du, edozein unetan ezkontide eta/edo maitalearen hilketa gertatu daitekelako. Bestalde, handitasun eldarnioan subjektuak beste batzuen identitatea ordez dezake, helbide-txartel faltsuak egin, asmakizun zentzugabeak patentatu eta makina bat arazo izan.\nAzkenik, jazarpen eldarnioaren kasuan, pazientea ustezko jazarlea iraintzera, samintzera eta mehatxatzera hel daiteke. Jazarle bihur daiteke, pleitista itxura garatzen edo indarkeriarekin jokatuz eta lesioak edo heriotzak eraginez bere etsaiengan.\nJarraian, jarduera antisozial eta deliktiboaren ezaugarriak zerrendatzen dira, batez ere Kriminologiaren arloko profesionalek delirio-nahasmendua duten pertsonak ondo identifikatu ahal izan ditzaten:\nOro har, zaila da ulertzea nola pertsona arrunt batek, azkarra, txukuna eta eguneroko zereginak ongi betetzen dituena, portaera patologikoa izan dezakeen une jakin batean. Jokaera antisoziala duen pertsona aztertzen eta epaitzean, egozgarritasuna baliogabetuta egon daiteke. Ez dago defizit intelektualik baizik eta errealitate balioespearen distortsio kognitiboa, eldarnioa zehatzagoak izateko. Subjektuak badaki planifikatzen ari dena gizarte arauetan debekatuta eta zigortuta dagoela, eta horregatik bere \u201cetsaia\u201d hiltzen duenean, hark berak poliziari deitzen dio eta atxilotua izatea espero du, bere ekintzaren ondorioak onetsiz.\nSubjektuak egiten dituen jokabideak ondo pentsatuak, meditatuak eta landuak daude, nahiz eta ekintza batzuk oldarkortasun une batean egiten diren arren (eguneroko edozein eraginegatik edo alkohol gehiegizko kontsumoagatik piztuz). Hala ere, zalantza handiena planteatzen da egitate deliktiboak ez duenean gordetzen zentzu edo kausalitate erlaziorik eldarniozko nukleoarekin.\nOrobat, bereizi ahal izan beharko genituzke eldarnioarekin erlazionatuta dauden jokabideak, nahiz eta modu sekundarioan, eldarnioarekin erlazionaturik gabeko jokabideetatik. Esate baterako, jelosia eldarnioa duen pertsona batek bere ametsetako luxuzko kotxea erosteko, bere enpresari iruzur egiten dio dirua irabazteko. Beraz, egon daitezke mota hauetako beste hainbat adibide inolako lotura ez dituztenak jeloskor egoteko ideiarekin eta ezkontidea desleiala izatearekin."}
{"id": "751911", "revid": "86122", "url": "https://eu.wikipedia.org/wiki?curid=751911", "title": "Delirio nahasmendua", "text": ""}
{"id": "751917", "revid": "688", "url": "https://eu.wikipedia.org/wiki?curid=751917", "title": "Europar Batasuneko Erakundeak", "text": "Europako Ekonomia Erkidegoa sortu zenetik erakunde sistema etengabe ari da aldatzen, integrazioaren etapek ezartzen duten erritmoan. Itun eratzaileetan xedatutako esparrua abiapuntu hartuta, aurrerapausoak eman dira batasuna lortzeko, erakunde eta organo berriak sortzeko eta haien eskumenak zabaltzeko. Estatu kide berriak sartu zianak ere eragina izan du erakundeen osaeran eta aldi berean sistemak eraginkortasun eta legitimotasun handiagoz funtzionatzeko aldaketak ekarri ditu.\nAtal honetan, Europar Batasuneko erakunde sistemaren alderdi nagusiak jorratuko ditugu.\nErakunde esparrua.\nErakundeak bateratzeko joera 1957an hasi zen, Europako Ekonomia Erkidegoa (EEE) eta Atomo Energiaren Europako Erkidegoa (AEEE) sortzearekin batera. Europar Batasuneko Itunak, Maastrichten egindakoak, sendotu egin zuen erakundeak batzeko joera hori. EB Ituneko 3.artikuluak dionez, \u201cBatasunak erakunde esparru bakarra izanen du, bere helburuak lortzeko egindako jardueren koherentzia eta jarraitasuna bermatuko dituena, betiere Erkidegoko ondarea garatuz eta errespetatuz\u201d. Erakunde esparru hori ituneko 5.artikuluan ageri da zehaztuta: \u201cEuropako Parlamentua, Kontseilua, Batzordea, Justizia Auzitegia eta Kontuen Auzitegia\u201d.\nAipatutako bost erakundeek osatzen dute Europar Batasuna. Erakunde esparrua bakarra den arren, erakunde bakoitzak bere botereak egikaritzen ditu helburuak betetzeko, betiere itun bakoitzak ezarritako harreman esparruan. Erakunde eremu bakarra funtzionamendu arau ezberdinak ditu Erkidegoan eta Gobernuarteko lankidetzan. Erakundeekin batera EB Ituneko 4.artikuluak Europar Kontseilua ere aurreikusi du; dena den, ez da erakunde bat, Europar Batasuneko organo politiko bat baizik.\nKontseiluak.\nEuropar Kontseilua eta Europar Batasuneko Kontseilua Batasuneko erakundeak dira, Europako Kontseilua berriz, ez. Azken hau nazioarteko beste erakunde bat da. Hemen 47 estatu daude, beraz, argi dago ez dela EBko erakundea, EBn 28 estatukide baitaude. Lisboako Itunaren aurretik Kontseiluak bi bilera-maila zituen: Europar Kontseilua, maila gorena zuena (estatuburuena edota estatu kideetako gobernuburuena); EBko Kontseilua (ministroei zegokien maila). Gaur egun bi erakunde desberdin dira, Lisboako Itunak ekarritako aldaketen artean Europar Kontseilua eta EBko kontseilua banatu zituen, honen bitartez, Europar kontseilua EBko erakundezko sistemaren parte bihurtuz.\nEuropar Kontseilua.\nEuropar Kontseilua Europar batasuneko zazpi erakunde gorenetako bat da, Europar Batasuneko Estatu kideetako 28 estatuburu edo gobernuburuek osatua.\nOsaera eta eskumenen aldetik oso berezia da. Osaera aldetik, estatuburu edo gobernuburuek, \u201cad hoc\u201d presidenteak eta Batzordeko presidenteak osatzen dute. Europar kontseiluko Presidenteari dagokionez, esan beharra dago, Lisboako Itunak presidentetza iraunkorra ematen diola Europar Kontseiluari, lehen aldakorra baitzen (6 hilabetero aldatuz). Izendapena gehiengo kualifikatuz izango da eta bi urte eta erdiko agintaldia izango du, behin berritu daitekeena. Presidenteak, bere mandatuan ezingo du Estatu Kideetan inolako aginterik izan.\nEuropar Kontseiluak informaltasun eta malgutasun handiz funtzionatzen du. Bilera arruntak bi aldiz egiten dira 6 hilabetero, honez gain bilera bereziak egon daitezke. Bilera hauek EBko Gai Orokorren Kontseiluak presatuko ditu. Hauetan erabakiak hartzeko arau orokorra adostasuna izango da, nahiz eta batzuetan gehiengo kualifikatuz ezan beharko den.\nAhalmen eta funtzioei dagokienez, aipatzekoa da Europar Kontseiluaren boterea etengabe hazten doala. Hauek dira bere funtzioak:\nEuropar Batasuneko Kontseilua.\nEuropar Batasuneko Kontseilua (lehen \"Ministroen Kontseilua\") Europar Batasuneko organo legegile garrantzitsuena da.\nKontseiluak, EBko estatu-partaideen gobernuak ordezkatzen ditu Batasunean. Edonola ere, argi utzi behar da ez dela nazioarteko erakunde bat:\nHonez gain, ez da Estatukideekiko independientea, baina bere borondate propioa dauka.\nOsaerari dagokionez, estatukide bakoitzak ordezkari bat izango du ministro mailakoa. \u201cFormazioak\u201d aldatu egiten dira gai orokor edo kanpo gaiei dagokienean:\nEBko Kontseiluak organu laguntzaileak ere baditu. Kontseiluaren osaera aldakorrak homogeneizazio eta jarraikortasun faltaren aurrean irteten dira.\nKontseiluaren Idazkaritza Orokorra.\nPresidentetza kargua 18 hilabeterako izaten da, aurrez ezarritako 3 Estatu ostaturiko talde batek beteko du kargua. 3 estatu hauek 6 hilabetez txandatuko dute presidentzia. Hirukote hauek irizpide batzuen arabera izendatuko dira: oreka geografikoa eta esatuen arteko ezberdintasuna. Behin hirukoteak osatuta, 18 hilabetero txandatuko dira hirukoteak eta 18 hilabete hauen barruan estatu bakoitza 6 hilabete egongo da presidentetza buruan. Txandakatze sistema hau organo laguntzaileari (COREPER) eta lan-talde ezberdinei ere aplikatzen zaie.\nKontseiluko presidentziak funtzio politikoa suposatzen du. Presidentzian dagoen estatuari lanen koordinazio eta zuzendaritza aurrera eramateko boterea, interes nazionalen biltzada eta adostasunerako boterea emango zaio. Honez gain, kontseiluaren lanen antolaketa, koordinazioa eta zuzendaritza egiten du. Beraz, funtzio betearazlea baino gehiago funtzio politikoa dagokiola baiezta daiteke.\nModu argian azaltzeko, hauek dira Europar Batasuneko Kontseiluaren eskumenak:\nKontseiluaren legegintza-funtzioa:\nKontseiluaren botere exekutiboa:\nKoordinazio eta ikuskapen Boterea:\nKanpo harremanen materian dituen botereak:\nEuropako Kontseilua.\nEuropako Kontseilua \u00a0Europako integrazioaren alde lan egiten duen erakunderik zaharrena da. 1949an sortu zen. Frantzia eta Alemaniaren mugan. Estrasburgon du egoitza, Europa Jauregian.\nAurrez aipatu bezala ondo bereizi behar dira Europako Kontseilua, Europar Kontseilua eta EBko Kontseilua. Azken erakunde hauek Europar Batasun barnekoak dira. Europako Kontseilua aldiz, Europar Batasunetik Kanpoko erakundea da, nahiz eta batasunaren sinboloak bere gain dituen, bandera eta ereserkia besteak beste.\nBigarren Mundu Gerra aimaitu zenean, 1945 urtean, Europa lur jota zegoen. Hondamendi handiak ekarri zituen gerrak eta hau ikusirik, Europako herrien arteko integrazioa bultzatzeko joera indartzen hasi zen, berriro ere gerrateak hasi ez zitezen. Wiston Churchillek, adibidez, Europako Estatu Batuak sortzeko proposamena bultzatu zuen Zurichen egindako hitzaldi batean.\nProposamen hau aurrera eramateko ezinbestekoa zen Erakunde bat sortzea. Horretarako zenbait politikari, estatuburu eta gizarte zibileko ordezkari Hagan, Herberehetan, elkartu ziren 1948an Europako Kontseiluaren nondik norakoak zehazteko. Eztabaida honetan bi erakunde eredu desberdin proposatu ziren:\nLondreseko itunaren bitartez, 1949an, bi eredu hauek uztartu zituen Europako kontseilua sortu zen. Erakunde berri honek bi atal nagusi izango zituen: Ministroen Batzoerdea eta Parlamentuetako Asanblada. Eredu honi Europako Erkidegoek jarraipena eman zioten aurrerantzean.\nErakunde honek izan zuen \u00a0lorpen garrantzitsuena Giza Eskubideen Europako Hitzarmena izan zen.\nEuropako Kontseiluko estatutuan agertzen denez, erakundearen helburua honakoa da:\nErakunde honek izan zuen \u00a0lorpen garrantzitsuena Giza Eskubideen Europako Hitzarmena izan zen. Hau 1950 urtean izan zen eta honetarako Giza Eskubideen Europako Auzitegia sortu zen, batasunean giza eskubideen eta askatasunaren erakunde babesle gorena. Bide honetan, Europako Kontseiluak bere osotasunean babesten ditu giza eskubideak, honetarako bere jarduera hildo garrantzitsuenak ondorengo hauek direlarik: Tortura Saihesteko Batzordea, Europako Karta Soziala, Hizkuntza Gutxituen Europako Gutuna eta Gutxiengo Etnikoen Babeserako konbentzioa.\nEuropako Parlamentua.\nEuropako Parlamentua Europar Batasuneko parlamentua da. Bozketa unibertsalez hautatzen den legebiltzarra da. 1979 urtean sortu zen eta 5 urtetik behin bozketak egiten dira. Bertan 9 talde politikoetan banatzen dira, beti ere botoen arabera.\nLisboako Ituna eta gero, europarlamentari gehiago edukiko ditu biztanle gehiago dituen estatuek, non gutxienez estatu bakoitzak 6 eurodiputatu edukiko dituen eta adibidez eurodiputatu gehien dituen estatua Alemania da 96 diputatuekin. Europako Parlamentua lehendakari bat eta 750 eurodiputatuz osatuta dago, baina lehendakari honek ez dauka bozkatzeko ahalmenik.\nEuropar Batasuneko botere legegilea, Europako Parlamentuak eta Europar Kontseiluak partekatzen dute. Baina Europako kontseiluak botere handiagoa dauka legeak onartzerakoan, hainbat arlo bere eskumenekoak dira eta. Europar Legebiltzarrak ez dauka lege ekimenik nahiz eta lehenengo instituzioa izan.\nBatasuneko hiritarren biltzarra, zuzeneko sufragio unibertsal bidez hautatzen da. Azkenean, hiritarren biltzarra da, ordezkaritza sistema horretan oinarritzen den erakundea den heinean. Europar Batasuneko printzipio demokratikoa ordezkatzen du, biztanleria Batasunean zuzenki ordezkaturik.\n\u201cEurodiputatuen\u201d hautaketa (sufragio unibertsal eta zuzenaren bidez)..\n1976 urte aurretik euro diputatuen hautaketa beste modu batera egiten zen. 1976tik aurrera, kontseiluak hartutako erabakiaren ondorioz, biltzarreko kideak sufragio unibertsalez hautatzea erabaki zen. 2002an berritu egin zen, erabaki hori aldatu zuena nazioarteko akordio bat izan zelarik nahiz eta ekintza izena hartu.Hauteskunde barrutiak: Bakarrak (gehienak: Espainia, Frantzia, Portugal, Danimarka \u2026) edo zatituak (Alemania, Belgika eta Italia). Hau da, azken hauetan zonalde batzuek eurodiputatu batzuk aukeratuko dituzte eta beste batzuek beste eurodiputatu batzuk, horretarako ezaugarri nazionaletan oinarritzen direlarik.\nEstatuko karguekin edo erantzukizunekin egon daitezkeen bateraezintasunak. Espainian badaude kargu politikoen bateraezintasun batzuk, Europar Batasunak estatu kideen esku uzten baitu euro diputatu izateko herrialdeko bakoitzean dauden bateraezintasunak finkatzea. Hala ere, Europar Batasuneko bateraezintasun orokor batzuk ere ezartzen ditu herrialde guztientzat. Beraz, Europar Batasunaren bateraezintasunei estatuko bateraezintasunak gehitzen zaizkie.\nSufragio aktibo edo pasiborako eskubidearen gutxieneko adina estatu gehienek 18 urtetan jarri dituzte, bai batentzat eta bai bestarentzat.\nParlamentuko kideen estatusa eta osaera.\nMandatuak ordezkaritzazko izaera dauka, diputatuek indibidualki eta pertsonalki botatzen dute; ez daude jarraibideetara lotetsiak. Beraz, ordezkaritza mandatua da eta ez mandatu inperatiboa. Printzipioz bai dira independenteak, nahiz eta errealitatean hori modu lausoagoan garatu. Legealdia 5 urtekoak dira.\nLisboako tratatuaren ondorioz, estatu bakoitzak eduki dezakeen eurodiputatu kopurua mugatu zen 6 eta 96 bitartekoa, estatu kide bakoitzeko.\nKontseiluak aho batez eta Europako Parlamentuaren proposamenean oinarrituz eta honen onarpenarekin ezarriko du Europako Parlamentuaren osaera. Parlamentuan eurodiputatuak ez dira estatuetan antolatzen, talde politikoetan baizik; izan ere, eurodiputatuek Europar Batasuneko hiritarrak ordezkatu behar dituzte eta ez \u00a0estatuak. Orduan zergatik ezarri behar du Kontseiluak Europar Parlamentuaren osaera estatu kideak ordezkatzen dituen Europar Batasuneko erakundea bada? modu honetara erakundeen arteko oreka lortu nahi delako.\nBarne antolaketa eta funtzionamendua.\nLan parlamentarioen antolakuntza:\nParlamentuaren eskumenak.\nKontrol demokratikorako ahalmenak (Kontrol politikoa):\nEuropako Parlamentua Batzordeko presidenteak eta batzordekideek informatzen dute ohikotasunez; Batzordearen lan-programari buruz iritzia ematen du eta honen legegintza-egutegia adosten du.\nKontseiluko presidentziak ere informatzen du Europako Parlamentuan. Modu orokorrean Batasunaren politika ezberdinen garapena kontrolatzen du. Kontrola egikaritzeko instrumentu ezberdinak baliatzen ditu Europako Parlamentuak.\nEkimen araugilea eta Europako Parlamentua: Batzordeak dauka lege-ekimenaren monopolio erabateko, oreka instituzionalaren funtsezko elementua da.\nProzesu araugilean dituen eskumenak: Kontsulta eta deliberazio ahalmena, Prozedura araugile arrunta, prozedura araugile berezia eta Europako Parlamentuaren aurretiazko beharrezko onarpena.\nAurrekontuetan dituen ahalmenak: \u00a0ahalmena du aurrekontu-proiektua osorik atzera botatzeko. Kontseiluarekin batera onartzen ditu Europar Batasuneko arauak eta aurrekontu ahalmena.\nEuropar Batasuneko Justizi Auzitegia.\nEBJA da EB-eko botere judiziala betetzen duen erakundea. EBT-aren 19.1 art.ak dio: EBJA-ak \u201cTratatuen interpretazioan eta aplikazioan Zuzenbidea errespetatzen dela bermatuko du\u201d.\nHala ere, EBJA-ak eskumen jurisdikzionalaren egikaritza Estatu kideetako jurisdikzio organoekin partekatzen du: azken hauek dira lehenengoak arau europarrak aplikatzen; eta hauek dira EB-eko zuzenbidearen epaile arruntak. 1957tik, bere sorreratik, erakunde honek ez ditu aldaketa sakonak jasan, baina \u00a0Jasan dituen aldaketak garrantzitsuenak, Estatu kide kopuruaren handitzearen ondorioz eta Auzitegiak erabaki behar dituen kasuen gehitzeagatik izan da. 1988 arte, Justizia Auzitegia deituriko instantzia bakarra zuen eta gai guztiak osoko bilkuran erabakitzen ziren. Lehen Instantziako Auzitegia sortu zen Justizia auzitegiari subordinatua. Nizako Tratatuarekin, beste instantzia bat gehitu zen: Jurisdikzio Salak (gatazka espezifikoetarako).\nSarrera.\nLisboako Tratatua: berrikuntza gutxi barneratzen ditu, aldaketa terminologikoak salbu. EBJA izango da funtzio jurisdikzionala bere egiten duen erakundea. Erakunde bakarra den arren hiru instantziaz osaturik dago,\nOsaera.\nEpaileak, abokatu orokorrak eta idazkari bat (ez dena Justizia Auzitegiko kide). Epaile bat Estatu kide bakoitzeko (28) (EBI 19.2). Helburua: sistema juridiko nazional guztiak ordezkatuak egon daitezela eta bere jurisprudentziaren formazioan esku har dezatela.\nIzendapena (EBI 19.2; EBFI253): Estatu kideetako Gobernu guztiak ados jarrita \u201cindependentziaren berme osoa eskaintzen duten eta, bakoitzak bere herrialdean, jurisdikzioko eginkizunik gorenak betetzeko eskatutako baldintzak betetzen dituzten edo gaitasun frogatua duten legelarien artean\u201d... \u201cegokitasun Komitea\u201d kontsultatu eta gero. Egokitasun Komitea, 7 pertsonalitatek osatuko dute. Hauek Justizia Auzitegiko eta Auzitegi Orokorreko kide ohien artean aukeratuko dira, jurisdikzio-organo nazional gorenetako kideen artean eta ospe handiko legelarien artean.\nFuntzioa: hautagaien egokitasunaz iritzia emango du. Praktikan Estatu bakoitzak bere hautagaia aurkezten du eta besteek onartu egiten dute.\nMandatua: sei urte, berriztagarriak mugarik gabe.\nPresidentea eta Abokatu Orokorrak:\nOsaera ezberdinen artean auziak banatzeko irizpideak: Nizako Itunaz geroztik presuntzioa da auziak salei esleitzen zaizkiela (lehen, arau orokorrak osoko bilkuraren parte hartzea eskatzen zuen). Justizia Auzitegiak askatasuna du sala mota ezberdinen artean aukera egiteko; Askatasuna ez du izango, prozesuan parte den Estatu kide batek edo Batasuneko erakunde batek Sala Handiaren parte hartzea eskatzen badu. Prozeduraren Erregelamenduko 44.3 artikuluak dio, auziak 3 eta 5 epaileetako salei esleituko zaizkiela, baina gaiaren zailtasuna edo garrantzia dela-eta, edo zirkunstantzia partikularrek hala galdatzen badute, Sala Handiari esleituko zaiola. Praktikan:\nJustizia Auzitegiak azpiegitura administratibo bat dauka bere beharretara egokitua. Epaile eta abokatu orokorrek bere funtzioa betetzen dute kabinete batek lagunduta. Kabinete hau hiru legelari eta hiru administratibok osatzen dute (kidearen mandatuari loturik dauden postuak izango dira hauek).\nProzeduren hizkuntza eta lanerako barne hizkuntza desberdinak dira.\nAuzitegi Orokorra.\n (LIA) sorrerarekin jurisdikzio komunitarioan instantzia bikoitza barneratu zen. Helburu bikoitz batekin, Babes judiziala hobetzea, eta bereziki defentsa eskubidek (batez ere egitate konplexuen ikerketa eskatzen zuten auzietan...). Justizia Auzitegiaren lan karga txikitzea (eta Zuzenbide komunitarioaren interpretazio uniformea zaintzera \u2013bere funtsezko egitekoa- bil zitzan bere indarrak). LIA lehen instantziako auzitegi gisa sortu zen, konplexutasun faktiko handia zuten auzietara zuzendua. Nizako Itunak LIA kontsolidatu zuen eskumen orokorra aitortu baitzion errekurtso guztiak ezagutzeko (Justizia Auzitegiari eta etorkizuneko sala jurisdikzionalei espresuki esleiturikoak salbu). Lisboako Itunak instantzia honi izena aldatu dio: Auzitegi Orokorra. Bere egungo funtzioetara hobeto egokitzen den izena da. Hala ere, Nizako arauketa mantentzen da bere aspektu gehienetan.\nAuzitegi espezializatuak.\nNizako Tratatuak auzitegi autonomoak sortzeko aukera barneratu zuen; \u201csala jurisdikzionalak\u201d bezala ezagutzen zirenak, materia espezifikoetan jarritako errekurtsoak ezagutzeko. Lisboako Tratatuan \u201cauzitegi espezializatuak\u201d bezala izendatzen dira. EBFI 257 \u201cEuropako Parlamentuak eta Kontseiluak legegintzako prozedura arruntaren arabera, Auzitegi Orokorrari atxikitako auzitegi espezializatuak sortu ahal izango dituzte, gai zehatz batzuei buruz Jarritako zenbait errekurtso- kategoriaz lehen auzialdian arduratu daitezen\u201d.\nIdatzizko fase osatzen du, nahiz eta bere garrantzia txikiagoa den. Zenbait kasutan ken daiteke fase hau: zuzeneko errekurtsoetan alderdiak ados agertzen badira; kasazio-errekurtsoetan alderdietako baten objekziorik ez bada. Epaiketa aurreko arazoetan, ez badago interesatuen partetik ahozko oharrak aurkezteko eskaerarik. Estatutuko 20 art-aren arabera ahozko faseak bere baitan biltzen ditu: Epaile txostengileak aurkeztutako txostenaren irakurketa. Justizia Auzitegiak entzun egingo ditu agenteak, laguntzaileak, abokatuak eta abokatu orokorraren ondorioak; eta, bere kasuan, peritu eta lekukoen azterketa ere emango da. Abokatu Orokorraren ondorioak, deliberazioa, eta sententzia, Abokatu orokorraren ondorioak: formalki, ahozko fasearen parte dira; praktikan geroago aurkezten dira. Geroagoko bista batean irakurriko dira ondorio hauen epaia (fallo). Honekin prozedura amaitzen da eta deliberazio fasean sartzen. Deliberazio fasea, Epaileen deliberazioei hasiera emango zaie, epaile txostengilearen irizpidearen arabera, Abokatu orokorraren ondorioekin bat badator, sententzia proiektua landuko du eta beste epaileei igorriko die. Bestela, akordio oinarri bat lortzen saiatu beharko dute, epaile txostengileak aurkezturiko oharretatik abiatuz; honen gainean eraikiko da sententzia proiektua. Deliberazioak biziak izaten dira (boto partikularren aukerarik ez). Sententzia, obligaziozko indarra dauka eta epaitutako gauzaren efektua sortzen du erabakia hartzen den egunetik.\nBeste Erakunde batzuk.\nEuropako Banku Zentrala.\nEuropar Batasuneko 18 herrialdek osatzen duten euroguneko moneta-politikaren arduraduna da. Ekonomia eta Diru Batasunaren (UEM) gakoetariko bat da. Alemania, Austria, Belgika, Zipre, Eslovakia, Eslovenia, Espainia, Estonia, Letonia, Finlandia, Frantzia, Grezia, Irlanda, Italia, Luxenburgo, Malta, Herbeherak, Portugal. EBZ independientea da, EB-ko erakundeek eta estatu kideen gobernuek ezin dute eragin Banku Zentralaren erabakietan. Bereiztu behar da Banku Zentralen Europako Sistema (BZES) eta Europako Banku Zentrala (EBZ). Europako Banku Zentralak eta euroa erabiltzen duten herrialdetako banku zentralek Eurosistema osatzen dute. Europako Banku Zentralak eta EBko estatu-kide guztietako, euroa erabiltzen dutenetzako eta ez dutenetzako banku zentralek Banku Zentralaren Europako Sistema (BZES) osatzen dute (129 EBFI)."}
{"id": "751918", "revid": "23317", "url": "https://eu.wikipedia.org/wiki?curid=751918", "title": "Namibiar zaldi", "text": "Namibiar zaldia () Namibiako Namib basamortuan bizi den zaldi populazio bat da. Ez dira arraza zehatz batekoak, nahiz eta hainbat ikerlarirentzat egun aparteko arraza osatu. Afrikan dauden basazaldi urrietakoak dira. Gaur egungo populazioa 90-150 artean kokatzen da.\nDeskribapena.\nNamibiako zaldien artean kolore ohikoena gaztaina kolorea da, baina badira beilegiak eta marroiak ere. Gris kolorearen generik ez dago zaldi hauetan. Gutxi batzuek atzealdean marra batzuk azaltzen dituzte.\nGorpuzkeraz gihartsuak eta hezur sendokoak dira, eta oso atletikoak. Europako lasterketa zaldien itxura dute. Azterketa genetikoek ere baieztatu egin dute zaldiok lasterketa zaldien edo zaldi militarren ondorengoak direla, eta ez lanerako zaldien ondorengoak. Kasu batzuetan apatsak barnerantz okertuta dituztela ikusi da, baina distantzia luzeak ibili behar izanak sorturiko kaltea dela uste da.\nHistoria.\nHaien jatorria ez dago bat ere garbi, baina argi dago ez direla eskualde hartako berezko abereak. Hegoaldeko Afrikako aurreneko zaldiak XVII. mendean eraman zituzten Europatik. \nHainbat hipotesi plazaratu dira Naminiako zaldi hauen jatorriaren inguruan. Hipotesietako batek dio Australiara bidean zihoan itsasontzi batek zaldiak zeramatzala eta istripu bat izan eta hondoratu egin zela Orange ibaiaren inguruan. Zaldi batzuek igerian kostaldera iristea lortu zuten eta Garub lautada zeharkatuz Namib basamortura iritsi ziren. Beste hipotesia baten arabera, Lehen Mundu Gerran Schutztruppe tropa alemaniarren kanpainetan zaldiak erabili ziren eta batzuek ihes egingo zuten edo askatu egingo zituzten.\nAzkenik Von Wolf baroi alemaniarrak Duwisib gaztelua eraiki zuen Namib basamortuaren ertzean eta 300 zaldi inguru zituen bertan. Lehen Mundu Gerran Europan borrokan ari zela hil zen baroia eta gaztelua abandonaturik gelditu zen. Bertan zeuden zaldiek orduan beren kabuz bizitzen ikasi behar izan zuten. Gaur egun aurkitzen diren zaldiek Von Wolf baroiaren zaldien antz handia dutela ikusi da eta baliteke hau izatea benetako jatorria.\nZaldiek hasiera batean rantxoetan zeuden zaldi etxekotuekin lehiatu behar izaten zuten belardietan eta populazioak beherantz egin zuen, ia iraungi arte. Consolidated Diamond Mine meategi enpresak trenbidea eraiki zuen eta lurrinezko lokomotorak asetzeko ur putzuak ezarri zituen. Zaldiek putzu haietan edaten zuten. Lurrun makinak 1977. urtean diesel makinek ordezkatu zituztenean Jan Coetzer meategiko langileak putzuak manten zitzaten eskatu zuen, zaldiek edan ahal izan zezaten.\nNamibiak 1992an independentzia lortu zuenean 276 zaldi zenbatu ziren. Eremu hartarako gehiegi zela iritzita harrapaketa eta ehiza selektiboa egin ziren. Izan ere bertako belarjale handiekin lehian sartzen baitziren eta sasoi lehorrean galzorira eraman zitzaketen. Ordutik aurrera 150 zaldiren inguruan mantendu da kopurua.\nHabitata eta ekologia.\nZaldi hauek Namib basamortuan bizi dira. Koicahb ibaiaren (normalean lehorra dagoen ibaia) eta Eskarpa Handiaren (Hegoafrikako goiordokia) artean ibiltzen dira taldeka. 1993 eta 2003 artean egindako ikerketek sei eta hamaika zaldi talde artean identifikatu zituzten. Zaldiek distantzia luzeak egiten dituzte janari eta ur bila eta aterpea bilatzen dute eguzkitik eta intsektuetatik ihesi. Egunero 15 eta 20 kilometro artean ibiltzen dira. Horrek hautespen natural handia eragiten du eta taldeko ahulenak galdu egiten dira.\nBasamortuan ur eskasia handia dagoenez zaldi hauek moldatu beharra izan dute eta gai dira udan 30 ordu edan gabe bizirauteko eta neguan 72 ordu.\nZaldi helduek ez dute harraparirik eta elikagaiarekiko lehia da populazioa mugatzen duena, bai eta aipaturiko ehiza selektiboa ere. Moxalak zaurgarriagoak dira, hiena pikartek aldiro harrapatzen baitituzte. Leopardoek eta txakalek ere eraso ditzakete, baina ez da hain ohikoa izaten."}
{"id": "751922", "revid": "1519", "url": "https://eu.wikipedia.org/wiki?curid=751922", "title": "Otocolobus manul", "text": ""}
{"id": "751923", "revid": "1519", "url": "https://eu.wikipedia.org/wiki?curid=751923", "title": "Pallasen katu", "text": ""}
{"id": "751925", "revid": "512", "url": "https://eu.wikipedia.org/wiki?curid=751925", "title": "Ahizpatasun", "text": "Feminismoan, ahizpatasuna edo sororitatea emakumeen arteko elkartasun lotura da. Sexu-diskriminazioa bizi den testuinguruetan emakumeen arteko elkartasunari erreferentzia egiteko erabiltzen den neologismoa da.\nEtimologia.\n\"Ahizpatasun\" izena \"anaitasun\" hitzaren baliokidetzat sortua da. \"Sororitate\" izenak, berriz, latin erroa du: \"\" hitzak \u00abahizpa\u00bb edo \u00abarreba\u00bb esan nahi du latinez.\nMigel Unamunoren proposamena.\nMigel Unamuno idazleak \"anaitasun femenino\" adierazteko termino bat behar zela adierazi zuen, eta \"sororitate\" hitza proposatu zuen.\n1921ean, Argentinako \"\" aldizkarian argitaratutako testu batean, bai eta \"Izeba Tula\" lanean ere, \"anaia\" hitzetik eratorritako \"anaitasun\" hitzaren baliokide femeninoa erabiltzearen beharraz hitz egin zuen:\nEspainiako Errege Akademiak ez zuen hitza 2018ko abenduaren 21era arte onartu, nahiz eta beste eratorri batzuk onartzen zituen: \u00absor\u00bb, \u00abs\u00f3ror\u00bb eta \u00absororal\u00bb\u200b, esaterako."}
{"id": "751927", "revid": "512", "url": "https://eu.wikipedia.org/wiki?curid=751927", "title": "The Ladykillers", "text": "The Ladykillers (euskaraz \"Andere Hiltzaileak\") 1955eko Alexander Mackendrick eskoziar-estatubatuar zinema zuzendariak zuzendutako komedia beltz film bat da. Alec Guinness, Cecil Parker, Herbert Lom, Peter Sellers, Danny Green, Jack Warner eta Katie Johnson aktoreek antzeztu zuten.\nJatorrizko gidoi onenaren Oscar Sariaren izendapena jaso (William Rose eta Britainiar Gidoi Onenaren BAFTA Saria irabazi zituen.\n\"2004an izenburu berdineko berregokitzapena\" izan zuen, Ethan Coen eta Joel Coenek zuzendu eta Tom Hanks aktoreak antzeztua, baina hura New Orleans hirian girotua zegoen bitartean, jatorrizko film hau Londres hirian girotua dago.\nArgumentua.\nLondres, Kings Cross barrutia. Trenbidetik hurbil dagoen etxe isolatu batean Wilberforce andereinoa bizi da (Katie Johnson), emakume adindu alargun eta izaera goxokoa. Behinola, Wilberfocek andreak Marcus irakaslea (Alec Guinness) eta musika talde bitxi baten lau kideei bi gela alokatuko dizkie: Claude Courtney (Cecil Parker) maior ongi hezitu eta engainagarria, Harry Robinson (Peter Sellers) cockney tratugile xelebrea, 'One-Round' Lawson (Danny Green) boxeolari ohi mozkortia eta Louis Harvey (Herbert Lom), gangster hiltzaile eta ankerra. Alargun agurgarriak ez dakien arren, boskoteak alboko tren geltokitik dirutza ohostu nahi duen lapur taldea da. Lapurrek kolpea ematea lortuko dute, baina andereak nortzuk diren jabetuko da, hortaz, lapurrek berau akatzea erabakiko dute, baina beraiek uste baina lanbide zailagoa izango zaie..."}
{"id": "751942", "revid": "96586", "url": "https://eu.wikipedia.org/wiki?curid=751942", "title": "Bimba Bos\u00e9", "text": "Eleonora Salvatore Gonz\u00e1lez, izen artistikoz Bimba Bos\u00e9 (Erroma, 1975eko urriaren 1a - Madril, 2017ko urtarrilaren 23a) espainiar modelo, moda diseinatzaile, aktore, DJ eta abeslari bat izan zen.\nAlessandro Salvatore eta de Luc\u00eda Gonz\u00e1lez Bos\u00e9ren alaba, Luis Miguel \"Domingu\u00edn\" zezenlaria eta Lucia Bos\u00e8 aktore eta modea diseinatzailearen biloba, eta Miguel Bos\u00e9 aktorea eta Paola Domingu\u00edn moda diseinatzailearen hiloba zen."}
{"id": "751943", "revid": "512", "url": "https://eu.wikipedia.org/wiki?curid=751943", "title": "Pedro Ruiz C\u00e9spedes", "text": "Pedro Ruiz C\u00e9spedes (Bartzelona, 1947ko abuztuaren 17a) kataluniar irrati eta telebistako aurkezle, aktore, idazle, abeslari eta umorista bat da."}
{"id": "751944", "revid": "688", "url": "https://eu.wikipedia.org/wiki?curid=751944", "title": "Meave Leakey", "text": "Meave G. Leakey (jaiotzean Meave Epps ; Londres, 1942ko uztailaren 28a) Inglaterran jaio eta Kenyan nazionalizatutako paleoantropologo ingelesa da. Lehen hominidoen bilakaera aztertzen du eta zelai-ikerketa zabala egin du Turkana-ko arroan. Filosofian eta Zientziatan doktoretza egin du.\nBiografia.\nLehenengo aldian Zoologia eta itsas-zoologia ikasi zuen Bangorko Unibertsitatean. Bere Zoologiako doktoretza 1968an eskuratu zuen.\n1970an Richar Leakey paleontologoarekin ezkondu zen bi alaba izan zituenarekiko: Louise (1972) eta Samira (1974). Tigoniko Primateen Ikerketa-Zentroan tximino modernoen hezurren gaineko doktorego-tesian lan egiten zuen bitartean Leakey familia ezagutu zuen, Louis Leakey-ek kudeatzen zuela.\n1982tik 2001 arte Kenyako Nazio-Museoko Paleontologia Departementuaren nagusia izan zen."}
{"id": "751945", "revid": "1519", "url": "https://eu.wikipedia.org/wiki?curid=751945", "title": "Alice eta Martin Provensen", "text": "Alice Rose Provensen (1918ko abuztuaren 14a \u2014 2018ko apirilaren 23a ) eta Martin Provensen (1916ko uztailaren 10a \u2014 1987ko martxoaren 27a) umeentzako liburuen ilustratzaileak ziren. 40 liburu baino gehiago ilustratu zituen bikote amerikarrak , eta horietatik 19 haiek idatzi eta editatuak dira. Alicek esan zuen bezala, \u201cbenetako kolaborazioa ginen. Martinek eta biok bat egiten genuen, artista bakarra ginen.\u201d\nHaien bizitzari dagokionez, antzeko hasierak izan zituztela esan daiteke. Bi ilustratzaileak Chigagon jaio ziren, eta hamabi urte zituztela, Californiara joan ziren haien familiekin batera.\n1943an Martin eta Alice Los Angelesen ezagutu zirenean, Alice \"Walter Lantz Studio\"-an zebilen lanean, estudioak sortzen zituen animazioatarako ilustrazioak egiten, hain zuzen ere. Beste aldetik, Martinek Disney estudioetan egin zuen lan (istiorioen sailean) Bigarren Mundu Gerra baino lehen; ondoren, itsas armadan sartu zen, eta Walter Lantzen estudiora bidali zuten gerrako gertaeren filmen sorkuntzan laguntzeko. Horrela ezagutu ziren Alice eta Martin.\n1944an ezkondu eta Washington, D.C.ra joan ziren bizitzera. Bertan, gerrako gertaerekin lanean ibili ziren. Gerra amaitu (1945eko abuztua) eta New Yorkera joan ziren; haien laguna zen Gustaf Tenggrenek liburuen ilustraziorako lehenengo lanak lortu zizkien. Momentu honetatik aurrera, Provensen bikotea lan-talde bihurtu zen.\n\"The Fireside Book of Folk Songs\" izan zen bikotearen lehenengo ilustrazio liburua, 1947an argitaratu zena. Horren ondoren, umeentzako liburu ilustratuen seriea zen \"Little Golden Books-\"eko zenbait libururen marrazkiak egin zituzten (\"The Color Kittens\" eta \"The Fuzzy Duckling\", adibidez). Gainera, haiek sortutako testuak ere ilustratu zituzten, Provensen familiak baserrian zuen bizitza jasotzen zutenak (\"The Year at Maple Hill Farm\" eta \"The Animals at Maple Hill Farm\", esate baterako).\n1982an Newbery Award sariaren irabazle izan zen \"A Visit to William Blake\u00b4s Inn\" liburua -Nancy Willard-ek idatzia- ilustratzea erabaki zuten. Horrela, Blake jaunaren eta bere hainbat lagunen ilustrazio misteriotsu eta ikonikoak sortu zituzten, sepia tonuan eginak. Lan honi esker, Caldecott sarietan ohorezko liburuaren saria lortu zuten liburua argitarartu zen urte berean.\nBi urte geroago, \"The Glorious Flight\" liburua idatzi eta ilustratzeari esker, Caldecott domina irabazi zuen bikoteak, urteko umeentzako liburu ilustratu hoberenaren saria, hain zuzen ere. Alicek eta Martinek Louis Bleriot hegazkin diseinatzailearen istorioa kontatzen dute lan honetan, Mantxako itsasartea gurutzatu zuen lehenengo pertsonaren istorioa, alegia.\nMartin 1987an hil zen bihotzekoak emanda. Gertakari honen ondorioz, Alicek\u00a0 zalantzak izan zituen bere lanean jarraitzeko gaitasunari dagokionez, baina bere historiarako zaletasunari esker, idazten eta marrazten jarraitu zuen.\u00a0 Horrela, \"The Buck Stops Here: The Presidents of the United States\" (1990) eta \"My Felow Americans: A Family Album\" (1995) lanak argitaratu zituen. Azken honek izandako arrakastak bultzada handia eman zion, istorioen idazketan eta ilustrazioan zuen interesa berpiztuz.\nAlicek bidaiatzea gogoko zuen, baita leku exotikoak ere; horregatik \"The Master Swordsmas &amp; The Magic Doorway: Two Legands from Ancient China\" ( 2001) liburua sortu zuen. Izenburuak esaten duen bezala, Txinako bi kondaira tradizional kontatzen dira bertan. Ilustrazioei dagokionez, kolore biziagoak erabili zituen goxoagoak diren irudi hauek egiterakoan.\n2015an \"Murphy in the City\" liburua argitaratu zen, \"A Day in the Life of Murphy-\"ren jarraipena zena. Liburu hauetan bere txakurraren abenturak kontatzen dira (baserritik hirira doan txakurraren bizipenak).\n= Lanak =\nAlice Provensen-en bakarkako argitalpenak.\n= Erreferentziak ="}
{"id": "751947", "revid": "512", "url": "https://eu.wikipedia.org/wiki?curid=751947", "title": "Jose Maria Usanditzagari eskainitako monumentua", "text": "Jose Maria Usanditzagari eskainitako monumentua Donostiako Gipuzkoako Plazan 1916ko irailaren 24an inauguratu zen. Donostiako Orfeoiak hartu zuen bere gain hain gazte hildako artistaren omenezko estatua bat altxatzeko ekimena. Horretarako, Victoria Eugenia Antzokian kontzertu bat egin zuen baina bildutako zenbatekoa nahikoa ez zen. Orduan, Orfeoiak Udalari laguntza eskatu behar izan zion garraioa, Bartzelonatik, eta omenaldia prestatzeko. Multzo eskultorikoa Josep Llimona i Bruguera artista modernistak (Bartzelona 1864 \u2013 1934) egin zuen. Marmolezkoa da eta neurriak 450 x 500 zm. (gutxi gorabehera) dira.\nHarrizko bankuaren eskuinean metalezko plaka batek Madril Udalaren eskaintza ikus daiteke.\nMonumentuak hiru elementu ditu: zutabe baten gainean Jose Maria Usanditzagaren bustoa ikusten da. Ondoan, emakume bat dolua adierazten du. Atzean, harrizko banku handi bat dago."}
{"id": "751948", "revid": "46380", "url": "https://eu.wikipedia.org/wiki?curid=751948", "title": "Jos\u00e9 Luis Coll", "text": "Jos\u00e9 Luis Coll Garc\u00eda (Cuenca, 1931ko maiatzaren 23a - Madril, 2007ko martxoaren 6a) espainiar aktore, umorista eta idazle bat izan zen. Nagusiki, Espainia aldean, Luis S\u00e1nchez Polackekin batera Tip y Coll umorista bikotea osatzeagatik ezaguna zen.\n1993. urtean Tele5 katean \"Este pa\u00eds necesita un repaso\" telebista saioan moderatzaile gisa parte hartu zuen, Luis S\u00e1nchez Polack, Antonio Mingote, Antonio Burgos, Chumy Ch\u00famez, Alfonso Uss\u00eda eta Miguel Dur\u00e1n solaskideekin espainiar nazionalismoaren aldeko iritziak eman eta euskal abertzaletasuna eta kataluniar independentismoaren aurkako iritziak emanez."}
{"id": "751949", "revid": "512", "url": "https://eu.wikipedia.org/wiki?curid=751949", "title": "Alfonso Uss\u00eda", "text": "Alfonso de Uss\u00eda Mu\u00f1oz-Seca (Madril, 1948ko otsailaren 12a) espainiar kazetari, zutabegile eta idazle bat da. Espainiar nazionalismoa, monarkia eta eskuin muturraren aldeko pentsamoldekoa da.\nJaime Milans del Bosch teniente jeneral kolpista eta frankistaren hiloba da, 1981eko otsailaren 23ko Espainiako estatu-kolpearen arduradunetako bat izan zena.\nABC, Diario 16 eta Ya egunkarietan idatzi izan du, ondoren La Raz\u00f3n egunkarian zutabegile eta COPE espainiar eliza katoliko eskuin muturrekoaren irratian ere \"La Ma\u00f1ana\" irratsaioan parte hartu du."}
{"id": "751950", "revid": "1545", "url": "https://eu.wikipedia.org/wiki?curid=751950", "title": "Ram\u00f3n Usandizaga", "text": ""}
{"id": "751951", "revid": "8600592", "url": "https://eu.wikipedia.org/wiki?curid=751951", "title": "Miguel Dur\u00e1n Campos", "text": "Miguel Dur\u00e1n Campos (Azuaga, Badajozko probintzia, 1955eko uztailaren 2a) espainiar abokatu eta enpresaburu bat da. Itsutasuna du. Bartzelonako Unibertsitatean Zuzenbidean lizentziatu zen.\nTelebista saio nahiz irratsaioetan bere iritzi politikoak ematen ere parte hartu izan du, betiere espainiar nazionalismoarekin guztiz lerrokatua.\nKataluniako ONCE itsuen erakundeko lehendakaria izan zen, ondoren Tele5 telebista katea eta Onda Cero irrati kateko lehendakaria ere izan zen.\nPolitikoki ibilbide oso aldakorra izan du: lehenbizi Kataluniako Alderdi Sozialista Batuaren kide izan zen, ondoren Kataluniako Batasun Demokratikoan izen eman zuen."}
{"id": "751953", "revid": "56334", "url": "https://eu.wikipedia.org/wiki?curid=751953", "title": "Arroz-irin", "text": "Arroz-irina (japonieraz mochiko eta turkieraz\u00a0pirin\u00e7 unu\u00a0ere deitua) arroz mehe ehotuaz egindako arina da.\nArroz-irina arroz zuriaz edo bihi osoko arrozaz egin daiteke. Irina egiteko, azala kentzen da eta horrela arroz gordina lortzen da, arroz-hautsa edo arroz-irina lortzeko ehotzen dena. Irina errezeta batzuk egiteko erabiltzen da edo gari-irinarekin, artatxikiarekin edo beste zerealekin nahastu egiten da beste batzuk egiteko. Batzuetan, fruitu lehorrak edo barazki deshidratatuak gehitzen zaizkio zapore eta nutriente gehiago emateko.\nArroz-irinarekin egiten diren plater asko dago, besteak beste, arroz-fideoak eta azkenburuak, esate baterako japoniar mochi-a eta Filipinetako cascaron-a."}
{"id": "751954", "revid": "105290", "url": "https://eu.wikipedia.org/wiki?curid=751954", "title": "Dolce far niente", "text": " italierazko esapidea da, euskaraz 'ezer ez egite goxo' esan nahi duena. Italian eguneroko ohikerietatik ihesi eta nagikeriari ekiteari diote \"dolce far niente\". Psikologoen ustetan mesedegarria da. Artearen historian askotan landutariko gaia ere bada."}
{"id": "751955", "revid": "20653", "url": "https://eu.wikipedia.org/wiki?curid=751955", "title": "Pirin\u00e7 unu", "text": ""}
{"id": "751956", "revid": "20653", "url": "https://eu.wikipedia.org/wiki?curid=751956", "title": "Mochiko", "text": ""}
{"id": "751957", "revid": "20653", "url": "https://eu.wikipedia.org/wiki?curid=751957", "title": "Arroz-hauts", "text": ""}
{"id": "751958", "revid": "98220", "url": "https://eu.wikipedia.org/wiki?curid=751958", "title": "Jos\u00e9 Luis Ozores", "text": "Jos\u00e9 Luis Ozores Puchol (1923ko ekainaren 18a, Madril - 1968ko maiatzaren 10a, Madril) espainiar aktore bat izan zen.\nMaiz, tipo koitadu eta izaera apalegikoak antzeztu izan zituen, baina baita bizitzan aurrera egiten eta oztopoak gainditzen saiatuak ere, alegia, Espainiako Gerra Zibilaren ondorengo garaiko Diktadura Frankistak herri txikietako espainiar gizaseme gazte arruntaz zineman islatu nahi zuen irudia, garai hartan estualdi ekonomikoak pairatzen ari ziren ikusle askok zinemetako pantailetan ikusi eta pertsonaiarekin identifikatzen baitziren, hortaz, maila baxu edo ertaineko edozein espainiarrei ongi eroriko litzaiokeen tipo zintzoa eta onbera.\nAntzerkian sustraiak oso errotuak zituen familia bateko senidea izan zen: bere gurasoak Mariano Ozores Franc\u00e9s eta Luisa Puchol aktoreak izan ziren, eta anaiak berriz, Mariano (1926), zuzendaria eta gidoilaria, eta Antonio (1928-2010), aktorea. Adriana Ozores (1959) eta Mariano eta Pelayo (1961) biki eta aktoreen aita da eta Emma Ozores (1961) aktorearen osaba.\n1944an zineman estreinatu zen, halere, ospea eman zion filma \"Recluta con ni\u00f1o\" (1956) izan zen. Zoritxarrez, gazterik hil zen, 1963an, aurrez jada 1959tik aurrera gurpildun-eserleku batean egotera derrigortu zuen esklerosi anizkoitzak jota, eta zinemagintzan etorkizun oparoa zuela."}
{"id": "751959", "revid": "1545", "url": "https://eu.wikipedia.org/wiki?curid=751959", "title": "Antonio Ozores Puchol", "text": ""}
{"id": "751962", "revid": "105290", "url": "https://eu.wikipedia.org/wiki?curid=751962", "title": "Arroz zuri", "text": "Arroz zuria gluma (oskola), zahia eta hozia kenduta duen arroza da. Prozesu hori arrozaren degradazioa saihesteko eta bizitza erabilgarria luzatzeko egiten da. Haren ondoren, aleak leunduak geratzen dira, itxura zuri distiratsuarekin.\nLeuntzeko eragiketak bere ezaugarri nutritibo asko kanporatzen du. Arroz zurian oinarritutako dietak, hala nola, beriberi bezalako gaixotasun neurologikoak sor ditzake, tiamina (B1 bitamina) gabeziaren ondorioz. Arroz zuria aurreko tratamenduaren hondakinekin aberastu ohi da.\nXIX. mendetik aurrera, bihi osoko arroza eta basa arroza aldizka osasuntsuagotzat aurkezten dira. Bihi osoko arrozaren zahiak zuntza du, eta germenak, bitaminak eta mineralak ditu. Hori bihi osoko arrozaren ikuskera tradizionalarekin alderatuta oso bestelako da, pobreziarekin eta gosearekin lotzen baitzuen."}
{"id": "751964", "revid": "512", "url": "https://eu.wikipedia.org/wiki?curid=751964", "title": "Rreze Abdullahu", "text": "Rreze Abdullahu (Ferizaj, Kosovo, 1989ko apirilaren 10a) albano-kosovoar idazlea da.\nEzaguna da \"Nuk du luft\u00eb\" gerraldiko-egunerokoagatik, 1999ko Kosovoko gatazkan zehar idatzitakoa, oraindik umea zela. Egunerokoa albanieraren gheg dialektoan idatzi zuen."}
{"id": "751965", "revid": "46380", "url": "https://eu.wikipedia.org/wiki?curid=751965", "title": "Josep Llimona i Bruguera", "text": "Josep Llimona i Bruguera (Bartzelona, 1863ko apirilaren 8a - 1934ko otsailaren 27a), eskultorea, Kataluniako modernismoaren artista nagusietariko bat izan zen.\nBiografia.\nBartzelonako Lonjako eskolan eta Agapito eta Venancio Vallmitjana anaien tailerrean ikasi zuen. 1880an, Bartzelonako Udalaren beka batekin Erroman zegoela Erramun Berenger III.ari eskainiko zion eskulturaren zirriborroak prestatu zituen. Bere hasierako lanak oso akademikoak izan ziren baina, Parisen egin zuen egonaldi baten ondoren, haren estiloa aldatu zen, Modernismoaren eragin zuzena erakutsiz. Lan handia egin zuen bai Katalunian baita ere kanpoan: Madril, Paris, Brusela eta Buenos Aires. Bere obran hilerrietako arteak garrantzi handia du. Horiekin batera oroimenezko monumentuak egiteko garaian ospe handia lortu zuen. 1892an, margolaria zen Joan Llimona anaiarekin, Cercle Art\u00edstic de Sant Lluc sortu zuen. Oso eskultore saritua izan zen."}
{"id": "751966", "revid": "512", "url": "https://eu.wikipedia.org/wiki?curid=751966", "title": "Mimoza Ahmeti", "text": "Mimoza Ahmeti (Kruj\u00eb, Albania, 1963ko ekainaren 12a) albaniar poeta, idazlea eta politikaria da.\n2001ko Tiranako toki hauteskundeetan Albaniako Alderdi Demokrataren hautagaia izan zen."}
{"id": "751967", "revid": "6204487", "url": "https://eu.wikipedia.org/wiki?curid=751967", "title": "Sororitate", "text": ""}
{"id": "751969", "revid": "336", "url": "https://eu.wikipedia.org/wiki?curid=751969", "title": "Ni una menos", "text": "Ni una menos () 2015ean Argentinan sortu zen emakumeenganako indarkeria eta feminizidioaren aurkako mugimendu eta kolektibo feminista bati izena eman zion aldarria da.\nLehen \"ezta bat gutxiago ere\" ibilaldia 2015eko ekainaren 3an egin zen Argentinako 80 hiritan. Urte bat geroago, ekainaren 3an eta urriaren 19an, manifestazioak egin ziren. 2016 urtera arte, batez beste, 30 orduero emakume-hilketa bat gertatzen zen Argentinan 2017an, ordea, feminizidio-kasuak ugaritu ziren eta batezbestekoa 18 ordura jaitsi zen. Ondorioz, 2017an berriro kale-agerraldiak antolatu eta inoiz baino pertsona gehiagok parte hartu zuten.\nMugimendua Argentinatik inguruko beste herrialdetara zabaldu zen. Uruguaira 2015eko ekainaren 3an, Ekuadorrera 2015eko uztailaren 30ean, Perura 2016ko abuztuaren 13an, Kolonbiara 2016ko abuztuaren 19an, Txilera 2016ko urriaren 21ean, Venezuelara 2016ko urriaren 19an, Paraguaira 2017ko abenduaren 20ra, Boliviara 2016ko urriaren 18an, eta azkenik Espainiara eta Italiara 2018ko martxoaren 8an 2018ko Emakumeen Nazioarteko Grebarekin batera gertatuz."}
{"id": "751970", "revid": "512", "url": "https://eu.wikipedia.org/wiki?curid=751970", "title": "Lilly Reich", "text": "Lilly Reich (Berlin, Alemania, \u2013 ) diseinatzaile moderno bat izan zen. Hamar urtez Ludwig Mies Van der Roherekin elkarlanean aritu zen.\nBizitza.\nBerlinen jaio zen, emakumezko soinekoen diseinugile bezala bere ikasketak hasi zituen. Esperientzia honek, ehundurak eta materialen kontrasteetan duen garrantzia dekorazioan garatu zituen. 1908. urtean Vienako Wiener Werkst\u00e4tte tailerretan lanean hasi zen Josef Hoffmann diseinatzailea modernistarekin, \"Kubus\", \"Cabinet\", \"Koller\" edo \"Broncia\" bezalako hainbat aulki egin zuten elkarrekin. Bertan, Werkbundeko sortzaileetako batekin, Else Oppler-Legbandekin ikasi zuen.\n1911. urtean Alemaniara itzuli zen, eta bere lehenengo enkargua jaso zuen: Charlottenburgeko Gazteentzako Zentrorako barruko diseinua eta altzairuak. Urte berean Berlineko Wertheim Denda Sektoreko arropa instalazioa egin zuen.\n1912. urtean, Deutscher Werkbundekin bat egin zuen, diseinu eta produkzio industrialaren sustapenean oinarrituta, parte hartu zuen Alemaniako jatorriko diseinu eta produktuen sustapenean. Urte horretan, \"Emakumea etxean\" erakusketan parte hartu zuen eta Berlingo Zoo Gardensen egin zuten langileentzako apartamentuen diseinuetan.\n1914an bere estudioa ireki zuen, 29 urte besterik ez zituenean, ospe profesional ona lortu zuen azkar. Izan ere, sei urte geroago, Deustcher Werkbund delakoaren lehen emakumezko zuzendaria izan zen. Elle Oppler-Legbandek eta Anna Muthesiusek antolatutako Werkbundeko erakusketan parte hartu zuen 1914an, etxebizitza modernoari eskainitako erakusketaren buru izanik.\nLehenengo Mundu Gerraren ondorioz, moda eta altzarien diseinuetan zentratu zen eta bere tailerra denda gisa ezarri zuen. Bere ekoizpena \"Fachblalt f\u00fcr Holzarbeiter\" aldizkarian argitaratu zen, 1915ean. Werkbundeko zuzendari moduan bi erakusketa prestatu zituen 1920an. Lehenengoa \"Artisautzaren Moda\" izan zen, Berlinen. Bigarrena diseinu alemaniarra izan zen Estatu Batuetako \"Newark Museum of Art\" museoan.\n1922tik 1926ra Reichek Frankfurteko Nazioarteko Azokaren oinarrian eraikitako Werkbund Etxea kudeatu zuen. Erakusketa eta Moda Diseinatzeko tailerraren arduraduna ere izan zen Werkbund azokan, urtero udaberrian eta udazkenean ospatzen zena. Reichek Ferdinand Kramerrekin Ingalaterrara eta Herbehereetara bidaiatu zuen 1924an, etxebizitza masiboen politika proposamen berriak ezagutzera. \"Die Form\" erakusketa ibiltaria diseinatu zuen.\nUrte hartan, Ludwing Mies Van der Rohe ezagutu zuen eta elkarlanean hasi ziren. 1926.urtean Frankfurtetik Berlinera joan zen, arkitektoarekin lan egitera, 12 urtez bere lagun pertsonala eta profesionala bilakatu zen. 1927an, Berlineko Emakumeen Moda Erakusketan Belusezko eta zetazko kafetegia diseinatu zuten. Koloreak joko garrantzitsua hartzen du lan honetan: belusezko beltza, gorria eta laranja, zeta beltza eta limoi horia. Elkarrekin lan egin zuten baita Stuttgarteko Werkbundeko erakusketan, 1928. urtean.\n1929an, Mies van der Rohe eta Reich, 1928ko erakusketan lortutako arrakastak direla eta, Bartzelonako Nazioarteko Erakusketaren Alemaniar ataleko zuzendari artistikoak izendatu zituzten. Bi arkitektoen arteko lankidetza oso hurbil zegoen. Lilly Reichen lana gehiago aitortu zen lan hauek egin ostean: 1925.urtean, Wolf etxea, 1928an Tugendhat etxea eta 1930eko Lange etxea. Aurreko proiektu horietan Bartzelonako eta Brno aulkiak diseinatu zituzten, bertan jartzeko.\nReichen proposamenen artean, nabarmentzekoa da 1931.urtean Berlinen Alemaniako arkitektura erakusketarako, gutxieneko lineal eta irekiko apartamentu minimoak. Espazioaren gutxieneko proposamena, konbentzio askeko, ingurune bakar bat da, etxearen jarduera guztiak burutzeko aukera ematen duen altzariak biltzen ditu, lantokiko erabilerarekin bateragarria den bitartean. Kasu honetan, sukaldea altzari bat da, armairu baten espazio gutxieneko beharrak konpontzen dituena, obturadorearen irristalariekin ixten dena, egongela edo lanerako espazioan ezkutatuta. Bere lan guztiek sinpletasun, eraginkortasun eta gutxieneko eguneroko arreta bilatzen dute.1932an Miesek Dessauko Bauhausen irakasteko gonbidatu zuen, barruko diseinua eta aldi berean, bertako tailerrak egin zituen Berlineko Bauhausen. Bertako emakume irakasle gutxienetakoa izan zen, Gunta St\u00f6lzlekin batera.\nAzken elkarlana 1937ko Pariseko Erakusketa Nazionaleko Alemaniako pabiloia izan zen. Mies Ameriketako Estatu Batuetara joan zen bizitzera 1937an, Lilly Reich bere estudioa eta negozioaz arduratu zen, baita bere Alemanian geratu zen familiaz ere, bere heriotza arte egin zituen lanak.\n1939ko irailean, Lilly Reichek Estatu Batuetan Mies bisitatu zuen eta bertan ITT proiektuaren prozesuan parte hartu zuen Chicagon. Lillyk bertan geratu nahi zuen baina Mies ez zegoen ados horrekin, beraz, Alemaniara bueltatu behar izan zen Bigarren Mundu Gerraren une txarrenetan. Inoiz ez ziren gehiago elkar ikusi, baina gutun bidezko harremana mantendu zuten bere heriotzara arte. Gerra garaian, Reichek Miesen fitxategi pertsonalez arduratu zen, 2000 marrazki zituelarik bertan, Berlineko kanpoaldeko baserri batean gorde zituen, bonbardaketatik babesteko.\nGerra garaian, Lilly Reichek ingeniaritza militarren taldean lan egin zuen, Todten (OT). Bi urtez egon zen Berlineko Unibertsitatean irakasle moduan, barneko diseinu eta eraikuntza teoria irakasten. Era berean, bere arkitektura, diseinu eta moda estudioa berriz zabaldu zuen 1947an hil zen arte.\nErreferentziak.\nhttps://undiaunaarquitecta.wordpress.com/2015/04/02/lilly-reich-1885-1947/\nhttps://web.archive.org/web/20170829122136/https://www.bauhaus100.de/en/past/people/masters/lilly-reich/\nEspegel, Carmen (2007). \"Hero\u00ednas del espacio\". Biblioteca Nueva. .\nMcQuaid, Matilda (1996). \"Lilly Reich: Designer\". Harry N. Abrams. "}
{"id": "751975", "revid": "96586", "url": "https://eu.wikipedia.org/wiki?curid=751975", "title": "Naiara Etxeberria", "text": "Naiara Etxeberria (Donostia, 1980ko uztailaren 14a) gipuzkoar aktore ohia eta yoga irakaslea da. 2000ko hamarkadaren hasierako Euskal Telebistako \"Hasiberriak\" telesailean Annette izeneko pertsonaia antzezteagatik ezaguna da."}
{"id": "751976", "revid": "105290", "url": "https://eu.wikipedia.org/wiki?curid=751976", "title": "Arroz lurruneztatu", "text": "Arroz lurruneztatua\u00a0oskola duen arroza 60\u00ba C-tan beratzen jartzen denean lortzen da, eta ondoren, lurrun-presio altuan, horrela almidoiaren zati handi bat ezabatuz, arroz tradizionalak bere leunketan galtzen dituen bitaminak eta gatz mineralak kontserbatuz. Lurruntze prozesuak erraztu egiten du arrozaren eskuzko prozesatzea, bere nutrizio profila hobetzen du eta testura aldatzen du."}
{"id": "751984", "revid": "9227561", "url": "https://eu.wikipedia.org/wiki?curid=751984", "title": "Gunta St\u00f6lzl", "text": "Gunta St\u00f6lzl (Munich, 1897ko martxoaren 5a - Z\u00fcrich, 1983ko apirilaren 22a) Bauhausko artista izan zen. Ehungintzan egin zuen lan gehienbat, bere diseinuak eta ikerketak ehungintzan, kolorean, materialetan eta konposizioan aurrerapenak ekarri dituzte gaur eguneko diseinuetan, ehungintzan eta pintura sailean.\nBiografia.\nMunichen Arte Dekoratiboen eskolan ikasi zuen 1914-1916 bitartean, bere ikasketak utzi zituen erizain lan egiteko Gurutze Gorrian Lehen Mundu Gerran. Behin gerra amaituta, 1919an Bauhausen aurretiazko kurtsoa egin zuen Weimar-en Johannes Itten-en ardurapean, 1920an ikasle sartu zen ehun-lantegian, non Johannes Itten eta Paul Klee izan zituen irakasle. Hamabi urte egon zen instituzio horretan, sei ikasle eta beste sei irakaskuntzara. Z\u00fcrichen Ittenekin batera ehungintza tailerrak antolatu zituen Ontosen. Bauhaus Dessaura aldatu zen 1925an, eta St\u00f6lz irakasle ofizial bihurtu zen ehungintzan, honen zuzendari bihurtu zen 1927an lau urtez jarraian. Nazien jarraitzaileen jazarpena jaso zuen Bauhaus barruan, hau bere ezkontzagatik izan zen, Arkitekto judutar batekin ezkondu baitzen 1931an, aldi honetan Mies Van der Rohe zen zuzendaria eta bere dimisioa eskatu zuen.\nSt\u00f6lzl, Z\u00fcrich-era itzuli zen eta bere enpresa propioa sortu zuen; ehun manualena, non Bauhausen antzinako ikasleekin elkartu zen, adibidez: Gertrud Preiswerk eta Heinrich Otto H\u00fcrlimann, \u201cS P H ehunak\u201d fundatu zuen 1931an eta 1933an itxi zuten. Urte berberan \u201c S H ehunak\u201d enpresa berria sortu zuten eta 1938an kideak banandu ziren (Gunta St\u00f6lzl - H\u00fcrlimann) beraz, \u201c Ehungintza manuala Flora\u201d deitzera pasatu zen, Z\u00fcrichen zegoen, konkretuki \u201cFlorastrasse muniquesa\u201d izeneko auzoan, tailer horretan egon zen St\u00f6lzl 1967 arte, denbora horretan ehungintzan jarraitu zuen, bere piezak internazionalki saritu ziren.\nGunta St\u00f6lzl oso aktibo izan zen; Swiss Werkbunden kide izan zen. Beste elkarte batzuetan ere bazegoen, adibidez: emakume margolari-eskultore-ehule suitzarren elkarteetan.\n \nParisen egin zen Nazioarteko erakusketaren diploma jaso zuen. Alemaniako museo nazionalan egin zuen lan eta arkitektu askorekin kolaboratu zuen,adibidez Hans Fischli. Bere lanak museo askotan aurki ditzakegu; MoMA (New York), Victoria and Albert (Londres), eta abar.\nSt\u00f6lzlen obrari dagokionez ezaugarri batzuk daude, begi-bistan daude Bauhausen balore estetikoak jarraitzen zituela eta honen printzipioak jarraitzen zituela, alde batetik materialen esperimentazio jarraitua ( gogortasun gehiago/kolore/ gastu gutxiago\u2026), seriean hobeto/gehiago produzitzeko ikerketa eta artisten obrak industrian ondo ahokatzeko egiten zituzten ahaleginak.\nBestealde; Geometria oso nabaria da bere lanetan.\nSt\u00f6lzen istorioak kutsu matxista dauka: Eskola zabaltzean Walter Gropiusek ikusi zuen nola sarrera asko emakumek eskatu zituzten, bere ustez emakumeak oso errepresentatuak zeuden jada, beraz, ikasleak hautatzean emakumeak izatekotan hautatze prozesua zorrotzagoa izatea erabaki zuen. Sei tailer mota zeuden eta emakumeak soilik ehungintza tailerrera bideratzen zituzten haiek hori hautatu ala ez, ehungintza \u201cemakumeen gauza\u201d baitzen, tailer honetan Annie Albers ezagutu zuen, berak, beiragintzan eskatu zuen plaza baina bere eskakizunaren kontra ehungintzan sartu zuten.\nErreferentziak:.\n-Internetetik:\n-Liburuetatik:\nGunta St\u00f6lzl: Bauhaus Master, egileak/editoreak: Monica Stadler, Yael Aloni"}
{"id": "751988", "revid": "512", "url": "https://eu.wikipedia.org/wiki?curid=751988", "title": "San Nikolas eta arrantzaleak", "text": "San Nikolas eta arrantzaleak Bilboko San Nikolas elizaren sarrera gaineko tinpanoan dagoen erliebea da. Egilea Josep Llimona i Bruguera eskultore katalana izan zen, 1897an. Llimona oso ezaguna izan zen modernismoaren barruan; hala ere, obra hau ezin dugu zehatz-mehatz mugimendu horretan kokatu, akademizismoan baizik.\nDeskribapena.\nErliebea brontzez egina dago. Irudietan San Nikolas Barikoa ikusten da, apezpiku bezala eta arrantzaleez inguratuta. Gainean Bilboko armarria eta bi lehoi ikus daitezke. San Nikolasen tradizioa Bilbon aspalditik dator, arrantzaleen munduarekin lotuta, alegia. Gaur egun San Anton eliza dagoen inguruan arrantzaleen auzoa zegoen."}
{"id": "751990", "revid": "96586", "url": "https://eu.wikipedia.org/wiki?curid=751990", "title": "Pedro de Betancur", "text": "Pedro de San Jos\u00e9 Betancur, (Vilaflor, Tenerife 1626ko martxoaren 21a - Antigua Guatemala, Guatemala, 1667ko apirilaren 25a) Santo Hermano Pedro (edo Done Petri) bezala ezaguna baita ere, Frantziskotarren monje eta espainiar misiolaria izen zen, Bethlehemen ordenaren sortzailea.\nBizitza.\nVilaflorren jaio zen, Tenerifeko uhartearen hegoaldean, nekazari familia batean. Kroniken arabera, erlijio sakona erakutsi zuen adin txikitik.\n23 urterekin Guatemalara joan zen misiolari gisa. Han ospitale eta osasun zentroak sortu zituen etxerik gabekoentzat, eta karitate ekintzak egin zituen Erdialdeko Amerikan zehar. 1667ko apirilaren 25ean, Guatemalako Antigua Guatemalan hil zen.\nJoan Paulo II.a aita santuak 2002ko uztailaren 30ean santua izendatu zuen, Guatemalan, hirugarren aldiz bisitatu zuenean. Horrela, Pedro Anaia Kanarietako lehen Santua bihurtu zen Jos\u00e9 de Anchietarekin (Brasilgo apostolua moduan ezagutua) batera. Aita Santuak biak batera santifikatu baitzituen eta azken hau baita ere Tenerife uhartekoa baitzen. Baita ere Pedro de Betancur Guatemala eta Erdialdeko Amerikako lehen santu bihurtu zen 2002an.\nBere omenezko oporrak Apirilaren 24an ospatzen dira.\nGuatemalan dagoen bere hilobian jende asko otoi egitera joaten da. Tenerifeko hegoaldean, El Medano delako eskualdean non berak bere artaldearekin otoi egitera eta meditatzera joaten zen koba, oso ezaguna eta bisitatua da baita ere."}
{"id": "752026", "revid": "512", "url": "https://eu.wikipedia.org/wiki?curid=752026", "title": "Heinrich Hoffmann (argazkilaria)", "text": "Heinrich Hoffmann (F\u00fcrth, Alemania, 1885eko irailaren 12a - Munich, Alemania, 1957ko abenduaren 16a) alemaniar argazkilari profesional bat izan zen. NSDAPera batu zen 1920an eta Adolf Hitlerren alderdiko buruzagi izenpetu zuten honen argazkilari pertsonala izan zen 1923tik 1944ra. Heinrichen 500.000 inguru argazki eta erretratuak helburu ofizial edo publizitatean erabili ziren.\nBiografia.\nHeinrich Hoffmann F\u00fcrthen jaio zen, Alemanian, 1885eko irailaren 12an.\n1911n, Therese Baumannekin ezkondu zen eta bi seme-alaba izan zituzten: Henriette (1913) eta Heinrich (Heini) (1915). Therese 1928an hil zen bat-batean. Hurrengo urtean, Hoffmann berriro ezkondu zen; oraingo honetan, Erna Gr\u00f6bkerekin.\nAitaren eraginez hasi zen argazkilaritzan 1908an, Hesseko Duke Handiaren inguruko alemaniar nobleziaren argazkilari izan baitzen hura Darmstadten. I. Mundu Gerra hasi baino lehen, Hoffmann Ingalaterrara joan zen eta Emil Otto Hopperen estudioan egin zuen lan. Gerra hasi zenean, Alemaniara itzuli zen eta argazkilari aritu zen gerran, mendebaldeko frontean.\nGerra bukatu bezain pronto, 1920ko apirilean, Hoffmann oraindik DAP izena zeraman NSDAPen afiliatu zen. 1923 aldera hasi zuen Hitlerrekin harremana, Landsbergeko kartzelatik atera zenean, alegia, eta liderraren aurkezpen gehienetara lagundu ohi zion. 1926an, lagun minak zirela esan daiteke, ziurrenik argazkilaritzari zioten zaletasunak lagunduta. 1928an, Therese Baumann emaztea hil zen eta are gehiago hurbildu ziren bata besteagana Hoffmann eta Hitler.\nHoffmannek estudio txiki bat zuen Schellingstrasse kaleko 50. zenbakian. NSDAP-Photohaus Hoffmann izena zuen eta, 1929an, zabalpena izan zuen Municheko Amalienstrasse eta Theresienstrasseko kaleen iskineko estudio moderno batera. Erretratuak egiten ziren eta Photohaus Hoffmann izeneko argazkigintzarako materiala saltzen zuten bertan. Urte horretan, Hoffmannek Eva Braun eta Gretl Braun nerabeak kontratatu zituen laguntzaile. 1929ko urrian, Hoffmann eta bere emazte berria zen Erna Gr\u00f6bke Hitlerrengana aurkeztu ziren. Bikotea Eva Braunekin batera joan zen eta, gerora, 1931 aldera, buruzagiaren amorante izango zen hau. Hoffmanndarrek etxeko atea ireki zioten Hitlerri eta bere lagunmin izan ziren. Argazkilaria eta bere familia maiz egon ohi zen Berghofen eta 2.000 bat argazki egin zizkion gertu-gertuko harremana zutela erakustsiz eta Eva Braun eta Hitlerren bizimoduaren testigantza utziz (Eva Braun eta Hitler amorante izan ziren denbora horretan eta, 1945eko apirilaren 29an, ezkondu egin ziren. Hurrengo egunean egingo zuten bere buruaz beste.).\nNegozioa ezin hobeto zihoakion eta Hoffmannek egoitza gehiago ireki zituen Berlin, Paris, Viena eta Frankfurten. Ospetsu bilakatu ziren argazki haiek estanpa, poster, argazki-liburu eta abar izan ziren eta dirua erakartzen zuten. Hitler berak ere \"Mein Kampf\" liburuagatik jasotzen zituen eskubideak eta biak egin ziren aberatsa baino aberatsago argazkien kontuekin ere.\nSekula kargu politikorik ez bazuen izan ere, Hitlerren inguru hurbileneko kide izan zen 1944ra arte eta nazi gehienak erretratatzeko aukera izan zuen. 1937an, Hitlerrek bere lagun Hoffmann izendatu zuen Alemaniako Artearen Erakusketa Handiaren zuzendari. 1939an, berriz, Hitlerrek Hoffmann bidali zuen Moskura Joachim von Ribbentropekin batera Molotov-Ribbentrop Ituna sinaduraren testigantzak burutzeko xedean.\nHirugarren Reicharen garaian, Hoffmannek Hitlerri buruzko hainbat liburu idatzi zituen: \"Hitler ezezaguna\" (1933), \"Jugend um Hitler\" (1934). 1938an, 3 liburu idatzi zituen: \"Hitler Italian\", \"Hitler befreit Sudentenland\" eta \"Hitler in seiner Heimat\". II. Mundu Gerra hasi aurretik idatzi zuen azken liburua \"Das Antlitz des F\u00fchrers\" izan zen.\n\"Reichsjugendf\u00fchrer\"-a zen Baldur von Schirachek (Gazteriaren Lider Nazionala) egin zizkion Hitzaurreak eta Henriette Hoffmannekin ezkondu zen hau, argazkilariaren alabarekin. Shirach bikotea Hitlerren oso hurbilekoa zen eta Berghofen egon ohi zen maiz, baina liderraren aurretik bota egin zuten Henriettek juduei Amsterdamen gertaturikoa aurpegiratu zionean 1943an.\nGerra amaieran, Hoffmannek apolitikoa jo zuen bere burua, baina epaitu egin zuten eta 10 urteko kartzela-zigorra esleitu, baina 4 urte besterik ez zituen bete Reicharen propaganda egiteagatik eta nazien aldean aberasteagatik.\n1950ean, kartzelatik atera eta gero, Munichen bizi zen eta Gretl Braunekin harremanetan jarraitu zuen, laguntzaile izendatuz.\n1957an hilko zen, 72 urte zituenean."}
{"id": "752029", "revid": "56334", "url": "https://eu.wikipedia.org/wiki?curid=752029", "title": "Ludwig Mies Van der Rohe", "text": ""}
{"id": "752031", "revid": "59723", "url": "https://eu.wikipedia.org/wiki?curid=752031", "title": "Apustu", "text": "Apustu, trabesa, postura, desafioa, jokoa edo, batez ere idiak tartean daudenean dema, joko mota bat da: hor, galtzaileek dirua edo aurretik erabakitako beste zerbait eman beharko dieten irabazleei.\nEuskal Herrian, tradizio luzeko ohitura da: dokumentu-lekukorik zaharrenak XVI. mendekoak.\nArtekariak.\nApustuak kudeatu eta ordainketak bideratzen dituztenei apustu-artekari (edo artekari) deritze: joko edo apostuaren gaiarekiko neutralak behar dute izan, eta emaitzan eragiteko gaitasunik gabeak, teorian.\nApustuak artekaridunak izan daitezke, jokoetxe eta kirol-apustuetan, adibidez. Lagunarteko apustuak artekaririk gabeak izan ohi dira, eta galtzaileak zuzenean ordaintzen dio irabazleari."}
{"id": "752032", "revid": "336", "url": "https://eu.wikipedia.org/wiki?curid=752032", "title": "Grace Jones", "text": "Grace Beverly Jones (Spanish Town, Jamaika, 1948ko maiatzaren 19a) jamaikar-estatubatuar abeslari, kantautore, modelo eta aktore bat da.\n13 urteko zituela, bera, anai-arrebak era gurasoak AEBetako New Yorkeko estatuan dagoen Syracuse hirira lekualdatu eta modelo ikasketak burutu zituen, ondoren Pariseko moda pasalekuetara jauzi egin zuen, bertan Yves St. Laurent eta Kenzo Takada bezalako diseinatzaileekin lan egin zuen, Elle eta Vogue aldizkarien azalera ere agertu zen.\nOndoren musika eta zineman ere jardun zuen diskoak grabatu eta filmetan antzeztuz."}
{"id": "752038", "revid": "27842", "url": "https://eu.wikipedia.org/wiki?curid=752038", "title": "XXI. mendeko sozialismo", "text": "XXI. mendeko sozialismoa nazioartean 1996tik aurrera erabiltzen hasi zen kontzeptua da. Heinz Dieterich Steffan da nozio horrekin lotutako teorialari ezagunena. Kontzeptua mundu osoan egin zen ezagun Hugo Ch\u00e1vez Venezuelako presidenteak hitzaldi batean aipatu zuenetik, 2005eko urtarrilaren 30ean, V. Munduko Foro Sozialean. Kuba, Venezuela, Nikaragua eta Boliviako aginte-eran eragina izan duen kontzeptua da.\nSozialismo iraultzailea da XXI. mendeko sozialismoaren Estatu sozialista eredua eta haren iturriak filosofia eta ekonomia marxistan daude. Lau ardatzetan oinarritzen da: lurraldeen garapen demokratikoa, ekibalentzien ekonomia, demokrazia parte-hartzailea eta oinarrietatik antolatzen diren erakundeak. Dieterich-ek, \"XXI. mendeko sozialismoa\" liburuan, Karl Marx hartzen du abiapuntu dinamika soziala eta klase borroka aipatuz. Era berean, teoria marxista berrikusten du gaur egungo mundura egokitzeko asmoz, jakintzaren esparruan egin diren aurrerakuntzak erantsiz, baita sozialismoa ezartzeko izandako saiakerak, mugak eta proposamen konkretuak ere, besteak beste ekonomia politikoaren alorrean edo herritarren parte hartzean, zeina funtsezkotzat jotzen duen esplotaziorik gabeko gizarte bat sortzeko. Laburbilduz, XXI. mendeko sozialismoak aurreikusten du beharrezkoa dela estatuaren boterearen berrindartze erradikal bat, botere hori gizarteak demokratikoki kontrolatuta, gizarteak garapenean aurrera egin dezan.\nBolibartar Iraultzaren testuinguruan, 2006ko erdialdean egindako hitzaldi batean, Ch\u00e1vezek nabarmendu zuen sozialismo horretara iristeko trantsizio fase bat izango dela, \"Demokrazia iraultzaile\" izenekoa. Hugo Ch\u00e1vezek azaldu zuenez, \"konpromisoa hartu dugu Bolibartar Iraultza sozialismorantz bideratzeko eta laguntzeko sozialismoaren bideari, XXI. mendeko sozialismo bat, elkartasunean oinarritzen dena, anaitasunean, maitasunean, askatasunean eta berdintasunean\". Gainera, sozialismo hori ez dago aurrez definitua. Ch\u00e1vezek esan zuenez, \"\"kapitalaren forma eraldatu behar dugu eta sozialismo berri baterantz jo, egunero eraiki behar dena\".\"\nEgitura ideologikoa.\nDieterichek ez du gizarte demokratiko, partizipatibo, sozialista eta gizarte-klaserik gabeko gizarte bat lortzeko eredu bakar eta absolutu bat ezartzen. Hobeto esanda, \"Proiektu Historiko Berria\" deiturikoa garatzeko metodologia bat ezartzen du. Proiektu honen oinarri estrategikoak Boterearen Bloke Erregionala eta Botere Popularraren Bloke Erregionala dira; lehena Estatu progresisten integrazio ekonomiko eta politikoaren arduraduna da eta bigarrena, berriz, XXI. mendeko sozialismoa bultzatzeko mugimendu sozialen koordinazio kontinentalaren arduraduna da. Horri Estatuen arteko kolaborazio solidarioa gehitu behar zaio; hau da, autogestioa eta komunitateen elkarlana.\nBaliokidetasun ekonomia.\n\"XXI. mendeko sozialismoan\", Dieterichek merkatu salneurrietan, merkatu ekonomia eta kapitalismoan oinarrituta ez dagoen modelo ekonomiko bat proposatzen du; izan ere, desberdintasun sozialen eta baliabide naturalen ustiapenaren jatorriak horiek direla ondorioztazen du.\nLanaren balioan oinarritutako ekonomia balioak proposatzen ditu, produktu eta zerbitzuen trukaketarako eta ez eskari eta eskaintzapean oinarritutakoak. Lanaren balio hori produktu bat ekoizteak edo zerbitzu bat eskaintzeak eskatzen duen denboraren bidez neurtuko litzateke. Gainera, lan hori burutzeko behar diren erramintak ekoizteko behar den denbora ere gehitu beharko litzaioke. Honek suposatzen duen arazo praktikoa gainditzeko, \"Petersen arrosa\" erabiltzea proposatzen du.\nDieterichentzat, oraingo merkatu eredua etekinetan eta jabetzetan zentratu da, ekonomiaren zentzua alde batera utziz. Bere iritziz, ekonomia politikoak ez luke gutxi batzuk aberasteko moduan funtzionatu behar, produktibitatea izan beharko luke helburu.\nZentzu horretan, prezioek determinatzen dute non inbertitu, zenbategatik lana egin, zer eta zenbat erosi, zenbat eta noiz aurreztu; sistemaren ardatza dira, alegia. Merkatuak ongi funtziona dezan, oinarrizkoa da merkatua monopolikoa ez izatea, Estatua eraginkorra izatea eta ez ustela izatea. Hala ere, merkatu librearen eraginkortasunaren aurrean, eredu sozialista bat planteatzea ez da nahikoa. Gauzak horrela, izan diren saiakera historiko guztiek porrot egin dute sistematikoki.\nXXI. mendeko sozialismoaren ereduan, produktuen balioa (prezioa) ekoizpen denborei lotuta joan beharko litzateke. Era horretara, birbanaketak pertsonen interes errealekin bat joango lirateke. Dieterichentzat, sozialismo hau demokratia partizipatiboaren sakonketa eta zabaltze bat da, non egunerokotasunaren dimentsioak, estetika eta arrazional-kritikoa aldaketa sozialak barne hartu behar dituen.\nEtengabeko birformulazioa.\nDieterichek, bere obraren amaieran, eztabaida ireki eta konstruktibo bat irekitzen du, XXI. mendeko sozialismoaren proiektua hobetzeko. Beraz, ondoriozta dezakegu ideologiak birformulatzen jarraitzen duela.\nDieterichek \"ekoizpen bideen estatizazioak XXI. mendeko ekonomia sozialistaren arazoa konpontzen ez duela\" planteatzen du. Horri \"arazo ekonomikoa informatikoa dela\" gehitzen dio.\nOrdezkapen demokratikoa: demokrazia zuzena eta hiru ganberak.\nIdeia hauen babesleek komunitatearen ordezkapena maila guztietan (munizipala, autonomiko edo estatala, nazionala edo federala...) arazo konplexua dela eta hiru iturri dituela (ideologikoa, sindikala eta territoriala). Hori konpontzeko hiru ganbera egon beharko litzatekeela maila bakoitzean argudiatzen dute.\n1826ko Konstituzio Bolivariarra hiru ganberen konstituzioaren adibide garbia da. Botere Legegilearen zentralizazioa eta kontzentrazioa ganbera horien sorreraren ondorio ziren. Simon Bolivarren esanetan, hiru ganberen ereduak ganberen arteko gatazkak konpondu beharko lituzke eta legeak ez lirateke eraginik gabe geratuko edo hiru aldiz aztertuko lirateke ezezkoa jaso aurretik.\nXXI. mendeko sozialismoan Subiranotasun kontzeptuari definizio berri bat ematen zaio bere bi alderdietan:\nBerrikuntza handien aurrean aldaketa txikien etengabeko birformulazio bat aurreikusten da, epe ertain edo luzerako sistemaren hobekuntza bat ekarriko dutenak. Rol honetarako eragile hauek garrantzia handia dute:\nHelburua: Kalitate Totaleko Demokrazia.\nKalitate Totaleko Demokraziak sistema demokratikoaren hobekuntza etengabea suposatzen duen metodologia da. Metodologia hau ikuspuntu demokratiko errepresentatibo zein demokrazia partizipatibo batetik aplikatzen da.\nPrintzipioak:\nKalitate Totaleko Demokraziak, XXI. mendeko sozialismoaren helburua denak, Kauzolana dauka metodologia gisa ezarrita. Kauzolanak Kaizen filosofia edo metodologia japoniarra (jatorrian ekoizpen-sistema industriala zen) eta auzolan euskalduna, \"andecha\" galiziarra, \"coor\" irlandesa eta \"minka\" praktika komunal andinoak batzen ditu. Biak beraz, Kalitate Totaleko Demokraziaren osagaiak dira:\nKaizen.\nKaizen metodologia aurrera eramateak ondorio hauek ekarriko lituzke:\nAuzolan.\nAuzokideen artean lan egiteko modu zaharrenetariko bat da. Udaletxeak edo auzotarren arteko bilera batean noiz, non eta nola lan egiteko ardurak banatzen dira.\nXXI. mendeko sozialismoa Latinoamerikan.\nVenezuela.\nHugo Ch\u00e1vezen gobernuan zehar (1999-2013), bere proiektu Bolibartar Iraultza bolibarianismoan oinarrituta zegoela zion, XXI. mendeko sozialismora igaro ziren arte, bolibarianismoa alde batera utzi gabe, noski. Chavez presidenteak esan zuen, Venezuelan garatzen zen sozialismoa mota kristautasunen oinarritzen zela zion, Nazareteko Jesusi \"sozialista\" ere deitu zion noizbait. Chavezek ere, ideia trotskisten alde zegoela onartu zuen, etengabeko iraultzarena, adibidez. 2007. urtean, Chavezek Konstituzioan 69 artikulutan aldaketa bat egitea proposatu zuen, Estatu sozialista bat osatu, aldaketa ekonomiko, egiturakoak, instituzionalak eta politikoak emateko; baina proposamen hori ez zen onartu referendum baten ondoren.\nCh\u00e1vezek zion, XXI. mendeko sozialismoak, marxismoak ez bezala, jabetza pribatua onartzen duela, baina honi uko egiten diola pilaketa egoistari ekin ezkero. Bere 2013-2019ko gobernuaren programan, jabetza mota asko bultzatzen dira, pribatua barne; baina, ekonomia sozialista berria ekoizpen-bideen egitura publiko, sozial eta kolektiboen oinarritan eraiki behar direla dio, ekoizpen-harreman konplementario eta solidarioak sortzeko. Ch\u00e1vezek dio, XXI. mendeko sozialismoa kristautasunaren korrontetik elikatu behar dela, demokrazia baten barnean, berdintasuna eta askatasuna izateko. Chavismoaren barnean, komuna sozialisten sorrera bultzatzen da, autogestioaren bidezko langileen kontrola, Estatuak ekonomian esku-hartzea eta enpresen desjabetzea ere bai.\nGaur egungo presidente den Nicol\u00e1s Maduro, XXI. mendeko sozialismoaren proiektuarekin jarraitzera konprometitu da, Ch\u00e1vezen heriotzaren ondoren.\nEkuador.\nPresidente izan zen Rafael Correak baieztatzen du XXI. mendeko sozialismoaren garapenak ezaugarri propioak dituela eta sozialismo tradizionalarekin desberdintzen dela, baina Estatuari ekonomia bultzatzeko paper garrantzitsu bat ematen diola. Correak dio, \"kapitala gizakiaren zerbitzuetara egon behar dela eta ez alderantziz\" eta ekoizpen-bideen demokratizazioa bultzatu behar dela. Correak langileek gestioan parte hartzea ontzat hartzen du, jabetza pribatua onartu baina demokratizatua izan behar dela dio eta XXI. mendeko sozialismoak merkatuari uko egiten ez diola, baina \"gobernatu egin behar dela, hark gu ez gobernatzeko\" dio.\nBolivia.\nEvo Morales, Boliviako presidentea eta Mugimendu Sozialista boliviarreko zuzendaria, XXI. mendeko sozialismoa eraikitzearen aldeko agertu da, iraultza kultural eta antikolonial baten eta demokrazian biziko den gizarte plurinazional baten sorreraren bidez. Moralesen gobernua hidrokarburoen nazionalizazioa, jabetza pribatuaren onarpena eta programa sozialen inplementazioagatik da ezaguna. Evo Moralesek, bere eredu sozioekonomikoa \"solidaritatea, elkarrekikotasuna, komunitatea eta adostasunean oinarrituta dagoela\" dio.\n2013ko urrian, langileei porrot egin duten enpresa pribatuak hartzeko eta enpresa sozial bihurtzeko eskubidea ematen dien lege bat onartu zen, enpresa asko berreskuratzea lortuz.\nXXI. mendeko sozialismoa Europan.\nXXI. mendeko sozialismoa, bereziki hartu da Espainian, PCE eta Ezker Batuagatik; Alemanian Die Linkspartei, mugimendu unibertsitarioengatik eta AEDko kargu altuengatik; Errusian Errusiar Federazioko Alderdi Komunistagatik, hauek beraien ideologiatzat hartu dute marxismo-leninismoa eta internazionalismoarekin batera.\nEspainian, hainbat kolektibo sozialista dira azpimarragarriak Sortu, ezker abertzale eta antolakuntza independentistako alderdia, XXI. mendeko sozialismoa bere politikan hartu zuena eta figura ezagunena bezala Arnaldo Otegi duena, ideologia marxistakoa eta Herri Batasunako kide izandakoa. Bere aldetik, Alderdi Karlistak, bere ideologia sozialista- monarkiko autogestionario eta ezker berrikoa dago; Euskal Herrian, 2005ean, Europako Konstituzioaren aurka posizionatu zen. Venezuela militante hauentzako toki ezaguna izan zen errepresio frankistan zehar. Alderdi Karlistako presidente izan zen Carlos Hugo Borboi-Parmakoak, 2004an argitaratu zuen \"XXI. mendeko Sozialismoari buruzko Zenbait Erreflexio\", non hau espresatzen zuen\u02d0 \"hiltz den sozialismoa, sozialismo autoritarioa da, herritarraren kontroleruntz begira dagoen politika monopolizatua eo alderdi bakarrak kontrolatzen duena. Sozialismo hori bai hil dela. Sozialismoa, gizakiaren dieal bezala, herritarraren parte-hartzean oinarritzen da, berak dauka bere bizitza politiko eta ekonomikoaren kontrola, hala nola, ondasunen banaketa. Behin eta berriz esan behar da\u02d0 proiektu sozialista bat ezinbestekoa da gaur egun\".\nNorvegia Europako XXI. mendeko estatu sozialista bakar bezela deskribatua izan da.\nXXI. mendeko sozialismoa Txinan.\nDeng Xiaopingen buruzagitzaz geroztik, txinatar ezaugarriak dituen sozialismoa garatzen da Txinan.\nHeinz Dieterich Steffanek chavismoarekin haustean, bere ahalegin intelektual eta praktikoak ezaugarri txinatarreko sozialismora bideratzen ditu; izan ere, Txinan bere ideiak ongietorriak izaten hasi ziren. Dieterichek baieztatu du Txinak XXI. mendeko sozialismoa garatu duela. Bestalde, oraingo presidentea den Xi Jinpingen zuzenketa marxistak goraipatzen ditu. Gainera, Txinak Leninen Politika Ekonomiko Berria eguneratu duela dio.Maok XX. mendeko sozialismo txinatarraren paradigmak garatu zituen, \"Demokrazia Berria\", herrialdearen autonomia eta autarkian oinarritua. 60. hamarkadan, eredua agortuta zegoen egiturari dagokionez eta Alderdiak Leninen \"Politika Ekonomiko Berria\" ezartzea erabaki zuen, Deng Hsiao Pingek \"irekiera eta erreforma\" deitu zuena. Era honetara, XX. mendeko sozialismotik XXI. mendeko sozialismorako trantsizioa Sobietar Batasunean porrota izan zen arren, Txinan arrakastatsua izan zen.\nHeinz DieterichEra berean, Raul Castrok Iraultza Kubatarra salbatzeko lana egin duela deritzo Dieterichek. Castrok ekoizpen modu estalinistatik Leninen eta Deng Xiaopingen Politika Ekonomiko Berrira igarotzen saiatu dela dio.\nKritikak.\nXXI. mendeko sozialismoa kritikatua izan da politikaren alorreko eremu desberdinetatik, eskuin, zentro zein ezkerretik. Kritikak teorizazioei zein herrialde desberdinetako gobernuek eman dizkieten interpretazioei zuzenduta egon izan dira.\nEra gutxiesgarrian \"neokomunismo\" deitua izan da ideologia antikomunista duten oposizioen eskutik. Kritika batzuk sozialismo honen ideiak iraungituta daudela adierazi dute. Beste alde batetik, ezker aldeko sektore batzuk \"erreformista\" bezala etiketatu dute, bene benetan kapitalismoa alde batera utzi nahi ez dutela egotziz.\nBalio ekonomiaren proiektua ez dago bereziki zehaztua XXI. mendeko sozialismoaren tesietan. Ez du irizten lan batzuen konplexutasunak azalpen zientifikorik behar duenik, ezta ere espezializatu gabeko lanei eskaintzen zaien denbora eta espezializatuei eskaintzen zaiena berdin baloratu daitekeenik.\nFrancisco Endararen arabera, Ekuadorreko ingeniari liberal libertarioa, sozialismo mota honek ekonomia baliokidea ezarri nahi du, non biztanle bakoitzak bere irabaziak produktu bat egiteko edo zerbitzu bat emateko denboraren trukearen bidez lortzen dituen; era honetara, hiritar bakoitzak bere lanak zenbat balio duen erabakitzeko ahalmena galtzen du.\nKritika ezkertiarrak.\nAlan Woods marista britainiarrak Eduard Bernstein eta Karl Kautsky kritikatu zituen \"Marxen benetako diszipuluak\" bezala aurkezten zutelako euren burua, errebisionismo erreformista \"ideia berrien\" mozorroaz estalita babesten zuten bitartean. Era berean, Woodsek Heiz Dieterich kritikatu zuen \"teoria berri eta original bat\" asmatu zuela baieztatzeagatik. Woodsek dio Dieterichek ideia aurremarxista eta sozialista utopiko zaharrak errepikatzen dituela eta zerbait berria izango balira bezala aurkezten dituela; klase-borrokarik gabeko \"sozialismo\" modu bat bezala, kapitalismoa desjabetu gabe.\nAlderdi eta Erakunde Marxista-Leninisten Konferentzia Internazionaleko alderdiek XXI. mendeko sozialismoari teoria anti-marxista bat izatea leporatu diote:\nMilton D'Leon venezuelarrak, Sozialismoaren aldeko Langileen Ligaren kide denak, Venezuelan chavismoaren aldetik sozialismoa eraikitzeko saiakerak \"erreforma batzuk bakarrik izan zirela eta burgesen menderatzea eta kapitalisten negozioa jarraitzen zutela\" adierazi zuen.\nKritika anarkistak.\nAnarkismoaren eskutik, Kevin Carson mutualista estatubatuarrak esan zuen Hugo Chavez, Venezuelako biztanleak lagundu zituela onartu zuen arren, \"ez zuen ezarrita zeuden kapitalaren eta lurren monopolioan oinarritutako erreformak abolituz egin, kontra-hertsapenaren bidez baizik\" eta bere autoritarismoa kritikatu zuen. Bere aldetik, Victor Logos mutualistak dio Podemos alderdi politikoaren ideiak aplikatzeak Venezuelako egoera bat ekarriko zuela, baina langabezia eta miseria handiagoarekin, non \"Estatua botere handiagoa gain hartzea behartua ikusiko zen eta produkzio eta banaketa guztia zentralizatuko zuen hura kontrolatu arte\".\nVenezuelako kritikak.\nVenezuelaren kasuan, Teodoro Petkoff politikari ezkertiar eta chavismoaren aurkakoak, chavismoaren bi ezaugarri autoritarismoa eta militarismoa direla argudiatzen du. Hala ere, chavismoak bere burua sozialismo demokratikotzat dauka. bere aldetik, Meridako apezpikua den Baltazar Porrasek XXI. mendeko sozialismoa ideologikoki indefinitua dela adierazi zuen. Bere ustetan, sozialismoak \"atentzioa desbideratu\" egin nahi du eta \"hipermerkatu bat dirudi\". Apezpikuarentzat beste ezaugarri batzuk populismoa, autoritarismoa eta militarismoa dira."}
{"id": "752039", "revid": "42829", "url": "https://eu.wikipedia.org/wiki?curid=752039", "title": "Dote", "text": ""}
{"id": "752041", "revid": "42829", "url": "https://eu.wikipedia.org/wiki?curid=752041", "title": "Super Sur", "text": ""}
{"id": "752049", "revid": "90523", "url": "https://eu.wikipedia.org/wiki?curid=752049", "title": "Kelis", "text": "Kelis Rogers (New York, 1979ko abuztuaren 21a) edo Kelis, bere ponte-izenarekin baita ezaguna, Estatu Batuetako abeslari, kantautore eta sukaldaria da.\nKelis Rogers jaio zen Harlem auzoan (Manhattan, New York). Bere ponte-izena portmanteau bat da, aitaren izena (Kenneth) eta amarena (Eveliss) bat eginda osatutakoa. Kenneth Rogers aita izan zen jazz musikari afro-amerikarra eta apaiz mendekostearra. Ama Eveliss Puerto Ricoko erkidego txinatarrekoa zen, moda diseinatzailea lanbidez.\nSukaldaritza.\nArteko 2006 eta 2010 artean, sukaldari lanbidean trebatu zen Kelis, \"saucier\" gisa berezituta, Le Cordon Bleu sukaldaritza eskolan. 2006an Laureb Pesavento-rekin batera errezeta liburu bat argitaratu zuen.\n2013an komertzialki saltsa marka bat kaleratu zuen Kelisek, 'Feast' izenekoa, Los Angeles hiriko \"Beverly Hills Food &amp; Wine Festival\" delakoan.\nMusika.\nNazioarteko izena lortu zuen Kelisek 1999an bere lehen diskoarekin (\"Kaleidoscope).\" Harrezkero, kolaboratu izan du hainbat artistarekin (adibidez, No Doubt, Bj\u00f6rk, Enrique Iglesias eta Dave Sitek), eta sariak lortu ditu Brit Awards, Q Awards, NME Awards, eta Grammy Sarietan ."}
{"id": "752058", "revid": "56334", "url": "https://eu.wikipedia.org/wiki?curid=752058", "title": "Arroz irina", "text": ""}
{"id": "752060", "revid": "105290", "url": "https://eu.wikipedia.org/wiki?curid=752060", "title": "Wonsan", "text": "Wonsan (chosongul: \uc6d0|\uc0b0|\uc2dc) Ipar Koreako hiria eta portua da, herrialdearen hego-ekialdean dagoena, Japoniako itsasoaren ertzean. Aireportua dauka. 2013an 329.207 biztanle zituen.\nGeografia.\nKangwon probintzian dago, Japoniako itsasoaren ondoan dago, Yonghung badiaren ertzean, Piongiang hiriaren ekialdean. Yonghung da Korea ekialdeko kostaldeko badiarik zabal eta babestuena).\nKlima.\nKlima kontinental hezea dauka, \"Dwa\"/\"Dfa\" K\u00f6ppen sailkapenaren arabera.\nEkonomia.\nArrantza, merkataritza (arroza, artatxikia, zura eta grafitoa esportatzen ditu) eta industria (burdinbiderako gaiak, ontziolak, zementua, destilategiak, janari industria, petrolio findegiak, kimika industria) dira ekonomia jarduera nagusiak."}
{"id": "752064", "revid": "42829", "url": "https://eu.wikipedia.org/wiki?curid=752064", "title": "XXI. mendeko sozalismo", "text": ""}
{"id": "752065", "revid": "105290", "url": "https://eu.wikipedia.org/wiki?curid=752065", "title": "Finding Your Feet", "text": "Finding Your Feet 2017ko Richard Loncraine ingeles zinema zuzendariaren filma da.\nSinopsia.\nErretiroa hartzeko egun gutxi falta zaizkio Sandrari. Senarrarekin bizi da, eta bizitza egonkorra dute, ustez. Ordea, Sandrak jakingo du senarrak maitasun afera bat bat izan duela haren lagun onarekin. Orduan, etxetik alde egin eta Bif ahizparekin bizitzera joango da. Hark lagunduko dio Sandrari bizitza berregiten, dantzaren bitartez."}
{"id": "752066", "revid": "58701", "url": "https://eu.wikipedia.org/wiki?curid=752066", "title": "Astronomia kioskoa (Donostia)", "text": "Astronomia eta meteorologia kioskoa Donostiako Gipuzkoa plazaren erdian dago, Gipuzkoako Foru Aldundiaren jauregiaren aurrean. Jose Otamendi astronomoa eta geografoak 1879an eraiki zuen. Neogotiko estilokoa da.\nEraikinaren elementuak.\nKioskoan informazio desberdinak ikus daitezke.\nHoriekin batera, zutabean, munduko datu eta informazio desberdinak irakur daitezke. Kioskotik oso gertu, bestetik, geografia-mahai bat kontsultatu daiteke, hau ere, Jose Otamendiren lana.\nTeknologia digitalaren ondorioz, gaur egun elementu horiek ez dira asko erabiltzen, eta zutabea informazio gune baten ordez, monumentu historikotzat har daiteke. Kioskoaren teilatuaren gainean dragoi forma duen haize orratz bat dago."}
{"id": "752067", "revid": "105290", "url": "https://eu.wikipedia.org/wiki?curid=752067", "title": "Sergio &amp; Sergu\u00e9i", "text": "Sergio &amp; Sergu\u00e9i 2017ko Ernesto Daranas kubatar zinema zuzendariaren filma da.\nSinopsia.\nSobietar Batasuna desegin da, eta Kuba krisi ekonomiko larrian dago. Irrati esatari amateurra eta marxismo irakaslea da Sergio. Serguei, berriz, Mir espazio estazioko azken kosmonauta sobietarra. Galduta daude beren herrialdeetako aldaketan. Elkar ezagutuko dute, eta lagunak egingo dira."}
{"id": "752068", "revid": "42829", "url": "https://eu.wikipedia.org/wiki?curid=752068", "title": "Etxerik gabeko", "text": ""}
{"id": "752070", "revid": "69297", "url": "https://eu.wikipedia.org/wiki?curid=752070", "title": "1979ko Espainiako Itzulia", "text": "1979ko Espainiako Itzulia Itzuli Handi honen 34. edizioa izan zen. 1979ko apirilaren 24 eta maiatzaren 13 artean egin zuten, Jerez de la Fronteran hasi eta Madrilen amaituz 19 etapatan banatutako 3373 kilometroko ibilbidea egin ondoren."}
{"id": "752071", "revid": "1545", "url": "https://eu.wikipedia.org/wiki?curid=752071", "title": "Faustino Ruperez", "text": ""}
{"id": "752072", "revid": "42829", "url": "https://eu.wikipedia.org/wiki?curid=752072", "title": "Euskalduna (aldizkaria)", "text": ""}
{"id": "752073", "revid": "69297", "url": "https://eu.wikipedia.org/wiki?curid=752073", "title": "1980ko Espainiako Itzulia", "text": "1980ko Espainiako Itzulia Itzuli Handi honen 35. edizioa izan zen. 1980ko apirilaren 22 eta maiatzaren 11 artean egin zuten, La Manga del Mar Menorren hasi eta Madrilen amaituz 20 etapatan banatutako 3225 kilometroko ibilbidea egin ondoren."}
{"id": "752074", "revid": "42829", "url": "https://eu.wikipedia.org/wiki?curid=752074", "title": "Erromako zubia", "text": ""}
{"id": "752075", "revid": "15795", "url": "https://eu.wikipedia.org/wiki?curid=752075", "title": "Iletargi", "text": ""}
{"id": "752076", "revid": "15795", "url": "https://eu.wikipedia.org/wiki?curid=752076", "title": "Ietargi", "text": ""}
{"id": "752083", "revid": "105290", "url": "https://eu.wikipedia.org/wiki?curid=752083", "title": "La Manga del Mar Menor", "text": "La Manga del Mar Menor Espainiako herria da, Mar Menorreko hondar-pilaketa batean eraikia. Murtziako Eskualdeko eremu hau XX. mendeko bigarren zatian urbanizatu zuten eta turismo gune ospetsu bilakatu zen.\nHegoaldea Cartagenan eta iparraldea San Javierren dago eta udal biek konsortzio bat sortu dute eremua administratzeko."}
{"id": "752084", "revid": "78798", "url": "https://eu.wikipedia.org/wiki?curid=752084", "title": "Euskal Herriko gastronomia", "text": ""}
{"id": "752087", "revid": "15795", "url": "https://eu.wikipedia.org/wiki?curid=752087", "title": "Erorien harana", "text": ""}
{"id": "752088", "revid": "69297", "url": "https://eu.wikipedia.org/wiki?curid=752088", "title": "1981eko Espainiako Itzulia", "text": "1981eko Espainiako Itzulia Itzuli Handi honen 36. edizioa izan zen. 1981eko apirilaren 21 eta maiatzaren 10 artean egin zuten, Santanderren hasi eta Madrilen amaituz 19 etapatan banatutako 3446 kilometroko ibilbidea egin ondoren."}
{"id": "752089", "revid": "69297", "url": "https://eu.wikipedia.org/wiki?curid=752089", "title": "1983ko Espainiako Itzulia", "text": "1983ko Espainiako Itzulia Itzuli Handi honen 38. edizioa izan zen. 1983ko apirilaren 19 eta maiatzaren 8 artean egin zuten, Almusafesen hasi eta Madrilen amaituz 19 etapatan banatutako 3339 kilometroko ibilbidea egin ondoren."}
{"id": "752090", "revid": "69297", "url": "https://eu.wikipedia.org/wiki?curid=752090", "title": "1984ko Espainiako Itzulia", "text": "1984ko Espainiako Itzulia Itzuli Handi honen 39. edizioa izan zen. 1984ko apirilaren 17 eta maiatzaren 6 artean egin zuten, Jerez de la Fronteran hasi eta Madrilen amaituz 19 etapatan banatutako 3593 kilometroko ibilbidea egin ondoren."}
{"id": "752091", "revid": "69297", "url": "https://eu.wikipedia.org/wiki?curid=752091", "title": "1985eko Espainiako Itzulia", "text": "1985eko Espainiako Itzulia Itzuli Handi honen 40. edizioa izan zen. 1985eko apirilaren 23 eta maiatzaren 12 artean egin zuten, Valladoliden hasi eta Madrilen amaituz 19 etapatan banatutako 3474 kilometroko ibilbidea egin ondoren."}
{"id": "752092", "revid": "69297", "url": "https://eu.wikipedia.org/wiki?curid=752092", "title": "1986ko Espainiako Itzulia", "text": "1986ko Espainiako Itzulia Itzuli Handi honen 41. edizioa izan zen. 1986ko apirilaren 22 eta maiatzaren 13 artean egin zuten, Palma Mallorcakoan hasi eta Madrilen amaituz 21 etapatan banatutako 3666 kilometroko ibilbidea egin ondoren."}
{"id": "752093", "revid": "69297", "url": "https://eu.wikipedia.org/wiki?curid=752093", "title": "1987ko Espainiako Itzulia", "text": "1987ko Espainiako Itzulia Itzuli Handi honen 42. edizioa izan zen. 1987ko apirilaren 23 eta maiatzaren 15 artean egin zuten, Benidormen hasi eta Madrilen amaituz 22 etapatan banatutako 3921 kilometroko ibilbidea egin ondoren."}
{"id": "752094", "revid": "69297", "url": "https://eu.wikipedia.org/wiki?curid=752094", "title": "1989ko Espainiako Itzulia", "text": "1989ko Espainiako Itzulia Itzuli Handi honen 44. edizioa izan zen. 1989ko apirilaren 24 eta maiatzaren 15 artean egin zuten, Coru\u00f1an hasi eta Madrilen amaituz 21 etapatan banatutako 3656 kilometroko ibilbidea egin ondoren."}
{"id": "752095", "revid": "69297", "url": "https://eu.wikipedia.org/wiki?curid=752095", "title": "1990eko Espainiako Itzulia", "text": "1990eko Espainiako Itzulia Itzuli Handi honen 45. edizioa izan zen. 1990eko apirilaren 24 eta maiatzaren 15 artean egin zuten, Benic\u00e0ssimen hasi eta Madrilen amaituz 21 etapatan banatutako 3711 kilometroko ibilbidea egin ondoren."}
{"id": "752096", "revid": "69297", "url": "https://eu.wikipedia.org/wiki?curid=752096", "title": "1991ko Espainiako Itzulia", "text": "1991ko Espainiako Itzulia Itzuli Handi honen 46. edizioa izan zen. 1991ko apirilaren 29 eta maiatzaren 19 artean egin zuten, M\u00e9ridan hasi eta Madrilen amaituz 20 etapatan banatutako 3215 kilometroko ibilbidea egin ondoren."}
{"id": "752097", "revid": "154798", "url": "https://eu.wikipedia.org/wiki?curid=752097", "title": "Lay's", "text": "Lay's mota desberdineko patata txipak fabrikatzen duen marka da. 1965. urtean PepsiCok erosi zuen. Lay's, konpainiaren izena nagusia da nahiz eta beste lurralde batzuetan beste modu batez deituzen da: Erresuma Batuan eta Irlandan Walkers, Australian Smiths, Egipton Chipsy, Vietnamen Poca, Israelen Tapuchips, Colombian Margarita, Mexikon Sabritas, Kanadan Hostess, eta Venezuelan Lo Nuestro. \nHistoria.\n1932.urtean Herman Lay saltzaileak Snacks operazioa ireki zuen Dorset-en, Ohion eta 1983.urtean patata txipen fabrikatzailea erosi zuen Atlanta,Georgian, \u201cBarrett Food Company\u201d, berrizendatuz \u201cH.W. Lay Lingo &amp; Company\u201d. Herman Layk Estatu Batuetako hegoaldea zeharkatu zuen, bere kotxeko maletategiko produktua salduz.\nNegozioak izena laburtu zion \u201cLay Lay Lingo Company\u201d -ri 1944an eta ogitartekoentzako elikagaien lehen fabrikatzailea bihurtu zen telebistako iragarkiak erostera, Bert Lahr ospetsua bozeramaile.\n1961ean, Derrick Lothert eta Lay 's-ek sortutako Frito enpresa bat egin zuen Frito-Lay Inc, sortzeko. 127 milioi dolar baino gehiagoko salmenta konbinatuak dituzten snack-etako erraldoia, edozein fabrikatzailetan handiena. Handik gutxira, Laysek bere lelorik ezagunena sartu zuen: \"ezin duzu bat bakarrik jan\".Txipen salmentak nazioartekoak egin ziren, ospetsu kopuru batek lagundutako merkaturatzearekin.\n1965ean, Frito-Lay Pepsi-Cola Companiarekin elkartu zen PepsiCo, Inc sortzeko. Txiparen formulazio berri bat 1991n sartu zen, freskoagoa zena eta denbora gehiagoz mantendu zena. Handik gutxira, konpainiak \"Wavy Lays\" produktuak aurkeztu zituen dendako apaletan. Laurogeita hamarreko hamarkadaren erdialdean eta amaieran, Layk bertsio baxuagoa sartu zuen kalorietan eta koiperik gabeko barietate bat (Lay 's WOW chips, koipe ordeztua eta olestra dutenak).\n2000. hamarkadan, Stax Lay izeneko bertsio prozesatua agertu zen, Pringlesekin lehiatu nahi zena, eta konpainia zapore aldaketa gehigarriak sartzen hasi zen.\nFrito-Layren produktuek Estatu Batuetako snack-merkatuaren %59 kontrolatzen dute gaur egun.\nNutrizio-informazioa.\nPatata gehienekin bezala, Lay 's-en markek bitamina eta mineral gutxi dituzte edozein barietatetan. Eguneko errekerimenduaren ehuneko hamarrean, C bitamina da altuena. Gatz kantitatea bereziki altua da, 380 mg sodio duen zati batekin.\nOntza baten (28 gramo) Lay 's-en patata frijitu erregularren zati batek 160 kaloria ditu eta hamar gramo koipe ditu, koipe-gramo saturatu batekin. Galdara-markek zazpi-zortzi gramo koipe eta gantz gantz saturatu bat dituzte, eta 140 kaloria dira. Natural Lays bederatzi gramo koipe, bi gramo gantz saturatu eta 150 kaloria ditu. Stax chipek, normalean, hamar gramo koipe, 2,5 gramo gantz saturatu eta 160 kaloria izaten dituzte zati bakoitzeko. Ondulatuak marka erregularrekoen berdin-berdinak dira, zenbait konbinaziotan gantz asearen erdi-distira gutxiago dagoenean izan ezik. Marka guztiek ez dute trans koiperik. Lay 's BarBQ txipen 50 gramoko zati batek 270 kaloria eta 17 gramo koipe ditu. 270 mg sodio eta % 15 C bitamina ere baditu.\nLay 's Classic-en patata klasikoak olio hidrogenatuan prestatu ziren 2003ra arte. Gaur egun, txipak ekilore-olioarekin, artoarekin eta/edo kanolarekin egiten dira.\n90eko hamarkadaren erdialdean sartutako barietate labetuak 1,5 gramo gantz ditu ontza baten zati bakoitzeko, eta ez du koipe saturaturik. Zati bakoitzak 110etik 120ra kaloria ditu. Layren Light zatiak ontza bakoitzeko 75 kaloria dira eta ez dute koiperik.\npatata motak.\nLay 's patata frijituek 200 zapore baino gehiago dituzte baina hauek dira gehigo saltzen diran motak: Gatz-ukitu justuarekin , Landare-zaporeenaukeraketa zainduarekin eta gatza eta ozpinaren nahasketa.\nLehenengo patatak gatz-ukitu justuarekin patatak izan ziran, osagaiak hauek dira: Patatak, landare-olioak (artoa eta ekilorea proportzio aldakorretan) eta gatza ( % 1,2). Landare-zaporeen patak egin ziran bigarrenak izan zira, osagaiak hauek dira:Patatak, landare-olioak (artoa eta ekilorea proportzio aldakorretan), landare-gozagarri prestatua eta espeziak [laktosa (esnezkoa), gatza, azukrea, zaporearen indartzaileak (glutamato monosodikoa, 5 \"-erribonukleotido disodikoa), dextrosa, tipula hautsa, piperrauts ehoa, tomate hautsa, baratxuri hautsa, perrexila, soja-proteina hidrolizatua, aromak, azidotasun-zuzentzaileak (azido zitrikoa, azido malikoa), ke-usaina, koloragarria (piperrautsa ateratzea), edulkoratzailea (aspartamoa)]. Azkenengo patak gatza eta ozpinaren nahasketa dira eta osagaiak hauek dira:Patatak, landare-olioak (artoa eta ekilorea proportzio aldakorretan), gatz eta ozpin usaina [aromak, gatza, azidolatzaileak (azido zitrikoa, azido malikoa), potasio kloruroa, legamia aterakina\nErreferentziak.\nhttps://es.wikipedia.org/wiki/Lay's\nhttps://www.lays.es/"}
{"id": "752098", "revid": "69297", "url": "https://eu.wikipedia.org/wiki?curid=752098", "title": "1993ko Espainiako Itzulia", "text": "1993ko Espainiako Itzulia Itzuli Handi honen 48. edizioa izan zen. 1993ko apirilaren 26 eta maiatzaren 15 artean egin zuten, Coru\u00f1an hasi eta Santiago de Compostelan amaituz 21 etapatan banatutako 3605 kilometroko ibilbidea egin ondoren."}
{"id": "752099", "revid": "69297", "url": "https://eu.wikipedia.org/wiki?curid=752099", "title": "1994ko Espainiako Itzulia", "text": "1994ko Espainiako Itzulia Itzuli Handi honen 49. edizioa izan zen. 1994ko apirilaren 25 eta maiatzaren 15 artean egin zuten, Valladoliden hasi eta Madrilen amaituz 20 etapatan banatutako 3531 kilometroko ibilbidea egin ondoren."}
{"id": "752100", "revid": "69297", "url": "https://eu.wikipedia.org/wiki?curid=752100", "title": "1995eko Espainiako Itzulia", "text": "1995eko Espainiako Itzulia Itzuli Handi honen 50. edizioa izan zen. 1995eko irailaren 2 eta 24 artean egin zuten, Zaragozan hasi eta Madrilen amaituz 21 etapatan banatutako 3.750 kilometroko ibilbidea egin ondoren."}
{"id": "752101", "revid": "1545", "url": "https://eu.wikipedia.org/wiki?curid=752101", "title": "2018ko Espainiako Vuelta", "text": ""}
{"id": "752102", "revid": "105290", "url": "https://eu.wikipedia.org/wiki?curid=752102", "title": "Olo-malutak", "text": "Olo-malutak, hasieran, gosaltzeko zerealak bezala sortu zituzten, eta, gaur egun, gizakiek oloa kontsumitzeko erarik ohikoena da.\nEkoizpena.\nOloak, beste zerealek bezala, kanpoko oskol gogorra du, gluma izenekoa, kendu behar dena, alea elikagai bezala erabil ahal izateko. Behin gluma kenduz gero, alea oraindik zahiak babestuta dago.\nZereal honek bi eta bost aldiz arteko koipe gehiago dauka gariak baino, batez ere zahian eta endosperman. Horrez gain, koipe horiek digeritzeko gai den entzima kopuru handiak ditu, eta horrek olo-alea zaharmindu egiten du. Horregatik, olo aleen tratamenduak tenperatura baxuko txigorketa arina eskatzen du. Tratamendu termiko honek entzimak inaktibatzen ditu produktuaren hondatze azkarra saihestuz eta zapore bereizgarria ematen dio. Gainera, urrats horrek proteinak desnaturalizatzen ditu eta gutxiago disolbatzen dira, egosketan aleei osotasun gehiago emanez.\nHurrengoan, ale txigortua lurrunetan, berotu eta malgutu egiten da eta, ondoren, arrabolen artean zapaldu behar da lautzeko, eta, horrela, ura azkar birxurgatzen du egosketan edo beratze hutsean. Zenbat eta meheagoak aleak zapaltzen dugun, orduan eta azkarrago birhidratatzen dira: olo maluta arruntek 0,8 mm-ko lodiera dute; \"egosketa azkarreko\" oloek 0,4 mm-koa gutxi gorabehera, eta \"berehalakoak\" oraindik meheagoak dira.\nHalaber, olo-irina gisa ezagutzen den hauts finera txikiagotu daitezke."}
{"id": "752103", "revid": "20653", "url": "https://eu.wikipedia.org/wiki?curid=752103", "title": "Olo-irin", "text": ""}
{"id": "752104", "revid": "56334", "url": "https://eu.wikipedia.org/wiki?curid=752104", "title": "Pedro D\u00edaz (margolaria)", "text": "Pedro Jos\u00e9 D\u00edaz (1770?-1810?) Peruko Erregeorderrian margolaria izan zen. Bere lan gehienak erlijioaren ingurukoak dira. Zehaztasunei garrantzi handia ematen zien, eta hori ikuspegietan oso garbi ikusten da. Jos\u00e9 Gil de Castro eta Pablo Rojasen garaikidea izan zen.\nLana.\nEzagutzen diren lanen artean hauek dira aipagarrienak:\nBestetik ere, Erregeorderriaren pertsonaia garrantzitsuak margotu zituen:"}
{"id": "752105", "revid": "56334", "url": "https://eu.wikipedia.org/wiki?curid=752105", "title": "Ahizpatasuna", "text": ""}
{"id": "752106", "revid": "56334", "url": "https://eu.wikipedia.org/wiki?curid=752106", "title": "Ramon Usandizaga", "text": ""}
{"id": "752110", "revid": "512", "url": "https://eu.wikipedia.org/wiki?curid=752110", "title": "The Day of the Jackal (filma)", "text": "The Day of the Jackal 1973ko Fred Zinnemann austriar-estatubatuar zinema zuzendariak zuzendutako espioitza eta ekintza film bat da. 1971ko Frederick Forsyth idazlearen \"The Day of the Jackal\" eleberrian oinarritua dago. Edward Fox eta Michel Lonsdale aktoreek antzeztu zuten.\nMuntatze onenaren Oscar Sariaren (Ralph Kepler) izendapena jaso eta Muntatze onenaren BARATA Saria (Ralph Kepler) irabazi zuen.\n1997an \"The Jackal\" izeneko berregokitzapena izan zuen, Richard Gere, Bruce Willis, Sidney Poitier eta Jack Black aktoreek antzeztua, baina Frederick Forsyth idazleak bere eleberriarekin loturarik zuenik ukatu eta Fred Zinnemann zuzendaria film hark bere filmaren izenburu berdina izan ez zezan ekoiztetxearekin borrokatu zen.\nArgumentua.\n1963. urtea, OAS erakunde armatuak, Txakala (Edward Fox), inork bere benetazko nortasuna ezagutzen ez duen soldatapeko hiltzaileak prestigiotsua kontratatu berri du, misio arriskutsu bat burutu dezan: Frantziako Errepublikako lehendakaria hiltzea, alegia, Charles de Gaulle jenerala (Adrien Cayla-Legrand). OASeko kide izateagatik exekutatua izan zen paratxutista baten neskalagunak Txakalari lehendakariaren mugimenduei buruzko informazioa pasatzeko ardura izango du, hark De Gaullen segurtasun zerbitzuko kide batekin duen harremanari esker."}
{"id": "752112", "revid": "46380", "url": "https://eu.wikipedia.org/wiki?curid=752112", "title": "Jacques Parizeau", "text": "Jacques Parizeau (Montreal, 1930eko abuztuaren\u202f9a, 2015eko ekainaren\u202f1a) quebectar ekonomialari eta politikari bat izan zen. 1994-1996 bitartean Quebeceko 26. lehen ministroa izan zen.\nQuebeceko gobernuan Ogasun ministroa (1976-1984), Finantza Erakunde eta Kooperatiben ministroa (1981-1982) eta Kultura eta Komunikazio ministroa (1995) izan zen.\nAlderdi Quebectarra 1994ko hauteskundeetako garailea izan zen.\nQuebecen erreferenduma egin zenean orduko Quebeceko lehen ministroa zena, burujabetzaren gaineko bigarren erreferenduma zena. 1995eko urriaren 30ean banaketari buruzko bigarren plebiszitua egin zuten Quebecen eta irabazteko koalizioa sortu zuen. Jacques Parizeau, Lucien Bouchard Bloke Quebectarraren burua eta Mario Dumont Quebeceko Ekintza Demokratikoaren sortzaileetarikoa.\nOso tarte txikiagatik aukera hori baztertzen eta orduan 54.000 botoko aldeak bota zuen independentzia atzera; %90eko parte hartzearekin independentziaren aldeko botoak %49,6 izan ziren. Ondoren, 1995eko urriaren 25ean dimititu zuen erreferendumaren porrotarengatik."}
{"id": "752113", "revid": "3591", "url": "https://eu.wikipedia.org/wiki?curid=752113", "title": "Djerma (zaldi)", "text": "Djerna zaldia Afrikako Niger ibaian barrena, Nigerren zein Malin hedatutako bertako zaldi arraza bat da. Zela zaldia bezala erabilitako abere hauek, tamaina zein beste hainbat ezaugarriengatik, ponien sailkapen taldean sartzen dira. Oro har zaldi hauek kolorez ilunak dira eta soslai ganbilekoak. Beroaren aurrean oso zaldi gogorrak dira. Arraza ez da oso ezaguna bere hedapen gunetik kanpo, baina antza bere kopurua ez da txikia. Dena den datu gutxi dago kopuruari dagokionez.\nDjerma zaldi arraza Mendebaldeko Afrikako berberiar zaldien taldean kokatzen da, lehen esan bezala Dongola zaldien eraginarekin. Haien hedapena Timbuktu eta Say hirien artean kokatzen da, baita Nigerreko erdialdean ere.\nArrazaren historia.\nAntza arraza hau Dongola zaldiaren eta berberiar zaldiaren arteko nahasketatik dator."}
{"id": "752114", "revid": "3591", "url": "https://eu.wikipedia.org/wiki?curid=752114", "title": "Djerma (zaldil)", "text": ""}
{"id": "752115", "revid": "3591", "url": "https://eu.wikipedia.org/wiki?curid=752115", "title": "Dongolawi", "text": ""}
{"id": "752125", "revid": "688", "url": "https://eu.wikipedia.org/wiki?curid=752125", "title": "Soja-irin", "text": "Soia-irina sojako ele osoetatik lortutako irin mota da. Okintzan eta gozogintza erabiltzen da. Proteina kopuru handia du.\nAnimalien elikaduran ere osagarri gisa erabiltzen da, proteina kopuru handia duela eta.\nOhikoaz gain, kinako irina ere badago (\u304d \u306a \u7c89), aurrekoa ez bezala, ale txigortu eta ehotuetatik lortzen dena. Japoniako gozokiak egiteko erabiltzen da batez ere, eta proteina iturri nabarmena da."}
{"id": "752127", "revid": "42829", "url": "https://eu.wikipedia.org/wiki?curid=752127", "title": "Patrialkal", "text": ""}
{"id": "752128", "revid": "42829", "url": "https://eu.wikipedia.org/wiki?curid=752128", "title": "Juridiko", "text": ""}
{"id": "752132", "revid": "1545", "url": "https://eu.wikipedia.org/wiki?curid=752132", "title": "Kuia-pipita", "text": "Kuia-pipita kuia edo kuiatxo baten hazi jangarria da, normalean obalatua eta laua. Hazi hau berde iluna da eta oso oskol mehea du. Berezko eran, plantxan, txikituta edo ehotua jaten da eta entsalada, zopa edo muesli laguntzen du, barazkiekin, fruitu lehorrekin nahastuta edo ogiaren orean sartuta."}
{"id": "752133", "revid": "512", "url": "https://eu.wikipedia.org/wiki?curid=752133", "title": "Constanze Manziarly", "text": "Constanze Manziarly ( Innsbruck, Austria, 1920ko apirilaren 14a \u2013 Berlin, 1945eko maiatzaren 2an desagertua) Adolf Hitlerentzat sukaldari, nutrizionista eta dietista lanak egin zituen emakumezkoa izan zen.\n1943. urtean hai zen Adolf Hitlerrentzat janak prestatzeko lanean, agintari naziaren Berghof jauregian. Barazkizale zorrotza izanik Hitler, detaile handiz egin beharreko egitekoa zuen Manziarlyk.\nHitlerri lagundu zion bere azken egunak arte, Berlingo bunkerrean, eta Hitler suizidatu ondoren (1945eko apirilaren 30an) desagertu egin zen.\nDesagerketa.\nBunkerreko zenbait pertsonak zianuroa kapsulak hartuz suizidatu ziren arren, ez da uste hori denik Manziarlyren kasua. Zenbait lekukok, hala ere, Bunkerretik irteten ikusi zuten, baina kanpoan nora edo norekin abiatu zen ez dago garbi,\nHitlerren idazkari Traudl Jungek kontatua da Hitlerrek pertsonalki eskatu ziola Manziarlyri Bunkerra apirilaren 22an. Hala eta guztiz ere, geratu egin zen. Jungeren lekukotzak dio halaber Manziarly ikusi zuten azken aldia izan zela soldadu sobietar batzuek zeramatelarik Berlingo metroko tunel baterantz. Emakumezko alemanen kontra soldadu sobietarrek egindako gehiegikerien kontestuan, baliteke han hiltzea Manziarly.\n2004ko Der Untergang film alemanean (zeinaren gaia Hitlerren Bunkerreko azken egunak izan ziren), Bettina Redlich aktoreak gorpuztu zuen Manziarlyren rola."}
{"id": "752135", "revid": "56334", "url": "https://eu.wikipedia.org/wiki?curid=752135", "title": "Soja irina", "text": ""}
{"id": "752138", "revid": "56334", "url": "https://eu.wikipedia.org/wiki?curid=752138", "title": "Mahats pipiten olio", "text": ""}
{"id": "752141", "revid": "512", "url": "https://eu.wikipedia.org/wiki?curid=752141", "title": "Juan Arce Mayora", "text": "Juan Arce Mayora (Valentzia, 1885ko abuztuaren 20a - ?) Espainiako Bigarren Errepublikaren alde jarri zen militarra izan zen. Gerra Zibilaren bitartean frankisten aurkako borrokan garrantzi handia izan zuen. Valentzian jaioa, Gasteiztarra izan zen.\nBiografia.\nBigarren Errepublikaren garaian beste ofizialekin batera Uni\u00f3n Militar Republicana Antifascista (UMRA) sortu zuen.\nErrepublikaren aurka zeuden militarrek estatu kolpea eman zutenean Arce Teniente koronela zen. Madrilgo guduan, Errepublikako Armadaren 43. Brigada Mistoan, 1936ko azaroaren 26 arte, Extremadurako errepidearen aldeko sektorearen defentsan aritu zen. Ondoren, penintsulako zentro aldean, Guadalajaran, 6. eta 9. Dibisioien aginduan egon zen.. Handik Extremadurako frontera igaro zen, 37. Dibisioaren aginduan. 1939ko hasieran Errepublikako Herri Armadaren Akademian zuzendaritzan zegoen.\nBehin gerra galduta, Espainiatik alde egin behar izan zuen. Behin Frantzian han, berriro ere, gerrak harrapatu zuen. Orduan, lehendabizi, Euskal Gobernuaren Itsas Fusilarien 3. Batailoian agertzen da. Frantzia Askearen armadan enrolatu zen, han ere ofizial izanik, nazien aurka borrokatzeko. 1944. urtean Habanako aireportuan aurkitzen dugu, Mexikoko M\u00e9rida aldera joateko. Ez dakigu noiz eta nola hil egin zen. Haren biografiaren datu asko oso nahasiak dira eta ez dira ondo ezagutzen."}
{"id": "752145", "revid": "105290", "url": "https://eu.wikipedia.org/wiki?curid=752145", "title": "Kind Hearts and Coronets", "text": "Kind Hearts and Coronets, 1949ko Robert Hamer britainiar zinema zuzendariak zuzendutako komedia beltz film bat da. Roy Horniman idazlearen \"Israel Rank: The Autobiography of a Criminal\" (1907, \"Israel Rank: Kriminal Baten Autobiografia\") eleberrian arinki oinarritua dago. Valerie Hobson, Dennis Price, Joan Greenwood eta Alec Guinness aktoreek antzeztu zuten.\nAlec Guinness aktore bikainak film honetan bederatzi pertsonaia ezberdin antzeztu zituen.\nArgumentua.\nEskrupulurik gabeko gizon gazte handigura batek (Dennis Price) berau ere senide den D'Ascoyne aristokrata familiaren aurkako mendekua prestatzen ari da, iraganean berari nahiz bere amari egindako umilazioa dela eta. Bere egitasmoa Duke izateko lerroan bere aurretik dauden familiako zortzi senideak (Alec Guinness) banan-banan hiltzean datza."}
{"id": "752146", "revid": "105290", "url": "https://eu.wikipedia.org/wiki?curid=752146", "title": "The Escape (2017ko filma)", "text": "The Escape 2017ko Dominic Savage ingeles zinema zuzendariaren filma da.\nSinopsia.\nTara Londresko bazter auzo bateko ama gazte bat da. Etxean egiten du lan, haurrak zaintzen eta senarrari afaria prestatzen. Baina aspertuta dago bizimodu horrekin. Londresen ibiltzen hasiko da. Senarra langileak ez du ulertuko emaztea zertan dabilen. Baina Tarak bizimodua aldatzeko asmoa du."}
{"id": "752147", "revid": "105290", "url": "https://eu.wikipedia.org/wiki?curid=752147", "title": "Amoureux de ma femme", "text": "Amoureux de ma femme 2018ko Daniel Auteuil frantziar zinema zuzendariaren umorezko filma da.\nSinopsia.\nDaniel maitemindurik dago bere emaztearekin, baina irudimen handia dauka, eta adiskide aldrebes samar bat. Lagunak bikote afari bat proposatuko dio, bere neska lagun berri eta ederra aurkezteko. Daniel harrapatuta geratuko da emaztearen eta bera ere harrituko dituen ametsen artean."}
{"id": "752149", "revid": "336", "url": "https://eu.wikipedia.org/wiki?curid=752149", "title": "Ozeanoen azidifikazio", "text": "Ozeanoen azidifikazioa Lurreko ozeanoen pH-aren jaitsiera konstantea da, atmosferako karbono dioxidoaren (CO2) xurgapenaren ondorioz sortua.\nItsasoko uraren pH-a 7 baino zerbait txikiagoa da, hau da, pixka bat basikoa da, eta ozeanoaren azidifikazioa ozeanoetako ura pH neutrorantz jotzea da, pH azidoetara (pH &lt; 7) jo ordez. Giza aktibitatearen ondorioz atmosferara askatutako CO2 kantitatearen %30-40 ozeano, ibai eta lakuetan disolbatzen dela estimatzen da. Oreka kimikoa lortzeko, haren zati bat urarekin erreakzionatzen du azido karbonikoa sortzeko (H2CO3). Azido karbonikoaren molekula batzuk bikarbonato ioietan eta hidrogeno ioietan disoziatzen dira, ozeanoen azidifikazioa gauzatuz (H+ kontzentrazioa handitzen delako).\nAzidotasunaren handipenak izaki bizidunetan ondorio kaltegarriak dituela usten da. Hidrogeno ioi libreen presentzia handitzean, azido karbonikotik eratorritako karbonato ioiak bikarbonato ioiak bilakatzea eragiten du. Ozeanoaren basetasuna (\u2248 [HCO3-] + 2[CO32-]) prozesuarekin ez du aldatzen, edo denborarekin handitu daiteke karbonato ioien disolbazioaren ondorioz. Karbonato ioi eskuragarrien murrizpenak organismo kaltzifikatzaileentzat, hala nola korala edo plankton espezie batzuk, zailtasunak sor dezake kaltzio karbonato biogenikoaren formaziorako, eta ondorioz organismo hauek disoluzioarekiko bulnerableak bihurtzen dira.\n1751 eta 1996 tartean, gainazal ozeanoaren pH-a 8,25etik 8,14ra jaitsi dela estimatzen da, munduko ozeanoen H+ ioien kontzentrazioaren handipenaren %35a dena. Azken hamarkadan, lurreko sistemaren modeloek ozeanoaren azidifikazioa analogo historikoak gainditu dituztela adierazten dute, eta ozeanoen beste aldaketa biogeokimikoekin batera, itsaso eta ozeanoetako ekosistemen funtzionamendua honda dezaketela eta 2100 urtetik aurrera ozeanoarekin erlazionatutako zerbitzu eta ondasun askoren ustiapena eten.\nNahiz eta gaur egungo ozeanoen azidifikazioa partzialki jatorri antropogenikoa izan, aurretik gertatu da. Adibiderik garbiena Paleozeno-Eozeno Maximo Termikoa da, orain dela 56 miloi urte gertatu zena, karbono kantitate erraldoiak ozeano eta atmosferara sartu zirenean karbonatozko sedimentuen disoluzioa eraginez ozeano osoan zehar.\nKarbonoaren zikloa.\nKarbonoaren zikloa biosferaren, litosferaren eta atmosferaren arteko karbono trukaketan datzan ziklo biogeokimikoa da. Giza aktibitateak, erregai fosilen kobustioa edo lurraren erabilpenaren gertatzen diren aldaketak adibidez, CO2 fluxu berri bat sortarazi dute. Bertatik %45 inguru atmosferan mantendu da, eta gainontzekoa ozeanoek absorbatu dute, landare lurtarrek xurgatutako zati txiki bat kenduta.\nKarbonoaren zikloak karbonoaren bi forma ezberdin barneratzen ditu: organikoa (organismo bizi, hil eta deskonposatuetan agertzen dena) eta inorganikoa (arroketan agertzen dena). Konposatu inorganiko hauek bereziki garrantzitsuak dira ozeanoen azidifikazioari buruz ari garenean, ozeanoek CO2 disolbatu forma asko baitituzte. Ozeanoek 36000 gigatona karbono dute, batez ere bikarbonato ioi moduan, lurreko karbono totalaren %0.05a dena.\nFluxu ozeaniko gorakorreko zonaldeetan, karbonoa atmosferara igarotzen da. Bestalde, fluxu beherakorra duten ozeanoko zonaldeetan karbonoa (CO2) atmosferatik ozeanora transferitzen da. CO2 ozeanoan sartzen denean azido karbonikoa sortzen da:\n&lt;chem&gt;CO2 + H2O&lt;=&gt; H2CO3&lt;/chem&gt;\nErreakzio hau bi norabidetan gerta daiteke, hau da oreka kimiko bat lortzen da. Bestalde beste erreakzio hau gertatzen da, non hidrogeno eta bikarbonato ioiak askatzen diren:\n&lt;chem&gt;H2CO3 &lt;=&gt; H+ + CO3^2- &lt;/chem&gt;\nAurreko erreakzioetan ikusten den moduan, espezie ionikoz eta espezie ez-ionikoz osatutako oreka bat osatzen du urarekin.: disolbatutako karbono dioxido askea (CO2 (aq.)), azido karbonikoa (H2CO3), bikarbonatoa (HCO3-) eta karbonatoa (CO32-). Espezie hauen erlazioa itsasoko uraren tenperaturaren menpe, presioaren menpe, gatz kontzentrazioaren menpe, pH-aren menpe eta basetasunaren menpe (Bjerrum-en grafikan ikusten den moduan) dago. Karbono inorganiko espezie hauek ozeanoko gainazaletik ozeano barrukaldera mugitzen dira solubilitate ponparen ondorioz.\nAzidifikazioa.\nItsas-uran CO2-a disolbatzean hidrogeno ioien (H+) kontzentrazioa handitzen da, eta horrenbestez, ozeanoaren pH-a jaisten da hurrengo moduan:\nCO2 (aq) + H2O \u21cc H2CO3 \u21cc HCO3\u2212 + H+ \u21cc CO32\u2212 + 2 H+.\nCaldeira eta Wickett-ek (2003) ozeanoen azidifikazioaren aldaketa modernoen tasa eta magnitudea azkeneko 300 milioi urteetako aldaketa historikoen testuinguruan ipini zuten.\nIndustria iraultza hasi zenetik, ozeanoen ur-azaleko pH-a eskala logaritmikoan 0,1 unitate baino gehiago jaitsi dela kalkulatu da, hau da, H+ %29-aren handipena egon dela. Beste 0,3 edo 0,5 gehiago jaitsiko dela espero da 2100-rako ozeanoak jatorri antropogenikoko CO2 gehiago hartzen badu, koralezko arrezife eta Ozeano Antarkikoak inpaktu arriskutsuenak jasoko dituzte. Aldaketa hauek azeleratuko dira CO2 antropogenikoa atmosferak askatu eta ozeanoak jaso ahala. Ozeanoaren kimika aldaketa, pH-a barne, gizarteak hartzen dituen emisioak murrizteko hartzen duen bidearen araberakoa izango da.\nAldaketa esanguratsuenak etorkizunean espero diren arren, NOAA-ko zientzialariek aragonitan asegabeko ur kantitate handiak Iparramerikako Ozeano Barean agertzen ari direla aurkitu zuten. Plataforma kontinentalak itsas ekosistementzako oso garrantzitusak dira, izan ere, itsas organismoen geihen bat sortu edo bizi dira bertan eta azterketa Vancouver-etik Kaliforniaren iparraldera bakarrik egin zen arren, zintzialari hauek munduko beste plataforma batzuk antzeko efektuak bizitzen egon daitezkeela diote.\nTas.\nThomas Lovejoy, Munduko Bankuaren biodibertsitatearen kontseileru nagusiak, hurrengoa adierazi zuen: \u201churrengo 40 urteetan ozeanon azidotasuna asko handituko da. Gaur egungo tasa azkeneko 20 milooi urteetan egon dena baino 100 aldiz azkarragoa da, horrenbestez, itsas organismoek aldaketa hauei adaptatzeko duten probabilitatea oso txikia da\u201d. 2100-rako aldaketa biogeokimiko jarraiak ondasun eta zerbitzu ozeanikoetan eragiten badute, gizakien ongizatean ondorio esanguratsua izan dezaketela aurreikusten da, elikagaiak, enplegu eta diru-sarrerak lortzeko itsasoaren menpe daudenentzako.\nGaur egungo azidifikazio-tasak Paleozeno-Eozeno mugan egon zen negutegi efektuarekin konparatu dira (duela 55 milioi urte) ozeanoen ur-azaleko tenperatura 5-6\u00baC igo zirenean. Gainazaleko ekosistemetan ez zuten izugarrizko kalterik jasan, baina itsas hondoko espezie ugari desagertu ziren. Gaur egun dagoen azidotasuna horrela igotzen jarraitzen badu, azkeneko 65 milioi urteetan ikusitako maila gaindituko da eta handipen tasa Paleozeno-Eozenoan zegoen tasa bider hamar izango da. Egungo azidifikazioa antzeko aurrekaririk gabeko gertakizun geologiko bezala deskribatu da. 2010eko apirilean National Research Council-ek argitaratutako ikerketa batek \u201cazidotasun maila inoiz ikusitako abidadurarekin igotzen ari dela\u201d adierazen zuen. 2012-an argitaratutako Science aldizkariko dokumentu batek erregistro geologikoa aztertu zuen, gaur egungo nahiz etorkizuneko baldintzetarako analogo historiko bat aurkitzeko nahian. Ikertzaileek egungo azidifikazio tasa, azkeneko 300 milioi urteetako edozein momentuan baino azkarragoa dela ondorioztatu dute.\nRealclimate blogaren klimaren zientzialarien berrikusketa batek, Royal Society-ko 2005eko informe batekoa, antzeko modu batean tasen garrantzia azpimarratu zuten, egungo azidotasun antropogenikoaren prozesuan. Idatziz:\n\u201cOzeanoaren pH naturala zehaztuta dago CaCO3itsas hondoan hondoratzeko beharrarekin, Ca2+ eta CO32- sarreraren kontra, hauek harrien disoluzioa lurran gauzatzen dutelarik, prozesua meteorizazioa deitua. Prozesu honek ozeanoaren pH-a egonkortzen du, CaCO3 konpentsazioa deituriko mekanismo baten bidez\u2026 Kontuan hartzeko puntua hau da, mekanismo hau baino motelago atmosferako CO2-ren kontzentrazioa aldatzen bada, Vostok erregistroan beti izan da horrela, ozeanoaren pH-a ez du modu garrantzitsu batean aldatuko izan ere, CaCO3 konpentsazioa pH.a konstante manten dezake. Egungo erregai fosilen azidifikazioa aldaketa naturalak baino askoz azkarragoa da, horrenbestez, azidotasun maila Lurrak azkeneko 800.000 urteetan ikusitako altuena izango da.\"\nSoilik 1995-2010 artean egondako 15 urteetan azdifikotasuna %6-an igo zen Ozeano Bareko ur-azaleko 6 metrotan, Hawaii-etik Alaskara. 2012ko uztailean Jane Lubchenkco, A.E.B.-ko Adminstrazio Nazional Ozeaniko eta Atmosferikoaren nagusiak egindako adierazpenen arabera: \u201chasierako kalkuluek esaten zutena baino askoz azkarrago aldatzen ari dira gainazaleko urak. Egun, atmosferan dagoen CO2 kontzentrazioa eta etorkizunean isuriko denarekin, kezkati egoteko arrazoia da\u201d.\n2013ko ikerketa batek gaur egungo azidotasuna Lurrak bizitutako edozein krisi ebolutiboan zegoen azidotasuna bider 10 dela baieztatu zuen. 2015ean Science aldizkarian argitaratutako informe batean, 22 itsas zientzialari nabarmenek, erregai fosilen CO2-rengatik, ozeanoen azidifikotasuna Iraungipen Masiboan baino azkarrago aldatzen ari dela adierazi zuten. Gobernuek gehiegizko tenperatura igoera 2\u00a0\u00b0C-tan ezartzea, isurketetan murrizketa oso txikia dela defendatzen dute eta \u201cinpaktu dramatikoak\u201d saihesteko baliogabeak. Ikerketaren egile nagusiak, Jean-Pierre Gattuso-k esan zuen: \u201caurretik egondako negoziazio klimatikoetan ozeanoa ez da kontsideratu. Gure ikerketak argumentu pisutsuak azaltzen ditu aldaketa klimatikoari buruz ONU-n emango den konferentzian (Parisen) aldaketa erradikalak egoteko\u201d.\nOzeanoaren azidifikazioaren abiadura ozeanoen gainazalaren beroketa tasarekin erlazionatuta egon daiteke, izan ere, uraren pH-a zehazten duten oreka kimikoak tenperaturaren menpe daude. Itsasoko uraren beroketak pH-a gutxiago aldatuko luke CO2-ren kontzentrazioaren igoera baino.\nKaltzifikazioa.\nOzeanoaren azidotasunean adaketak sortzea eraginak ditu bertako organismo eta habitat-etan. Ozeanoaren azidifikazioaren eragin nabarmenetariko bat oskola eta kaltzio karbonatozko plakaen (CaCO3) produkzioarekin erlazionatzen da. Prozesu hau kaltzifikazio izenarekin ezagutzen da eta organismo askoren biologia eta biziraupenarentzat oso garrantzitsua da. CaCO3 egitura solidoak osatzen ditu, adibidez kokolitoak. Sortu ondoren egitura hauek disolbatu daitezke inguruko uretan, ozeanoko urak karbonato ioiaren (CO32-) kontzentrazio hadiak baditu izan ezik, hau da, asetuta badaude CO32--an.\nMekanismoa.\nOzeanoetara atmosferatik sartutako CO2 molekula asko karbono dioxido disolbatu moduan gelditzen dira, beste batzuk bikarbonatoa osatzen duten bitartean (eta azido karboniko gehiago). Honek hidrogeno ioien kontzentrazioa handitzen du, 1 erreakzioan ikusten den moduan. Bikarbonato atomo baino hidrogeno atomo gehiago sortzen dira, desoreka bat sortuz. Oreka kimikoa mantentzeko disolbatuak dauden karbonato ioi batzuk hidrogeno ioiekin erreakzionatzen dute bikabonato gehiago sortzeko. Aldi berean, honek karbonato ioien kontzentrazioa jaisten du 2 erreakzioa desorekatuz, eta CaCO3 egituren disolbaketa sortuz.\n1 erreakzioa: &lt;chem&gt;HCO3- &lt;=&gt; CO3^2- + H+&lt;/chem&gt;\n2 erreakzioa: &lt;chem&gt;Ca^2+ + CO3^2- &lt;=&gt; CaCO3&lt;/chem&gt;\nBikarbonatoan eta karbono dioxido disolbatuaren kontzentrazioaren handitzea, eta karbonato ioiaren kontzentrazioaren txikitzea Bjerrum-en grafikan ikus daiteke.\nAsetasun egoera.\nItsasoko uraren asetasuna edo saturazio egoera (\u03a9) mineral bat hauspeatu edo disolbatzeko gaitasuna neurtzen duen neurri termodinamiko bat da, eta kaltzio karbonatorako (CaCO3) hurrengo ekuazioak deskribatzen du:\n\u03a9, minerala osatzen duten ioien kontzentrazioen (edo aktibitateen) produktua da (Ca2+ eta CO32-), minerala orekan dagoeneko ioi hauen kontzentrazioen biderkaduraz (Ksp) zatituz, hau da, minerala sortzen (hauspeatzen) edo desegiten (disolbatzen) ari ez den momentuan. Ozeanoko uran tenperaturaren, presioaren eta sakoneraren ondorioz muga horizontal natural bat sortzen da, asetasun muga deitzen dena. Muga horren gainetik \u03a9 1 baino handiagoa da, eta CaCO3 ez da hain errez hauspeatzen. Organismo kaltzifikatzaile gehienak zonalde horietan bizi dira. Sakonera honen azpitik \u03a9 1 baino txikiagoa da, eta CaCO3 disolbatu edo desagertuko da. Hala ere, bere produkzio tasa disolbatze abiadura baino altuagoa bada, hau da, desagertzen den baino azkarrago sortzen baldin bada, \u03a9 1 baino txikiagoa den lekuetan kaltzio karbonatoa egon daiteke. Karbonatoaren konpentsazio sakonera, produkzioa disoluzioa baino handiagoa den ozeanoko sakoneran gertatzen da.\nCO32- kontzentrazioaren jaitsierak \u03a9 txikitzen du, eta ondorioz CaCO3-ren disolbaketa errazten du.\nKaltzio karbonatoa bi ohiko polimorfoetan sortzen da: aragonita eta kaltzita. Aragonita kaltzita baino disolbagarriagoa da, ondorioz, beti aragonitaren asetasun muga gainazaletik gertuago dago kaltzitarena baino. Honek, aragonita sortzen duten organismoek ozeanoen azidifikazio aldaketekiko sentikorragoak direla esan nahi du ere. CO2 maila igotzeak eta itsasoko uraren pH-a CaCO3-ren saturazio maila jaisten du, eta bai kaltzita eta bai aragonitaren asetasun mugak handitzen ditu gainazaletik gertu. CaCO3-ren saturazio mailaren jaitsiera, itsasoko organismoen kaltzifikazioaren txikitzearen arrazoi garrantzitsuetarikoa dela uste da.\nOzenoen azidifikazioaren eragin posibleak.\nAlde batetik azidotasunaren gorakada ozeanoan, ondorio kaltegarriak sortzen ditu; txipilu erraldoiaren tasa metabolikoen depresioa, muskuilu urdinen inmunitate erantzunaren depresioa, koralen zuripena.\nBeste aldetik, espezie batzuentzat, ozeanoko azidotasun mailaren igoera onuragarria izaten da, adibidez; \u00a0\"\" deituriko itsasoko izarra baten hazkuntza tasa handituz edota oskolarik gabeko plankton espezieak ozeano alteratuetan garatzeko aukera.\nBadago txosten bat \u201cResumen de acidificaci\u00f3n de los oc\u00e9anos para los responsables pol\u00edticos 2013\u201d deiturikoa zeina gaizaren azterketaren emaitzak eta azidifikazioaren eragin posibleak deskribatzen dituena.\nOzeanoko organismo kalfitzikatzaileen gaineko eragina.\nNahiz eta ozeanoen CO\u2082-aren absortzioa, gizakiok sortutako CO\u2082 emisioak kontrolatzera laguntzen duen, uste da ph-an eragindako jeitsiera erresultantea organismo kaltzifikatzaileei bereziki kaltetuko diela. Organismo hauek autotrofoetatik heterotrofoetarako elika katea hartzen dute, hauen adibide batzuk; kokolitoforoak, koralak, foraminiferoak, ekinodermoak, krustazeoak eta moluskuak. Lehenago azaltzen den bezala, ozeanoaren baldintza arruntetan Kaltzita eta Aragonita uraren gainazalean egonkorrak dira, karbonato ioia kontzentrazio oso saturatuetan aurkitzen baita. Alabaina, ozeanoaren ph-a jeisten doan heinean, Karbonato ioi gehiago behar dira baldintza normaletara itzultzeko. Karbonato ioien kontzentrazioa asetzen bada, hau da, ura karbonato ioi guztiekin bukatu badu eta horrez gain carbonato ioi gehiago behar baditu, kaltzio karbonatoz egindako estrukturak disolbagarriak bilakatzen dira. Beraz, kaltzifikazio tasan aldaketarik egon ez arren, material Kalkareoaren (kaltzio karbonatoan oso aberatsa den materiala) disoluzio abiadura handitzen da.\n2008-an Ipar Atlantikoko sedimentoko baten nukleoko azterketa egin eta gero, ondorioztatu zen kokolitoforoen espezieen konposizioa aldaketarik gabe mantendu den arren (1780-2004 industriako periodoaren bitartean), kokolitoen kaltzifikazioa %40 batean handitu egin da denbora tarte berberan.\n2010-ean Stony Brook unibertsitateak egindako ikerketa baten arabera, nahiz eta gune batzuk lehertutak egon eta beste batzuk zaharberrituak izan, ozeanoen azidifikazioaren eraginez baliteke ezinezkoa izatea itsaskien aurreko populazio asko berreskuratzea. Ozeanoen kaltzifikazioaren ondorioak oraindik ezezagunak izatea arren, espezie kaltzifikatzaile askotan eragin negatiboak izatea gertagarria da.\n\"Brittlestar\" epelen (itsas-izar arruntaren familiako espezie bat) larba batzuekin esperimentuak egitean honako erantzunak lortu dira: hauek ohituta dauden ur ph-tik, 0,2-0,4 txikitutako ph-a duten uretan jartzean, ikusi da guztien %0,1-a zortzi egun pasata biziraun zutela. Baita ere pentsatzen da, kokolitoforoen beherapen bat kliman efektu sekundarioak suerta ditzakela, efektu hoiek berotze globalean eragin negatiboa dute, izan ere Lur planetako albedo-aren jeitsiera ematen da hodei ozeanikoen estalduraretan eragindako efektuen ondorioz. Beraz, Lurreko itsas-ekosistema guztiak azidifikazio aldaketetara irekita daude eta horietako batzuk aldaketa biogeokimikoetara ere.\nKoralen barneko konpartimenduetan dagoen fluidoa, zeina haien exoeskeletoa hazteko ezinbestekoa dena, oso garrantzitsua da kaltzifikazioaren handipenerako. Itsasoko uraren aragonitako saturazio tasa ingurune-mailetan aurkitzen denean, koralen aragonitazko kristalak azkar haziko dira haien barne konpartimenduetan, beraz haien exoeskeletoa ere azkar haziko da. Beste aldetik, itsasoko uraren aragonitako tasa maila anbientalarena baino txikiagoa bada, koralak lan handiagoa egin behar dute barne konpartimenduetako oreka egokia mantentzeko. Hori gertatzen denean, aragonitazko kristalen hazkuntza prozesua moteltzen da eta horren ondorioz exoeskeletoaren hazkuntza abiadura ere jeitsiko da. Uretan dagoen aragonita kantitatearen arabera, koralak hazteari utzten ahal diote aragonitaren maila oso baxua delako barne konpartimendura ponpeatzeko. Eta koralak beraien kristalak egiten baino azkarrago disolbatuko dira okerrenetako kasuan.\n2018-ko urtarrilean Woods Hole Oceanographic Institution egindako ikerketa baten arabera, koralen hazkuntza ur azidifikatuetan eraginda ikusten da, batez ere koralek exoeskeleto dentsoak egiteko gaitasun jeitsieran, exoeskeletoaren hedapen linealean erasan ordez. Eredu klimatiko globalak erabilita, ikusten da koral espezie batzuen dentsitatea %20-ean jeistea posiblea dela mende honen amaieraren inguruan.\nIn situ esperimentu batek Koraletako barrera erraldoiaren 400 m2-etako adabaki batean CO2 -aren maila itsasoetako uretan jaisteko (ph maila igotzeko) (industria aurretik zegoen baloretik hurbil uzteko asmoz) Kaltzifikazio netoaren %7-ko handipena adierazi zuen. Antzeko in situ esperimentu bat egin ondoren, kasu honetan itsasoetako uretan dagoen CO2-aren maila igotzeko (ph-a jaisteko), ikusi zen kaltzifikazio netoaren %34-an beherakada egin zuela.\nOzeanoaren azidifikazioa, kaltzifikazioa mantentzeko organismo batzuk behartzen ditu haien puntu produktiboen kanpoko errekursoak uzteko (hazkuntza adibidez).\nHainbat lekutan detektatu da, karbono dioxidoa itsas hondotik burbuila moduan igotzen dela, eta zonalde batzuen ph-a eta itsasoetako ur kimikaren beste hainbat aspektu aldatzen dituela. CO2 filtrazio hauei buruzko azterketak, organismo ezberdinen hainbat erantzun dokumentatu dituzte. Koral espezie batzuk sentsibilitate handia dute azidifikazioaren aurrean, horregatik koralezko uharri komunitateak, zeintzuk CO2 filtrazioen gertu daudenak, interes berezikoak dira. Papua Guinea Berrian-n CO2 filtrazioak eragindako ph jeitsierak erlazionatuta dago koralen espezieen dibertsitatearen jaitsierarekin. Hala ere, \u00a0Palau-en CO2 filtrazioak ez dira koralen espezie dibertsitatearen jaitsierarekin erlazionatzen, nahiz eta koralen eskeletoen erosioa askoz handiagoa den ph baxuko zonaldeetan.\nBeste eragin biologikoak.\nKaltzifikazioan aldaketak jasateaz aparte, organismoak hainbat efektu gehiago pairatzen dituzte; haien janarietan izandako inpaktu negatiboen bidez edota zuzenean fisiologian eta ugalketan kaltetzen dituzten efektuak. Adibidez, CO2-kontzentrazio maila altuek, CO2-z induzitutako azidifikazioa eragin dezakete gorputzen fluidoetan, fenomeno honi hiperkapnia deritzo. Gainera, uste da ozeanoko uraren azidotasuna handitzeak hainbat eragin zuzen dakar. Adibidez, ikusi da uraren azidotasun mailaren handiera, txipilu erraldoien tasa metabolikoak murrizten dituela; muskuilu urdinen erantzun inmunologikoa deprimitzen du; eta \u00a0pailazo arrain gaztearen usain ezberdinen detekzioa kaltetzen du eta modu horretan zailago egiten zaio predatzaileen usainak ezberdintzea edota haien soinuak detektatzea. Seguruenik, ozeanoaren azidifikazioa uraren propietate akustikoak aldatu dezaketela horren arrazoi nagusia izango da. Azidotasunaren eraginez, soinuak gehiago hedatzen dira eta ozeano osoaren soinuak anplifikatzen ditu. Propietate aldaketa honek, ekolokalizaziorako edota komunikaziorako soinua erabiltzen duten animaliei bereziki eragiten die.\nFroga bat eginez, ikusi zen ozeano Atlantikoko longfin txipiluaren arrautzak, ur azidifikatuan (ph maila baxuagoko uran) denbora gehiago behar izan zutela eklosionatzeko, eta jaioberriko txipiluen estatolitoak txikiagoak eta desitxuratuagoak. Ph baxuena, CO2 kantitate arrunta baino 20-30 aldiz handiagoarekin simulatu zen. Hala eta guztiz ere, kaltzifikazio fenomenoarekin bezala, horain arte ez dago prozesu hauen ulermen totala organismoeran edota itsasoko ekosistemetan.\nBeste efektu posiblea, itsasaldi gorrien gertaeren igoera da. Honen ondorioz, toxinen (azido domoikoa, brebetoxina, saxitoxina) metaketa errazten da itsasoko organismo txikietan (antxoak, itsaskiak\u2026). Horren ondorioz, itsaski amnesikoek sortutako pozoidura, itsaski neurotoxikoak sortutako pozoidura eta itsaski paralitika sortutako intoxikazio kasuak nabarmen handitzen dira gizakion artean.\nDesoxigenazio eta ozeanoaren berotzearen ondorioz anplifikatutako ekosistemen gaineko eragina.\nOzeanoetan CO2 kontzentrazio handiaren inplikazioen informazioa biltzen da. Ikerketa Pila bat demostratzen dute ozeanoaren azidifikazioaren, ozeanoaren tenperatura igoeraren (zeina CO2 eta beste hainbat berotegi efektuko gasen emisioz gauzatuta dagoena) , efektu konbinatu bat duela itsasoko bizitzan eta ozeanoaren ingurumenean. Honek, beste edozein efektu baino eragin larriagoa sortzen du, izan ere, ozeanoaren berotzea ozeanoko uraren desoxigenizazioa handiagotzen du. Uraren desoxigenizazioa faktore estresagarria da itsasoko organismoetarako, izan ere haien elikadura, arnasketa... zailtzen du (ozeanoaren geruzapena handitzen da dentsitate eta disolbagarritasun efektuen bidez, uretako elikagaiak murriztuz demanda metabolikoa handitzen den batera)\nMetaanalisiak ozeanoaren desoxigenizazioaren, berotzaren eta azidifikazioaren efektu kaltegarrien magnitudea eta direkzioa kuantifikatu egin dute. Metaanalisi hauek ikerketa mesokosmotikoen bidez frogatuak izan dira zeintzuk simulatu zuten faktore estresagarri eta efektu katastrofiko bat aurkitu zuten itsasoko elika-katean.\nEragin ez biologikoak.\nPentsatzen da, sedimentu karbonatatuen ehorzketaren txikiagotzea hainbat mendetan zehar, eta ez hori bakarrik, gaur egun existitzen diren sedimentu karbonatatuen disoluzioa, ozeanoaren azidifikazioaren ondorioetako bat izango dela. Honek, ozeanoaren alkalinitate handipena (uraren ph handipena) eragingo du. Beraz, ozeanoaren hobekuntza emango da CO2 gordailu gisa, eta baita ere klimaren aldaketa emango da CO2-a ozeanoaren atmosfera uzten duen heinean.\nIndustrian sortutako eragina.\nAzidifikazioaren eraginez, merkataritzako arrantzaren eta turismo artikoaren ekonomia eta industriaren jaitsiera. Azidifikazioa Artikoko sare trofikoen euskarriak osatzen dituzten organismo kaltzifikatzaileak kaltetzen ditu, arrantzaren sektorean arazoak eraginez.\nPteropodoak eta izar ahulak Artikoko sare trofikoen euskarriak osatzen dute eta biak oso kaltetutak ikusten dira azidifikazioaren aurrean. Pteropodoen oskolak azidifikazioaren igoeraren eraginez uretan disolbatzen dira eta izar ahulak gihar masa galtzen dute haien apendizeak birsortzen direnean. Pteropodoak haien oskolak sortu ahal izateko, aragonitaren beharra dute, zeina karbonato ioien eta disolbatutako kaltzio ioien artean sortzen dena. Pteratodoak bereziki kaltetuak ikusten dira, izan ere, itsasoetako uraren azidifikazioa, etengabe jaisten du ur superasetuaren karbonato ioien kontzentrazioa eta ioi hauek beharrezkoak dira aragonitaren osaketarako. Ozeano Artikoaren urak subsaturatuak izatera aldatzen ari dira. Gainera, izar ahularen arrautzak ozeano Artikoko ur azidifikatura ateratzen direnean egun gutxietara hil egiten dira. Azidifikazioa, ozeano Artikoko sare trofikoak arriskuan jartzen ditu bere oinarritik hasita. Ozeano artikoaren sare alimentarioak sinpletzat kontzideratzen dira, hau da, pausu gutxi daude organismo txikietatik, predatzaile handietararte. Adibidez, pteropodoak oinarrizko elementoak dira predatzaile handiagoetarako segida batentzat: handiagoa den planktona, arrainak, itsas hegalariak, baleak. Bai pteropodoak, baita itsas izarrak ere, oso oinarrizko elikagai iturriak dira eta haien eliminazioa sare trofikotik arrisku izugarria izango zen ekosistema osotako. Organismo kaltzifikatzaileetan sortutako efektuak sare trofikoen oinarrietan arrantzaguneekin akabatuko zuen. Estatu Batuetako arrantzaguneetan hartutako arrainen balioa 2007. urtean 3,8 mila milloi $-koa izan zen eta horren %73-a organismo kaltzifikatzaileetan eta haien predatzaileetan jatorria zuen. Beste hainbat organismo zuzenean kaltetuak izaten dira kaltzifikazioaren eraginez. Adibidez, itsas kaltzifikatzaileen haztearen jaitsiera (amerikako otarraina, kuatoba ozeanikoa eta bieirak) salmen eta kontsumorako itsaski aragi gutxiago dagoela esan nahai du. Karramarro gorri errealeko arrantzaleak ere arriskuan daude, izan ere, karramarro honek kaltzifikatzailea da eta karbonato ioien beharra dituzte haien oskolak osatu ahal izateko. Gainera, karramarro gorri errealen kumeak %100-ko hilkortasuna esperimentatzen dute, ur azidifikatuetan 95 egun ondoren pasata. 2006. urtean kabina gorriak uztaren mailaren erreferentzia totalaren %23-a adierazten zuen eta karramarro gorriaren populazioaren jaitsiera bat arriskuan jarri dezake karramarroaren bilketa industriarako. Baliteke, hainbat produktu eta zerbitzu ozeaniko arriskuan ikustea ozeanoaren azidifikazioaren eraginez era honek biziraupen baliabidei eragingo die 400-800 milloi pertsonetan.\nHerri indigenoetan sortutako eragina.\nOzeanoen azidifikazioa Artikoko ekonomia turistikoa kaltetuko du eta herri indigenen bizimoduan eragina izango du. Arrantzaren industria eta kirol heiza Artikoko turismoaren adar sendo bat osatzen dute. Sare trofikoen kolapsoaren eraginez, kirol arrantzaren industria arriskuan dago, sare trofikoak arrapatzen dituzten arrainen elikagaiak direlako. Turismoaren jaitsiera, diru-sartzen beherakada eragiten du eta ekonomiak arriskuan jartzen ditu, izan ere, hauek gero eta gehiago turismoaren eskutan daude. Itsas bizitzaren jaitsiera edota desagerpena, herri indigenoen elikaduran ere eragingo du.\nErantzun posibleak.\nCO2 -ren emisioak murriztea.\nPanel interakademikoaren kideek, 2050-rako, gizakion CO2 emisio globalak 1990-ekoen erdia baino gutxirago murriztea gomendatu zuten.\n2009-ko deklarazioan munduko liderrei hurrengoa eskatu zien:\nCO2-ren kontzentrazio atmosferikoa 450 ppm-era egonkortzeko emisioen gutxipena eskatzen zen epe motzera, etorkizun batean murriztapen esanguratsuagoak gauzatuz.\nAldaketa Globaleko Kontsultarako Kontseilu Alemaniera-k hurrengoa adierazi zuen:\nItsas organismoen kaltzifikazioaren alterazioa saihesteko eta itsas sare trofikoak aldatzearen arriskua ekiditzeko, hurrengoa bete behar da: ur azaletik gertu dauden itsas-uren pH-a ezin da 0,2 unitate jaitsi batezbesteko balore preindustralaren azpitik edozein eskualde ozeanikoan.\nOzeanoaren azidikazioarekin erlazionatutako politikaren helburu bat etorkizuneko beroketa globalaren magnitudea da. Nazio Batuen Konbentzio Esparrua Klima Aldaketa-ren kideek ( UNFCCC) beroketa 2\u00a0\u00b0C azpitik mugatzea zuten helburu, maila preindustrialarekin erlazionatuta. Helburu hau beteteko jatorri antropogenikoen CO2 emisoak jaitsi behar dira modu adierazgarri batean.\nBerotze globala 2\u00a0\u00b0C-tara mugatzea ozeanoen ur-azaleko pH-a 0,16 murriztea lortuko luke maila preindustrialetatik. Honek ozeanoen ur-azaleko pH-aren murriztapen esanguratsua ekarriko luke.\n2015ko irailak 25ean, USEPA-k herritarrek urte bereko ekainak 30ean eginiko eskaera deuseztatu zuen. Eskaera horretan EPA-k TSCA-n oinarrituz, CO2-aren erregulazioa ezkatzen zen ozeanoen azidifikazioa arintzeko. Ezeztapenean, ozeanoen azidifikazioaren arriskuak \u201cmodu eraginkorragoan\u201d tratatzen zirela neurri nazionaletan esan zuen EPA-k, adibidez, Ekintza Klimatiko Lehendakaritza Plana-ren bidez eta beste herrialdeekin lantzeko bide ezberdinak bilatzen zirela deforeztazioa eta emisioak murrizteko eta energia garbia eta eraginkortasun energetikoa sustatzeko.\n2017-ko martxoak 28an, A.E.B Ekintza Klimatikoko Plan-etik atera zen, agindu exekutibo batengatik. Urte bereko ekainak 1ean, A.E.B Pariseko hitzarmenetik baztertuko zirela adierazi zuten eta ekainak 12an, G7-ko Aldaketa Klimatikoaren Promesatik abstenituko zirela esan zuten, hauek CO2-ren emisioak murrizteko bi organismo internazional izanik.\nIngenieritza Klimatikoa.\nIngenieritza klimatikoa (tenperatura edota emisioen ondorioz pH-aren jaitsiera) ozeanoen azidifikazioari aurre egiteko erantzun posible bat izan daiteke. IAP adierazpena (2009) ingenieria klimatikoaren kontra egin zuen:Murriztapen saiakerak, hala nola sustantzia kimikoen adizioa azidifikazioaren efektuak kontrarrestatzeko, oso garestiak izan daitezke, partzialki eraginkorrak eta bakarrik eskala lokal batentzat. Gainera, itsas ingurumenarentzako kalt gehigarriak sor ditzazke ingenieria klimatikoak. Enfoke hauen bideragarritasun eta inpkatuen inguruko azterketa eskasa egon da. Teknika hauek aplikatu baino lehen, azterketa sakona egin behar da.WFBU-ren informeak (2006), Erresuma Batuko Royal Society (2009) eta A.E.B.-ko Inbestigazioko Kontseilu Nazionalak (2011) ingenieria klimatikoak sor ditzazkeen arrisku eta zailtasun posibleei buruz jakinarazi zuten.\nBurdinaren ongarriketa.\nBurdinaren ongarriketak ozeanoan fitoplanktonaren fotosintesia sustatuko luke. Fitopanktonak CO2 disolbatua karbohidrato eta O2 gasan bihurtuko luke, hauetako batzuk ozeano hondora hondoratuko ziren oxidatu aurretik. Ur handietan egindako dozena esperimentu baino gehiagok baieztatu zuten burdina gehitzeak fitoplanktonaren fotosintesia 30 aldiz handituko lukeela. Teknika hau ozeanoen azidifikazioaren arazoari aurre egiteko erantzun bat izan daitekeen arren, ozeanoen azidifikazioaren murrizpena ur-azalean gutxi habitatutako ur-hondoan azidifikazioa gehitu dezake.\nErresuma Batuko Royal Sciety-k egindako informeak (2009) eraginkortasun, eskuragarritasun, puntualtasun eta babesaren gaiak berrikusi zituen. Eskuragarritasunaren kalifikazioa \u201certaina\u201d edo \u201coso errentagarria izatea ez zen espero\u201d. Beste hiru irizpideen kalifikazioak \u201cbaxua\u201d eta \u201coso baxu\u201d artean ego ziren. Adibidez, babesari zuzenduta, informeak \u201cnahi ez diren efektu sekundarioak egoteko potentzial altua\u201d aurkitu zuen eta fertilizazio ozeanikoa \u201cozeanoaren zonalde anoxikoak ugaritu ( zonalde hilak)\u201d ditzazkeela."}
{"id": "752150", "revid": "512", "url": "https://eu.wikipedia.org/wiki?curid=752150", "title": "The Three Musketeers (1973ko filma)", "text": "The Three Musketeers, baita The Three Musketeers: The Queen's Diamonds izenburuaz ere ezaguna (euskaraz \"Hiru mosketariak\" edota \"Hiru mosketariak: Erreginaren diamanteak\") 1973ko Richard Lester estatubatuar zinema zuzendariak zuzendutako abentura film bat da. Alexandre Dumas frantziar idazlaren \"Hiru mosketariak\" (1844) eleberri ospetsuan oinarritua dago. Oliver Reed, Charlton Heston, Raquel Welch, Faye Dunaway, Richard Chamberlain, Frank Finlay, Michael York eta Christopher Lee aktoreek antzeztu zuten.\n\"The Four Musketeers\" (1974, \"Lau mosketariak\") eta \"The Return of the Musketeers\" (1989, \"Mosketarien Itzulera\") jarraipenak dauzka.\nArgumentua.\nXVIII. mendea, Frantzia. D'Artagnan (Michael York) gaskoi gazte ausarta mosketarien taldean sartzeko bere ametsa betetzeko asmoz Paris hiriburura doa. Iristean, Athos, Porthos eta Aramisekin topo egingo du (Oliver Reed, Frank Finlay eta Richard Chamberlain), haiek benetan zeintzuk diren susmatu gabe. Ondoren, Richelieu kardinalak (Charlton Heston) mosketarien guardia desegin duela jakingo du, halere, hiru mosketariak, D'Artagnanen laguntzaz, Luis XIII.a Frantziakoa (Jean-Pierre Cassel) erregea Richelieu kardinalaren azpijokoetatik babestea erabakiko dute."}
{"id": "752153", "revid": "1545", "url": "https://eu.wikipedia.org/wiki?curid=752153", "title": "Yves St. Laurent", "text": ""}
{"id": "752155", "revid": "646", "url": "https://eu.wikipedia.org/wiki?curid=752155", "title": "GDP", "text": ""}
{"id": "752158", "revid": "688", "url": "https://eu.wikipedia.org/wiki?curid=752158", "title": "Jamaikar", "text": "Jamaikarra () Jamaikako herritarrak dira. Herritar gehienek (%89,4k) afrikar jatorria dute, europar, indiar eta txinatar jatorriko gutxiengoak izanda. Diaspora zabala dute, batez ere herrialde anglosaxoietan."}
{"id": "752159", "revid": "105290", "url": "https://eu.wikipedia.org/wiki?curid=752159", "title": "Vichy (pastillak)", "text": "Vichy pastillak edo kaxetak (Vichyko pastillak bezala ere ezagunak) 1825ean asmatu zituen Joseph d'Arcet izeneko gizon batek. Gizon hau frantziar medikuntzako akademiako kide bat zen eta Vichyko bainuetxeko ur termalak giza gorputzaren digestio-prozesuan dituzten onurak areagotzeko sortu zituen.\nHasieran, pastilla hauek bikarbonatuzko oinarri batean baino ez ziren egiten, 1875etik aurrera ordea, oinarri hori bainuetxeko uretako gatz-mineralezko batengatik ordezkatu zen, pastillek oreka mineral naturalagoa izan zezaten.\nKaxetek dituzten ezaugarri terapeutikoei eta duten zapore gozoari esker, gaur egun, Vichy izeneko herri frantziarreko ikur bilakatu dira eta haien arrakasta komertziala ukaezina da. Aipagarria da gozoki hauek duten zaporea, anis zapore indartsu batek menderatuko dizu mingaina horrelako bat jan ezkero."}
{"id": "752161", "revid": "58701", "url": "https://eu.wikipedia.org/wiki?curid=752161", "title": "Marcus Garvey", "text": "Marcus Mosiah Garvey Jr. (Saint Ann's Bay, Jamaika, - West Kensington, Londres, ) jamaikar politikari eta kazetaria izan zen. Panafrikanismoaren buruzagietako bat, Universal Negro Improvement Association and African Communities League erakundearen sortzailea izan zen. Islamaren Nazioak eta Rastafari mugimenduak bere ideiak jarraitu zituzten."}
{"id": "752164", "revid": "512", "url": "https://eu.wikipedia.org/wiki?curid=752164", "title": "Adenosina difosfato", "text": "Adenosina difosfatoa edo ADP nukleotido bat da, adeninaz, erribosaz eta bi fosfato taldez osatua. Nukleotido difosfatoa da, beraz.\nATPak fosfato taldea galtzean sortzen da ADPa. Erreakzio horrek, glukolisian gertatzen denak, energia asko askatzen du, hainbat prozesu anabolikotan erabiltzen dena:\nATP \u2192 ADP + Pi + Energia (7,3 kcal/mol)\nADPa ATP bihur daiteke ATP sintasa entzimaren bidez, fosforilazio oxidatiboa izeneko prozesuan, mitokondrioetan burutzen dena.\nATPa eta ADPa zelularen zitoplasman ez ezik, mitokondrioetan eta zelula nukleoan ere badaude . ADPa odoleko plaketetan pilatzen da, eta plaketak aktibatzen direnean askatzen da."}
{"id": "752167", "revid": "646", "url": "https://eu.wikipedia.org/wiki?curid=752167", "title": "Adenosin difosfato", "text": ""}
{"id": "752169", "revid": "646", "url": "https://eu.wikipedia.org/wiki?curid=752169", "title": "ADP", "text": ""}
{"id": "752170", "revid": "1545", "url": "https://eu.wikipedia.org/wiki?curid=752170", "title": "Marcus Mosiah Garvey", "text": ""}
{"id": "752171", "revid": "512", "url": "https://eu.wikipedia.org/wiki?curid=752171", "title": "Sean Paul", "text": "Sean Paul Francis Henriques (Kingston, Jamaika, ), Sean Paul izenaz ezagunagoa, jamaikar dancehall abeslari eta ekoizlea da. Hasieran Dutty Cup Crew taldearen kidea, bere bakarkako lanek 10 milioi ale baino gehiago saldu dituzte."}
{"id": "752172", "revid": "336", "url": "https://eu.wikipedia.org/wiki?curid=752172", "title": "Bihi osoko arroz", "text": "Bihi osoko arroza, edo osoko arroza ere deitua, azalik gabeko arroza da, kanpoaldeko azala edo gluma, jangarria ez dena, besterik ez zaiona kendu. Hozi osoa mantentzen du gordetzen duen zahi geruzarekin, kolore marroi argia ematen diona.\nArroz zuriak baino nutrizio-balio handiagoa du, zahiak hainbat elementu batiitu: zuntza, B1 bitaminak (tiamina), B2 bitaminak (erriboflabina), B3 (niazinamida), D bitamina, burdina, magnesioa, kaltzioa eta potasioa, arroz zuria jasaten duen ehoketa prozesuan galtzen direnak. Osoko arrozak hozia ere mantentzen du, proteinak eta gantz-azidoak ematen dituena, baita ere, aleuronen geruza ere, arteriosklerosiaren eta hipertentsioaren garapena eragiten duen angiotentsina ezabatzen duten elementuak dituena."}
{"id": "752173", "revid": "512", "url": "https://eu.wikipedia.org/wiki?curid=752173", "title": "Dancehall", "text": "Dancehall jamaikar jatorriko musika herrikoia da, 1970eko hamarkadaren amaieran sortua. Roots reggae baino leunagoa, 1980ko hamarkadan eboluzionatu eta diasporan ospetsu bilakatu zen. XXI. mendean mundu osora zabaldu zen.\n1980ko hamarkadaren erdialdean, instrumentazioa nagusitu zen, soinua nabarmen aldatuz, eta dancehallaren (edo \"ragga\") ezaugarriak gero eta erritmo azkarragoak izatera bilakatu ziren. 1990eko hamarkadaren erdialdean, BoboShantiri lotutako dancehall artista batzuen gorakadarekin, hala nola Sizzla eta Capleton, dancehall eta Rastafari kulturaren arteko lotura sendoa garatu zen. Dancehall musika gogor kritikatu dute nazioarteko erakundeek eta hainbat pertsona ospetsuk, nahiz eta dancehall delakoaren gai lirikoa indarkeriatik harago doan.\n1980ko hamarkadan Jamaikan arrakasta handia izan zuen eta 1990eko hamarkadan Jamaikako diaspora komunitateetan gero eta ezaguna egin zen. 2000ko hamarkadan, dantzak mundu mailan arrakasta handia izan zuen, eta, 2010ko hamarkadan, mendebaldeko artista eta produktoreen lanean eragin handia izan zuen, eta horrek genea Mendebaldeko musikaren sektorean gehiago sartzen lagundu du.\nHistoria.\nDancehallak Jamaikan ohikoak diren dance hall-ei zor die izena (euskaraz, dantzalekua), bertako sound systemek jamaikar musika herrikoia erreproduzitzen baitzuten. 1980an hasi ziren, Kingstoneko (Jamaika) hainbat auzotako jendearen artean, hiriko areto aberatsetara joateko baliabiderik ez zutenak. Jamaikako 1980ko hamarkadaren amaierako aldaketa sozial eta politikoak roots reggaetik nazioarteko bokazio argiarekin egindako desplazamendu musikalean islatu ziren, tokiko kontsumora bideratuago zegoen estilo baterantz, eta jamaikarrek zuzenean jotzen zutenean izaten zuten musikaren ildotik. Michael Manleyren gobernu sozialista Edward Seaga eskuineko politikariak ordezkatu zuenean, injustizia soziala, aberriratzea eta Rastafari Mugimenduari buruzko gaiak dantzaren, indarkeriaren eta sexualitatearen inguruko letrekin ordezkatu ziren."}
{"id": "752174", "revid": "20653", "url": "https://eu.wikipedia.org/wiki?curid=752174", "title": "Osoko arroz", "text": ""}
{"id": "752175", "revid": "105290", "url": "https://eu.wikipedia.org/wiki?curid=752175", "title": "Ragga", "text": "Ragga edo raggamuffin jamaikar jatorriko musika herrikoia da, dancehall eta reggaeren azpigenero bat dena. Hip hopen bezala, sampleak oinarrizkoak dira raggan.\n1985ean Casio MT-40 sintetizadore bati esker sortutako Wayne Smithen \"Under Mi Sleng Teng\" abestia generoaren sortzailea izan zen.\nIzena \"ragamuffin\" hitzaren akats ortografikoa da, XVII. mendean jamaikar kreoleran sartu zena. Gutxiespen-zentzua bazuen ere (\"rag\" zarpaila da) jamaikar gazteriak bere burua izendatzeko hautatu zuen."}
{"id": "752176", "revid": "1545", "url": "https://eu.wikipedia.org/wiki?curid=752176", "title": "Raggamuffin", "text": ""}
{"id": "752177", "revid": "336", "url": "https://eu.wikipedia.org/wiki?curid=752177", "title": "Errentamendu kontratua", "text": "Errentamendu kontratua borondatez egiten den negozio juridikoa (hitzarmena) da obligazioak sorrarazteko, aldatzeko edo iraungitzeko helburuarekin. Beste helburu bat badu, ez da kontratua izango. Obligaziozko erlazio juridikoen iturria den moduan, kontratua obligazioak sortzera zuzenduta dagoen adostasuna da.\nAdostasunezko kontratu sinalagmatiko perfektua da errentamendu kontratua, zeinaren bitartez alderdi batek (\"locator\" edo errentatzailea) beste alderdi bati (\"conductor\" edo maizter) prezio baten truke (errenta) gauza kontsumiezin baten erabilera utzi edota lan edo zerbitzua eskaintzera behartzen duen. Gauza baten erabileraren entrega baten aurrean gaude, besteak diru baten truke (errenta) gauzari probetxua atera diezaion.\n\"Locare\" hitzak lekutu esan nahi du. Locus hitzak, euskaraz, leku esan nahi du. Hortik dator, kokatu, lekutu, konfidatu, norbaiten erabilerara utzi... \"Conducere\" latinezko \"secum ducere\"tik dator (berarekin eraman, gozatu). \"Locatio-conductio\" batek jarri, utzi edo eman eta besteak eraman edo gozatu esan nahi duen harremana da.\nGauzen errentamenduzko kontratu bat izango dugu alderdietako batek besteari gauza gozatzeko edo erabiltzeko ematen dionean, epe zehatzerako eta prezio zehatz baten truke. Obra edo zerbitzuen errentamenduzko kontratuetan, alderdi batek bere gain hartzen du beste alderdiarentzat obra gauzatu edo zerbitzua egiteko obligazioa, prezio zehatz baten truke.\nJatorria.\nKontratu honen jatorria Erromatar Zuzenbidean aurki dezakegu. Hiru errentamendu mota desberdin ezagutu ziren Erroman: gauza errentamendua (\"locatio conductio rei\"), zerbitzu errentamendua (\"locatio conductio operarum\") eta obra errentamendua (\"locatio conductio operis\").\nErromatarrentzat gauzaren entrega ematen zen: esklaboarena, zerbitzu errentamenduan, eta materialena, obra errentamenduan.\nKontratua akordioarekin jaiotzen zen (consensus). Hortik aurrera sortuko ziren bi alderdientzat obligazioak. Errentatzailea (locator) gauza higigarri edo higiezin baten edukitza baketsu eta baliagarria entregatzera behartzen zen (locatio conductio rei horretan).\nErrenta (merces) dirutan izaten zen normalean, baina onartzen zen ordaina espezietan egitea ere; landa errentamenduetan, adibidez, maizterrak lurretik ateratako fruituekin ordainduko zituen askotan.\nErrentamenduaren luzapena akordioaren araberakoa izaten zen eta, eperik jarri ezean, lekuaren ohituraren araberakoa. Epea agortu eta maizterraren aldetik inolako oposiziorik ez bazegoen, isilbidezko errentamendu luzatze bat ematen zen (relocatio tacita).\nGauza errentamendua izan da gainerako errentamendu guztien eredu nagusia, honek eman dizkie besteei azaltzen duten egitura eta izaera juridikoa.\nGauza errentamendua (locatio conductio rei).\nPertsona batek (errentatzailea), beste bati (maizterra), gauza bat uzten zion honek erabili zezan prezio, errenta edo merces baten truke eta erabakitako epean itzuli ziezaion, bitarte horretan gauzaren fruituez nagusitzeko ahalmena izango zuelarik. Obligazioak aurreko akordiotik jaiotzen ziren.\nGauza edozein izan zitekeen (higigarria edo higiezina), baina kontsumiezina izan behar zen, gauza bera itzuli beharko zuelako errentatzaileak. Kontratuaren iraupena alderdien borondatearen araberakoa zen. Erroman eperik gabeko errentamenduak ere ezagutu ziren (locationes perpetuae). Epea iristeaz aparte, errenta iraungitzeko nahikoa zen errentatzaileak errenta ez ordaintzea edo adostutako gauza honen izaeraren arabera ez zaintzea. Errentatzaile edo maizterraren heriotzak ez zuen beti kontratua iraungitzen.\nZerbitzu errentamendua (locatio conductio operarum).\nErrentamenduaren objektua lanak eta zerbitzuak (operae) ziren eta bere jatorria esklaboen errentamenduan zegoen. Errentatzaileak esklaboa (gauza) entregatzen zuen objektu gisa.\nAlderdi batek (locator) beste alderdi bati, zenbait lan edo zerbitzu egiten zizkion ordainketa edo soldata baten truke. Jabeak esklaboa gauza izango balitz bezala beste hiritar bati errentatuko zion honi lan bat burutu ziezaion. Honela jaio zen gaur egungo zerbitzu kontratu edo lan kontratua.\nKontratu mota honek sekulako arrakasta izan du. Egun Zuzenbidean, Lan Zuzenbide arloan, leku garrantzitsua du. Hortaz, bi alderdi ditugu: langilea (locator), bere zerbitzuak nagusi bati (conductor) entregatzen dizkiona soldata baten truke.\nObra errentamendua (locatio conductio operis).\nErrentatzaileak materialak entregatzen zizkion maizterrari (egungo kontratista) honek lan bukatu bat egin eta entrega ziezaion. Alderdi batek (conductor, kontratista) bestearengandik jasotako materialen bidez eta bere lanaren bitartez, obra bat burutu eta beste alderdiari (locator) bukatuta emango dio prezio baten truke.\nKontratistak obra, osoa edo zati batzuk, subkontratatu ditzake beste obra kontratu batzuk burutuz.\nFuntzio ekonomiko eta soziala.\nKontratuaren funtzio ekonomikoa gauzak elkartrukatzea edo zerbitzua ematea da. Ikuspegi ekonomikotik, ondasunak eta zerbitzuak elkartrukatzeko baliabide juridikoa da, interes ekonomiko horiek baliatzeko tresna, alegia.\nErrentamendu kontratua legislazio zibilak erregulatutako garrantzitsuena da, erabilera kontuan hartuta, salerosketa kontratuaren atzetik. Garrantzi ekonomiko zein juridiko hau dela eta, merkatuko subjektu asko kontratu mota honetan espezifikoki espezializatu dira.\nKontratuko elementuak.\nAdostasuna.\nKontratuak adostasunezko egitura dauka, alegia, alderdien adierazpenen bat-egitea funtsezkoa da. Adostasuna ukanbehar garrantzitsuena da, kontratua bera definitzen baitu. Adostasuna, objektu komuna duten bi alderdi edo gehiagoren borondate adierazpena da.\nAdostasunak baliozkoa eta eraginkorra izateko, beharrezkoa da alderdiek jarduteko gaitasuna izatea (adin nagusia izatea eta ezgaitua ez egotea); horrela ez bada, beharrezkoa izango da ordezkariaren parte hartzea.\nAdostasuna eman beharreko subjektuak ondorengoak dira:\nObjektua.\nEzingo dira errentamendu-kontratu horren objektu izan erabileraren erabileraz kontsumitzen diren ondasun suntsikorrak. Objektuaren ukanbeharrak ondorengoak dira: existitzea, ahalgarria (posible izatea), zilegia eta zehazgarria izatea.\nKausa.\nKontratuak, merkatuan eskubideak eta zerbitzuak eskualdatzeko bidezko tresna izanik, bere kausa, kontratuak betetzen duen ondarezko funtzioarekin identifikatzen da. Dena den, kontutan hartu beharko da baita ere alderdiek kontratuaren bitartez lortu nahi duten xedea edo asmo praktikoa zein den.\nAlderdi batek (locator edo errentatzailea) beste alderdi bati (conductor edo maizter) prezio baten truke (errenta) gauza kontsumiezin baten erabilera utzi edota lan edo zerbitzua eskaintzera behartzen duen. Gauza baten erabileraren entrega baten aurrean gaude, besteak diru baten truke (errenta) gauzari probetxua atera diezaion.\nForma.\nAlderdiek forma askatasuna izango dute kontratua perfekzionatzeko, beti ere, legeak formari beste izaera edo funtzioa esleitzen ez dion bitartean. Borondatea adierazteko modu desberdinak daude, printzipioz, nahi bezala egiteko aukera egongo da: esanbidez, zeinuen bitartez\u2026\nKontratu motak.\nAurrez esan bezala, gauza errentamendua izan da gainerako errentamendu guztien eredu nagusia, honek eman dizkie besteei azaltzen duten egitura eta izaera juridikoa. Beraz, errentamendu honen garrantzi eta erabilera dela eta, hurrengo azalpenean honetan oinarrituko gara eta honen garapena egingo dugu, bereziki, hiri errentamenduetan murgilduz eta, honen barruan, erabilera ematen zaien etxebizitzetan.\nBehin ondasun higiezinen arloaren azterketari helduta, aipatzekoa da, hauen gaineko jabetza, tradizionalki, hirian edo landan dute kokapenaren eta beren xede ekonomikoaren arabera bereiztu dira: hiri-jabetza eta landa-jabetza, hain zuzen ere.\nHiri-jabetzaren xedea, normalean, hirugarren sektoreari lotuta egon da (etxebizitzak, zerbitzuak, industria\u2026) eta landa-jabetza, aldiz, lehenengo sektoreari (nekazaritza, abeltzaintza, basoen ustiapena\u2026). Klasifikazio hau krisialdian dagoela azpimarratu dute zenbait egilek, Bercovitz tarteko, izan ere, egun, hiru motatako lurzoruak bereizten dira bere xede ekonomikoari erreparatuz: hiri-lurra (suelo urbano), lur urbanizagarria (suelo urbanizable) eta lur urbanizaezina edo landa-lurra (suelo no urbanizable o r\u00fastico).\nLanda-lurra hirigintza-planeamenduetan lurzoru urbanizaezinaren edo landa-lurraren kalifikazioa jasotzen duena da. Landa-lurrak kalifikazio hori jasotzen du hainbat arrazoi direla medio. Maiz, paisaiagatik, garrantzi historiko, zientifiko, arkeologiko edo kulturalagatik, eta nekazaritza- edo abeltzaintza-ustiapenengatik jasotzen du landa-lurraren kategoria. Bestetan, ordea, urbanizaezinak diren lurzoruak direlako. Hainbat xede izan ditzake, beraz, landa-lurrak eta horietako batzuk ez dira haien artean bateraezinak.\nLanda-finken errentamendua.\nLanda-finken errentamenduak izango dira, kontratu bidez finka bat edo anitz denboraldi baterako lagatzen badira haren nekazal, abere edo baso aprobetxamendua egikaritzeko, prezio edo errentaren truke.\nEz da nahikoa izango finka landatarra izatea, errentamendua landatarra izatea zehazten duen irizpidea aprobetxamendua izango da, hau da, jarduera jakin bat burutzea eskatzen da (enpresa-jarduera) landa-errentamendutzat hartzeko.\nLanda errentamenduko kontratua, nekazal kontratua dela esan daiteke eta, normalean, aprobetxamendu ekonomikoa jabea ez den beste norbaitek ateratzen du. Nekazal ustiapena burutzeko elementuetatik garrantzizkoena finkako lurra izango da beraz.\nKontratuaren objektua, bai finka baita ustiategia ere izan daitezke. Errentamendu kontratu berean hainbat finka egon daitezke eta, kasu horretan, dokumentu bakar batean agertu beharrean, kontratuaren objektu bakarra edo desberdina osatzen duten arazoa sorrarazten da. Ustiategiak, bere aldetik, baserri bezala ezagutzen diren kategorian barnebildu daitezke.\nHiri-finken errentamendua.\nHiri finken errentamenduari dagokionez, etxebizitza edota etxebizitza ez den beste erabilerarako errentamenduak bereizten dira. Etxebizitza-errentamendua badela uste da, errentariak bertan bizi daitekeen eraikin bat errentan hartzen duenean, eraikin horren lehen helburua etxebizitza iraunkorra izateko beharra asetzea delarik. Honen barne sartuko direlarik altzari, trasteleku, garaje-plaza edo gainerako gelak.\nAldiz, etxebizitza erabileraz besteko errentamenduak, eraikin bat errentan ematen denean aurreko etxebizitzarako ezarritako erabileraz bestelakoetarako. Honen adibide, lokal komertzialak direlarik edo udarako zein beste denboraldirako sinatzen diren hiri-finken errentamenduak direlarik.\nEtxebizitza errentamenduak, errentariak eraikin bat errentan hartzean datza hori etxebizitza iraunkorra izatera bideratzeko helburuarekin. Hala, errentariak etxebizitza horren erabilera eta gozamena izango du diru kopuru baten truke.\nEtxebizitza errentamendua izateko, eraikin bat beharko du izan (beraz, lursailak ez dira barnebiltzen) eta habitagarria (familia edo pertsona batentzako bizitzeko egokia). Errentamendu kontratu bat egikaritu ahal izateko, betekizun hauek izan beharko ditu eraikinak.\nErrenta zehaztea errentamendu kontratuen oinarrizko betekizuna da. Kontratu horretan ordaindu beharreko diru kopurua eta denboraren muga ezarri beharko da, etxebizitzaren erabileraren truke.\nEtxebizitza erabileraz besteko errentamenduak, eraikin baten gaineko errentamendu baten inguruan diharduen kontratua den arren, erabilera ez da etxebizitzarena. Etxebizitza hitzak nolabait denboratasun bat inplikatzen du eta, bigarren talde honetan, uda bezalako denboraldirako errentamenduak arautzen dira, baita jardun industrial, kultural edo komertzialera bideratutako eraikinak ere.\nEtxebizitza ez den bestelako erabilera duten errentamenduek ere, betekizun bezala eraikin bat izatea inplikatzen dute, baina, ez, aldiz, habitagarritasuna.\nZerbitzu errentamendua.\nZerbitzu errentamendu kontratuan, alderdi batek beste alderdiari zerbitzu bat emateko obligazioa hartzen du bere gain eta horren truke prezio zehatza eskuratzen du.\nAdostasunez egindako kontratua da eta ez da forma zehatzik behar. Kontratu mota honetan bi alderdik parte hartzen dute: bata, zerbitzu-emailea eta, bestea, nagusia nahiz bezeroa (errentaria). Zerbitzu ematea jarduera hutsa da, zerbitzu-emaileak ez du bere gain hartzen emaitza zehatza lortzeko konpromisorik eta zerbitzuaren izaera materiala edo intelektuala izan daiteke.\nHorrez gain, kontratua kostubidezkoa izan behar da nahitaez, zerbitzuaren truke prezioa eman beharko baita. Prezio hori zehatza izan behar da, hau da, hasieratik zehaztutakoa edo zehazteko modukoa.\nZerbitzu kontratuaren bitartez harreman iraunkorrak sortzen dira, iraupen hori mugagabea izan baitaiteke, baina mugatua ere izan daiteke, amaiera data finkatu delako edo zerbitzuaren izaera aldi baterakoa delako.\nObra errentamendua.\nObra kontratuei dagokionez, alderdi batek (kontratariak) bere gain hartzen du beste alderdiaren (obra jabearen) mesedetan, obra egiteko obligazioa eta hori beste alderdiari ematekoa prezio zehatz baten truke.\nObra kontratua eta zerbitzu kontratua bereizteko arazoak sortzen dira praktikan, bi kasuetan alderdietako bat zerbait egitera behartuta baitago eta bestea prezio jakin bat ordaintzera.\nObra kontratua adostasunezkoa da eta, horrez gain, kostu bidez egindakoa da, prezio zehatza ordaintzera behartuta baitago alderdia.\nKontratariaren obligazio nagusia hitzartutako obra egin eta ezarritako epean ematea izango da. Beraz, zerbait egitekoa ez ezik, emaitza obligazioa da. Obra ondasun higiezin baten gainekoa bada, zerbait egiteko obligazioa eraikina bera izango da. Kontratariak alde honetan izango duen arreta profesionalari dagokiona izango da, hau da, lex artis-ak zehaztutakoa. Lehen aipatu moduan, obra epe zehatz batean egin beharko da, hala izango ez balitz, atzerapengatiko erantzukizuna izango baitu kontratariak.\nObra emateko obligazioari dagokionez, kontratariak obra eman behar du, obra bera ematean edukitza eskualdatzen da. Komisio-emaileak aldiz, obligazio nagusi bezala prezioa ordaintzea izango du, kontratuan adierazitakoaren arabera. Gainera, kontratatuak obra emateko obligazioa duen moduan, honek hori jasotzeko obligazioa ere izango du.\nLeasing kontratua.\nLeasing kontratuak jatorria zuzenbide anglosaxoian du eta Ameriketako Estatu Batuetan izan du hazkunde progresiboa azken urteetan. Espainiako Estatuak ez zuen inolako erreferentziarik jasotzen leasing kontratuen inguruan, izaera juridiko antzekoa zuen finantzazio errentamendua ezagutzen zen.\nLeasing kontratua eratzen da, leasing sozietate edota finantzazio errentamendu sozietate batek enpresari batekin kontratua eratzen duenean, zehazki:\nLeasing kontratuaren funtzioa, bere baitan, finantzaziokoa dela esan daiteke. Ikuspuntu ekonomiko batetik erreparatuta, leasing sozietateak egiten duen mailegu batean oinarritzen da, zeinak horren erabilera transmititzen duen. Leasing sozietateak ondasunaren jabetza bereganatzen du, baina erabilera transmititzen du kuota zehatzen ordainketaren truke, zeinaren bitartez sozietateak berreskuratu egiten duen ondasunagatik ordaindutako prezioa.\nBeraz, leasing kontratu baten oinarria finantzazioa dela ikus daiteke, ondasunaren erabilera kuota zehatz batengatik transmititzen delarik, iraupen mugatu batean eta erosketa aukera izanik errentariak, prezio baten truke (hau da, ondasunaren prezioa, ordura arte errentariak ordaindu duen kuotaren batura kenduz).\nKontratuaren edukia.\nBorondatearen autonomiaren eraginez, errentamendu kontratuen edukia oso anitza eta kasuan kasu oso ezberdina izan badaiteke ere, azal daitezkeen elementu esanguratsu eta ohikoenak hurrengoak dira:\nErrentatzailearen obligazioak.\nGauzaren entrega.\nErrentatzaileak maizterrari kontratuaren objektua den hori ematean datza, erabilgarri suertatzeko eran. Esaterako, higiezin baten kasuan, bizi baldintza duinetan bizitzea ahalbidetzen duen etxebizitza bat maizterraren esku jartzea errentaren truke.\nMaizterrari errentamenduan emandako gauzaren gozatze baketsua bermatzea.\nHirugarrenek maizterraren eskubidea urratu edo kolokan jartzen duen egoerarik suertatuz gero, maizterra babestu beharko du bera jabea den heinean, gauzak kalterik jasan ez dezan.\nSanemeandua.\nErrentatzaileak maizterrarekiko duen legezko obligazio bat da, ezkutuko akats, zamak zein ebikzioarekin harremanetan dagoelarik, errentatzaileak maizterrari ordaindu beharreko kalte galerekin batera. Errentamendu-kontratuari salerosketaren tituluan saneamenduari buruz jasotako xedapenak aplikatzen zaizkio.\nEbikzioa: maizterrak higiezinaren gozamen eta erabilera eskubideak galtzean datza, partzialki edo osotasunean, kontratua gauzatu aurretik hirugarren batek eskubide erreal (erabilera, usufruktua) edo pertsonal bat (kreditua) duelako objektu beraren gain.\nEzkutuko zamak: entregatutako gauzak zamak izan eta kontratuan nahita hauek ez jasotzeari egiten zaio erreferentzia (zortasunak, adibidez). Egoera hau ematean, maizterrak urte beteko epea dauka kontratua sinatu zenetik, kontratua bertan behera gelditzea edo kalteak berdintzeko eskatzeko.\nEzkutuko akatsak: errentatzailea behartuta dago gauzaren gaineko bizio ezkutuengatik erantzutera, gauzak jatorriz duen erabilera oztopatzen baldin bada eta maizterrak ezagutuko balitu, kontratua sinatuko ez bazuen. Egoera honetan, maizterrak kontratua bertan behera geratzea eska dezake eta kalte ordainak eskuratu, errentatzaileak fede gaiztoz jardun izan balu. Honez gain, maizterrak beharrezko konponketak egitea galdatu diezaioke errentatzaileari gauzak adostutako erabilera izan dezan. Supostu tipikoa itxuraz era egokian funtzionatzen duten objektuekin gertatzen delarik, leihoak adibidez.\nErrentamenduak irauten duen bitartean gauzaren gainean beharrezko konponketak.\nHiri errentamenduetan: errentatzaileak higiezina bizi baldintza egokietan mantentzeko beharrezkoak diren egokitzapen guztiak egin behar ditu, errenta igo gabe, kaltea maizterrari egozgarri zaionean izan ezik. Kalteak suertatzean, maizterrak errentatzaileari jakinarazi behar dio, ahalik eta eperik laburrenean, konponketak gauzatzeko beharra; egoera honetan, maizterrak errentatzaileari higiezina ikuskatzea ahalbideratu beharko dio eta obren exekuzioa jasan, salbu hauek errentamendua bukatzean egin badaitezke.\nLanda errentamenduetan: errentatzaileak beharrezkoak diren obra guztiak egin behar ditu, finkak, adostutako helburuetarako balio izan dezan, errenta igotzeko eskubiderik gabe.\nMaizterrak errekeritu eta egingo ez balitu, aukera izango du errentatzaileari betearaztea judizialki eskatzeko, kontratua bertan behera uzteko edo errentaren beherapen proportzional bat jasotzeko, baita ez-betetzetik sortutako kalteengatik kalte-ordainak jasotzeko. Hala ere, maizterrak gauzatutako doluzko zein zuhurtziagabekeriazko ekintza batean jatorria duten konponketak, bere kontura izango dira. Honen ildotik, maizterrak finkan kalte handiak sortu izan balitu, errentatzaileak kontratua bertan behera uzteko eskubidea izango du. Indar gaindiezina emango balitz, hau da, zordunari erantzukizuna egotz ezin dakiokeen suposturen bat ematen bada, uholdea kasu, errentatzaileak ez du suertatutako kalteak konpontzeko obligaziorik izango, kalteak aseguru baten bitartez babestuta daudenean izan ezik.\nErrentatzaileak hobekuntzak egin ditzake.\nErrentatzaileak errentan eman den gauzaren gainean balio handitzeak egin ditzake, errentamendu motaren arabera izaera ezberdina izango dutelarik.\nHiri errentamenduetan: errentatzaileak hobekuntza obrak gauzatu ditzake kontratua amaitu aurretik, baldin eta maizterrari idatziz jakinarazten bazaio hobekuntza hauen izaera, hasiera data, iraupena etab. Hala ere, obrek etxebizitzari modu esanguratsuan eragiten badiote, maizterrak kontratua bertan behera utzi dezake. Maizterrak obrak jasatea erabakitzen badu, eskubidea dauka errenta modu proportzionalean jaisteko eskatzeko, erabili ezingo den eremuarekiko proportzioan, baita obrak direla eta sortutako gastu eta kalteengatik dagokion kaltea berdintzeko ere. Esate baterako, errentatzaileak egoera makalean dagoen zorua jakinarazpen baldintzak betez gero, egoki deritzonean aldatzeko aukera izango du, haustear dauden ateak konpontzeko aukera etab. Kontuan hartu behar da, obrak hobekuntzarako ez direnean, etxebizitza mantentzeko, alegia, beti izango dela posible hauek atzeratzea errentamendu kontratuaren amaierara arte.\nLanda eremuko errentamenduetan: lur hauen izaeragatik, hau da, fruituak emateko gaitasunagatik, beharrezkoa da inbertsio eta hobekuntzak gauzatu ahal izatea, produktibitatea hobetzeari begira, errentatzaile zein maizterrak gauzatzeko aukera izango dutelarik. Azpimarratzekoa da, urteko sasoirik hoberenean gauzatuko direla ahalik eta kalte gutxien eragiteko.\nHobekuntzak finkaren egoera mantentzetik haratago baldin badoaz, honen erabateko eraldatzea ekarriz, zein produktibitate maila igoz, errentatzaileak eskubidea dauka errenta balioa handitzea eskatzeko eta maizterra ados ez baldin badago, kontratua bertan behera utz dezake.\nMaizterraren eskubide eta obligazioak.\nGauzaren erabilera eta zaintza.\nGauza erabiltzea da maizterraren eskubidea, edukitzan izatea suposatzen du eta, honek berarekin fruituak badakartza, hauek bereganatu ahal izatean datza. Hau da, gauza nagusitik eratortzen diren osagarriak, bere errendimenduarekin harremanetan daudenak eskuratzea (sagarrondoak landatzetik sagarrak eskuratzea, alegia).\nErabilera jakinari dagokionez, errentamendu kontratua sinatzean zehaztuko da. Bete ezean, errentatzaileak kontratua bertan behera uzteko eskubidea duelarik.\nMaizterraren obligazioa gauza zaintzea eta jaso zuen moduan entregatzea ere bada, gauza arduraz zainduz eta hitzartutako erabilera emanez. Kontratuan jasota egon ezean, dagokion erabilera gauzaren izaeraren arabera tradizionalki eman zaiona izango da. Berari dagokiona gauzaren gaineko mantentze ohikoa da. Hau da, eguneroko konponketak, erabileraren ondorioz sortzen direnak, obligazio hau gauza jaso den moduan entregatzeko obligazioekin hertsiki harremanetan dagoelarik.\nMaizterraren kontu izango dira bere erruz edo berarekin bizi diren pertsonen errua dela eta sortu badira gauzaren gainean kalteak, bietan berak erantzun beharko duelarik. obligazio hau bete ezean, errentatzaileak kontratuaren desegitea eskatu dezake, dagokion kalte-ordainez gainera.\nGauza kontserbatzeko obligazioak hirugarren batek ez eskuratzeari edo kalteak ez jasateari egiten dio erreferentzia. Maizterrak, horrelako egoeraren bat ematen baldin bada, errentatzaileari ahalik eta eperik laburrenean jakinarazteko obligazioa izango du, baita gauzak berehalako konponketak behar baditu ere. Aintzat hartu behar da, bi egoeratan, berandu jakinaraztearen ondorioz kalteak sortuz gero, zuhurtziagabekeriagatik maizterrak erantzun beharko duela.\nErrenta ordaintzeko obligazioa.\nGozamen eta erabilera eskubideengatik, dagokion prezioa ordaintzean datza. Izan ere, maizterra derrigortuta dago adostutako baldintzetan ordaintzera. Orokorrean, prezioa periodikoki ordaindu behar den errenta bat izaten da. Hasierako zenbatekoa alderdiek libreki erabakitzen duten hori izango da, errenta aldaketak jasotzea posible delarik.\nGastuen ordainketa: zenbait egoeratan maizterrari gastuen ordainketa esleitu dakioke, adibidez:\nGauzaren itzulera.\nBehin errentamendu kontratua amaituta, maizterrak errentan hartutako gauza itzuli behar du bere osagarri guztiekin eta jaso zuen moduan, denboraren poderioz aldaketaren bat suertatu bada salbu. Gauza nolako baldintzetan jaso zuen kontratuan jasotzen ez bada, egoera onean jaso dela presumitzen da iuris tantum, kontrakoa frogatu daitekeelarik.\nErrentatzaileak egindako hobekuntzak errentatzailearentzat izango dira. Maizterrak egindako hobekuntzak, berriz, berarekin hartzeko eskubidea izango du, berau gauzatzeak ez baldin baditu kalteak sorrarazten eta ez du horregatik kalte-ordainik jasotzeko eskubiderik izango. Kalterik egotekotan, posible da kalte horiek egindako hobekuntzekin konpentsatzea.\nEzaugarriak.\nKontratuko elementu zein obligazioekin batera, esanguratsuenak diren hurrengo ezaugarriak ere jaso ohi dira kontratuan:\nIraupena.\nEtxebizitza errentamenduen iraupenari dagokionean, alderdien artean adostutakoa izango da. Hala ere, hiru urte baino gutxiagokoa bada aipatutako kontratua, luzapena urterokoa izango da honek hiru urteko iraupena izan arte. Urteroko luzapenak beraz, beharrezkoak izango dira errentatzailearentzat eta aukerakoa maizterrarentzat, hiru urteko iraupena bete arte.\nErrentatzailerentzat salbuespen bat xedatzen da beharrezko luzapenenaren aurrean, zeinaren arabera ez den beharrezko luzapena emango, lehen urtea igarota, errentatzaileak maizterrari komunikatzen badio etxebizitza hori harentzat edota bere familiarentzat beharrezkoa dela.\nIsilbidezko luzapena emango da, hiru urteko iraupena beteta, alderdietako inork ez badu hilabeteko aurrerapenarekin kontratua berritzeko intentzio eza komunikatzen eta ondorioz, kontratua luzatuko da urtebetez.\nAlderdien artean adostutako hiru urtez gaindiko kontratuetan, maizterrak ahalmena izango du uko egiteko, beti ere, errentatzaileari bi hilabeteko aurrerapenarekin komunikatzen badio. Honakoa maizterraren borondate askatasunean oinarritzen den ahalmena izango da. Alderdiek adostu ahal izango dute, maizterraren uko egitea emango balitz kalte ordaina emateko obligazioa, baina hori ez da legez oinarritzen den arau orokorrik.\nLanda errentamendu kontratuen iraupenari dagokionean, bost urteko iraupen minimoa ezartzen da eta baliogabea izango da iraupen gutxiagokoa bada. Kasu honetan ez da legezko luzapenik ezartzen, alderdien adostasuna egon ezean bost urteko iraupenekoa izango da eta alderdiek hori betetakoan ez badute ezer adosten kontratua amaitutzat emango da.\nIsilbidezko biderapena onartzen da zentzu honetan: errentatzaileak kontratuaren iraupena betetakoan, finka berreskuratzeko maizterrari urtebeteko aurrerapenarekin komunikatu beharko dio. Kontrakoa gertatuz gero, maizterrak ez badu finkaren edukitza errentatzailearen edukitzan jartzen, bost urteko luzapena emango da, eta hauek iraupen mugagabean eman daitezke.\nIraungipena.\nErrentamendu kontratuak, kontratu guztiak bezalaxe, kausa orokorrengatik iraungiko dira: elkarrekiko liskar, konfusio, gauza galtzea edota alderdietako baten obligazioen ez betetzeagatik. Iraungipena ez da maizter edota errentatzailearen heriotzagatik emango, errentamendua ez baita txit pertsonala, beti ere, alderdiek halakorik adosten ez badute. Kausa hauen bitartez iraungiko dira errentamendu kontratuak:\nEtxegabetzea.\nErrentatzaileak maizterraren kaleratzea eska dezake aurreikusirik dauden arrazoiengatik:\nErrentamendu kontratua amaitzean, maizterrak gauza egoera berean bueltatzeko obligazioa izango du, salbu denbora edo kausa saihestezinagatik gaizkitu balitz.\nErabilera praktikoa eta gaur egungo gatazkak.\nFidantzaren ordainketa eza.\nErrentatzailearentzako berme bat da; diru kantitate honen bitartez, maizterra, dagozkion kontratuzko obligazioak betetzera konprometitzen baita eta, bete ezean, errentatzaileak fidantza erabiliko du ez betetzetik sortutako kalteak berdintzeko. Fidantzak egingo duen funtzioa gordailuarena izango da eta argi utzi behar da ez hau ez dela fidantza kontratuarekin nahastu behar. Gogoan izan behar da, hiri errentamenduetan, eskudirutan eta hilabeteko errentaren kopuru berdinekoa izango dela eta bi hilabetetakoa, etxebizitzaz bestelako erabilera den kasuetan. Lehendabiziko 3 urteak pasata, honen eguneraketa eman daiteke.\nFidantza Administrazio Publikoan depositatu beharra: dagokion administrazio autonomikoan depositatu behar da, autonomia erkidegoek emandako arauen menpe.\nBehin kontratua amaituta, errentatzaileak fidantza itzultzeko obligazioa du, hilabete pasata interes legalak kontatzen hasiko direlarik.\nAzpierrentamendua.\nAzpierrentamenduaren bitartez erlazio juridiko berri bat sortzen da maizterra, orain azpierrentatzaile eta azpierrentadunaren artean, honakoa kontratu nagusiaren mendekoa izanik. Maizterrak errentamendu kontratuaren objektu den gauza azpierrentatu ahal izango du, guztiz edo partzialki beti ere kontratuak kontrakorik xedatzen ez badu. Zentzu honetan berrakuradunak obligazioa izango du gauza erabili eta kontserbatzekoa, maizter eta errentatzaileak kontratu nagusian adostutako baldintzetan, obligazio hori bai maizter eta baita errentatzailearen aurrean izango ditu berrakuradunak. Errentatzaileak akzio zuzena izango du azpierrentadunaren aurrean honek errentak ordaindu ditzan.\nMaizterrak bere egoera juridikoa lagatu dezake errentamendu erlazioan lagapen-hartzaileagatik onartua izango dena, horretarako errentatzailearen baimena gauzatu beharko da. Berrakurapen erlazioarekin konparatuz, errentamendu lagapenean ez da erlazio juridiko berri bat sortzen, alderdietako baten ordezkapena baizik, zeinak maizterraren eskubide eta obligazioak onartzen dituen.\nMaizterrak beste norbaiti alokatu dio higiezina errentatzailearen baimenik gabe.\nHala ere, maizterrak eta errentatzaileak arlo honetan akordiorik jaso ez badute, hiri errentamenduen kasuan, higiezina ohiko egoitza gisa erabili behar denean, azpierrentamendua aurretiaz errentatzaileak honetarako baimena ematen badu soilik, izango da posible. Aldiz, higiezina behin-behineko etxebizitza gisa erabili behar bada, azpierrentamendua, osotasunean edo partzialki, izango da posible errentatzailearen aurretiazko baimenik gabe, baldin eta ez bada kontratuan espresuki debekatu. Espresuki debekatu bada eta hala ere, maizterrak hala jardun badu, kontratua bertan behera geratuko da.\nAzpierrentamendu bat ematen bada errentatzailearen baimenik gabe, kontratua bertan behera gelditu daiteke eta sortutako kalte ordainak eskatu.\nOndorioa: maizterrak ez dauka azpierrentamendu bat gauzatzeko gaitasunik ohiko egoitza gisa erabili nahi den higiezinean, ez baldin badauka errentatzailearen baimen espresurik. Hau da, kontratuan zehaztapenik egin ezean, maizterrak ez du eskubiderik izango ez partzialki ezta osotasunean ere higiezina berriz alokatzeko eta errentatzaileak kontratua bertan behera utz dezake.\nAzpierrendatariak ez dio errenta maizterrari ordaintzen.\nErrentatzaileak azpierrentariari maizterraren ordainketak, gastuak eta dena delakoa erreklama diezaioke, zuzenean edo prozesu zibil bat martxan jarriz.\nEtxegabetzeak/maizterrak ez du higiezina utzi nahi/ez du errenta ordaintzen."}
{"id": "752179", "revid": "105290", "url": "https://eu.wikipedia.org/wiki?curid=752179", "title": "Colonna enparantza", "text": "Colonna enparantza () izenekoa, Erromako enparantzarik ezagunenetako bat da. Bere inguruan Colonna \"rionea\" zabaltzen da.\nEtimologia.\nEuskaraz \"zutabea\" esan nahi du, izan ere K.o. 193 urtetik bertan Marko Aurelioren zutabea egon baita.\nHistoria.\nXVI mendean enparantza itxuratzen hasi zen. 1562an Chigi jauregiaren lanak hasi eta 1580an bukatu ziren. Garai hartan hainbat elementu ere gehiytu zitzaizkion plazari; 1577an iturri bat eraiki zen eta 1589an San Pauloren brontzezko estatua ezarri zuen zutabearen gainean. Enparantza mugatzen duten gainerako eraikinak XIX mendean altxatu ziren, denetan aipagarriena Wedekind jauregia.\n1916an Italiako gobernuak Chigi jauregia erosi eta gaur egun Italiako Lehen Ministroaren bizilekua da."}
{"id": "752180", "revid": "1545", "url": "https://eu.wikipedia.org/wiki?curid=752180", "title": "Halina Birenbaum", "text": "Halina Birenbaum (Varsovia, 1929ko irailaren 15a) Holokaustotik\u00a0bizirik atera den idazle, poeta, itzultzaile eta aktibista da.\nIbilbidea.\nVarsovian\u00a0jaio zen. Bere haurtzaroa\u00a0Varsoviako Ghettoan igaro zuen eta 10 urte zituelarik guda hasi eta Alemaniako kontzentrazio-esparru ezberdinetan egon zen: Majdanek, Auschwitz (O\u015bwi\u0119cim), Ravensbr\u00fcck eta Neustadt-Glewe. Behin baino gehiagotan hiltzeko zorian egon zen baina 1945ean aske utzi zuten. Orduko familia osoa galdua zuen, 1947an Israelera emigratu zuen eta geroztik han bizi da. \n2001ko Martxoan Poloniako Kristau eta Judutarren Kontseiluak (\"Rada\u00a0Chrzescijan i \u017byd\u00f3w)\" Adiskidetze Saria eman zion."}
{"id": "752181", "revid": "1519", "url": "https://eu.wikipedia.org/wiki?curid=752181", "title": "Marko Aurelioren zutabea", "text": "Marko Aurelioren zutabea (, ) Erromako monumentu bat da, Colonna enparantzan dagoena.\nDeskribapena.\n30 metrotako garaiera duen zutabe dorikoa da. Carrarako marmolez egina dago, 3'7 metrotako diametrodun 27 edo 28 bloke dituelarik. Espiralean gora igotzen den erliebe landuak apaintzen du eta gainean San Pauloren brontzezko estatua dauka.\nHistoria.\nK.o. 193 urtean eraiki zuten Marko Aurelio enperadorearen omenez, eta Trajanoren zutabea hartu zuten eredu. 1589an Sixto V.ak San &lt;Pauloren eskultura ezarri zuen gainean."}
{"id": "752183", "revid": "105290", "url": "https://eu.wikipedia.org/wiki?curid=752183", "title": "Erresuma Batuko gastronomia", "text": "Erresuma Batuko gastronomiaren berezitasunak agerikoak dira, batezere, asiako zein europako kultura ezberdinekin kontaktu handia izan duen herrialde bat delako eta gainera, indiar zein txinatar sukaldaritzaren eragin nabarmena jasan duelako. Aipatzekoa da, ez duela esandako kulturen eragina errezetetan bakarrik pairatu, errezeta edo plater hauek egiteko unean erabiltzen diren osagaietan ekarpen handiak egin dituzte atzerriko sukaldatzeko era horiek. Hala ere, Erresuma Batuaren errezetarik tradizionalenek jatorri oso zaharra dute, hala nola, ogiaren eta gaztaren lanketak, haragi egosiek, itsasoan edo erreketan arrantzatutako arrainen sukaldatzeak, etab. Plater guzti horiei atzerriko herrialdeetan jatorria duten espeziak gehitzen zaizkie, adibidez, Indiako belarrak, Bangladeshko landareak eta Thailandiako hainbat espezia. Britainiarrek askotan miretsi izan dituzten frantziar eta italiar sukaldaritzak, horregatik, bertako hainbat plater hauengandik kopiatuak izan dira.\nBitxikeri gisa, Erresuma Batuko gastronomia izan da lehena \"janari lasterra\" (\"fast food\") deituriko bere dietara gehitzen, herrialde honetako hiri handi gehienetan erraz aurkitu daitezke mota honetako janaria ematen duten postu edo guneak.\nHerrialde honetako plater tradizional aipagarrienak hurrengoak dira: \"Sunday roast\" (arkume, rosbif edo oilasko errea), babarruank tomatearekin (\"baked beans\"), \"Welsh rarebit\" (tostada baten gainean urtutako gazta) eta \"bacon\"-a. Pub gehienek mota honetako platerak zerbitzatzen dituzte. Beste plater tradizional bat menta-saltxadun arkume errea da. Bestalde, Eskozian haggis-a da plater nagusienetako bat, oloarekin eta arkumearekin prestatutako odolki bat da, normalean, lekale edo barazkiek osatzen dute platera.\nGosarietan eta \"brunch\"-etan (breakfast eta lunch hitzeko osaturiko hizkia, gosari berantiarra edo hamaiketako goiztiarra esan nahi du, gehienetan jaiegunetan egiten dira), \"porridge\"-a (oloarekin egindako morokilak), \"kedgeree\"-a (keztutako arraina, arroz egosia, arrautz nahaskia...) eta gosari ingelesa bezalako errezetek agintzen dute.\nOsagaiak.\nErresuma Batuko sukaldaritza tradizionala ez da bereziki ezaguna espeziak janarietara gehitzeagatik. Hala ere, gaur egungo bertako sukaldaritzak askotan gehitzen ditu mota honetako osagaiak, indiar gastronomiarekin izan duen harremanari esker. Barazkiak egosita aurkeztu ohi dira bertako jakietan. Arrunta izaten da oloa bezalako zerealak bertako plateretan aurkitzea, betiere, haragiak, arrainak edo ilarrak bezalako jakien ondoan.\nArrainak.\nArraiak kostaldetik hurbil dauden guneetan kontsumitzen dira. Hala. Eskozian erraz topatu daitezke izokinarekin egindako plater ezberdinak. Galesen aldiz, \"Sewin\"-a edo izokin itxurako amorraia bezalako platerkadak jaten dira. \"Jellied eels\"-a oinarri hartuta egiten diren errezetak ere ugariak dira.\nGaztak.\nJatorrizko izendapena lortu duten gazta ingelesak ez dira gutxi.\nEnpanadak eta pastelak.\n\"Yorkshire pudding\"-a, \"roast beef\"-aren osagarria dena, nazio-platera bezala hartzen da. Haragiarekin edo barazkiekin egindako enpanaden adibide bat nahi badugu, \"shepherd\u2019s pie\" izenekoarengana baino ez dugu jo behar, haragi txikituarekin egindako pastel bat da, tipulak, barazkiek eta gainetik patatekin egindako zopa batek osatzen duena. S\"teak and kidney pie\" izeneko gehigarri bat ere badu, mota ezberdineko behi haragiarekin eta giltzurrunekin egindako pastela.\nPostreak.\nErresuma Batuko sukaldaritza ez da atzean gelditzen postreen arloan, besteak beste, sagar-tartak, bananazko \"muffins\"-ak (kanela eta guzti), \"summer pudding\"-a (baiak natarekin) edo \"custard\"-a (natilak) ikus ditzakegu. Kornuailesko \"pasties\"-ak eta \"crumbles\"-ak ere sukaldaritza britainiarraren parte dira."}
{"id": "752184", "revid": "1712", "url": "https://eu.wikipedia.org/wiki?curid=752184", "title": "Ozeanoen azidifikazioa", "text": ""}
{"id": "752185", "revid": "58701", "url": "https://eu.wikipedia.org/wiki?curid=752185", "title": "The Limi\u00f1anas", "text": "The Limi\u00f1anas Frantziako\u00a0rock musika talde bat da, 2009an \u00a0Ekialdeko Pirinioetako Cabestanyn sortu zena."}
