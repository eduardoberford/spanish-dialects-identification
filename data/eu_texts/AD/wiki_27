{"id": "745967", "revid": "1545", "url": "https://eu.wikipedia.org/wiki?curid=745967", "title": "San Joan Jainkoarenaren Ordena Ostalaria", "text": "San Joan Jainkoarenaren Ordena Ostalaria (, O. H. laburtua) eskeko ordena katolikoa da, Joan Jainkoarenak 1572an sortu zuena. Bai eritasunengatik, bai errekurtso faltagatik, kaltetuen diren pertsonei laguntza ematea da ordenaren helburua; xede horrekin, gizarte eta osasun-jardueren nazioarteko programak abiarazi eta garatzen dituzte. Ordenak mundu osoko 55 herrialdetan egiten du lan; 2015ean 1.061 anaia, 45.000 langile, 8.000 borondatezko eta 300.000 diru-emaile zituen.\nHistoria.\n1539. urtean, Joan Jainkoarenak ospitale bat sortu zuen Granadan. 1552an, berriz, Ant\u00f3n Mart\u00ednek Nuestra Se\u00f1ora del Amor de Dios Ospitalea sortu zuen Madrilen. Haien jarraitzaileek fundatu zuten ordena 1572an; hasieran Espainia eta Italian hedatu zen bereziki. XVII. mendetik aurrera, Ameriketako espainiar kolonietara zabaldu zen, eta Europa aldera ere bai. XX. mendean, Afrika, Asia eta Ozeaniara iritsi zen. XXI. mendean ere haziz joan da; horren erakusle dira Txina eta Hondurasko zentro berriak. Elkartasunaren Nazioarteko Nafarroa saria jaso zuen 2006an, eta Elkartasunaren Asturiasko Printzesa saria 2015ean."}
{"id": "745968", "revid": "119347", "url": "https://eu.wikipedia.org/wiki?curid=745968", "title": "Erroseta (botanika)", "text": "Erroseta edo hosto-erroseta arrosa itxurako hosto multzoa da, landare baten oinean edo adarretan elkarren ondoan hazten direnak. Landare loredunetan, oin-erroseta da arruntena. Egitura hau zurtoin eraldatuaren adibidea da: adabetarteak guztiz laburtzen dira, eta hosto guztiak oinaldean elkartzen. Hori da urazaren, txikoria-belarraren eta zenbait landare zukutsuen kasua..\nTaxonomiak.\nLandare familia ugarik dituzte errosetadun espezieak. Bereziki ohikoak dira familia hauetan: Asteraceae (txikoria-belarra, adibidez), Brassicaceae (aza, adibidez) eta Bromeliaceae."}
{"id": "745971", "revid": "2048", "url": "https://eu.wikipedia.org/wiki?curid=745971", "title": "Skeleton (kirola)", "text": ""}
{"id": "745976", "revid": "448", "url": "https://eu.wikipedia.org/wiki?curid=745976", "title": "1780ko urakan handia", "text": ""}
{"id": "745982", "revid": "6327", "url": "https://eu.wikipedia.org/wiki?curid=745982", "title": "Asti Leku", "text": ""}
{"id": "745983", "revid": "15795", "url": "https://eu.wikipedia.org/wiki?curid=745983", "title": "SKELETON", "text": ""}
{"id": "745984", "revid": "15795", "url": "https://eu.wikipedia.org/wiki?curid=745984", "title": "Iraupeneko eskia", "text": ""}
{"id": "745985", "revid": "119347", "url": "https://eu.wikipedia.org/wiki?curid=745985", "title": "Sugata Mitra", "text": "Sugata Mitra (Kalkuta, India, 1952ko otsailaren 12a) hezitzaileak Hezkuntza Teknologia irakasten du Newcastleko Unibertsitatean, Britainia Handian, Hezkuntza, Komunikazio eta Hizkuntza Zientzien Eskolan. Orobat, zientzialarien buru da NIIT erakundean, Indian sortutako elkarte anonimo bat, zeinak eskaintzen baititu prestakuntza Informazio teknologietan eta aholkularitza zerbitzuak. Ezaguna da munduan \"Hole in the Wall / Zuloa horman\" esperimentuagatik, zeinaren bidez 1999an ordenagailu bat jarri zuen Kaljaki auzoko horma batean, New Delhin, bertako haurrek erabil zezaten. Esperimentuak frogatu nahi zuen haurrek erraz ikas zezaketela ordenagailuak erabiltzen, prestakuntza formalik gabe. Sugata Mitrak deitu zion ikasteko modu honi \"Minimally Invasive Education\" (MIE) edo Inbasio Minimoko Hezkuntza. Harrezkero, esperimentua leku askotan errepikatu da. \"Hole in the Wall\" esperimentuak 23 kiosko baino gehiago ditu nekazari giroko Indian. 2004an Kanbodian ere erabili zen.\nMitrak parte hartu zuen UNESCOren E-Learning Katedraren V. Nazioarteko Mintegian Universitat Oberta de Catalunyan.\n2013an Mitra irakasleak TED saria irabazi zuen Teknologian, Entretenimenduan eta Diseinuan, eta diru horrekin hainbat kiosko eraiki zituen, Indian batez ere, bere esperimentuak zabaltzeko.\nHastapenak zientzietan.\nMitra Inbasio Minimoko Hezkuntzaren aldekoa da (ingelesez, MIE). Doktorea da Fisikan, eta 2005ean 25 asmakizun baino gehiago zituen Zientzia kognitiboan. Doktoretza Egoera Solidoaren Fisikan egin zuen IIT erakundean, Delhin, eta, ondoren, ikertzen segitu zuen Energia biltegiratzeko sistemak IITn bertan eta Vienako Unibertsitate Teknikoan, Austrian. Emaitza izan zen diseinu berria zink-kloroko baterietan, orain armadan erabia. lia.\n80. hamarkadan sare konputazionalekiko zaletasunak bideratu zuen inprimatze-sistema berrietara. 1984an ezarri zuen egunkarien lehen argitaratze-sistema Indian sare lokal batean oinarritua. Autoedizioa ere landu zuen. Ordukoan asmatu zuen LAN sarean egindako datu-base bat, eta sortu zuen \u201cOrrialde horien\u201d industria Indian eta Bangladeshen.\nHezkuntza eta Zientzia kognitiboak.\nGizakiaren adimenean zuen interesak eraman zuen ikaskuntza eta memoria aztertzera, eta lehenetarikoa izan zen demostratzen sare neural simulatuek lagun zezaketela dezifratzen Alzheimer gaixotasunaren mekanismoak.\nNIIT konpainian ziharduela, sortu zituen lehen curriculuma eta pedagogia erakunde horrentzat. Halaber, urteak igaro zituen ikertzen ikasteko estiloak, ikasteko aparailuak (horietako asko gaur egun patentatuak), hedabide multimediak eta ikasteko metodoak. 1970. hamarkada ezkero, Mitraren argitalpenei eta lanei esker milioika indiarrek jaso dute prestakuntza, horietako asko munduko haurrik pobreenetakoak. Bere aurreko lanak gorena iritsi zuen alfabetatze goiztiarrean eta Zuloa Horman esperimentuan.\nTED hitzaldiak.\n2013ko maiatzaren 3an, Mitrak TED erakundean egindako hitzaldia, \u201cBuild a School in the Cloud / Eraiki eskola bat Hodeian\u201d, NPR irratian eman zen, AEBetako irrati publikoan. Bertan Mitrak azaldu zuen Zuloa Horman esperimentua. Defendatu zuen Indiako auzo pobreetako haurrak, asko sekula ordenagailu bat ikusi gabeak, gai direla elkarri irakasteko denetariko gaiak (\u201cDNAren erreplikazioa\u201d, adibidez), uzten zaienean ordenagailu baten aurrean, ezein irakasleren beharrik gabe. Mitraren iritziz, horrek ekarriko luke \u201cikaskuntza geldiezina\u201d, \u201cmundu mailako hodeia\u201d erabilita, eta hor haurrek jakintza eta baliabideak parteka litzakete, autoikaskuntza bultzatuta. Hori guztia helduek gainbegiratu gabe.\nZuloa Horman.\n1999an Mitrak \"Hole in the Wall\" esperimentua zuzendu zuen, aztertzeko haurrek nola ikasten duten. Orduko hartan, ordenagailu bat jarri zuen kiosko batean, Kalkaji auzoko horma batean, Delhin, eta baimena eman zien bertako haurrei, ordenagailua nahieran erabiltzeko . Esperimentuak frogatu nahi zuen haurrek ikas zezaketela ordenagailuetatik, bat ere prestakuntza formalik gabe. Mitrak deitu zion horri \"Minimally Invasive Education / Inbasio Minimoko Hezkuntza.\" Harrezkero, esperimentua behin eta berriro errepikatu da. Indian 23 kioskotan, nekazari giroko eremuetan. 2004an esperimentua Kanbodiara eraman e n.\nLan horrek erakutsi zuen haur taldeek, kontuan hartu gabe nortzuk diren edo non dauden, gai direla bere kasa ikasteko nola erabili ordenagailuak eta Internet, eremu publikoak baliatuta, hala nola errepideak eta jolastokiak, baita ingeles hizkuntza jakin gabe ere. Mitraren argitalpenak Dewang Mehta Award saria jaso zuen 2005ean, epaimahai batek jo baitzuen urte hartako sarbide irekiko argitalpenik onena munduan informazioaren teknologietan.\nZuloa Horman esperimentuak inspiratu zuen Vikas Swarup indiar diplomatikoa bere lehen nobela idaztera, \"Q &amp; A,\" zeina geroago bihurtu baitzen Slumdog Millionaire filma. \nIritziak eta kritikak.\nMitra kritikatu dutenek zalantzan jarri dute ordenagailuak herrietan uzteak ekarri ote duen irabazirik matematiketan eta beste trebetasunetan. Michael Trucanoren iritziz, ez da horren ebidentziarik aurkitu. Beste batzuek uste dute horren atzean dagoela irudikeria bat, alegia, \u201cbota hardwarea eskoletan, eta itxaron miraria noiz gertatzen den\u201d. \nDonald Clark, bestalde, Britainia Handiko hezkuntza-ikertzaileak aurkitu du horrelako probaleku baten patua izaten dela gehiegikeria eta abandonua, non eta ez dagoen santutegi batean edo eskola batean. Are gehiago, Clark-ek aurkitu zuen horrelakoetan mutiko zaharrenek kontrolatzen dituztela ordenagailuak, neskatilak eta ikasle gazteak baztertuta, eta erabiltzen dituztela entretenimendurako batez ere, ez hezkuntzarako. \n\"Wired\" aldizkariaren artikulu batek, bestalde, jakinarazi zuen 12 urteko neskatila batek \u2014Paloma Loyola Bueno\u2014, berau Mexikoko auzo pobre batekoa, egin zuela matematika-azterketarik onena Mexiko osoan, bere irakasle batek, Sergio Juarez Correa, inplementatu ondoren bere eskolan Mitraren metodoa. Halaber, artikuluak iradoki zuen neskatilaren ikasgelan bikaintasuna matematiketan pasatu zela 0tik 63ra, eta nota txarrak jausi zirela %45etik %7ra. "}
{"id": "745990", "revid": "512", "url": "https://eu.wikipedia.org/wiki?curid=745990", "title": "Mar\u00eda Asunci\u00f3n Aramburuzabala", "text": "Mar\u00eda Asunci\u00f3n Aramburuzabala Larregui (Mexiko Hiria, 1963ko maiatzaren 2a) mexikar enpresaburua da. Bost mila milioi dolar baino gehiagoko ondarearekin, Mexikoko emakume enpresabururik aberatsenetakoa da.\nBizitza.\nMar\u00eda Asunci\u00f3n Aramburuzabala Mexiko Hirian jaio zen 1963an. Gaztetan Mexikora joandako F\u00e9lix Aramburuzabala eskoriatzar enpresaburuaren biloba da, Grupo Modelo garagardotegiaren sortzaileetako bat eta enpresaren presidente izandakoa. Bere aita, Pablo Aramburuzabala Ocaranza, garagardotegiaren akziodun nagusia izan zen.\nAramburuzabala Kontabilitatean lizentziaduna da Mexikoko Teknologia Institutu Autonomoan. 1995ean aita hil zitzaion eta 1996an Grupo Modeloren presidenteordetza hartu zuen. Gainera, Tresalia Capital aliantza sortu zuen bere ahizpa eta bien amarekin familiaren inbertsioak dibertsifikatzeko.\n1982tik 1997ra Paulo Patricio Zapata Navarrorekin ezkonduta egon zen eta bi seme izan zituzten: Pablo eta Santiago. 2005ean apirilaren 23an Antonio \u00d3scar Garza Quintana hartu zuen senar, Ameriketako Estatu Batuen enbaxadorea Mexikon, baina banandu ziren 2009an."}
{"id": "745991", "revid": "58701", "url": "https://eu.wikipedia.org/wiki?curid=745991", "title": "\u00c9mile Faguet", "text": "\u00c9mile Faguet (La Roche-sur-Yon, 1847ko abenduaren 17a \u2013 Paris, 1916ko ekainaren 7a) idazlea, saiakeragile eta literatura kritikari frantziarra izan zen.\nBiografia.\nV\u00edctor Faguet literatura irakaslearen semea izan zen. \u00c9mile Faguet Poitierseko eskola publikoan lehendabizi, ondoren Pariseko Lyc\u00e9e Janson de Sailly eta \"Lyc\u00e9e Charlemagne\". Unibertsitate ikasketak \u00c9cole Normale Sup\u00e9rieuren egin zituen. Literatura ikasi zuen eta dotore maila lortu zuen. Bigarren hezkuntzako ikastetxeetan lan egin zuen: Poitiers, La Rochelle, Burdeos,Moulins, Clermont-Ferrand eta, azkenik, Paris. 1896an Sorbonan sartu zen, lehendabizi irakasle asoziatua bezala. 1897an Poesia frantziarra\"ren katedra eskuratu zuen. Bere lan nagusia literatura kritikan eta Frantziako literaturaren historian zentratu zen. Egunkari askotan idatzi zuen, batez ere \"Journal des D\u00e9bats\" egunkarian. Politikan ere aritu zen, Ligue de la patrie fran\u00e7aise erakunde nazionalistan esaterako; erakunde hori Dreyfus afera zela eta, Dreyfuasaren aurkako jarrera erakutsi zuen. 1903an Frantziako Akademian sartu zen.\nKanpo loturak.\n[[Kategoria:Frantsesezko idazleak]]\n[[Kategoria:Frantziako idazleak]]\n[[Kategoria:Frantziako literatura kritikariak]]\n[[Kategoria:Frantses Akademiako kideak]]\n[[Kategoria:Frantziako saiakeragileak]]\n[[Kategoria:XIX. mendeko Frantziako idazleak]]\n[[Kategoria:XX. mendeko Frantziako idazleak]]\n[[Kategoria:Montparnasse hilerrian lurperatutakoak]]\n[[Kategoria:Parisen hildakoak]]\n[[Kategoria:La Roche-sur-Yon]]"}
{"id": "745992", "revid": "512", "url": "https://eu.wikipedia.org/wiki?curid=745992", "title": "Sarah Winnemucca", "text": "Sarah Winnemucca Hopkins (1844 - 1891) Ameriketako Estatu Batuetako aktibista sozial, hezitzaile eta idazle bat izan zen. Amerikako jatorrizko herrietako pertsonen egoera soziala hobetzearen alde hitzaldi asko eman zituen AEBko ekialdeko kostan.\nBizitza.\nBere jaiotze data ez dago guztiz zehaztua, 1844 urte inguruan izan zen Humbold Lakuan, Mendebaldeko Nevadan. Iparraldeko Paiuteen tribukoa zen, Winnemucca eta Tuboitonie-ren alaba; Mary izeneko ahizpa helduago bat zuen eta bera baino gazteagoak ziren beste neba eta ahizpa bat, Narchez eta Elma. Aita jatorriz Xoxon herrikoa zen baina Paiuteetara batu zen ezkontzaren bidez.\nSarah-ren aitonak harreman onak izan zituen beraien bizilekua zen eremua aztertzen hasiak ziren Ameriketara joandako europarrekin. John C. Fr\u00e9mont kapitaina gidatu zuen Arro Handian barrena 1843 eta 1845 artean, mapak sortzeko espedizioan.\nNevadako Winnemucca herriak Sarah-ren aitarengatik du izen hori."}
{"id": "745993", "revid": "1519", "url": "https://eu.wikipedia.org/wiki?curid=745993", "title": "Peer Review", "text": ""}
{"id": "745994", "revid": "90204", "url": "https://eu.wikipedia.org/wiki?curid=745994", "title": "Shibtu", "text": "Shibtu antzinako Mari estatu-hiriko erregina ezkontidea izan zen, Zimri-Lim erregearen emaztea zen. Biek gutxi gorabehera K.a. 1775 eta K.a. 1761 bitartean agindu zuten."}
{"id": "745995", "revid": "56334", "url": "https://eu.wikipedia.org/wiki?curid=745995", "title": "Ahatmilku", "text": "Ahatmilku Amurru Erresumako printzesa zen, ezkontza bidez Ugariteko erregina bihurtu zena.\nBizitza.\nAhatmilku Ugariteko Niqmepa erregearen emaztea eta Niqmaddu II.aren erraina izan zen."}
{"id": "745996", "revid": "42829", "url": "https://eu.wikipedia.org/wiki?curid=745996", "title": "Gorakada", "text": "Gorakada Durangon 1987 urtean sortutako antzerki taldea da.\nHistoria.\nDurangon bazen Geroa izeneko antzerki talde bat 1967an sorturikoa. Helduentzako antzerkiak egiten zituen eta haurrentzako esparrua falta zela ikusita bertako kide ziren hainbatek Gorakada sortu zuten 1987an. Julio Perugorria izan zen lehen zuzendaria. Txontxongiloek eta eszenografiak garrantzia handia izan dute beti taldearen ibilbidean."}
{"id": "745997", "revid": "336", "url": "https://eu.wikipedia.org/wiki?curid=745997", "title": "Cristina Trivulzio", "text": "Cristina Trivulzio Belgiojoso (Lombardia, 1808 - Milan, 1871) Italiaren independentziaren alde egin zuen aristokrata italiarra izan zen. Era berean, intelektual bat izan zen, idazle bikaina frantsesez eta italieraz, eta kazetaria ere bai.\nBizitza.\nFamilia aberats batean jaioa, 16 urterekin ezkondu zen Emilio Barbiano di Belgiojoso printzearekin. Baina handik gutxira banandu ziren, eta dibortziatu ez ziren arren, bakoitzak bere bizitza izan zuen.\nGaztetan, Giuseppe Mazziniren talde iraultzaileekin bat egin zuen, baina bera bizi zen Italiako eskualdea Austriaren menpe izanik, austriarrek hori jakitean erbestera jo zuen, Parisera. 1830ko eta 1840ko hamarkadetan, irakurle klub edo saloi entzutetsua izan zuen Parisen. Bereziki, iraultzaile independentista italiarrak elkartzen ziren han, hala nola Vincenzo Gioberti, Niccol\u00f2 Tommaseo, edo Camillo Benso di Cavour.; baina baita beste intelektual asko ere\u02d0 Alexis de Tocqueville, Honor\u00e9 de Balzac, Alfred de Musset, Victor Hugo, Heinrich Heine, Franz Liszt eta beste.\n1838an, alaba bat izan zuen Parisen, Mary, ezkontzatik kanpokoa. Aitaren berri ez zuen publikoki sekula hitz egin.\n1848an Italiako Iraultza piztean, Milango Bost Egunen matxinadan parte hartu zuten tropak antolatu eta finantzatu zituen Milanera joanda. Matxinadak porrot egitean Parisera itzuli zen, baina hurrengo urtean, 1849an, Erromara joan zen Mazzinik osatu zuen Erromako Errepublikaren alde egitera. Ospitale bat zuzendu zuen bizitza laburreko errepublika hartan, eta berriz erbestera jo zuen Frantziako indarrek hura zapaldu zutenean.\nErbestean, Turkian, zortzi urtez bizi ondoren, Italiara itzuli zen 1856an eta Cavourren alde egin zuen politika-lana. Cavourrek 1861ean lortutako Italiaren bat-egitera, Italiako Erresumaren proklamazioa, arrakasta une gorena izan zen Trivulziorentzat."}
{"id": "745998", "revid": "512", "url": "https://eu.wikipedia.org/wiki?curid=745998", "title": "Amanda Fran\u00e7ozo", "text": "Amanda Regina Fran\u00e7ozo (Ibat\u00e9, Brasil, 1979ko uztailaren 7a) brasildar telebista aurkezle eta kazetaria da."}
{"id": "746006", "revid": "1519", "url": "https://eu.wikipedia.org/wiki?curid=746006", "title": "Cavour", "text": ""}
{"id": "746007", "revid": "448", "url": "https://eu.wikipedia.org/wiki?curid=746007", "title": "Cavour (argipena)", "text": "Cavour izenaren adierak:"}
{"id": "746008", "revid": "96586", "url": "https://eu.wikipedia.org/wiki?curid=746008", "title": "Lorena Castell", "text": "Lorena Castell (Bartzelona, 1981eko otsailaren 4a) kataluniar irrati-esatari, telebista aurkezle eta aktorea da."}
{"id": "746010", "revid": "23317", "url": "https://eu.wikipedia.org/wiki?curid=746010", "title": "Galdakao Kirol Elkartea", "text": "Galdakao Kirol Elkartea Galdakaoko futbol taldea da. 1914ean sortua, egun Bizkaiko Ohorezko mailan dabil.\nHistoria.\nTaldea 1914 urtean sortu zen eta Santa Barbara zelaian jokatzen hasi zen. Hirugarren mailan ondo ibili zen eta sarritan jokatu zuen bigarren mailarako igoera fasea baina ez zuen igotzerik lortu. 1957an Afizionatuen Espainiako Kopa irabazi zuen Bilbon jokaturiko finalean 4-1 UD Salamancari irabazita.\nAzken urteetan Bizkaiko mailatan ibili da.\nDatuak.\n2023-24 barne:"}
{"id": "746013", "revid": "46380", "url": "https://eu.wikipedia.org/wiki?curid=746013", "title": "Xaximiku", "text": "Xaximiku taldea Tolosa herriko koadrila gazte batek osatu zuten 1986. urte inguruan. \u201cXaximiku\u201d hitza baserri giroetan erabiltzen da, ume bihurriari edota jaten ez duen umeari deitzen zaio horrela. Festa giroko musika egiten zuten.\nLehen kontzertua Tolosan bertan eman zuten, AEK-k antolatutako jaialdi batean, Erramun Martikorenarekin batera. Geroago, inguruko herriko jaietan hasi ziren jotzen. 1988an Euskal Herriko Kantu Txapelketan aurkeztu eta sari bat lortu zuten. Hiru disko argitaratu zituzten, eta haietan hitzei garrantzia eman izan zieten, Tolosaldeko idazle eta bertsolariengana joz haiek idazteko: Kike Amonarriz, Anjel Mari Pe\u00f1agarikano, Felix Aiestaran, German Ormazabal eta beste."}
{"id": "746014", "revid": "512", "url": "https://eu.wikipedia.org/wiki?curid=746014", "title": "Euripile", "text": "Euripile () amazonen erregina bat izan zen greziar mitologian. Amazona gerlariak zuzendu zituen Ninive eta Babilonia hirien kontra, Mesopotamian. Eustazio Tesalonikoaren arabera, Babilonia konkistatu bazuen izan zen Semiramis bertako erreginak itsustu egin omen zuelako bere transformazioekin, eta Euripilek bere edertasun originalera itzuli zuen Babilonia."}
{"id": "746015", "revid": "336", "url": "https://eu.wikipedia.org/wiki?curid=746015", "title": "Tsai Ing-wen", "text": "Tsai Ing-wen (; Taipei, Taiwan, 1956ko abuztuaren 31) taiwandar politikaria da. 2016ko maiatzaren 16tik Taiwango presidentea da."}
{"id": "746016", "revid": "1519", "url": "https://eu.wikipedia.org/wiki?curid=746016", "title": "Eurypyle", "text": ""}
{"id": "746017", "revid": "512", "url": "https://eu.wikipedia.org/wiki?curid=746017", "title": "Maria Cunitz", "text": "Maria Cunitz edo Maria Cunitia (beste bertsio batzutan \"Cunicia, Cunitzin, Kunic, Cunitiae, Kunicia, Kunicka\") (1610, Wo\u0142\u00f3w, Silesia - 1664 Byczyna, Silesia), alemaniar-poloniar astronomo bat izan zen, aro modernoko emakumezko astronomo handiena. \"Urania Propitia\" liburuaren egilea da.\nBiografia.\nSilesiako Wo\u0142\u00f3w hirian jaio zen (garai hartan Prusia, gaur egun Polonia), Heinrich Cunitz mediku baltiar-germaniarraren alaba zaharrena izan zen eta ama ere alemaniar jatorrikoa zuen. 13 urte zituela David von Gerstmann abokatuarekin ezkondu zuten baina 1626an hau hil egin zen eta 1630an Elias von L\u00f6wen-ekin ezkondu zen.\nProtestanteak izanik Hogeita Hamar Urteko Gerran (1618-1648) \u0141ubniceko komentu zistertarrean hartu zuten aterpe eta hantxe idatzi zuen bere lanik ezagunena, \"Urania Propitia\". Liburu honetan astronomia landu zuen. Taula eta efemeride berriak ekarri zituen eta Keplerren arazoari irtenbide egokia eman zion. Gerra bukatutakoan Silesiara itzuli ziren, Byczyna hirira eta 1650 urtean argitaratu zen liburua. Fernando III.a Germaniako Erromatar Inperio Santukoari eskeini zion liburua. Liburuak arrakasta handia izan zuen eta Europa guztian egin zen ezagun. Hipatia Alexandriakoaren ondorengo izendatu zuten hainbatek.\n1655 urtean Byczynan sute handia izan zen eta Cunitzen paper zientifiko guztiak erre ziren. Hauekin batera erabiltzen zituzten tresna eta osagai kimiko ugari ere galdu ziren. 1661ean alargun gelditu zen eta 1664an hil zen."}
{"id": "746018", "revid": "58701", "url": "https://eu.wikipedia.org/wiki?curid=746018", "title": "Maria Margaretha Kirch", "text": "Maria Margarethe Kirch (ezkon aurretik Maria Margaretha Winckelmann), iturri historikoren arabera Maria Margaretha Kirchin izendatua (1670ko otsailaren 25a, Panitzsch, Alemania - 1720ko abenduaren 29a Berlin, Prusia), astronomo alemaniarra izan zen. Izan ere, bere garaiko astronomo garrantzitsuenetakoa dugu Eguzkia eta Saturno, Artizarra eta Jupiterren arteko konjuntzioa (termino astronomikoa)-ren inguruan egindako idatziengatik..\nGaztaroa.\nMaria gaztetatik hezi zuen bere aitak, artzain Luteranoak, zeinak bere alabak garaiko mutil gazteen heziketa bera merezi zuela uste zuen. 13 urte betetzerakoan jada umezurtz gelditu zen; baina honetaz gain, \u00a0Justinus Toellner, bere koinatuari, eta Christoph Arnold, astronomo ezagunari ezker oinarrizko ezagutzak jaso zituen. Ondoren, osabak hartu zuen erreleboa Mariaren heziketa lanetan.\nGaztetatik astronomiarekiko interes berezia izan zuenez Christoph Arnold-ekin ikasteko aukeraz baliatu zen. Christoph, Leipzig inguruan lan egiten\u00a0 zuen baserritarra zen, astronomoa izateaz gain. Maria, bere astronomia jakinmina asetzeko, lehenengo Arnolden aprendiz egin zen eta ondoren honen etxeko neskame.\nArnoldi esker Mariak 30 urteko Gottfried Kirch astronomo eta matematikari alemaniarra ezagutu zuen. Hauek, 1692an ezkondu eta lau seme-alaba izan zituzten, astronomiaren ezagutzetan ondo irakatsiak izan zirenak. 1700ean senar-emazteak Berlinera joan ziren Frederick III.ak, Brandenburgoko gobernadorea, ondoren Prusiako Fredrick I.a izango denak, Gottfried Kirch Prusiako erregearen astronomo ofizial izendatu baitzuen.\nKalkulu, behaketa eta obra.\nMaria Margaretha Kirch-i, senarrak, \u00a0astronomia gehiago irakatzi zion, honen arreba eta beste hainbat ikaslerekin batera. XVIII. mende hasierako Prusiar unibertsitateetan ez zen emakumerik onartzen, baina astronomia lanek zeruaren behaketaz diardutenez ikasgeletatik kanpo egin zitezkeen. Hori dela eta, ez zen harritzekoa Germaniako Erromatar Inperio Santuan emakumezko astronomoez haritzea; Kirchetik hasita Maria Cunitz, Elisabeth Hevelius, eta Maria Clara Eimmartera hamazazpigarren mendeko astronomo garrantzitsuak ditugu. \nFriedrich III.ak ediktu baten bidez egutegien monopolioa eskuratu zuen Brandenburgon, eta ondoren Prusian, zerga bat ezarriz. Zerga honen bidez eskuratutako diru guztia \u00a0astronomoetan eta 1700ean fundatu zuen Berlingo Zientzien Akademian inbertitu zuen. 1711n ere behatoki bat inauguratu zuen Prusiako erregeak. Maria Kirch ekin batera, honen senar Gottfried Kirchek lehen egutegia aurkeztu zuen \"Chur-Brandenburgischer Verbesserter Calender Auff das Jahr Christi\" izenaren pean.\nMaria eta Gottfriedek elkarrekin egiten zuten lan. Esan bezala Arnolden aprendiz izatetik bere senarraren laguntzaile izatera pasa zen. Gottfriedek Jenako unibertsitatean astronomia ikasi zuen, eta Johanes Hevelius en laguntzaile izan zen. Emakumeei, ordea, ez zieten inolako baliorik ematen, edo historikoki eman den bezala alboratuak izan ziren. Elkarrekin egindako lan eta kalkuluen bidez egutegi eta efemerideak egin zituzten eta 1697an, Kirch, informazio meteorologokoaren inguruko datuak biltzen hasi zen, nabigaziorako benetan informazio baliagarria eskuratuz. Berlingo Zientzien Akademiak gestionatu zituen senar-emaztearen egutegien salmentak.\nGottfried-ekin lanean haritutako lehen hamarkadan, 1702an zehatzago izateko, Maria Margarethak \u00a0\"1702ko kometa \" aurkitu zuen. Gaur egun kometa hau C/1702 H1 kometa bezala ezagutzen dugu.\nMaria Kirchek bere astronomia ardurak asetu nahian bere ezagutzak partekatu zituen Alemaniako albistegi zientifiko bakarrean, bere izenean eta alemanez. Hemen 1707an Aurora Borealari buruzko behaketak argitaratu zituen. Beste argitarapen garrantzitsua\u00a0 \"Von der Conjunction der Sonne des Saturni und der Venus\" (1709) liburuxka dugu; non Saturno eta Artizarraren, eta Eguzkiaren arteko gurutzatzeen inguruko kalkuluak publikatu zituen.\n1710an Maria Kirch-en senarra hil, eta orduaz geroztik Erregearen Zientzien Akademiarentzako egutegien eta efemerideen lana Mariaren esku gelditu zen. Baina, nahiz eta \u00a0Gottfried Wilhelm Leibnizek, Akademiako Presidenteak, Mariaren lana begi onez ikusi Akademiako Heziketa Batzordeak ezetz erabaki zuen. Honela, ezkondu zenetik bere senarrarekin kalkulu eta behaketa lanetan aritu zen emakumea sostengu ekonomiko gabe utzi zuen Erregearen Akademiak.\nBerlingo Zientzien Akademiak lanpostua eman zioten eta 1711n \"Die Vorbereitung zug grossen Opposition\" izeneko liburuxka argitaratu zuen, non beste kometa baten agerpena iragarri zuen. Eta 1712an , berriz ere, Jupiter eta Saturno, eta Eguzkiaren arteko gurutzatzearen inguruko kalkuluak argitaratu zituen. Ondoren, Danzig-era joan zen matematikak ikastera. Baina Berlinera bueltatu zen bere seme Christfried Kirchen laguntzaile bezala onartu baitzuten.\nAzkenik, 1720ko abenduaren 29an sukarrak jota hil zen, Berlinen."}
{"id": "746019", "revid": "98220", "url": "https://eu.wikipedia.org/wiki?curid=746019", "title": "Only the Brave (2017ko filma)", "text": "Only the Brave 2017ko Joseph Kosinski estatubatuar zinema zuzendariaren filma da.\nSinopsia.\nSuhiltzaile talde bateko kideek bizitza arriskuan jarriko dute, herri bat sugarretatik salbatzeko. Istorioa 2013ko Yarnell Hilleko sutean dago oinarrituta (Arizona). Piztu eta bi egunera, sutearen kontrola galdua zuten. Granite Mountain taldeko hemeretzi suhiltzaile hil ziren."}
{"id": "746020", "revid": "201", "url": "https://eu.wikipedia.org/wiki?curid=746020", "title": "Erroseta", "text": ""}
{"id": "746021", "revid": "1519", "url": "https://eu.wikipedia.org/wiki?curid=746021", "title": "Erroseta (argipena)", "text": "Erroseta honakoa izan daiteke:"}
{"id": "746022", "revid": "105290", "url": "https://eu.wikipedia.org/wiki?curid=746022", "title": "Eva (2018ko filma)", "text": "Eva 2018ko Beno\u00eet Jacquot frantziar zinema zuzendariaren filma da, James Hadley Chaseren izen bereko eleberrian oinarrituta.\nSinopsia.\nBertrand gazteak idazle bihurtzea du amets. Idazle ezagun bati eskuizkribua lapurtuko dio, hura hil aurretik, eta arrakasta lortuko du, hura bere izenarekin argitaratuta. Elur ekaitz baten erdian, Evaren etxean hartuko du aterpe. Emakume misteriotsua da Eva, luxuzko prostituta. Idazle iruzurtiari obsesio bihurtuko zaio Eva, haren bidez literatura sortuko duelakoan."}
{"id": "746023", "revid": "3276", "url": "https://eu.wikipedia.org/wiki?curid=746023", "title": "Iraupeneko Euskadiko Traineru Txapelketa", "text": ""}
{"id": "746024", "revid": "105290", "url": "https://eu.wikipedia.org/wiki?curid=746024", "title": "Mme Mills, une voisine si parfaite", "text": "Mme Mills, une voisine si parfaite 2018ko Sophie Marceau frantziar zinema zuzendariaren filma da.\nSinopsia.\nHelene nobela arrosen editorea da, eta lana besterik ez dauka buruan. Liburuetan bizi da, haietan bizitza errealitatean baino hobea delakoan. Baina Mills anderea etorriko zaio aldamenera bizitzera. AEBetako emakume xelebre bat da, eta Heleneren bizimodua nahastuko du."}
{"id": "746025", "revid": "336", "url": "https://eu.wikipedia.org/wiki?curid=746025", "title": "Eleonora Duse", "text": "Eleonora Duse (Vigevano, Italia, 1858ko urriaren 3a - Pittsburgh, AEB, 1924ko apirilaren 21a) italiar aktore bat izan zen. Bere garaiko aktore hoberenetakoa kontsideratzen da. Sarah Bernhardten lehiakide izanagatik, elkarren arteko miresmen handia izan zuten."}
{"id": "746026", "revid": "58701", "url": "https://eu.wikipedia.org/wiki?curid=746026", "title": "Imogen Cunningham", "text": "Imogen Cunningham (Portland, Oregon, AEB, 1883ko apirilaren 12a \u2013 San Frantzisko, Kalifornia, 1976ko ekainaren 23a) estatubatuar argazkilari bat izan zen, berezitu zena landareen argazkilaritzan, biluzietan eta industria paisaietan. Kalifornian kokatutako Group f/64 taldeko kidea zen eta ezaguna zen subjektu soilak ateratzeko erabiltzen zuen fokatze zorrotzagatik."}
{"id": "746027", "revid": "105290", "url": "https://eu.wikipedia.org/wiki?curid=746027", "title": "Getxo Sound", "text": "Getxo Sound, Bizkaiko udalerri horretan eta Udalaren laguntzari esker, 1980ko hamarkadaren hasieran pop-rock alternatibo edo indie-rock musika taldeen mugimendua izan zen. El Inquilino Comunista, Cujo, Los Clavos edo Lord Sickness taldeak mugimenduaren kide nabarmenak izan ziren."}
{"id": "746028", "revid": "1545", "url": "https://eu.wikipedia.org/wiki?curid=746028", "title": "Getxo sound", "text": ""}
{"id": "746029", "revid": "119347", "url": "https://eu.wikipedia.org/wiki?curid=746029", "title": "Cujo (musika taldea)", "text": "Cujo bizkaitar musika taldea izan zen, 1990eko hamarkadan eta Getxon sortutakoa. Izena Stephen Kingen izen bereko eleberritik hartu zuten. Rock alternatibo aren aitzindaria izan zen, bai eta \"Getxo Sound\" deituriko mugimenduaren (Lord Sickness, Los Clavos eta abar) talde nagusia."}
{"id": "746030", "revid": "56334", "url": "https://eu.wikipedia.org/wiki?curid=746030", "title": "Ren\u00e9e Vivien", "text": "Ren\u00e9e Vivien, jaiotzez Pauline Mary Tarn (Londres, 1877ko ekainaren 11 - Paris, 1909ko azaroaren 18a) frantsesez idazten zuen britainiar poeta bat izan zen. Hainbat eskola literarioetara atxiki zen, parnasianismoa, sinbolismoa, prerafaelismoa, Belle \u00c9poqueko naturalismoa... Haren lanak ikerketa gai dira egun ere."}
{"id": "746031", "revid": "119347", "url": "https://eu.wikipedia.org/wiki?curid=746031", "title": "Isabel Fern\u00e1ndez Reviriego", "text": "Isabel Fern\u00e1ndez Reviriego (Bilbo, ) bizkaitar musikagile, eta aldi berean soinu-banden konpositore gisa jarduten du. Ekoizlea eta artista grafikoa. Gaur egun, pertsona bakarreko proiektua da Aries, eta haren musika-jarduera Bilbon hasi zen 90eko hamarkadaren amaieran \"Electrobikinis\" taldea sortu zuen eta 2000ko hamarkadan \"Charades\" izenekoa. Madrilen jarraitu zuen, eta, ondoren, Vigon bakarkako artista gisa.\nBere proiektu guztien artean, hamar disko inguru argitaratu ditu, zazpi album barne, Espainian, Estatu Batuetan eta Japonian, eta hainbat artista eta bandarekin kolaboratu du, hala nola Delorean, Atom Rhumba, Alberto Montero edo Wild Honey.\nBiografia.\nIsabel Fern\u00e1ndez Reviriego 1979ko apirilaren 7an jaio zen Bilbon. Bere nerabezaroan Guetxoko musika-girora joaten hasi zen, garai hartan oso dinamikoa baitzen Getxo Sound, deritzonaren jardueraren ondorioz, eta garai hartan punka, rock and rolla eta 90eko hamarkadako korronte batzuk lantzen hasi zen.\nHandik gutxira, 1997an, bere lehen taldea osatu zuen, eta harekin EP bat eta album bat grabatu zituen. Taldeko kide zen Miren Iza ere, geroago \"Tulsa\" taldea osatuko zuena, eta Asier Gurruchaga, ordurako Zodiacs taldean bateria zena. \n2001ean Madrilera joan zen, eta han Giza Zientzietako lizentziaduna izan zen Carlos III Unibertsitatean, eta musika-jarduerarekin jarraitu zuen talde berri batean, \"Charades\". Bertan sinatu zituen lehen kantak gaztelaniaz, pixkanaka ahots-harmonietan oinarritutako pop estiloa lortuz, eta azkenean bere zigilu pertsonala bihurtu zen.\nBigarren ahotsen zalea zen. Hauxe zuen lema:\"Inoiz ez da kororik sobratzen.\"Charadesek hiru LP eta EP bat argitaratu zituen bederatzi urtean. \"Kill Rock Stars\" underground amerikar zigilu ospetsuak bere gaietako bat aukeratu zuen \"Tracks and fields\" (2004) bildumarako. \"En ning\u00fan lugar\" izeneko bigarren albuma, Japonian argitaratu zen Art Union zigiluarekin. La Blogoteque izeneko blog entzutetsuarentzat lan egin zuten, eta jaialdi nazional nagusietan, Erresuma Batuan, AEBn eta Espainian jo zuten. Azkenik, 2010eko abenduaren 13an, taldea 'hiato' mugagabe batean sartu aurretik azkena izango zela iragarri zuten.\nAries.\nCharadesen etenaldiaren ondoren, Isabel berriro joan zen Vigora. Hiri horretan askatu zuen bere literatura-ekoizpena (Madrilen hasia), eta zenbait argitalpen autoeditatu edo fanzin egin zituen, musikari, arteari, filosofiari, saiakerako testu laburrei eta autobiografikoei buruzko gogoetek osatuak, bere diseinuekin batera, sarritan collageak. Testu horietako batzuk, elkarrizketa zaharren eta material berrien laburpenekin batera, \"Un rayo ultravioleta\" izeneko lehen liburua osatu zuten.\nVigon bakarkako ibilbideari ekin zion, Aries izenaz(zeinu zodiakoa). Musika-tresna elektroniko ugari zuen soinu-formatu berrian barneratu zenproiektuan, baina oinarri harmonikoari eta pop-estiloari eutsi zion, melodia-aberastasun handiaz.\nAriesen grabazioek musika-munduaren arreta bereganatzen jarraitu zuten Espainia barruan eta kanpoan, eta, hala, albumetako hirugarren eta laugarrena, \"Adieu or die\" eta \"Juramento Mantarraya\", batera argitaratu zituzten La Castanyak Espainian eta K Records Estatu Batuetan eta Kanadan. Ariesek bira egin zuen AEB eta Europatik, nazioarteko jaialdi ugaritan parte hartuz, hala nola Primavera Sound, Eurosonic, edo SXSW.\nMagia Bruta.\n2021eko urrian, \"Magia Bruta\" izeneko bikote baten sorrera iragarri zuen, eta 2022ko otsailean argitaratu zuen \"Un d\u00eda nuevo\" lehen albuma.\nBideo-jokoak eta marrazki bizidunak.\nLinea elektroniko eta melodiko berean, Isabelek \"Melbit World\" bideo-jokoaren soinu-banda (Playstation, 2019) konposatu eta ekoitzi zuen, baita soinu-efektuen eta joko-ahotsen diseinua ere.\n2011n, \"Cartoon Network\"-en \"Hora de aventura\" telesail animatuan lanean hasi zen. Bertan, pertsonaia ugari bikoiztu zituen, besteak beste, \"Chicle\" printzesa, \u00abLimonc\u00edn-en kanta\u00bb abestuz, \u00abLimonc\u00edn, 2. zatia\u00bb kapituluan (5. denboraldia, 51. kapitulua)., Princesa Llama printzesa, Fionna, Cake edo Andere\u00f1o uhartea. Halaber, \"Apple &amp; Onion\" (Cartoon Network) eta \"Summer Camp Island\" (Cartoon Network) serietan jarri du ahotsa.\nSoinu-bandak.\n\"Saturn is not faraway\" (2018) film laburraren soinu-banda ere konposatu du Isabelek Stella McCartney enpresarentzat. Kanadak ekoiztutako filma"}
{"id": "746032", "revid": "96586", "url": "https://eu.wikipedia.org/wiki?curid=746032", "title": "Miren Iza", "text": "Miren Iza (Hondarribia, 1979) gipuzkoar abeslaria da. 2000ko hamarkadatik Electrobikinis eta Tulsa taldeetan parte hartu du, eta bere kabuz ere aritu da. Egun Madrilen bizi da eta bertatik ontzen du bere musika egitasmoa.\nIbilbidea.\nHastapenak.\nMiren Izaren musika-ibilbideko lehen taldea \"riot grrrl\" talde bat izan zen, punk-rocka eta surfa nahasten zituena: Electrobikinis. Neskek osatutako talde bat zen, eta ingelesez abesten zuten. 2002an banandu zen taldea.\nBanandu ondoren, bere kabuz gaztelaniaz konposatzen hasi zen, besteak beste, honako artista hauen eraginarekin: Nick Cave, Neil Young eta Bob Dylan, ingelesez, edo Nacho Vegas eta Christina Rosenvinge, gaztelaniaz.\u200b Alfredo Niharra gitarra-jotzailearen laguntzaz, areto txikietan hasi zen errepertorio berriko abestiak jotzen.\nTulsa.\nNiharra, Miguel Guzm\u00e1n (gitarrak), Alberto Rodrigo (baxua) eta Gabriel Marijuanekin (bateria) Tulsa taldea sortu zuten 2002an. \"Tulsa Country\" Byrds-en abestia -haiena ez bada ere- dago izenaren oinarrian, dioenez \"une horretan izenean inplizituak zeuden erreferentziekin identifikatzen\" ziren.\n2006an, \"Tulsa\" diskoa argitaratu zuen, eta, hurrengo urtean, 2007an, \"S\u00f3lo me has rozado\". Disko horrekin arrakasta nabaria lortu zuten, eta 2007ko Grammy Latinoetarako eta MTV European Music Awards sarietarako izendapenak jaso zituen.\n2010ean, \"Espera la p\u00e1lida\" diskoa argitaratu zuten, eta kritika onak jaso zituen. Karlos Osinaga \"Txap\"ek ekoitzi zuen, eta Anariren kolaborazio bat dago bertan. Hortik urtebetera, Miren Izak komunikatu batean adierazi zuen taldeak atseden mugagabe bat hartuko zuela arrazoi pertsonalengatik, agertokietara itzultzeko datarik eman gabe. Hain zuzen, New Yorkera joan zen lanera, psikiatrian jardutera. Nolanahi ere, taldeak jardunean jarraitu zuen Estatu Batuetan, birak eginez eta abesti berriak ekoitziz.\n2013an, \"Ignonauta\" film laburra argitaratu zuen; Ra\u00fal Santos errealizadoreak zuzendu zuen, eta Miren Iza da protagonista. Tulsaren argitaratu gabeko hiru abestiren ingurukoa da lana: \"B\u00f3rrame del mapa, Verano averno\" eta \"El baile\" abestiak, Subterfuge Recordsek ekoitziak.\n2015eko urtarrilean, \"La calma chicha\" (Gran Derby Records) diskoa aurkeztu zuen taldeak. Disko honetako soinua berritzailea da, eta letrak ohiko ildokoak dira. Diskoa Madrilen grabatu zen, eta Carasue\u00f1ok, Charlie Bautistak eta Mirenek berak ekoitzia da. Sintetizatzaileak eta erritmo kutxak erabilita grabatutako atmosferak nabarmentzen dira, eta Mirenen ahots gozo eta lazgarriarekin jantzita daude abestiak.\n2017an, \"Centauros\" (I*M Records) diskoa argitaratu zuen.\n2019an, \"Tres venenos\" single digitala argitaratu zuen, eta, 2020ko maiatzean, \"Yo nac\u00ed as\u00ed\" abestia eta bideoklipa argitaratu zituen.\nKolaborazioak.\n\"Txinaurriak. Mikel Laboari ikasitako kantuak\" (Bidehuts, 2010) diskoan, abesti bat grabatu zuen Hotel taldearekin: \"Nao es tu, faculdade de sentir\"."}
{"id": "746034", "revid": "1545", "url": "https://eu.wikipedia.org/wiki?curid=746034", "title": "Amiensko Gudua (1870)", "text": ""}
{"id": "746035", "revid": "1545", "url": "https://eu.wikipedia.org/wiki?curid=746035", "title": "Ageltrude", "text": ""}
{"id": "746036", "revid": "336", "url": "https://eu.wikipedia.org/wiki?curid=746036", "title": "Gl\u00fcckel von Hameln", "text": "Gl\u00fcckel von Hameln (Gluckel, Glikl von Hamelin, edo Glikl bas Judah Leib, ; Hanburgo, 1646 - Metz, 1724ko irailaren 19a) negozio emakumea eta egunkari-idazle ezaguna izan zen bere lanetan XVII. mendeko alemaniar Askenazi judu-komunitateen bizitza ezagutarazteagatik. Garai hartan, Erdi Aroko kehilla-ren autoritatearen eta autonomiaren trantsizio momentua beste arautze batera, non komunitateko kide izatea borondatezkoa zen eta judu identitatea urrun zegoen zerbait pertsonala eta existentziala izatetik. Egunkariak yiddishez idatzi zituen jatorriz bere ondorengoentzat eta, hain zuzen ere, lehenengo zatian bizimodu morala edukitzea eskatzen zien."}
{"id": "746037", "revid": "1545", "url": "https://eu.wikipedia.org/wiki?curid=746037", "title": "Dorothea von Rodde", "text": ""}
{"id": "746038", "revid": "20653", "url": "https://eu.wikipedia.org/wiki?curid=746038", "title": "Gluckel", "text": ""}
{"id": "746039", "revid": "20653", "url": "https://eu.wikipedia.org/wiki?curid=746039", "title": "Glikl von Hamelin", "text": ""}
{"id": "746040", "revid": "20653", "url": "https://eu.wikipedia.org/wiki?curid=746040", "title": "Glikl bas Judah Leib", "text": ""}
{"id": "746041", "revid": "336", "url": "https://eu.wikipedia.org/wiki?curid=746041", "title": "Louis Alib\u00e8rt", "text": "Louis Alib\u00e8rt, frantsesez Lo\u00eds Alib\u00e8rt, (Bram, 1884ko urriaren 12a \u2013 Montpellier, 1959ko apirilaren 16a) hizkuntzalari eta gramatika okzitaniarra izan zen. Okzitarierarako garrantzi handia izan zuen haren lanak zeren eta bere gramatika eta hiztegia hizkuntza arautuaren oinarria izan baitziren.\nBiografia.\nOkzitaniera bere ama hizkuntza izan zen. Farmazia, Filologia eta Historia ikasketak egin zituen. 1912an, Marie-Louise Latou-rekin ezkondu zen. Seme bakarra izan zuen baina Bigarren Mundu Gerran hil zen, Alemanian. Aitak, bestetik, Lehen Mundu Gerran hartu zuen parte; zaurituta, kondekoratua izan zen. 1912tik 1942ra, Montrealen Auden, farmazia izan zuen. 1930ean Toulousen sortutako Societat d'Estudis Occitans erakundearen idazkaria izan zen. Eredutzat Institut d'Estudis Catalans erakundearen jarraibidea hartu zuen. 1935an Kataluniako Generalitateak \"Gramatica occitana segon los parlars lengadocians\" liburua argitaratu zion; liburua Languedoc aldeko hiztunen gramatika aztertzen zuen eta horrek dialekto desberdinen azterketarako bidea ahalbideratu zuen. Politikan ere aritu zen. Esaterako Parti Radicalaren militantea izan zen eta Action Fran\u00e7aise mugimendu nazionalista eta atzerakoiarekin lotura izan zuen. Bigarren Mundu Gerran, Philippe P\u00e9tain mariskalaren aldekoa izanik, nazien kolaboratzailea izan zen; ondorioz, gerra bukatu ondoren, emaztea eta bera kondenatuak izan ziren, duineztasun nazional deklarazio pean.\nAlib\u00e8rten helburua gaur egungo okzitanieraren normalkuntza zen, horretarako Fr\u00e9d\u00e9ric Mistral eta Antonin Perbosc ezarritako oinarriak hartuz. Horrela, hizkuntza literarioaren amankomunerako sortzearen prozesua irekin zuen. Helburua, partzialki, Bigarren Mundu Gerra ondoren lortu zen. Lan horretan Institut d'Estudis Occitans erakunde berria ezinbestekoa izan zen. Azken urtetan hiztegi baten prestatzeari ekin zion baina lana osatu baino hil egin zen. Liburua hil ondoren plazaratu zen (\"Dictionnaire occitan-fran\u00e7ais\", 1965)."}
{"id": "746042", "revid": "1545", "url": "https://eu.wikipedia.org/wiki?curid=746042", "title": "Maria Kirch", "text": ""}
{"id": "746043", "revid": "10891", "url": "https://eu.wikipedia.org/wiki?curid=746043", "title": "Jes\u00fas Etaio Arrondo", "text": "Jes\u00fas Etaio Arrondo (Fusti\u00f1ana, 1958ko maiatzaren 26a) nafar erlijiosoa da. 1977an sartu zen San Joan Jainkoarenaren Ordena Ostalarian, 1981ean Erizaintzako diplomatura lortu zuen, eta 1985ean apaiztu zen. Anaia ostalarien ordenan kargu ugari izan ostean, nagusi jeneral izendatu zuten 2012an."}
{"id": "746044", "revid": "512", "url": "https://eu.wikipedia.org/wiki?curid=746044", "title": "Althea Gibson", "text": "Althea Gibson (1927ko abuztuaren 25a - 2003ko irailaren 28a) Ameriketako Estatu Batuetako tenis jokalari eta golf jokalari profesional bat izan zen. Tenis txapelketa amateur edo profesional bat jokatu zuen lehen kirolari afro-amerikarra izan zen. 1956an, Grand Slam bat irabazi zuen lehen pertsona afro-amerikarra bihurtu zen. Hurrengo bi urteetan Wimbledongo txapelketa eta AEBetako Irekia irabazi zituen eta Associated Pressek Urteko Emakume Kirolaria izendatu zuen 1957 eta 1958an.\nOrotara, 11 Grand Slam irabazi zituen eta, modu honetan, Tenisaren Nazioarteko Ospearen Aretoan (I\"nternational Tennis Hall of Fame\") eta Emakume Kirolarien Ospearen Aretoan (\"Women's Sports Hall of Fame\") bere lekua irabazi zuen. \"Inoiz izan den jokalaririk onenetarikoa da\", esan zuen Robert Ryland-ek, Venus eta Serena Williams tenislarien entrenatzaileak.\"Martinak ezin zuen ukitu. Uste dut Williams ahizpak garaitzeko gai izango zela.\" 60. hamarkada hasieran emakumeen golf txapelketa profesional batean parte hartzen zuen lehen jokalari afro-amerikarra ere izan zen.\nBizitza.\nGibson 1927ko abuztuaren 25ean jaio zen Silver herrian, Hego Carolinako Clarendon konderrian. Daniel eta Annie Bell ziren bere gurasoak kotoi etxalde batean egiten zuten lan. Depresio Handiak herrialdeko gainerako lekuetan baino lehenago jo zuen hegoaldeko nekazal eremua eta, horren ondorioz, Althearen familia Harlemera joan zen 1930ean.\nGibson berehala hasi zen paddle tenisean nabarmentzen eta 1939an, 12 urte zituela, New York Hiriko emakumezkoen paddle tenis txapelketa irabazi zuen. Tenisarekin lehen harremana Harlem River Tennis Club-ean izan zuen 1941ean Buddy Walker musikariaren bidez, zeinak paddle tenisean jokatzen ikusi baitzuen. Buddyk erosi zion Altheari bere lehen sokazko erraketa, berak ez baitzuen nahiko ditu ekipamendua erosteko.\nHainbat urtez jarraian American Tennis Association-ek antolatutako txapelketa irabazi zuen, emakumezkoen sailean. Pixkanaka nabarmentzen joan zen goi-mailako tenis jokalari moduan, baina hala ere, txapelketa estatubatuar nagusienetik (AEBetako Irekia) kanpo uzten zuten beti. (Txapelketa honetako arauek arraza edo etniagatik egindako diskriminazio oro espreski debekatzen duten arren, bertan parte hartu ahal izateko puntuak zuriak soilik onartzen zituzten klubetan jokatutako partiduetan lortzen zituzten.)\n1950ean, ATAko arduradunek eta Alice Marble erretiratutako txapeldunak egindako presio lanaren ondorioz, Gibsonek Irekian parte hartzeko gonbidapena jaso zuen, hori lortzen zuen lehen jokalari afro-amerikarra bihurtuz. 23 urte betetzen zituen egunean bertan izan zen bere debuta."}
{"id": "746045", "revid": "96586", "url": "https://eu.wikipedia.org/wiki?curid=746045", "title": "Jadwiga Poloniakoa", "text": "Jadwiga Poloniakoa (; Buda, 1373ko urriaren 3a eta 1374ko otsailaren 18a bitartean - Krakovia, 1399ko uztailaren 17a) Poloniako Erresumako erregina eta erresumako lehen emakumezko monarka (hots, estatuburua) izan zen 1384ko urriaren 16tik hil zen egunera arte. Anjou-Siziliako etxekoa, Luis I.a Hungariakoaren eta Elisabet Bosniakoaren alaba zen."}
{"id": "746046", "revid": "105290", "url": "https://eu.wikipedia.org/wiki?curid=746046", "title": "Bretainiar zaldi", "text": "Bretainiar zaldia Bretainiako bertako zaldi arraza bat da. Bere tamaina zein gainontzeko ezaugarriengatik zaldi tamainako arrazen sailkapenean kokatzen da. Arrazaren arbasoa egun desagertutako Bidet zaldia da. Arraza sortzeko zaldi hauek, hainbat ekialdeko zein europar arraza erabiliak izan ziren. 1909. urtean arrazaren jatorrien liburua sortu zuten eta 1951. urtean ofizialki itxi zuten, arraza finkaturik.\nErabilerari dagokionez, bretainiar zaldiak tamaina handiko lor-zaldiak dira. Abere hauen bataz besteko pisua 800 kilo ingurukoa da."}
{"id": "746050", "revid": "119347", "url": "https://eu.wikipedia.org/wiki?curid=746050", "title": "Oceja de Valdellorma", "text": "Oceja De Valdellorma espainiar herri bat da, La Ercinaren udalerrikoa, Leongo probintzian, Gaztela Eta Leongo Autonomia Erkidegoa."}
{"id": "746051", "revid": "512", "url": "https://eu.wikipedia.org/wiki?curid=746051", "title": "Jes\u00fas Etaio", "text": "Jes\u00fas Etaio izan daiteke:"}
{"id": "746052", "revid": "1545", "url": "https://eu.wikipedia.org/wiki?curid=746052", "title": "Jes\u00fas Etayo", "text": ""}
{"id": "746053", "revid": "1545", "url": "https://eu.wikipedia.org/wiki?curid=746053", "title": "Jesus Etaio", "text": ""}
{"id": "746054", "revid": "1545", "url": "https://eu.wikipedia.org/wiki?curid=746054", "title": "Jesus Etayo", "text": ""}
{"id": "746055", "revid": "105290", "url": "https://eu.wikipedia.org/wiki?curid=746055", "title": "Love (telesaila)", "text": "Love AEBetako umorezko telesail erromantikoa da. Judd Apatow, Paul Rust eta Lesley Arfin ekoizleek sortu zuten. 2016 eta 2018 artean Netflix katean aireratu zuten.\nSinopsia.\nTelesailean egungo harremanak aztertzen ditu Mickey eta Gus pertsonaien bitartez, elkar ezagutu berri duten bi pertsonak hasiko duten harremanaren bitartez. Gus izaera lasaia duen eta gainontzekoekin harreman ona izaten duen gizon bat da; Mickeyk, berriz, aurreikusi ezin daitekeen izaera bat du, eta lotsarik gabeko emakume bat da. Hala, komunean ezer ez duten bi pertsona elkartuko dira, batak bestea erakarriz."}
{"id": "746056", "revid": "512", "url": "https://eu.wikipedia.org/wiki?curid=746056", "title": "The Bletchley Circle", "text": "The Bletchley Circle britainiar minisail dramatikoa da, Bletchley Parkeko kriptoanalistei buruzkoa. 2012 eta 2014 artean ITV katean aireratu zuten.\nSinopsia.\nBigarren Mundu Gerran kodeak deszifratzeaz arduratu ziren lau emakume berriz elkartuko dira, 1950eko hamarkadan, Londresen saileko hiltzaile bat harrapatzeko."}
{"id": "746058", "revid": "1545", "url": "https://eu.wikipedia.org/wiki?curid=746058", "title": "Tomb Raider (2018ko filma)", "text": "Tomb Raider 2018ko Roar Uthaug norvegiar zinema zuzendariaren filma da, izen bereko bideo-jokoan oinarrituta.\nSinopsia.\nLondresen bizi da Lara Croft; mezulari lanak egiten ditu, eta ozta-ozta izaten du errenta pagatzeko adina. Hala ere, ez du aitaren enpresekin zerikusirik nahi. Egun batean, ordea, aitaren bila joatea erabakiko du, eta bilaketa horrek Japoniako kostalderaino eramanen du."}
{"id": "746059", "revid": "105290", "url": "https://eu.wikipedia.org/wiki?curid=746059", "title": "Mon gar\u00e7on", "text": "Mon gar\u00e7on 2017ko Christian Carion frantziar zinema zuzendariaren filma da.\nSinopsia.\nProtagonista oso lanpetuta bizi da, eta bidaia asko egiten ditu: Afrikara, Hego Ameriketara, Ekialde Hurbilera... Horren ondorioz, ez du apenas astirik haren semearekin egoteko. Halako batean, semea desagertu egingo da, eta bere bila hasiko da, lana albo batera utzita. Orduan, familiaren inguruan ez zekizkien gauza asko aurkituko ditu."}
{"id": "746060", "revid": "98220", "url": "https://eu.wikipedia.org/wiki?curid=746060", "title": "Mary Magdalene (2018ko filma)", "text": "Mary Magdalene 2018ko Garth Davis australiar zinema zuzendariaren film dramatikoa da, Maria Magdalenaren bizitzan oinarrituta.\nSinopsia.\nFilmak Maria Magdalenaren istorioa kontatzen du, bizi berri baten bila dabilen emakumea. Mariak bere familiaren ohiturei aurre eginen die, eta bat eginen du Jesus izeneko profeta berriak gidatzen duen mugimenduarekin. Harekin Jerusalemeraino joanen da."}
{"id": "746063", "revid": "137486", "url": "https://eu.wikipedia.org/wiki?curid=746063", "title": "Itsasoko Ama Birjinaren baseliza", "text": "Itsasoko Ama Birjinaren baseliza San Rom\u00e1n de la Llanilla herrian, Santanderreko udalaren barruan, Itsasoko Ama Birjinaren uhartean dagoen XV. mendeko baseliza da. 1979tik ama birjin hau Santanderreko patroia da. Itsasoak eraikina sarritan txikitu egin du.\nHistoria.\nGaur egungo eraikina XIV. mendekoa bada baina ziur aski aurretik leku berean beste baseliza egongo zen; ezaguna da 1315ean Itsasoko Ama Birjinaren irudia bazegoela. Gaur egungo baselizaren sortzailea Gonzalo Fern\u00e1ndez de P\u00e1manes izan zen.\nItsasoaren gertutasunik arazo handia izan da eraikinerako. Esaterako, ezaguna da 1684an, bertako langilea zen Jos\u00e9 Calder\u00f3n-ek aldare nagusia berreraiki behar izan zuela. 1693an Francisco Sainz de Coterillok soldata bat jaso zuen ere ziur aski habeartearen bukaera osatzeagatik. Dena dela, txikizio handiena XVII. mendeko amaieran pairatu zuen. 1712 erretaula nagusia kontratatu zen eta lan horretan Juan de Herrera Coterillo, Juan de la Puente Ag\u00fcero eta fray Pedro Mart\u00ednez de Carde\u00f1a lan egiten ibili ziren.\nEzaugarriak.\nBaselizak habearte bakarra du, hiru zatitan banatuta eta gangaz estalita. Aldare nagusiaren aldean ere beste ganga ikus daiteke, hexagono erdiaren geometriaz baina nahiko irregularra. Urteekin beste eraikuntza txikiagoak gehitu zaizkio baselizari: kapera txiki bat eta beste atal bat 1696an eraikia.\nBaselizan, bestetik, XIII. edo XIV. mendeko ama birjinaren tailu gotikoa gordetzen da. "}
{"id": "746066", "revid": "105290", "url": "https://eu.wikipedia.org/wiki?curid=746066", "title": "Malba", "text": "Malba edo ziguina \"Malva\", \"Alcea\" eta \"Altheae\" generotako landareen izen arrunta da, dituen lore ikusgarriengatik ezaguna.\nOhikoenak honako hauek dira:"}
{"id": "746067", "revid": "105290", "url": "https://eu.wikipedia.org/wiki?curid=746067", "title": "La tribu", "text": "La tribu 2018ko Fernando Colomo espainiar zinema zuzendariaren filma da.\nSinopsia.\nVirginiak garbitzen lan egiten du. Urte luzez semearengandik bananduta izan ostean, Fidel semearekin elkartuko da, eta biak ohartuko dira dantzarako eginak direla, nahiz eta mundu desberdinetakoak izan."}
{"id": "746068", "revid": "336", "url": "https://eu.wikipedia.org/wiki?curid=746068", "title": "B\u00e1rbara Santa-Cruz", "text": "B\u00e1rbara Santa-Cruz (Madril, ) espainiar aktorea da, zineman eta telebistan ibilitakoa."}
{"id": "746069", "revid": "1545", "url": "https://eu.wikipedia.org/wiki?curid=746069", "title": "Buscando el norte", "text": "Buscando el norte Nacho G. Velillak sortutako umorezko telesaila da, 2016an Antena 3ek igorri zuena.\nSinopsia.\n\u00c1lex eta Manuela ezkontzekotan daude baina hipoteka sinatu eta berehala, \u00c1lex lanetik botako dute. Hipoteka ordaintzeko, Alemaniara joango da arrebarekin batera."}
{"id": "746070", "revid": "1545", "url": "https://eu.wikipedia.org/wiki?curid=746070", "title": "El Pr\u00edncipe (telesaila)", "text": "El Pr\u00edncipe Aitor Gabilondok eta C\u00e9sar Ben\u00edtezek sorturiko telesaila da, Mediaset eta Plano a Plano-k produzitua, 2014 eta 2016 artean Telecincok igorri zuena . Bere narratiba konplexua da: erromantzea, drama, akzioa eta suspentsea dauzka, eta bere target nagusia gazteak dira. Trama nagusia \"ezinezko\" maitasun baten istorio bat da, Ceutan kokatua, non bertako andere\u00f1o gazte eta musulman bat ( Fatema Ben Barek) eta penintsula espainiarretik datorren polizia bat (Javier Morey) elkarrekin maiteminduko dira. Hau eta gainerako tramak Ceutako El Principe auzoan garatuko dira, zonalde gatazkatsua, Maroko-ko fronteratik hurbil.\nTelesailaren lehen atala 2014ko otsailaren 4an estreinatu zen Mediaset taldeko hainbat telebista kanaletan sei milioi baino gehiagoko ikusleekin eta prime time-eko liderra izan zen lehen tenporadako hainbat kapituluetan zehar. Azken kapitulua 2016ko apirilaren 20an emititu zen bost milioi bano gehiagoko audientziarekin.\nSinopsia.\nSinopsi laburra.\nMorey, Ceutara bidali duten polizia bat da eta El Pr\u00edncipe izeneko auzo gatazkatsuan ordena jarrtzea izango da bere lana, batez ere drogen narkotrafikoarekin bukatzeko. Baina heltzerakoan, delikuente bakarrak narkoak ez direla ikusiko du: Fran, ofizinako jefeak, ordena mantentzeko biolentzia, xantaia eta korrupzioa erabiltzen ditu banden arteko gatazkak \"konpontzeko\". Bi jefeen arteko deskonfiantzak bakea ezartzea zailago egingo du, bai kalean eta baita komisaldegian. Egoera gehiago konplikatzen da Fatimaren agerpenarekin, hainbat hilabetez Abdu, bere neba txikia bilatzen ari den auzoko andere\u00f1o musulmana, narkotrafikantea den beste anaiaren (Faruq) kontrako jokaera duena. Abdu bilatzen duten bitartean Morey eta Fatima maitemindu egingo dira eta gezur, korrupzio eta intolerantziaz beteriko mundu batean ezinezko maitasun baten istorioa biziko dute.\nSinopsi Luzea.\nFran, urte askotan Ceutako \"El pr\u00edncipe\" auzo gatazkatsuan lan egiten duen jefe-polizia da. Bere lankideekin batera, ordena mantentzen du narkotrafikanteen artean xantai eta korrupzioaren bidez, baina egoera aldatu egingo da Morey heltzerakoan. Franek ez dakiena da, Morey CNIko agentea dela eta han dagoen bitartean sare yihadista baten eta komisaldegiaren artean dagoen erlazioa ikertzen ari dela. Bere lana egiteko zailtasunak biziko ditu Fatima agertzerakoan, hiru hilabetez desagertu den anaia txikia (Abdu) bilatzeko laguntza eskatzen ari den andere\u00f1o musulmana.\nBitartean, Faruq-ek, Fatimaren beste anaia eta zonaldeko narkotrafikante handiak ere Abdu bilatuko du. Baina Faruq ez da telesaileko maltzurra, komisaldegiarekin loturiko sare yihadistako kide batzuk Ceutan baitaude, auzoko mutil gazteei \"Akrab\" talde terroristan sKartzeko eta haien buruaz beste egiteko konbentzitzen. Konkretuki, Fatimak lan egiten duen zentroan ikasten duten gazteak.\nMorey eta Fatimak \"ezinezko\" amodio istorio bat biziko dute itzaletan: Moreyk lana galdu dezake eta Fatimari bere familiak ezkongai bat aurkitu dio, bere lehengusu bat. Biek dena utzi eta Penintsulara ihes egingo dute, baina Abdu bizirik aurkituko dute autobus batean, atentatu terrorista bat egiteko asmoarekin. Abdu hil egin beharko dute gainean zeraman bonbak eztandarik ez egiteko, eta honek Fatima eta Morey banatuko ditu. Honen ondoren, Faruq Fatimaren ezkongaiaz dudatzen hasiko da, inork ezer esan gabe bere anaiaren hilketan agertu baitzen. Moreyk ere, bere CNIko lankideetaz mesfidatuko du, hasieratik gezurretan ari direla konturatzen baita eta bera Ceutatik kanporatzen ere saiatuko dira. Armekin trafikatzen zutenak eta adoktrinatzaileak kartzelan edo hilda daude, baina nondik dator \"Akrab\" talde terroristaren finantzazioa?\nGidoia.\nAitor Gabilondo eta C\u00e9sar Ben\u00edtezek sorturiko telesaila da \u201cEl pr\u00edncipe\u201d (produktore exekutibo ere dira, Plano a Planorekin batera), Telecinco-n lehenik lan egindakoak \"Periodistas\" eta \"El Comisario\" bezalako telesailen idazkeran. Gidoia idazterakoan, gidoilarien taldeak lehenengo atal bakoitzaren bukaera pentsatu zuen eta gero horren gainean lantzen zen kapitulu osoa. Are gehiago, telesaila ideatzerakoan argi zegoen bakarra bukaera zen eta hortik abiaturik atala bakoitzean ikusleak zenbateko informazioa eskuratuko duen kontrolatzen da, bai lehen tenporadan eta baita bigarrenean.\n\"El Pr\u00edncipe\" bi tenporadako telesaila izateko idatzia dago hasieratik. 2014ko ekainean produktorak eta kateak bukaera bigarren tenporadan egotea firmatu zuten. Lehen kapituluetako arrakasta dela eta, hirugarren bat ez egiteko, Mediasetek 16 kapitulu bi zatitan banatu zituen, lehenengo 8 emitituz eta hurrengo 8ak hilabete batzuk igaro ondoren. Programazio hau AMCk erabili zuen ere bai \"Braking Bad\" eta \"Mad Men\" bezalako serie arrakastatsuen kapituluak zatitzeko.\nErrodaia.\n2013ko maiatzaren 13an hasi zen telesailaren errodaia Ceutan, batez ere plano orokorrak eta paisaiak lortzeko. \"El Pr\u00edncipe\" auzoko ezena gehienak Ceutako beste barriada batzuetan eta Madrileko estudioetan grabatu ziren. Hau sekretu bat zen ikusleentzako, batez ere lehen tenporada, izan ere telesaila \"El Principe\" auzoan garatzen delako ia guztiz. Baina aglomerazioak ekiditeko eta produkzioaren kostuak baxuagoak izateko, ia lehen tenporada guztia 1000 eta 400 m2 ko platoetan grabatu zen Madrileko San Sebasti\u00e1n de los Reyes poligonoan. Platoen barruan hainbat kroma berde ere kokatu ziren Ceutan grabaturiko paisaiak sartzeko edizioan. Startage Studios, Los Angeleseko efektu berezien enpresa, izan da seriea Ceutan grabatu dela irudikatzearen arduraduna 360 graduko kamarekin hiriko zonalde batzuk grabatuz eguneko ordu desberdinetan. Hala ere, \u00c1lex Gonz\u00e1lez, Jos\u00e9 Coronado o Hiba Abouk protagonistak Ceutan egon ziren lehen kapituluaren atal batzuk grabatzeko. Esaterako, Benz\u00fa hondartzan.\nBigarren tenporadarako, aurrekontua handitu eta Granadako hainbat leku enblematikoetan grabatu zen platoetaz aparte, baita Maltako La Valleta hirian. Bigarren tenporadaren errodaia 2014ko ekainaren 9an hasi zen.\nKritikak.\nTelesailak hainbat kritika izan ditu bi arrazoi nagusirengatik: Ceuta hiriari eta batez ere El Pr\u00edncipe barriadari buruz ematen den irudiarengatik, eta bestetik, musulmanen inguruan (gizonak batez ere) sortzen duen irudiarengatik.\u00a0 Telesailak El Pr\u00edncipe barriada Espainiako arriskutsuena bezala saltzen du, non poliziak ere ez du legea guztiz errespetatzen. Barriadako presidenteak hau ezeztatu zuen publikoki. Lehen tenporadako gizon musulman edo prozedentzia magrebia duten guztiak narkotrafikoan edota talde terrorista batean sartuta egoteak (Hakim, polizia agnostikoa, eta Khaled, Fatimaren lehengusu arkitektua, barne) ere komunitate hauen inguruan transmititzen den irudia desitxuratzen du. Izan ere, telesailaren lehen tenporadak nahiz eta gizon hauek okzidenlizatuta egon delinkuenteak direla islatzen du, islamofoboen iritziak legitimizatuz.\nBigarren tenporadan azken kritika honi aurre egiteko, musulmana zen polizia berri bat heltzen da komisaldegira: Sami. Pertsonai hau 2004ko martxoko 11n Madrilen gertauriko atentatuen biktimen semea da.\nAtalak eta audientzia.\nAudientzia.\nLehen tenporadako lehenengo kapituluak Telecinkok momenturarte inoiz izan zuen audientzia kopururik handiena lortu zuen 4,4 milioi ikusle eta %21,9ko kuotarekin. Gainera, estreinu eguneko programarik ikusiena izan zen \"prime time\"-ean. Are gehiago, eguneko minuturik ikusiena lortu zuen 22:57etan %22,2ko \"share\"-arekin. Audientzia erakartzeko, Mediaseteko beste kanal batzuetan emititu zen ere bai, urrezko minutuan 5,6 milioi ikusle batzea lortuz . Sare sozialetan ere inpkatua lortu zuen: Global In Mediaren datuen arabera 50.000 erabiltzailek baino gehiagok aipatu zuten telesaila estreinu egunean . lehen tenporada bukatzerakoan 800.000 komentario baino gehiago batu zituen sare sozialetan. 2008tik Telecincok izan zuen telesailik ikusienaren postua hartu zuen.\nGuztira lehen atalaren audientzia: 5.654.000 ikusle eta 27,7% \"share.\""}
{"id": "746071", "revid": "512", "url": "https://eu.wikipedia.org/wiki?curid=746071", "title": "El Pr\u00edncipe", "text": "El Pr\u00edncipe izan daiteke:"}
{"id": "746072", "revid": "96586", "url": "https://eu.wikipedia.org/wiki?curid=746072", "title": "Nerea Barros", "text": "Nerea Barros Noya (Santiago de Compostela, ) galiziar aktorea da, zineman eta telebistan ibilitakoa."}
{"id": "746073", "revid": "1545", "url": "https://eu.wikipedia.org/wiki?curid=746073", "title": "Jes\u00fas Castro", "text": "Jes\u00fas Castro izan daiteke:"}
{"id": "746074", "revid": "336", "url": "https://eu.wikipedia.org/wiki?curid=746074", "title": "Hiba Abouk", "text": "Hiba Aboukhris Benslimane (; Madril, ), Hiba Abouk () izen artistikoz ezaguna, espainiar aktorea da, telebistan ibilitakoa."}
{"id": "746079", "revid": "201", "url": "https://eu.wikipedia.org/wiki?curid=746079", "title": "Ziguin", "text": ""}
{"id": "746080", "revid": "201", "url": "https://eu.wikipedia.org/wiki?curid=746080", "title": "Ziguina", "text": ""}
{"id": "746082", "revid": "1545", "url": "https://eu.wikipedia.org/wiki?curid=746082", "title": "Olympique Marseillakoa", "text": ""}
{"id": "746084", "revid": "336", "url": "https://eu.wikipedia.org/wiki?curid=746084", "title": "Frantziar okupazio eremua", "text": "Frantziar okupazio eremua () Bigarren Mundu Gerraren ondoren zatitutako Alemaniako eremu bat izan zen, Frantziaren kontrolpean egon zena.\nHistoria.\nBigarren Mundu Gerraren amaieran, Yaltako konferentzia baino lehenago (1945eko otsailaren 4tik 11ra) Frantziak ez zuen lurrarik lortuko baina De Gaulleren eskaerengatik honela erabaki zen:\nFrantziar armada 1945eko uztailean hasi zen lurra okupatzen."}
{"id": "746087", "revid": "512", "url": "https://eu.wikipedia.org/wiki?curid=746087", "title": "Rose Mooney", "text": "Rose Mooney (1740 - 1798) irlandar harpalari ibiltaria izan zen XVIII. mendean. Garai hartan ibiltari tradizioa amaieran zegoen.\nBizitza.\nRose Mooney Meath konderriko\u00a0familia pobre batetik zetorren. Harpalari asko bezala, itsua zen. Thady Elliottek irakatsi zion jotzen. Bere neskamea Mary-rekin batera, Irlanda osoan zehar bidaiatu zuen hainbat harpa lehiaketetan.\nGranard-eko Harpa Jaialdian parte hartu zuen, hirugarrena izan zen lehen edizioan eta bigarrena eta hirugarrena ondorengo edizioetan. Belfast-eko Harpa Jaialdian ere parte hartu zuen, baina emaitzak ez dira ezagutzen.\nBere heriotzaren inguruabarrak ez dira zehatz-mehatz ezagutzen."}
{"id": "746088", "revid": "61255", "url": "https://eu.wikipedia.org/wiki?curid=746088", "title": "SC Natzab", "text": "Sc Natzab (Iru\u00f1ea, 1964), (Zuri\u00f1e Baztan lehenago), euskal transfeminista ekintzailea, pertsona transexualen eskubideen defendatzailea eta bere bizi-esperientziatik abiatuta transexualitatearen despatologizazioaren aldeko borrokan aritua da. 2016tik aurrera Grezian zehar eta Lesbos uhartean errefuxiatuen egoera hurbiletik jarraitu du.\nIbilbidea.\nKlinika-laguntzaile izateko ikasketak egin zituen baita baso-laguntzailea izatekoak ere.\u00a0Lorezaintzan aritu eta agroekologiaren defendatzailea da mundu justu, libre, berdinkide eta iraunkorra eraikitzeko bere hausnarketak argitara emanez. Bere aktibismoa nabaria da\u00a0mugimendu ekologistan, antimilitaristan eta feministan (eko eta trans). \nIntsumisioaren alde egin zuen\u00a0soldadutza ez egitea erabaki zuenean. Hori dela eta,\u00a0 Arabako\u00a0Langraiz Okako\u00a0espetxean kartzela zigorra bete behar izan zuen. Bertan izandako bizi-eskarmentu sakonagatik, harrezkeroztik Salhaketarekin, preso daudenenekiko elkartasun-mugimenduarekin lan egin zuen. Euskal Herrian\u00a0desazkundearen aldeko Mugimenduko ekintzailea izan da, Fracking Ez Araban Plataforman\u00a0 \u00a0baita \"Las Trans\" Kolektiboan, bere aurpegi publikoa izan ze larik.\nSC Natzab trans aktibistak parte hartu zuen Sukuboren sorkuntzan, Gasteizen erreferente den gune lesbotransfeministan.\u00a0Euskadi mailan \u201cSTOP PATOLOGIZACION TRANS\u201d sarearen bozeramailea izan zen, bere xedea hauxe izanik: genero bitarren barruan sailkatu ezin diren identitate eta gorputzak bistaratu, legitimatu eta balioa eman. Pikara Magazinek bultzaturiko zeinu-hizkuntzan egindako\u00a0glosategian lagundu zuen. Ipuinak idazten ditu queer errealitateak bistaratzeko asmoz.\u00a0\n2016tik aurrera pertsona errefuxiatuekiko elkartasun mugimenduan murgilduta dago eta parte hartzen ari da squadsetan, Grezian pertsona errefuxiatuek okupaturiko espazioetan. \nEmakume lesbiana eta transexual gisa, bere bizi-esperientziatik abiatuta trans pertsonen medikalizazioa salatzen du, baita gorputzaren eta sexualitatearen gainean inposatzen diren arau normatiboak ere. Pertsona guztien giza eskubideen zein emakume guztien sexu- eta ugalketa-eskubideen alde borrokatzen du.\nLanak.\nParte hartu du lan hauetan:"}
{"id": "746089", "revid": "119347", "url": "https://eu.wikipedia.org/wiki?curid=746089", "title": "Apo-belar", "text": "Apo-belarra (\"Verbascum thapsus\") Scrophulariaceae familiako landare biurterokoa da, jatorriz Europa, Ipar Afrika eta Asiakoa, eta bertakotua Australia eta Ameriketan. Euskaraz ostaza edo apo-lili ere esaten zaio.\nLandare biurteroko iletsua da, 2m garai edo gehiago izatera iritsi ahal dena. Lore hori eta txikiak trinkotuta hazten dira zurtoin luze batean, zeina hosto-erroseta batetik hazten den.\nEzaugarriak.\nApo-belarra landare dikotiledoneo eta biurterokoa da, lehen urtean hosto-erroseta bat eratzen duena. Hostoak handiak dira, 50cm luze izateraino. Bigarren urtean, landareek zurtoin bakarra garatu ohi dute, 1 eta 2m artekoa. Txinako ekialdean, ez dira izaten 1,5m baino luzeagoak. Zurtoina lore multzo trinkoan amaitzen da, luzeraren erdia hartzeraino.\nLandarearen zati guztiak ilez estalita daude, izar itxurakoak. Estaldura hau bereziki lodia da hostoen gainean, itxura zilarkara emanez.\nEspeziearen kromosoma kopurua 2n = 36 da.\nLandare loratuetan, hostoak txandakatuak dira zurtoinean zehar. Lodiak eta dekurrenteak dira, itxura desberdintasun handiarekin zurtoinaren goiko edo behekoen artean, luzangatik lantzeolatura, 50cm luze eta 14cm zabal izateraino. Zurtoinaren goialdean txikiagoak dira, eta behealdean ez hain dekurrenteak. Zurtoina sendos da eta di\u00e1metros 2 eta 2,5cm artekoa, eta batzuetan adarkatua infloreszentziaren azpian justu, bereziki kalte baten ondoren (haustura...).\nLoratu eta haziak askatu ondoren, zurtoinak eta fruituek bertan jarraitu ohi dute negu osoan, idorturik. Zurtoin idorrak marroiak izan ohi dira, eta udaberria arte, baita uda arte, jarraitzen dute. Landareak ez du sustrai-ardatz oso sakona.\nLoreak pentameroak dira, bost estaminedunak petaloei atxikiak. Hori bizikoak dira, diametroa 1,5 eta 3cm artekoak.\nSinesmenak.\nZilarrezko txanpon bat apo-belarraren hosto baten bilduta eramateak baso ilunak gurutzatu behar zituzten bidaiariak babesten omen zituen gizotso, otso eta gainerako piztiengandik.\nHilobi baten gainean edo ondoan apo-belarra dagoenean, hildakoaren arima oraindik purgatorioan dagoela esaten da."}
{"id": "746090", "revid": "512", "url": "https://eu.wikipedia.org/wiki?curid=746090", "title": "Ohrdruf", "text": "Ohrdruf Alemaniako udalerria da. estatuan kokatuta dago, barrutian. 2014an biztanle zituen kilometro koadrotan banatuta."}
{"id": "746091", "revid": "96586", "url": "https://eu.wikipedia.org/wiki?curid=746091", "title": "Suzanne Curchod", "text": "Suzanne Curchod (1737 - 1794ko maiatzaren 6a) frantziar-suitzar literatura aretoren arduraduna eta idazlea izan zen. Antzinako erregimeneko literatura areto ospetsuenetariko bat agindu zuen. Era berean, Hospice de Charit\u00e9, Pariseko ospitale eredugarri txiki baten garapena ere zuzendu zuen, oraindik existitzen dena Necker-Enfants Malades Hospital izenarekin. Jacques Necker\u00a0frantses finantza ministroaren emaztea izan zen, eta dokumentu historikoetan aipatzen da Madame Necker bezala."}
{"id": "746092", "revid": "20653", "url": "https://eu.wikipedia.org/wiki?curid=746092", "title": "Madame Necker", "text": ""}
{"id": "746094", "revid": "512", "url": "https://eu.wikipedia.org/wiki?curid=746094", "title": "San Pantale\u00f3n baseliza (Escobedo)", "text": "San Pantale\u00f3n baseliza Kantabriako Escobedo de Camargo herrian dagoen XVI. edo XVII. mendeko eraikina da. Erainina El Churi auzoan dago.\nHistoria.\nXVI. eta XVII. mendean altxatutako harlanduaz eraiki zen. Harria inguruko harrobietatik aterata izan zen. Gerra Zibilaren aurretik eliza bezala zegoen onartuta baina ondoren, populazioaren jaitsiera eta inguruaren balio estrategikoaren galeraren ondorioz, baseliza bezala gelditu zen.\nDeskribapena.\nEraikinak oinplano eta abside laukizuzena erakusten du. Erdiko habeartearen iparraldean 1653an datatuta dagoen ate klasizista ikus daiteke. Era berean balustra-itxurako leihoa.\nBaselizaren alde batean baseliza zaintzen zuen ermitauaren etxearen erorkiak ikus daitezke. Etxe hori Gerra Zibilan izandako bonbardaketa batez txikitu zuten. Arku klasizista baten aztarna gelditu da bakarrik.\nBarru aldean hiru erretaulak gordetzen dira. Handiena, inguruko artista batek 1670ean egina da. Bigarren bat Revilla de Camargon bizi zen Juan de la Puentek egin zuen, 1714an. Hirugarrena, hezetasunaren eraginez ia galdu zen. Azken hau sakristian zegoen eta bakarrik ama birjinaren tailu bat gelditzen da; taula Escobedoko El Alto auzoko elizan erakusten da gaur egun.\nErromeria.\nUrtero, San Pantaleon egunean, uztailaren 27an, erromeria garrantzitsua egiten da."}
{"id": "746096", "revid": "201", "url": "https://eu.wikipedia.org/wiki?curid=746096", "title": "Verbascum thapsus", "text": ""}
{"id": "746098", "revid": "44278", "url": "https://eu.wikipedia.org/wiki?curid=746098", "title": "Amanita spissa", "text": ""}
{"id": "746106", "revid": "119347", "url": "https://eu.wikipedia.org/wiki?curid=746106", "title": "Karaktereen ezagutze optiko", "text": "Karaktereen ezagutze optikoa (ingelesetik, Optical Character Recognition edo OCR), idazmakinaz edo eskuz idatzita, edo paperean inprimatuta, dauden testuak, makina-kode gisa gordetako testu bihurtzea da. Horrela, hauekin lan egitea posible izango litzateke testu-editore baten bitartez.\nAzken urteotan, informazioaren digitalizazioa (testuak, irudiak, soinua, eta abar) gero eta interesgarriago bihurtu da gizartean. Testuen kasuan, informazio mota idatzien edo tipografikoen kopuru handiak etengabe sortzen jarraitu da. Testuinguru honetan, karaktereak sartzeko garaian, teklatuaren sarrera saihesteak, giza baliabideen aurrezpen garrantzitsua eta produktibitatea areagotzea dakar eta gainera, zerbitzuen kalitatea mantendu edo hobetu.\nArazoak.\nOCR prozesuan zehar, irudi batean dagoen testua editatu daitekeen fitxategi bihurtzea da, fitxategi hori fitxategi-editore batek tratatzeko aukera edukitzeko.\nJatorrizko irudi perfektu bat erabili behar da, hau da, zuri-beltzez soilik eratutako irudi bat. Karaktereen antzematea karaktere guztiak biltzen dituzten patroi edo txantiloi batzuekin konparatuz lortzen da. Baina, errealitatean aurkitzen ditugun irudiak ez dira perfektuak, beraz, OCRak zenbait arazorekin aurkitu daiteke:\nOCR algoritmo baten oinarrizko eskema.\nKEO algoritmo guztiek irudiak eta testuak bereizteko gai izan behar dute. Horretarako, lau urratsetan oinarritzen dira:\nBinarizazioa.\nOCR algoritmo gehienak irudi bitar (bi kolore) batean oinarritzen dira. Horregatik, komenigarria da gris-eskalako irudi bat, edo koloretakoa, irudia zuri-beltz bihurtzea, irudiaren funtsezko ezaugarriak mantentzeko. Horretarako, irudiaren histograma erabil liteke, irudian agertzen den gris-maila bakoitzeko pixel kopurua bistaratuz. Irudia binarizatzeko atalase egoki bat hautatu behar dugu, hori gainditzen ez duten pixel guztiak beltz bihurtuko dira eta gainerakoak zuri geratuko dira.\nProzesu honen bidez irudi zuri-beltz bat lortzen dugu, non karaktere eta ikurren ingurumenak markatuta gelditzen diren. Hemendik testua duten irudien zatiak isolatu ditzakegu (zuri-beltzeko trantsizio gehiago).\nIrudien banaketa edo segmentazioa.\nProzesu hau garestiena da eta beharrezkoa ere karaktereen ezagutze optikorako. Irudi baten segmentazioak, prozesu \"etiketatzaile determinista\" edo estokastiko bat dakar irudiaren inguruarekin, intentsitate edo informazio espazialean oinarrituta.\nTestu bat deskonposatzea ahalbidetzen du entitate logiko ezberdinetan. Hauek, aldaezinak izan behar dute idazlearekiko independenteak izateko eta esanguratsuak beren onarpenerako.\nEz dago testu baten analisirako, alegia, irudiaren segmentazio hau egiteko nahikoa eraginkorra den metodo orokor bat. Erabilitako teknika gehienak, proiekzio linealetan oinarritutako metodoen aldakuntzak dira.\nGris mailako irudientzat den teknika sinple eta erabilienetarikoa, histogramen elkartzean datza, eskualde homogeneotan pixelen sailkapena edo segmentazioa ahalbidetuz.\nOsagaien argaltzea.\nIrudiaren osagaiak isolatuak ditugunean, bakoitzari argaltze-prozesu bat aplikatu beharko zaio. Prozedura hau osagai bakoitzaren ingurunean, puntuak ezabatzean oinarritzen da haien tipologia mantenduz.\nPuntuen ezabatze honek, ondoz ondoko ekorketa-eskema bat jarraitu behar du, irudiak jatorrizkoaren proportzio berberak izaten mantentzeko eta horrela ez deformatzeko.\nEkorketa paralelo bat egin behar da, hau da, ezabagarriak diren pixelak adierazi, aldi berean guztiak ezabatzeko. Prozesu hori sailkapena eta aintzatespena posible bihurtzeko egiten da, osagaien forma sinplifikatuz.\nAlderatze-eredua.\nUne honetan, aurrez datu-base batean biltegiratutako eredu bidez lortutako \u00a0karaktereak dira. KEO baten funtzionamendu egokia, fase honetan oinarritzen da gehien bat.\nKonparazioa egiteko metodo desberdinak daude. Horietako bat proiekzio-metodoa da, non aztertzeko dagoen karakterearen proiekzio bertikala eta horizontala lortzen diren. Hauek, karaktere-alfabetoarekin alderatzen dira bateragarritasun maximoa aurkitu arte.\nAplikazioak.\nOCR algoritmoak agertu zirenetik hamaika zerbitzu, prozesu hauek erabiltzen saiatu dira beren errendimendua hobetzeko; beste zerbitzu batzuk, aldiz, teknologia honetan oinarritu dira ehuneko ehunean. Jarraian KEOen aplikazio batzuk ikusiko ditugu.\nEskuz idatzitako testuak ezagutzea.\nEzin dira alderatu eskuz egindako testu bat antzematen saiatzen garenean sortzen diren arazoak eta makinaz idatzitako testu bat antzematean sortzen direnak. Guztiok era desberdinetan idazten dugu eta era uniformean. Hori dela eta, eskuz idatzitako testuak antzematea erronka bat da gaur egun ere. Karaktereen ezagutze adimenduna edo ICR (ingelesez \"Intelligent Character Recognition\") aplikazio honetan sortzen diren arazoak ekiditeko teknikei deritzo.\nTestu gehienak karaktere indibidualez osatuta egon arren, OCR algoritmo gehienak emaitza kaxkarrak lortzen dituzte, testu osoko segmentazioa prozesu konplexu bat delako.\nEskuz idatzitako testuen kasuan, azterketen zuzenketan, adibidez, lexiko bat definitzen badugu, testuaren azterketa % 100ean zuzena izatea lortu daiteke. ICRko erantzun-laukiei esker hitzak antzeman daitezke: herrien izenak, eskualdeenak, marka komertzialenak; laburbilduz, hitz-zerrenda batean erregistratu daitekeen guztienak antzeman daitezke. Zerrenda hori handitu daiteke lortu nahi diren ezaugarrien arabera.\nMundu errealean gerta daiteke esaldi bat ez ulertzea osorik irakurri arte. Prozesu hori automatizatzeko maila desberdinetan egiten diren eragiketa morfologiko, lexiko eta semantikoen beharra sortzen da, hori hizketa-ezagutze automatikoaren bidez lortzen da. Metodologia hori burutzeko, aurre-segmentazioa erabiltzen duten algoritmo sendoak erabiltzen dira, deskodeketarekin automatikoki lortzen baitira.\nICR teknologiak, antzemate-prozesua errazteko, dokumentuetan lauki bakoitzean karaktere bat idaztera behartzen dio idazleari. Teknika hau eskuz bete behar diren formularioetan erabiltzen da eta hizkiak larriz idatzi behar dira.\nMatrikula-zenbakiak ezagutzea.\nAplikazioetako bat autobidean aurkitzen ditugun radarrenak dira. Hauek, autoen matrikula-zenbakiak antzeman behar dituzte argiztapen, ikuspuntu eta ingurune desberdinetan.\nSegmentazio-fasean, matrikularen laukizuzenaren antzekoak diren irudiak bilatzen dira eta hauek isolatzen dira ondoren.\nAzkenik, matrikularen parte diren pixelei sailkapen anizkun prozesu bat ezartzen zaio, horrela formatu ezagun batean dagoen karaktere-katea lortuz: matrikula baten formatua. Errore bat egonez gero, errore hori zuzentzen da.\nDatu-baseen indexazioa.\nAzken urteetan publikatutako informazioaren gehitzea dela medio, gero eta metodo gehiago sortzen dira informazio hori kudeatzeko. Esaterako, Interneten irudiak aurkitzeko erabiltzen den teknika ohikoena, erabiltzaileak sartutako metadatuen arabera egitea da. Azkenaldian argazkietan agertzen den testuaren arabera bilatzeko aukera ematen duten bilatzaileak agertu dira, DIRS (\"Document Image Retrieval System)\", adibidez. Bilatzaile horrek OCR algoritmoak erabiltzen ditu irudietan agertzen den testua ezagutzeko, behin informazio hori eskuratuta, metadatu moduan erabili ahal izateko. Teknologia honek irudien bilaketari aukera berri bat ematen dio eta OCR-k daukan indarra irudikatzeko balio du ere.\nEgituradun datuak ezagutzea OCR zonalaren bitartez.\nEra masiboan egitura edo erdi-egituradun dokumentuen (fakturak, soldata-orriak, emate-agiriak, polizak, banku-justifikazioak, etab.)\u00a0 kantitate handiak digitalizatzeko erabiltzen da, metadatuei esker egiten den sailkapen automatiko baten bidez, eta formatu digitalez modu indexatuan gordetzen dira dokumentuak, gero bilaketa errazagoa izateko. Eragozpen bakarra, txantiloiak aurretik definitu behar direla, baina, konfigurazio egoki batekin denbora asko aurrezten da digitalizazio-prozesuan."}
{"id": "746107", "revid": "44278", "url": "https://eu.wikipedia.org/wiki?curid=746107", "title": "Boletus satanas", "text": ""}
{"id": "746108", "revid": "1545", "url": "https://eu.wikipedia.org/wiki?curid=746108", "title": "Carlota Matienzo", "text": "Carlota Matienzo Rom\u00e1n (Bartzelona, 1881 \u2014 Queens, New York, 1926) puertorricar irakasle eta feminista bat izan zen. Puerto Ricoko hezkuntza sistema publikoa berraldatzeko lana egin zuen eta 1917n Puerto Ricoko Emakume Ligaren eta 1921ean Gizarte Sufragisten Ligaren sortzailetakoa izan zen."}
{"id": "746109", "revid": "336", "url": "https://eu.wikipedia.org/wiki?curid=746109", "title": "Gaspara Stampa", "text": "Gaspara Stampa (Padua, 1523 - Venezia, 1554) olerkari italiarra izan zen.\nBiografia.\nPaduan jaio zen 1523ren inguruan familia noble batean jatorriz Milangoa, bere aita hil ondoren, Gaspara Stampa Veneziara joan zen bizitzera bere amarekin, bere neba Baldassarre-rekin, nor poeta ere bazena eta bere ahizpa Cassandra-rekin, abeslari profesionala. Literaturan eta musikan hezia, bere nortasun sendoagatik, Gaspara maitasun askeko hainbat esperientzia izan zituen, bere bizitzan eta bere poesian eragin sakona izan zutenak. Erromantikoek harengan Safo berri bat ikusten zuten, nahiz eta bizitza laburra, baina bizia izan zuen. Olerkariaren istorioa bere garaiko testuinguruaren barruan aztertu behar da, non gizarte-harremanek, maitasuna barne, zeremoniala eta konbentzio zehatz multzo bat bete behar duten. Harreman horien artean, Collaltino di Collalto kondearekin izan zuena nabarmendu beharra dago, ia hiru urte iraun zuena (1548-1551) eta poeta abandonatuta amaitu zuena, Erlijio-krisi sakona eragin ziona."}
{"id": "746110", "revid": "512", "url": "https://eu.wikipedia.org/wiki?curid=746110", "title": "Italiar diaspora", "text": "Italiarren diasporak italiarrak Italiatik alde egiteko egon diren eskala handiko migrazioak dira. Italiako historian bi diaspora handi izan dira. Lehena 1860ko hamarkadan hasi zen, Italiaren bateratzearekin batera, eta 1920koan amaitu zen, faxismoa gailentzean. Bigarrena Bigarren Mundu Gerra amaitzean hasi zen eta 1970eko hamarkadan bukatu zen.\nItaliaren batasun prozesuarekin, XIX. mendearen bigarren erdialdean, nahiz eta independentzia eta batasun politikoa lortu, arlo ekonomikoan arazo larriak izan zituen Italiako estatu berriak. Batez ere hegoaldean garai horretako antzinako nekazaritza sistemaren ondorioz, nekazari asko oso egoera larrian geratu ziren. Behean, AEBtako ikerlari batek egina emigrazio honi buruzko gogoeta bat dago.\nEstatistikak.\nItaliatik emigratutakoak, mila biztanleko:\nEmigrazioaren une gorena 1913. urtean gertatu zen, zeinean 872.598 utzi zuten Italia.\nGaur egungo datuak.\nHerritartasuna dutenak.\nItaliako 2016ko konstituzio erreferenduma egin zenean, Italiatik kanpo bizi ziren italiarren datuak bildu ziren erroldarako (hiritartasuna zutenak, alegia), eta hauek izan ziren datuak:"}
{"id": "746111", "revid": "512", "url": "https://eu.wikipedia.org/wiki?curid=746111", "title": "K\u00f6then (Anhalt)", "text": "K\u00f6then Alemaniako udalerria da. estatuan dago, barrutian. 2014an biztanle zituen kilometro koadrotan banatuta."}
{"id": "746112", "revid": "512", "url": "https://eu.wikipedia.org/wiki?curid=746112", "title": "7menos20", "text": "7menos20 LGBT mugimenduaren barneko kolektibo bat da. 2006an jaio zen Gasteizen lesbianen sexualitatea ikusgai egiteko helburuarekin.\u00a0\nIbilbidea.\n2006an,\u00a0Maeztun izan zen lesbianen arteko topaketa eta gero, emakume talde batek 7menos20 kolektiboa sortzeko erabakia hartu zuen. Izenaren jatorria: talde sortzailean zazpi lagun bildu ziren eta bakoitzak 20 euro\u00a0 jarri Maeztuko gastuei aurre egiteko. \nBeste kolektibo batzuekin kolaborazio ibilbide zabala dute eta Euskal Herriko beste talde\u00a0transfeminista\u00a0batzuekin elkartu izan dira: Bilboko\u00a0MDMA edo\u00a0Sare Lesbianista, besteak beste. 2010ean hainbat talderekin batera Manifiesto para insurrecci\u00f3n transfemista argitaratu zuten. Era berean Arabako Emakumeen Asanbladarekin ere lan egin dute martxoaren 8ko Emakumeen Nazioarteko Egunaren zein azaroaren 25eko Emakumeenganako Indarkeriaren aurkako Nazioarteko Egunaren antolakuntzetan begirada lesbikoa eranstea ahalbidetuz. Hain harreman estua eraiki izan dute elkarren artean,\u00a02016an haien arteko 10. urteurrena ospatzeko sinbolikoki ezkontza publiko bat ospatu zutela. \n2015ean, Chiapasko K\u2019inal Antzetik emakume lesbianen kolektiboarekin lankidetzan aritu ziren haien errealitate desberdinak ezagutu eta partekatuz, beren oroimen historikoa\u00a0berreskuratzeko jarduera bateratuak planteatzeko. Jarduera hauek Gasteizko Udalak finantziaturiko \"Identitate lesbikoak mugen gainetik\u201d proiektuaren barruan egindako lanaren jarraipena ziren. Komunitate indigena zein hiriko komunitateen kolektiboak 1985a geroztik izandako borroka eta erresistentzietan zehar egindako ibilbidea \u201cEsas, ellas, nosotras\u201d dokumentalean aurkeztu ziren. \nAldarrikapenak.\n7menos20ko kideek diskurtsoa sortu eta praktikan jartzen dutenen arteko bereizketa egiten dute. Beraien ekintzekin hiritarrei aniztasun sexualari buruzko diskurtsoak helarazi nahi dizkiote eta\u00a0S\u00fakubo gunean estatu mailan Miquel Miss\u00e9, Raquel Lucas Platero, Itziar Ziga\u00a0edo Javier S\u00e1ez\u00a0bezalako adituekin landutako ekarpen teorikoak\u00a0kalean aplikatzen saiatu izan dira.\nBeraien helburu nagusietako bat tabu sexualak apurtzea da \"larrua jotzea larrua jotzeagatik, plazera plazeragatik izateko\u00a0eskubidea ere\". Horrela, lesbianen sexualitatea begibistan jartzen dela uste dute, emakumeen arteko harremanak derrigorrez maitasunarekin lotuta egon beharraren ustea hautsiz.\nAraban zehar sentsibilizazio ekintzak egiten dituzte lesbianen errealitateari buruzko eztabaida sortzeko asmoz. Sarritan beraien mezuak umorearen bitartez hedatzen dituzte. Haien lelo bat hau da: \"ezin badut irri egin, dantzatu\u00a0ezin badut, hau ez da nire iraultza.\" Probokatzaileak diren bideoak egin eta erakutsi izan dituzte hitzaldi, jardunaldi eta topaketetan.\nGasteizko Giza Eskubideen aldeko Plataformako kide dira Kitzikan, Arabako Emakumeen Asanblada, Bilgune Feminista eta Mugarik Gabe bezalako beste kolektibo lokal batzuekin batera. Aisialdirako jarduerak ere antolatzen dituzte: mendira irteerak, keramika tailerrak, shiatsu, yoga, drag king\u00a0 tailerrak eta antzerkirako obrak \"Epaiketa sistemari\"\u00a0bezalako lanekin."}
{"id": "746113", "revid": "512", "url": "https://eu.wikipedia.org/wiki?curid=746113", "title": "Norvegiako eskubaloi selekzio nazionala", "text": "Norvegiako eskubaloi selekzio nazionala Europako hoberena da historikoki emakumezkoen mailan, eta munduko hiru hoberenen artean dago txapelketa horren ibilaldi historiko guztia kontuan hartuta. Gizonezkoen maila apalagoa da, baina selekzio hoberenen artean dago ere bai.\nPalmaresa.\nEuropan.\nEmakumezkoak.\nEuropako Eskubaloi Txapelketan, selezkioak ibilbide guztiz arrakastatsua eduki du, 7 aldiz txapeldun geldituta eta historiako talderik onena izanda: 1998an, 2004an, 2006an, 2008an, 2010ean, 2014an eta 2016an.\nZilarra 3 aldiz eskuratu dute (1996, 2002 eta 2012an) eta brontzea behin (1994an).\nGizonezkoak.\nLaugarren postuan gelditu zen 2016an, eta seigarren 2008an. 2018ko edizioa barne, 8 aldiz sailkatu dira txapelketa honetarako.\nMunduan.\nEmakumezkoak.\nMunduko Txapelketan txapeldunak izan dira bestela 1999an, 2011an eta 2015ean, hiru aldiz. Txapeldunordeak 4 aldiz (1997, 2001, 2007 eta 2017an) izan dira, eta brontzea lortu dute beste 3 aldiz. 10 domina guztira lortu dute orain arte.\nGizonezkoak.\nTxapeldunordeak izan ziren 2017an. 14 aldiz sailkatu dira guztira txapelketa honetan."}
{"id": "746114", "revid": "512", "url": "https://eu.wikipedia.org/wiki?curid=746114", "title": "Pelin Karahan", "text": "Vildan Pelin Karahan (Ankara, Turkia, 1984ko irailaren 7a) turkiar aktorea da."}
{"id": "746115", "revid": "56334", "url": "https://eu.wikipedia.org/wiki?curid=746115", "title": "Deniz \u00c7ak\u0131r", "text": "Deniz \u00c7ak\u0131r (Ankara, Turkia, 1981ko abenduaren 31) turkiar aktorea da."}
{"id": "746116", "revid": "135233", "url": "https://eu.wikipedia.org/wiki?curid=746116", "title": "Ezgi Ey\u00fcbo\u011flu", "text": "Ezgi Ey\u00fcbo\u011flu (\u0130stanbul, Turkia, 1988ko ekainaren 15a) turkiar aktorea da."}
{"id": "746118", "revid": "96586", "url": "https://eu.wikipedia.org/wiki?curid=746118", "title": "Maria Eugenia Jesusena", "text": "Maria Eugenia Jesusena, jaiotze-izena Anne-Eug\u00e9nie Milleret de Brou (Metz, 1817ko abuztuaren 26a - Paris, 1898ko martxoaren 10a), frantziar lekaidea izan zen, Jasokundearen Kongregazioaren sortzailea. Benedikto XVI.ak santutu zuen 2007an. Haren jaieguna martxoaren 10ean ospatzen da.\nBizitza.\nAnne-Eug\u00e9nie Milleret 1817an jaio zen Metzen, familia dirudun batean. Gurasoak sinestunak ez baziren ere, heziketa katolikoa jaso zuen. 1830ean aitak erreka jo zuen eta, denbora luze gabe, gurasoak bereizi egin ziren; Anne-Eug\u00e9nie Parisera joan zen amarekin bizitzera. 1832an, ama hil zen kolerak joa, eta Anne-Eug\u00e9nie Chalons-sur-Marneko lagun aberats batzuen etxera aldatu zen. Bertan erlijiotik urrunduz joan zen. Parisera itzulirik, 1836ko garizuman kristau federa itzuli zen, Henri Lacordaireren predikuak entzun ostean.\nHandik aurrera, hezkuntza kristaua emanen zuen kongregazio bat sortzea izan zen haren ametsa. C\u00f4te-Saint-Andr\u00e9ko Ama Birjinaren Ikustaldia monasterioan prestakuntza hartu ondoren, Jasokundearen Kongregazioa sortu zuen 1839an. Ordenaren garapenean Emmanuel d'Alzonen laguntza izan zuen. Zenbait gorabehera gainditurik, 1842an ireki zuten lehenbiziko eskola Parisen. 1894 arte izan zen ordenaren ama nagusia; ordurako Frantzia, Ingalaterra, Espainia, Kaledonia Berria, Italia, Latinoamerika eta Filipinetan kokatuak ziren Jasokundearen ahizpak. Azken urteetan paralisiak joa, 1898ko martxoaren 10ean hil zen. 1975ean Paulo VI.ak dohatsu aitortu, eta 2007an Benedikto XVI.ak kanonizatu zuen."}
{"id": "746119", "revid": "119347", "url": "https://eu.wikipedia.org/wiki?curid=746119", "title": "Jasokundearen Kongregazioa", "text": "Jasokundearen Ahizpen Kongregazioa (; ) emakumezkoen Erlijio-ordena katolikoa da, Maria Eugenia Jesusenak 1839an Parisen sortu zuena. 2013an 1.086 kide zituen, Afrika, Amerika, Asia eta Europako 32 herrialdetan hedatuak."}
{"id": "746120", "revid": "512", "url": "https://eu.wikipedia.org/wiki?curid=746120", "title": "Pezeta (argipena)", "text": "Pezeta hitzak hainbat adiera ditu:"}
{"id": "746121", "revid": "201", "url": "https://eu.wikipedia.org/wiki?curid=746121", "title": "Folkloriko", "text": ""}
{"id": "746122", "revid": "1712", "url": "https://eu.wikipedia.org/wiki?curid=746122", "title": "Karaktere optikoen antzematea", "text": ""}
{"id": "746123", "revid": "201", "url": "https://eu.wikipedia.org/wiki?curid=746123", "title": "Zilarkara", "text": ""}
{"id": "746124", "revid": "15795", "url": "https://eu.wikipedia.org/wiki?curid=746124", "title": "Hizketa-ezagutze automatiko", "text": ""}
{"id": "746125", "revid": "6950", "url": "https://eu.wikipedia.org/wiki?curid=746125", "title": "Rosa Ramos Alfaro", "text": ""}
{"id": "746126", "revid": "6950", "url": "https://eu.wikipedia.org/wiki?curid=746126", "title": "Jon Kortazar Uriarte", "text": ""}
{"id": "746128", "revid": "6950", "url": "https://eu.wikipedia.org/wiki?curid=746128", "title": "Odile Kruzeta Ola\u00f1eta", "text": ""}
{"id": "746129", "revid": "6950", "url": "https://eu.wikipedia.org/wiki?curid=746129", "title": "Lourdes Otaegi Imaz", "text": ""}
{"id": "746130", "revid": "6950", "url": "https://eu.wikipedia.org/wiki?curid=746130", "title": "Blanca Urgell L\u00e1zaro", "text": ""}
{"id": "746131", "revid": "6950", "url": "https://eu.wikipedia.org/wiki?curid=746131", "title": "Patri Urkizu Sarasua", "text": ""}
{"id": "746132", "revid": "6950", "url": "https://eu.wikipedia.org/wiki?curid=746132", "title": "Castillo Suarez Garcia", "text": ""}
{"id": "746133", "revid": "6950", "url": "https://eu.wikipedia.org/wiki?curid=746133", "title": "I\u00f1aki Segurola Amutxastegi", "text": ""}
{"id": "746135", "revid": "6950", "url": "https://eu.wikipedia.org/wiki?curid=746135", "title": "Joseba Sarrionandia Uribelarrea", "text": ""}
{"id": "746138", "revid": "6950", "url": "https://eu.wikipedia.org/wiki?curid=746138", "title": "Joseba Agirreazkuenaga Zigorraga", "text": ""}
{"id": "746139", "revid": "6950", "url": "https://eu.wikipedia.org/wiki?curid=746139", "title": "Dorleta Alberdi Aretxederreta", "text": ""}
{"id": "746141", "revid": "9302556", "url": "https://eu.wikipedia.org/wiki?curid=746141", "title": "Dorleta Alberdi", "text": "Dorleta Alberdi Aretxederreta (Arratzu, Bizkaia, 1967ko irailaren 27a) bizkaitar kazetaria, euskalaria eta euskaltzain urgazlea da. \nBiografia.\nHezkuntza eta lana.\nInformazio Zientziatan lizentziatu zen Euskal Herriko Unibertsitatean. Bilboko Elizbarrutiaren gizarte komunikabideetako arduraduna. Euskaltzain urgazle izendatu zuten 2006ko maiatzaren 26an. Bizkaia Irratiko zuzendaria izan zen (2003-2010). Lenenago erredaktore El Correo egunkariaren kostaldeko edizinoan (1985-1988). Irakasle modura aritu izan zen Labayru Ikastegian (1985-1988)"}
{"id": "746142", "revid": "512", "url": "https://eu.wikipedia.org/wiki?curid=746142", "title": "Berrak T\u00fcz\u00fcnata\u00e7", "text": "Birsen Berrak T\u00fcz\u00fcnata\u00e7 (Yalova, Turkia, 1984ko azaroaren 2a) turkiar aktorea da."}
{"id": "746143", "revid": "1491", "url": "https://eu.wikipedia.org/wiki?curid=746143", "title": "Euskera (aldizkaria)", "text": "Euskera Euskaltzaindiaren agerkari ofiziala da eta 1920. urtetik argitaratzen da. Urteko lehen zenbakiak (buletinak) Euskaltzaindiaren lana eta bizitza akademikoa biltzen ditu, eta bigarrenak Akademiaren lan esparruetako ikerketa-artikulu originalak, liburu-aipamenak eta antzekoak jasotzen ditu. Zenbakiak urtea bukatu eta hurrengo sei hilabeteetan argitaratzen dira. Ikerketa artikuluak argitaratzeko, Idazketa kontseiluak, anonimotasuna bermatuz, kanpo ebaluatzaileen iritzia jasoko du.\nParte hartzaileak.\nZuzendaria:.\nEuskaltzainburua\nIdazkaria:.\nAna Toledo\nTeknikaria:.\nArgitalpen zerbitzuaren eragilea"}
{"id": "746144", "revid": "1545", "url": "https://eu.wikipedia.org/wiki?curid=746144", "title": "Jose Maria Noriega", "text": ""}
{"id": "746145", "revid": "105290", "url": "https://eu.wikipedia.org/wiki?curid=746145", "title": "Belgikar", "text": "Belgikarrak (, , ) Belgikako herritarrak dira. Hitza etnikoa baino administratiboa edo politikoa da, izan ere, Belgika estatu multietnikoa da, bi komunitatetan ( edo ) banatua: iparraldean bizi diren flandriarrak eta hegoaldean bizi diren waloniarrak.\nEgun gehienak Belgikan bizi arren, munduan zehar belgikar diaspora bat dago, batez ere Frantzian, Kanadan eta Estatu Batuetan."}
{"id": "746146", "revid": "105290", "url": "https://eu.wikipedia.org/wiki?curid=746146", "title": "Luxenburgotar", "text": "Luxenburgotarrak edo luxemburgarrak () Luxenburgoko herritarrak dira. Germaniar jatorrikoa, austriarrek bezala, Germaniar Konfederazioaren gainbeherara arte, bere burua alemaniarren eskualdeko taldetzat hartzen zuten.\nEgun gehienak Luxenburgon bizi arren, munduan zehar luxemburgar diaspora bat dago, batez ere Frantzian, Belgikan eta Estatu Batuetan."}
{"id": "746147", "revid": "1545", "url": "https://eu.wikipedia.org/wiki?curid=746147", "title": "Luxemburgar", "text": ""}
{"id": "746150", "revid": "448", "url": "https://eu.wikipedia.org/wiki?curid=746150", "title": "Jon Polito", "text": "Jon Raymond Polito (Filadelfia, 1950eko abenduaren 29a - Duarte, Kalifornia, 2016ko irailaren 1a) estatubatuar zinema eta telebistako aktore eta ahots bikoiztaile bat izan zen."}
{"id": "746151", "revid": "7882222", "url": "https://eu.wikipedia.org/wiki?curid=746151", "title": "Magrebtar", "text": "Magrebtarrak (; ) Magrebeko biztanleak dira. Erdi Aroan mairuak deituak, iparraldeko Afrikaren mendebaldean bizi dira. Europan, batez ere Frantzian eta Espainian, diaspora zabala dute."}
{"id": "746152", "revid": "105290", "url": "https://eu.wikipedia.org/wiki?curid=746152", "title": "Izpi antikrepuskular", "text": "Izpi antikrepuskularrak izpi krepuskularren antzeko fenomeno optiko atmosferiko bat dira, baina eguzkiaren aurkako aldean agertzen dira zeruan. Izpi krepuskularrek zerua zeharkatu eta eguzkiaren aurkako aldeko puntu batean itxuraz bat egitean sortzen dira. Ez dira izpi krepuskularrak bezain maiz ikusten. Gehienetan egunsenti edo ilunabarrean izaten dira ikusgai.\nIzpiek eguzkia dagoen aldean eta aurkakoan itxuraz bat egitea perspektiba efektu bat da. Izpi antikrepuskularrak ia paraleloak dira, baina perspektiba linealaren ondorioz eguzkiaren kokapenaren aurkako aldeko puntu batean bat egiten dutela ematen du.\nKanpo estekak.\n Atmospheric Optics: Anticrepuscular rays"}
{"id": "746153", "revid": "119347", "url": "https://eu.wikipedia.org/wiki?curid=746153", "title": "Lingua ignota", "text": " () XII. mendean Rupertsbergeko abadesa zen Hildegarda Bingengoak deskribatutako hizkuntza misteriotsua da. Dirudienez, Hildegarda Bingengoak helburu mistikoekin erabili zuen baina hori ere ez dago oso garbi. Idazteko, 23 letra erabili zituen, \"litterae ignotae\" bezala ezagutzen direnak. Dirudienez, ezagutzen den lehen hizkuntza eraikia izan zen.\nLiburua.\nAbadesak hizkuntza partzialki lan batean deskribatu zuen: \"Lingua Ignota per simplicem hominem Hildegardem prolata\". Liburu honen bi eskuizkribu gorde egin dira. Lan honetan 1.011 hitz bildu zituen. Berez, hizkuntza horren hitzak eta grafiak asmatu zituen zeren eta gramatika latinarena baitzen.\nHizkuntzaren iturriak.\nIkerlariek Hildegarda Bingengoak sortutako hizkuntza Mosela haraneko erromantzeari lotuta egon daitekeela uste dute. Hori da, adibidez, D'Ambrosio iritzia. Asmatutako hizkuntzak, bestetik, Erdi Aroko latinaren kutsua erakusten du. Adibide bezala \"loifolum\" hitza aipatu izan da: hitz honek italieraren \"la folla\"rekin antzekotasun handia du.\nHildegardak predikatzeko egin zituen bidaietan Mosela ibaian ibili zen, gaur egungo Alemaniako Renania-Palatinatuan. Santua han ibili zen urteetan oraindik erromantze hori erabiltzen zen. Hildegardaren bizi urteetan Treveris inguruan desagertu zen eta, agian ere bai, Estrasburgon. Beraz, santuak hizkuntza hori ezagutu zuen.\nAdibideko testua.\nTestu hau latinez idatzita dago baina tartean Lingua Ignotaren elementuak agertzen dira:\n\"O orzchis Ecclesia, armis divinis praecincta, et hyacinto ornata, tu es caldemia stigmatum loifolum et urbs scienciarum. O, o tu es etiam crizanta in alto sono, et es chorzta gemma\".\n\"Oi, munduko eliza, jainkoaren eskuz armatua, eta hiazintoez edertuta, zu zara jendearen eta zientzien hiriaren baltsamoa. Oi, zu ere musika goitarrez apainduta zara eta harribitxi distiratsuena zara\".\nGlosarioa.\nGlosarioa ordena hierarkikoan antolatu zuen, lehenik Jainkoaren eta aingeruentzako terminoak emanez, gizakientzako terminoak eta familia harremanetarako terminoak jarraituz, gorputz-atalak, gaixotasunak...\nHona hemen lehendabiziko sarrerak:"}
{"id": "746154", "revid": "512", "url": "https://eu.wikipedia.org/wiki?curid=746154", "title": "Izpi krepuskular", "text": "Izpi krepuskularrak zeruan eguzkia dagoen puntutik ateratzen direla diruditen argi izpiak dira. Perspektiba efektu baten ondorioz puntu batean elkartzen direla diruditen arren izpiak ia paraleloak dira, urrunean bat egiten dutela diruditen trenbide paraleloetan bezala.\nKrepuskular hitza krepuskulu esan nahi duen latinezko \"crepusculum\"-etik dator, fenomeno hau egunsenti eta ilunabarretan maiz gertatzen baita.\nIzpi antikrepuskularrak.\nKasu batzuetan izpiek zerua zeharkatzen dute eta eguzkiaren aurkako aldeko puntu batean bat egiten dutela dirudi. Izpi horiek izpi antikrepuskularrak deitzen dira. Ez dira izpi krepuskularrak bezain maiz ikusten. Izpiek eguzkia dagoen aldean eta aurkakoan itxuraz bat egitea perspektiba efektu bat da.\nKolorea.\nIzpi krepuskularrek kolore laranja izaten dute maiz. Egunsenti eta ilunabarretan eguzki izpiek eguerdian baino distantzia luzeagoa egiten dute airean zehar eta Rayleighen sakabanaketaren ondorioz aireko partikulek uhin-luzera laburreko argia (urdina eta berdea) gehiago sakabanatzen dute uhin-luzera luzekoa baino (horia eta gorria).\nKanpo estekak.\n Atmospheric Optics: Crepuscular rays"}
{"id": "746155", "revid": "336", "url": "https://eu.wikipedia.org/wiki?curid=746155", "title": "Marko Opelio Makrino", "text": ""}
{"id": "746156", "revid": "512", "url": "https://eu.wikipedia.org/wiki?curid=746156", "title": "Lu\u00edsa Todi", "text": "Lu\u00edsa Rosa de Aguiar Todi (Set\u00fabal, 1753ko urtarrilaren 9 - Lisboa, 1833ko urriaren 1a) portugaldar mezzosoprano ospetsua zen, ahots indartsua eta aberatsa zuen eta talentu dramatiko bikaina.\nBizitza.\nTodi abizena hartu zuen Francesco Saverio Todi italiarrekin ezkondu zenean, bere ibilbide artistiko ospetsuaren hasieran. Davide Peres-en ikaslea izan zen Lisboan, eta ospea Madrilen hasi zen 1777an, Paisiello-ren Olimpiade opera abestu zuenean. Mezzosoprano ahots bikainaz eta figura ederrez dohaindua, dohain natural hauek tenperamentu dramatiko bikain batez baloratuak, urte askotan gozatu zuen publikoaren eta Europako gorte nagusien mirespenaz eta faboreaz, hainbat urtez Katalina I.a enperatrizearen eta Prusiako erregearen artista gogokoena izanez.\nParisen, non Madama Mara ezagunarekin lehian aritu zen, miresle talde gogotsu bat lortu zuen, todistak, Maristekin edo Mara aldekoekin Operako bataila amorratuetan bata bestearen aurrean borrokatzen zituztenak, gluckisten eta puccinisten artekoen borroka ospetsuetan bezala.\nBere garaiko artistarik handienekin gertatu zenaren kontra, Todik, bere heriotzan, fortuna erraldoia utzi zuen, milioi bat liberan\u00a0eta bitxi kantitate handian kalkulatuta, gehienak erregeek eta handikiek oparituak."}
{"id": "746157", "revid": "336", "url": "https://eu.wikipedia.org/wiki?curid=746157", "title": "Julia Soemias Bassiana", "text": ""}
{"id": "746159", "revid": "20653", "url": "https://eu.wikipedia.org/wiki?curid=746159", "title": "Lu\u00edsa Rosa de Aguiar Todi", "text": ""}
{"id": "746165", "revid": "336", "url": "https://eu.wikipedia.org/wiki?curid=746165", "title": "Biorremediazio", "text": ""}
{"id": "746169", "revid": "512", "url": "https://eu.wikipedia.org/wiki?curid=746169", "title": "Alphonse de Barr\u00e9s du Molard", "text": "Laurent Alphonse Edouard Barr\u00e9s du Molard (Chom\u00e9rac, 1810eko azaroaren 27a - Saint-Alban, Garona Garaia, 1893ko abuztuaren 30a) Lehen Karlistaldian Karlos Maria Isidro Borboikoaren ejerzitoan borrokatu zuen militar frantziarra izan zen.\nBiografia.\nBere biografian hutsune handiak daude. Alphonse Ejerzito Frantziarraren subtenientea izan zen eta karlistekin bat egiteko 1830ean zerbitzua utzi zuen. 1834an, bere anaiekin batera (Charles, Barr\u00e9s du Molarden bizkondea eta artilleriako ofiziala, eta Amed\u00e9e, \"Legitimidad\" eskuadroiko ofiziala) Karlisten ejerzitoan sartu zen. Charles, kapitain graduarekin urte berean hil zen, (1894ko abenduaren 14an) Mendazako guduan. Hilabete lehenago Alexis Sabatierrekin batera, Alphonse infanteriako tenientearen graduarekin Tomas Zumalakarregiren ejerzitoan sartu zen. Estatu Nagusiaren koronela izatera heldu zen eta San Fernando Errege Ordenaren Zaldunaren kondekorazioa lortu zuen.\nCharles anaia hil ondoren, Barr\u00e9s du Molard bizkondearen titulua jaso zuen.\nObra.\n1842an, Parisen, gerran bizi izandako esperientziak liburu batean bildu zituen: \"Memoires sur la guerre de la Navarre et des Provinces Basques\". Liburua gerra hasieratik Bergarako besarkada arte jasotzen du (1835-1839). Argitaratzailea \u00c9douard Dentu izan zen. Liburuan euskal lurraldeen mapa zehaztua jaso zuen."}
{"id": "746170", "revid": "56334", "url": "https://eu.wikipedia.org/wiki?curid=746170", "title": "Euskera aldizkaria", "text": ""}
{"id": "746175", "revid": "44278", "url": "https://eu.wikipedia.org/wiki?curid=746175", "title": "Amanita ceciliae", "text": ""}
{"id": "746176", "revid": "44278", "url": "https://eu.wikipedia.org/wiki?curid=746176", "title": "Kukumelo ezkatagris", "text": "Kukumelo ezkatagrisa (\"Amanita ceciliae\") \"Amanitaceae\" familiako perretxiko jangarria da. Jangarria da, baina ez da gomendatzen kontsumitzea, Amanita toxikoen antza duelako. Espezie handia da, oro har 20 cm baino gehiagoko altuera du, erraz ezagutzen da bolbaren kolore gris ilunagatik eta kapelan honen hondarrak dituelako.\nSinonimoak.\n\"Amanita inaurata\", \"Amanita\" \"strangulata\", \"Agaricus ceciliae\" Berk. &amp; Broome (1854), \"Amanita inaurata\" Louis Secretan (1833), \"Amanitopsis ceciliae\" (Berk. &amp; Broome) (1992), \"Amanitopsis inaurata\" (Secr. ex Gillet) (1889)\nDeskribapena.\nKapela: 10 eta 15 cm arteko diametrokoa. Hasieran hemisferikoa, ondoren kanpai itxurakoa eta ganbila, azkenik nahiko laua eta erdian titi batekin. Grisaxka eta limoi-horiaren arteko kolorekoa du. Ertza gogor ildaskatua. Azala bolbako hondakin handiz eta ugariz estalita dago (errezel orokorra).\nOrriak: Libreak, estu, sabeldun samarrak, zurixkak, heldutasunera iristean tonu grisak edo kremak hartzen dituzte.\nOrri libreak: Oinera hurbiltzen diren orriak, baina ukitzen ez diotenak.\nHanka: 12 - 20 x 1,5 - 3 cm-koa, zuri-arrexka-grisaxka, liraina, lehenik beteta, gero barnehutsa, oinarrian puztuta, gainazala maluta marroi edo grisez josita dauka, eta itxura nabarra hartzen du. Ez du eraztunik (errezel partziala). Bolba errauts-gris kolorekoa da, oinarrian zorro bat bezala, baina trinkotasun bigun eta hauskorrekoa.\nHaragia: Hauskorra, grisaxka, usain eta zapore bereizgarririk gabea.\nEtimologia: \"Amanita\" terminoa grekotik dator eta Zilizia eta Siria arteko mendiari egiten dio erreferentzia, han oso ugariak ziren eta. Grezieraz beste esanahi bat ere badu, perretxikoa kontzeptu orokor gisa. \"Strangulata\" epitetoa, ziurrenik oinean eraztun antzeko ugari dituelako.\nJangarritasuna.\nJangarria, \"vaginata\" taldeko \"Amanita\" guztiak bezala. Hala ere, ez da kontsumitu behar gordinik.\nNahasketa arriskua.\nEspezie honen ezaugarriak: eraztun gabea, bolba-hondar handiak kapelan, ildaska nabarmenak ertzean, eta oin apur bat flokosoak, ia nahastezina egiten dute.\nSasoia eta lekua.\nUdan eta udazkenean, hostozabalen eta koniferen basoetan.\nBanaketa eremua.\nEuropa, Ipar Amerika, Hego-mendebaldeko Asia eta Asiako Ekialdea."}
{"id": "746180", "revid": "56334", "url": "https://eu.wikipedia.org/wiki?curid=746180", "title": "Karaktereen ezagutza optikoa", "text": ""}
{"id": "746181", "revid": "56334", "url": "https://eu.wikipedia.org/wiki?curid=746181", "title": "OCR", "text": ""}
{"id": "746182", "revid": "56334", "url": "https://eu.wikipedia.org/wiki?curid=746182", "title": "Action Fran\u00e7aise", "text": ""}
{"id": "746185", "revid": "96586", "url": "https://eu.wikipedia.org/wiki?curid=746185", "title": "Irene Montero", "text": "Irene Mar\u00eda Montero Gil (Madril, 1988ko otsailaren 13a) espainiar politikari eta psikologo bat da, Podemos alderdiko zuzendaritza batzordekoa. 2016ko urtarriletik aurrera, diputatua da Madriletik Espainiako Diputatuen Kongresuan eta, 2017ko otsailetik, Podemos-En Com\u00fa Podem-En Marea Talde Konfederaleko bozeramailea da kongresu horretan.\nIbilbidea.\nMoratalaz auzoan hazi zen, eta bertako Siglo XXI Ikastetxean eskolatu. 16 urtetik, herri mugimenduetan hasi zen ekintzaile, adibidez, Alderdi Komunistan. Psikologian lizentziatua da UAM Madrilgo Unibertsitate Autonomoan. Gero, Hezkuntzako Psikologia Masterra egin zuen. Une honetan, doktorego tesia egiten ari da hezkuntza inklusio eta hezkuntza lankidetzari buruz.\nMoratalaz, La Elipa eta Ciudad Linealen bizi izan da. Gaur egun, Galapagaren bizi da.\nPodemos-en sarrera.\n2014ko Europako Parlamenturako hauteskundeen ostean, Rafa Mayoralekin batera, \"Podemos\" alderdiarekin bat egin zuen, Hipotekak Kaltetutakoen Plataformatik (PAH). 2014ko azaroan, Podemoseko Herritarren Kontseilurako hautagaia izan ondoren, Gizarte Mugimenduen arduradun izendatu zuten, eta Pablo Iglesias \"Podemos\" alderdiko buruzagiaren kabinetea zuzentzen hasi zen.\nAskotariko erreferentziak.\nAitortu duenez, Angela Davis, Lev Lygotsky eta Maiatzeko Plazako Amonak ditu gogoko erreferentziak. Aldi berean, Antonio Gramsci jotzen du erreferentzia historiko intelektualtzat. Politikoki begiko ditu Brigada Internazionalak eta Hipotekak Erasandakoen Plataforma. Literaturan, \"Cien a\u00f1os de soledad\" (Gabriel Garc\u00eda M\u00e1rquez), \"La sonrisa etrusca\" (Jos\u00e9 Luis Sampedro) eta \"La mujer habitada\" (Gioconda Belli) eleberriak maite ditu gehien."}
{"id": "746186", "revid": "336", "url": "https://eu.wikipedia.org/wiki?curid=746186", "title": "Zirtze", "text": "Greziar mitologian, Zirtze () Eea uhartean bizi zen jainkosa eta sorgin bat zen. Bere gurasoak Helios, Eguzkiaren titan aurreolinpikoa, eta Perseis ozeanidea ziren. Bere neba-arrebak Eetes eta Pasifae ziren. Zirtzek bere etsaiak eta bera mintzen zutenak edabe magikoen bidez animalia bihurtzen zituen. Ospe handia zuen medikuntzan, sendabelarretan eta sorginkerietan zituen ezagutzengatik.\nZirtze Homeroren Odisean.\nHomeroren Odisean, Zirtzeren jauregia irla erdiko baso bateko zabalgunean altxatua zen harrizko eraikuntza bezala deskribatzen da. Jauregiaren inguruan, lehoiak eta otsoak zebiltzan, baina benetan Zirtzeren magiaren biktimak besterik ez ziren. Ez ziren arriskutsuak eta ezezagun guztiak lausengatzen zituen. Zirtzek ehungailu batean pasatzen zuen denbora. Eea irlara iritsi zenean, itsasontzitik tripulazio erdia jeisteko agindu zuen, eta bera itsasontzian geratu zen gainerakoekin. Zirtzek otordu batera gonbidatu zituen marinelak, bere edabeetako batekin sorgindu zituen eta gero, asko jan zutenean, bere makilarekin txerri bilakatu zituen. Bakarrik Eurilokok lortu zuen ihes egitea, hasieratik traizio bat espero baitzuen. Ulises\u00a0eta itsasontzian zeuden gainerakoak ohartarazi zituen.\nUlises bakarrik joan zen bere gizonak salbatzera, baina bidean Hermesekin topatu zen eta honek moly () landarea eman zion, landare horrek sorginkeriatik babestuko baitzuen.\nZirtzek ezin izan zuenean animalia bihurtu, marinelak gizaki itxurara itzularazi zion Ulisesek. Azkenean Zirtze Ulisesez maitemindu zen, eta haren etxerako bidean lagundu zuen, Ulises eta bere tripulazioa urte bat irlan egon eta gero.\nZirtzek bi bide iradoki zizkion Itakara bueltatzeko itsaslamien uhartea inguratu ondoren; edo \"noraezko arroketarantz\" joatea edo Eszila arriskutsuaren eta Karibdiseko zurrunbilotik pasatzea (toki gehienetan Messinako itsasarteareakin identifikatzen dena).\nZirtze beste kontaketetan.\nHesiodok kontatzen du Zirtzek hiru seme izan zituela Ulisesekin: Agrio, Latino eta Telegono, Tirisenoak gobernatu zituela, hau da etruriarak. Ondorengo poetek, horietako azkena soilik aipatzen dute Ulisesen seme gisa. Heldutasunera iritsita Zirtzek bere aitaren bila bidali omen zuen, bere etxera aspaldi itzulia zena. Baina iristean, Telegonok Ulises hil zuen nahi gabe. Bere gorpua Eeara eraman zuen, Penelope alargunarekin eta bere seme Telemakorekin. Zirtzek biak hilezkor egin zituen, Telemako ezkondu zuen eta Telegono Peneloperekin ezkondu zen.\nDioniosio Halikarnasokoak aldiz, aipatzen du Xenagoras historiatzaleak zioela Zirtzek eta Ulisesek hiru seme izan zituztela: Romo, Antias eta Ardeas (Erroma, Anzio eta Ardea hirien eponimoak). Esaten da Zirtzek Argonautak purifikatu zituela Apsirtoren heriotzagatik. Ondorengo historietan ageri da, Zirtzek Piko okil berde bihurtu zuela bere maitasuna ukatzeagatik. Eszila sei buruko monstruo bihurtu zuela, gerria txakur buruz inguratuta (Glaukok Eszilaz maiteminduta zegoela esan zuenean)."}
{"id": "746187", "revid": "512", "url": "https://eu.wikipedia.org/wiki?curid=746187", "title": "Bertrada Laongoa", "text": "Bertrana Laongoa (Laon, 726ko maiatza - Choisy-au-Bac, 783ko uztailaren 12a) Heribert Laongoa\u00a0kondearen eta Gisela Laongoaren alaba izan zen. Berta izenez ere ezaguna da. Pepin Laburrarekin, frankoen erregerekin, ezkondu zen 749an, 741. urtetik bere ohaidea izan ondoren, eta Karlos I.a Handiaren gurasoak izan ziren, Karlomagno deitzen zena, 742an, eta Karloman I.arenak, 747an.\n\"Oin handiarena\" goitizena zuen, oin bat bestea baino handiagoa zuelako."}
{"id": "746188", "revid": "512", "url": "https://eu.wikipedia.org/wiki?curid=746188", "title": "Udaberri-lore goiztiar", "text": "Udaberri-lore goiztiar edo Sanjose-lore goiztiar (\"Primula vulgaris\") Primulazeo familiako landare loreduna da, jatorriz Europa hego eta mendebaldekoa (Faroe Uharte eta Norvegiatik Portugalera eta ekialderantz Alemania, Ukraina, Krimea eta Balkanetaraino), Afrika ipar-mendebaldekoa (Aljeria) eta Asia hego-mendebaldekoa (Turkiatik Iranera).\nDeskribapena.\n10-30 cm arteko altuera hartzen duen landare bizikorra da. Hosto erroseta bat dauka eta habitat egokietan gutxi gorabehera hostoiraunkorra da.\nHostoak 5-25 cm luze dira eta 2-6 cm zabal. 2-4 cm-ko diametroa duten usain gozoko loreak ditu. Loreak hori argiak izan ohi dira, baina aldaera zuri eta arrosak ohikoak dira naturan."}
{"id": "746189", "revid": "448", "url": "https://eu.wikipedia.org/wiki?curid=746189", "title": "Zirze", "text": ""}
{"id": "746190", "revid": "20653", "url": "https://eu.wikipedia.org/wiki?curid=746190", "title": "Berta Laongoa", "text": ""}
{"id": "746193", "revid": "1545", "url": "https://eu.wikipedia.org/wiki?curid=746193", "title": "Primula vulgaris", "text": ""}
{"id": "746194", "revid": "56334", "url": "https://eu.wikipedia.org/wiki?curid=746194", "title": "Bertrada de Laon", "text": ""}
{"id": "746196", "revid": "201", "url": "https://eu.wikipedia.org/wiki?curid=746196", "title": "Ostaza", "text": ""}
{"id": "746197", "revid": "201", "url": "https://eu.wikipedia.org/wiki?curid=746197", "title": "Apo-lili", "text": ""}
{"id": "746199", "revid": "56334", "url": "https://eu.wikipedia.org/wiki?curid=746199", "title": "Dorothea von Rodde-Schl\u00f6zer", "text": ""}
{"id": "746200", "revid": "448", "url": "https://eu.wikipedia.org/wiki?curid=746200", "title": "Makareo", "text": ""}
{"id": "746201", "revid": "1545", "url": "https://eu.wikipedia.org/wiki?curid=746201", "title": "Estoloi", "text": "Estoloiedo herrestadar bat organismoen arteko lotura-organo horizontala da, landareen kasuan lurpeko edo lurgaineko zurtoin itxura duena eta ugalketa asexualean parte hartzen duena. Estoloiak ez du hostorik izaten, baina nodo bakoitzetik (begietatik) landare berri bat gara dezake, batez ere lurrarekin kontaktuan badago.\nAnimalia kolonial espezie batzuetan, adibidez \"Stolonica socialis\" aszidiatan, estoloiak ugalketa asexuala ere ahalbidetzen du.\nMotak.\nEstoloiak bi motakoak izan daitezke: airetikoak (lurgainekoak) edo lurpekoak.\nAiretiko estoloiak.\nOhiko landare estoloniferoa (estoloiak garatzen dituena) marrubia da. Barneko landareen artean zinta-belarra da ohikoena.\nBeste landare batzuk ere garatzen dituzte estoloiak, hala nola basa-marrubia (\"Fragaria vesca\"), sagu-belarra (\"Hieracium pilosella\"), \"Saxifraga stolonifera\" eta pilea nanoa (\"Pilea pumila\").\nLurpeko estoloiak.\nEstoloi batzuk lurpekoak izan daitezke Espezie batzuetan, hala nola harenondokoa (\"Ammophila arenaria\"), dunak finkatzeko erabiltzen den graminea espezie bat."}
{"id": "746203", "revid": "44278", "url": "https://eu.wikipedia.org/wiki?curid=746203", "title": "Amanita franchetii", "text": ""}
{"id": "746204", "revid": "44278", "url": "https://eu.wikipedia.org/wiki?curid=746204", "title": "Lanperna ezkatahori", "text": "Lanperna ezkatahoria (\"Amanita aspera\" edo \"Amanita franchetii\") \"Amanitaceae\" familiako perretxikoa da. Ez jatea aholkatzen da. Digeritzen zaila eta arriskutsua da, ez da kontsumitu behar.\nSinonimoak: \"Amanita aspera\" var. \"franchetii\" , \"Amanita queletii\" var. \"franchetii\" , \"A. franchetii\" var. \"franchetii\", \"A. franchetii\" , \"A. franchetii\" var. \"lactella\" \nDeskribapena.\nKapela: 5 eta 8 cm bitarteko diametrokoa, hasieran erdi-esferikoa, ondoren ganbila eta azkenik lau-ganbila; ertza erregularra, leuna, ildaskarik gabe, soberakinarekin eta inkurbatua. Kapelaren azala arre-horixka kolorekoa, batzuetan gris-zurixka, ezkata txiki pikortsu eta piramidalez estalia, hori-zurixka kolorekoa, euriarekin eta ukitzean erraz erortzen direnak eta hauskorrak.\nOrriak: Sabeldunak, zabalak, estu, zuriak.\nHanka: Garaia, zilindrikoa, oinarria erraboilduna, zuria, eraztunaren gainetik leuna eta pixka bat ezkatatsua gainerakoan. Eraztun mintzezko samarra, zintzilikarioa, goiko aldean ildaskatua eta ertza garatxo pikortsu horixkaz biribildua. Bolba hori koloreko eraztun batzuetara murriztuta.\nHaragia: Zuria, onddoen zapore eta usain ahularekin.\nEtimologia: Amanita grekotik dator eta Zilizia eta Siria arteko mendiari egiten dio erreferentzia, han oso ugariak ziren eta. Grezieraz beste esanahi bat ere badu, perretxikoa, kontzeptu orokor gisa. Aspera epitetoa berriz latinetik dator, latz, esan nahi duen \"asper\" hitzetik. Kapelan dituen garatxo txikiengatik. \nJangarritasuna.\nJangarri kaskarra batzuentzat, eta beste batzuentzat, toxikoa izan daiteke. Baztertu egin behar da.\nNahasketa arriskua.\nQueleti aldaerak kolore arre iluna du (ez argia), eta ezkata horiak nabarmenago ikusten dira. \"Amanita rubescens\" delakoak zuri-gris koloreko ezkatak ditu (ez horiak), haragia, orriak eta oina marruskatzean gorritu egiten dira, bolba antzekoa da, errodetez osatua, baina irintsuagoa eta inguratzailea. Hau jangarria da.\nSasoia eta lekua.\nUda amaieran eta udazkenean. Hostozabalen basoetan,haritz, gaztainondo eta pagoetan. Baita Mediterraneoko basoetan ere, artelatz eta erkameztien artean. Urria.\nBanaketa eremua.\nIpar Amerika, Europa, Japonia."}
{"id": "746205", "revid": "44278", "url": "https://eu.wikipedia.org/wiki?curid=746205", "title": "Amanita aspera", "text": ""}
{"id": "746206", "revid": "44278", "url": "https://eu.wikipedia.org/wiki?curid=746206", "title": "Ardotsu", "text": "Ardotsua (\"Amanita rubescens f. annulosulfurea\") \"Amanitaceae\" familiako perretxiko mota bat da. Nahiz eta Galdakao lanperna bezalakoa den, familia bera (\"Amanita\"). Gordinik toxikoa da, gutxienez 20 minutuz prestatu behar da, hemolidina lurruntzeko (globulu gorriak suntsitzen ditu)\nDeskribapena.\nKapela: Globo-formako eta gorri argitik hemisferikora (okre) eta lau-ganbilera (gorri bizia). Azal leuna, ildaskatu gabea, errezel zuri-gris koloreko hondakinekin.\nOrriak: Ia libreak, nahiko estu, zuriak gaztetan eta gorrixkak zahartzean.\nOrri libreak: Oinera hurbiltzen diren orriak, baina ukitzen ez diotenak.\nHanka: Arrosa kolorekoa, erraboildun bolbarekin oinarrian. Gorri-ardo koloreko tonalitateekin (larbek erraz erasotzen diote). Mintzezko eraztuna, oso ildaskatua, iraunkorra, tonu horixkekin.\nHaragia: Zuria (ebakitzean arrosa kolorera biratzen du). Usain fungikoa, zapore gozoa hasieran eta mikatz samarra geroago.\nEtimologia: Amanita hitza grekotik dator eta Silizia eta Siria arteko mendiari egiten dio erreferentzia, han oso ugariak ziren eta. Grezieraz beste esanahi bat ere badu, perretxikoa, kontzeptu orokor gisa. \"Rubescens\" epitetoa berriz latinetik dator, gorritu egiten dela, esan nahi duen, \"rubescens\" hitzetik. Haragiaren kolorea aldatu egiten delako.\nJangarritasuna.\nJangarria, baina kontuz ibili beharrekoa.\nNahasketa arriskua.\nTaxoi nominalak zuritik arrosa kolorera doan eraztuna du (inoiz ez horia), eta ez da hain mehea. \"Amanita franchetii\" edo aspera (toxikoa izan daiteke) delakoak ere tonu horixkako eraztuna du, baina honen zuria ez da kolorez aldatzen, ebakitzean ez du arrosarako joerarik. \"Amanita pantherina\" toxikoak, ez du ardo koloreko tonurik. \"Amanita spissa\" espezieak ez du oinaren oinarria ardo kolorekoa eta ez zaio haragia gorritzen.\nSasoia eta lekua.\nUdaberrian eta udazkenean. Hostogalkorren eta koniferoen basoetan.\nBanaketa eremua.\nIpar Amerika, Erdialdeko Amerika, Brasil, Europa, Errusia, Saharaz hegoaldeko Afrika, Himalaiako eremua, Kaukasia, Kazakhstan, Himalaiako eremua, Txina, Korea, Japonia, Australia."}
{"id": "746207", "revid": "44278", "url": "https://eu.wikipedia.org/wiki?curid=746207", "title": "Onddozuri", "text": ""}
{"id": "746209", "revid": "129751", "url": "https://eu.wikipedia.org/wiki?curid=746209", "title": "Udako onddozuri", "text": "Udako onddozuria (\"Boletus reticulatus\", izen ohia \"Boletus aestivalis\") \"Boletaceae\" familiako onddoa da. Erretikulu zuria du oinaren goialdean. Kapela marroi-gorritxo iluna dauka eta kupelaren itxurako oina. Haragia zuria eta gozo usainarekin.\nSinonimoak: \"Tubiporus aestivalis\" , \"Boletus aestivalis\" \nBizilekua.\nHostozabalekin eta koniferekin mikorrizak sortzen ditu goroldio ugariko tokietan. Ipar-toki epeletan, haritzen ondoan, bereziki haritz kandudunak. Bakarrik edo taldetan daude, lur drainatuetan.\nDeskribapena.\nKapela: 20 cm. arteko diametrokoa, \"edulis\"-aren antzeko kolorekoa, baina zurbilagoa, gaztaina-kolorea eta urraren tartekoa duena, kolore berdina denean eta ertz argiagorik gabe. Azala matea da, lehorra, fin-fin belusatua eta, batzuetan, erretikulu edo pitzaduretan zatikatua, autore batzuentzat horregatik deitzen zaio \"retikulatus\", beste batzuk berriz, oinaren sareagatik dela uste dute. Azalaren azpian haragia zuria da, ez \"edulis\"-arena bezalako marroi-ardotsua.\nTutuak: Luzeak, 10 eta 14 mm bitartekoak, finak, ia libreak, banangarriak, lehenengo zuriak eta gero horixkak.\nTutu libreak: Oinera hurbiltzen diren tutuak, baina ukitzen ez diotenak.\nPoroak: Zuriak, gero hori-oliba kolorekoak, azkenik berdexkak, herdoil-marroia leku kolpatuetan.\nHanka: Hasieran sabelduna, baina haztean zilindrikoa bihurtzen da. Gaztaina kolore argia du eta erretikulu argi luze bat darama, zahartuaz iluntzen dena eta oinaren oinarriraino iristen da, edulis-arena ez bezala.\nHaragia: Zuria, gaztetan trinkoa eta gero biguna, behatzekin kapela sakatzean ikus daitekeen bezala. Intsektuek asko erasotzen diote, eta larbak bertan uzten dituzte. Usain ona du, eta azukre-antzeko zaporea.\nEtimologia: Boletus terminoaren etimologia eztabaidagarria da. Aestivalis berriz udatik dator, udan irtetzen duelako.\nJangarritasuna.\nBikaina, batzuentzat \"edulis\" eta \"aereus\" baino hobea, baina aguro hondatzen da intsektu eta larben etengabeko erasoen ondorioz.\nNahasketa arriskua.\n\"Boletus edulis\"-a desberdina da udazkenean agertzen delako, kolore argiagoa duelako eta oinaren goiko aldean sare zuria duelako. \"Tylopilus felleus\" berriz, oso mingotsa da, bere poroak apur bat arrosa-gorrixkak dira, sarea arre-iluna da, eta esporak arrosak ditu. Ez da jangarria.\nSasoia eta lekua.\n\"Boletus\" goiztiarrena da. Udaberrian ager daiteke eta, gero, udan udazkenean baino agerraldi gehiagorekin. Hosto-erorkorretan batez ere, baina koniferoen basoetan ere irteten du.\nBanaketa eremua.\nEuropa, bereziki arrunta Frantziako hegoaldean eta mendebaldean, Afrikako hegoaldean ziurrenik sartuta."}
{"id": "746211", "revid": "105290", "url": "https://eu.wikipedia.org/wiki?curid=746211", "title": "Nafarroaren Eguna (Baigorri)", "text": "Nafarroaren eguna urtero apirilaren azken igandean Baigorri herrian Nafarroa Garaiaren eta Beherearen arteko batasun kulturala aldarrikatzeko ospatzeko jaialdia da. 1978an ospatu zen lehenengo aldiz. Baigorriko Basaizea elkarteak antolatzen du."}
{"id": "746216", "revid": "512", "url": "https://eu.wikipedia.org/wiki?curid=746216", "title": "Nihan B\u00fcy\u00fcka\u011fa\u00e7", "text": "Nihan B\u00fcy\u00fcka\u011fa\u00e7 (Istanbul, Turkia, 1981eko irailaren 28a) turkiar aktorea da."}
{"id": "746217", "revid": "448", "url": "https://eu.wikipedia.org/wiki?curid=746217", "title": "Puto Amoak Matematiketan", "text": "Puto Amoak Matematiketan (PAM edo P.A.M. gisa laburtuta batzuetan) rock talde bat da, 1999an Ermuan (Bizkaia) sortua, herriko beste talde batzuetatik (Hugh!!! , Zaztada, The Pepes, Julio Kageta eta Dantzut) eskarmentua zuten musikari batzuen artean."}
{"id": "746218", "revid": "336", "url": "https://eu.wikipedia.org/wiki?curid=746218", "title": "Bra-ket notazio", "text": "Bra-ket notazioa, Diracen notazioa izenaz ere ezaguna, mekanika kuantikoan egoera kuantikoak deskribatzeko notazio estandarra da. Horrez gain, matematikan ere erabil daiteke bektore abstraktuak eta funtzional linealak denotatzeko. Notazio honetan \u27e8 eta \u27e9 angeludun parentesi eta | barra bertikal ikurrak erabiltzen dira. formula_1 adierazia, zeinean ezkerreko formula_2 aldeari bra deritzon, eta eskuineko formula_3 aldeari ket."}
{"id": "746219", "revid": "46380", "url": "https://eu.wikipedia.org/wiki?curid=746219", "title": "Antonia Padoani Bembo", "text": "Antonia Padoani Bembo (Venezia, c. 1640 - Paris, c. 1720) italiar musikagile eta abeslaria izan zen. Giacomo Padoani medikuaren eta Diana Pareschiren alaba zen. Luis XIV erregearentzat abestu zuen. Bere lanik adierazgarriena \"L\u00b4Ercole amante\" (1707) da.\nBizitza.\nGiacomo Padoani (1603-1666) eta Diana Pareschiren (1609-1676) alaba izan zen. Musika eta literatura ikasi zituen. Hainbat bidaia egin zituen Francesco Corbetta gitarra jolearekin; Viena, Brusela, Hannover, Espainia eta Paris barne. Era berean, Francesco Cavalliren ikaslea zen.\nAbesten duen fligia (abeslari alaba) gisa identifikatzen da, kantu egiteko talentu jakin bat izanik. 1659an Lorenzo Bemborekin ( 1637 - 703 ) ezkondu zen, Pietro Bemboren ondorengoak. Ezkontzako lehen urtea pasatzen dute Veneziako Padoani etxean, non gatazkak aitaren eta senarraren artean sortzen diren. Hiru seme-alaba dituzte: Diana, Andrea eta Giacomo. Bere aitaren heriotzarekin, San Moises elizara bizitzera joaten dira Veneziatik. 1672. urtean, Lorenzo Bembo dibortziatu eta Frantziara itzuli zen Louis XIV.aren babespean, Saint-Chaumont-eko Petite Union Chretienne des Dames de Saint Chaumont auzitegiaren babespean (Saint-Chaumont-ko Ladiesko Batasun Kristaua), Notre Dame de la Parroquia Bonne Nouvelle, Pariseko kanpoaldean.\nLana.\nAntonia Bembok bokalen genero lanak nagusiki osatzen ditu:\n\u00a0 \u00a0 Bost ahotsa divertimento\n\u00a0 \u00a0 Bi te deum\n\u00a0 \u00a0 Salmoen musikazioa, latinezko eta frantsesezko testuak\n\u00a0 \u00a0 Opera, L'Ercole (1707)\n\u00a0 \u00a0 Cantata, Clizia, soprano eta etengabeko maitalea\nBere lanak Parisko Biblioth\u00e8que Nationale-n mantentzen dira eta sei bolumen eta Ormoniche produzioni osatzen dute."}
{"id": "746220", "revid": "336", "url": "https://eu.wikipedia.org/wiki?curid=746220", "title": "Barbara Hepworth", "text": "Jocelyn Barbara Hepworth (1903ko urtarrilaren 10a-1975eko maiatzaren 20a) ingeles eskultorea izan zen. Hepworth, St Ives-engan, Kornuallesen, Bigarren Mundu Gerran zehar, bizi izan ziren artistetako koloniako irudi nabaria, Ben Nicholson eta Naum Gabo bezala beste artista batzuekin batera.\nBiografia.\n1903an jaio zen, Wakefield-en (New Yorkshire). \"Wakefield Girls High School\"-era joan zen, eta \"Leeds School of Art\" ikasi egin zuen 1920 eta 1921 artean, ere bai, ikasi egin zuen \"Royal College of Art\" Londresen dagoena 1921 eta 1924 artean. Beranduago, Italian egon zen urte batzuk ikasten.\nBere hasierak eraginda egon ziren antzerkiko obrengatik, beste batzuen artean, Henry Moore-kin, harreman ona zeukan berarekin. Europako talde garrantsitzuenetariko partaidea zen, material tradizionalak era berritzaile batean erabiltzen zituzten. Bere lanak eskultura barruan espazio hutsak bereizgarri ditu. Berarentzat, materialaren ezaugarri naturalak, lana eratu behar zuten behin betiko. Batez ere, lan egin zuen egurrarekin eta harriekin; izaera abstraktuko jarduera eginez.\nBere lehen ezkontza, John Skeaping-ekin izan zen. Beranduago, 1933 dibortziatu egin ziren. Bere bigarren ezkontza, 1938an izan zen Ben Nicholson-ekin, margolari eta eskultore famatu batekin, 1951an dibortziatu egin ziren. Hepworth eta Nicholson oso garrantsitzuak izan ziren Ingalaterrako arte abstraktuko mugimenduan hogeita hamarreko hamarkadan.\nBigarren Mundu Gerra ondoren, Barbara Hepworth Henry Moore-kin batera, eskulturako pertsona garrantzitsuanetariko bat bihurtu zen. 1965ean, Dama izendatu zuten, hamar urte bere heriotza baino lehen bere lantegiko sute batean zehar St Ives-en, 72 urte zituenean. Bere etxea eta bere lantegia Barbara Hepworth Museoa eratzen dute.\nLanak.\n1928 \"Doves\"\n1932-33 \"Seated Figure\"\n1933 \"Two Forms\"\n1934 \"Mother and Child\"\n1935 \"Three Forms\"\n1936 \"Ball Plane and Hole\"\n1940 \"Sculpture with Colour (Deep Blue and Red)\"\n1943 \"Oval Sculpture\"\n1943-44 \"Wave\"\n1944 \"Landscape Sculpture\"\n1946 \"PelagosTides\"\n1949 \"Operation: Case for Discussion\"\n1951 \"Group I (Concourse) February 4 1951\"\n1953 \"Hieroglyph\"\n1954-55 \"Two Figures\"\n1955 \"Oval Sculpture (Delos)\"\n1955-56 \"Cor\u00e9\"\n1956 \"Orpheus (Maquette), Version IIStringed Figure (Curlew), Version II\"\n1958 \"Cantate DominoSea Form (Porthmeor)\"\n1960 \"Figure for a LandscapeArchaeon\"\n1962-63 \"Bronze Form (Patmos)\"\n1964 \"Rock Form (Porthcurno)Sea Form (Atlantic)\"\n1966 \"Figure in a LandscapeFour-Square Walk Through\"\n1968 \"Two Figures\"\n1970 \"Family of Man\"\n1971 \"The Aegean SuiteSummer Dance\"\n1972 \"Minoan HeadAssembly of Sea Forms\"\n1973 \"Conversation with Magic Stones\""}
{"id": "746221", "revid": "1519", "url": "https://eu.wikipedia.org/wiki?curid=746221", "title": "Angelina Grimk\u00e9", "text": "Angelina Emily Grimk\u00e9 (Charleston, Hego Carolina, 1805eko otsailaren 20a - Hyde Park, Massachusetts, 1879ko urriaren 26a) aktibista politikari estatu batuar bat izan zen, emakumeen eskubideen defendatzailea.\nBiografia.\nEstatu Batuetako hegoaldean hazi zen, guztiz hazi zenean iparraldean bizi izan zen bere heldutasuna. Bere onartze handien urteak 1836 inguruan eman ziren, William Lloyd Garrison-i eskutitz bat bidali ondoren, gutuna egunkari esklabista batean argitaratua izan zen, \"The Liberator,\" 1838ko maiatzean.\nGarai hartan hitzaldi adoretsu eta bikain bat eman zuen abolizionistentzat Filadelfian, aretoaren kanpoan aurkako talde batek harriak botatzen eta ohiukatzen zioten bitartean. Bi urtez eskaintzen eta ematen zituen hitzaldien argudioak esklabismoa bukatzeko eta emakumeen eskubideen alde egiteko ziren.\nBere ikuspuntua erabakita zeukan natura eskubideen ideologiatik, Estatu Batuetako independentzia ezarri zenetik, bere konstituzioan eta Biblia kristauen sinesmenean. Gainera bere experintzia pertsonala aipatu zuen esklabismoa eta arrazakeria adierazteko hegoaldean gertatutakoa, eta gizon eta emakumeen askatasunaren injustiziagatik emakume eta gizonak defendatu zituen eta izan zen adierazgarria arraza arteko aurreiritziekin.\nIdatziak.\nGrimk\u00e9ren bi historia garrantzitsuenak \"An Appeal to the Christian Women of the South\"(Hegoaldeko emakume kristauei deialdia) eta Catharine Beecher-ri idatzitako gutunak.\nBere \"Deialdia\" American Anti-Slavery Society-gatik argitaratua izan zen 1836. urtean, hegoaldeko emakumeak beraien apelazioak ez jasan izanagatik ezagutua da.\n\"Grimkeren Apelazioa\" American Anti-Slavery Society-etik banatua izan zen, eta abolizionista erradikalengatik jasoaizan zen txaloaldi batekin.\nDeialdia zazpi arrazoi dauka:"}
{"id": "746222", "revid": "105290", "url": "https://eu.wikipedia.org/wiki?curid=746222", "title": "Llangolleneko Andreak", "text": "Llangolleneko Andreak bi emakumezko anglo-irlandar izan ziren, zeinak elkarrekin bizitzea erabaki baitzuten, beren garaian interesa eta eskandalua sortuz. Erlazio lesbiko erdi-ageriko baten adibidea izan ziren 19. mendearen hasieran, eta ezagunak izan ziren bizilekua Llangollen herrian hartu zutelako, Galesen.\nEleanor Charlotte Butler (1739 \u2013 1829) Kilkenny Gazteluan hazi zen, Irlandan.\nSarah Ponsonby (1755 \u2013 1831) Woodstock herrian hazi zen, Kilkenny konderrian (Irlanda).\n1768. urtean ezagutu zuten elkar, eta biek zutenez helburua familiak inposatutako ezkontzetatik libratzea, ihes egin zuten elkarrekin 1778. urtean, eta Iparraldeko Galesen aurkitu zuten etxe bat, Llangollen herrian, zeinari galesez Plas Newydd edo \"jauregi berria\" esaten zitzaion.\nBeraien elkar-bizitzagatik zelebritate bihurtu ziren, eta ez andreek ez zioten uko egin ospe txiki horri. Izatez, beraien etxea bisita sozial askorentzako topaleku izan ziren, Dublin eta Londres artean bidaiatzen zuten pertsona askorentzat. Llangollenetik igaro zuiren, besteak beste, Anne Lister, Robert Southey, William Wordsworth, Percy Bysshe Shelley, Lord Byron, Sir Walter Scott, Wellingtongo 1. Dukea, Josiah Wedgwood eta beste."}
{"id": "746223", "revid": "56334", "url": "https://eu.wikipedia.org/wiki?curid=746223", "title": "P.A.M.", "text": ""}
{"id": "746224", "revid": "336", "url": "https://eu.wikipedia.org/wiki?curid=746224", "title": "Giustina Renier Michiel", "text": "Giustina Renier Michiel (Venezia, 1755eko urriaren 14a - \"ib.\", 1832ko apirilaren 6a) italiar idazle izan zen, Paolo Renier Duxeren biloba.\n\"Le feste veneziane\" lanari esker, Italiako historiari buruzko ezagutza baliagarri ugari eman ditu. Shakespeareren \"Otelo\", \"Macbeth\" eta \"Koriolano\" lanak italierara itzuli zituen."}
{"id": "746229", "revid": "96586", "url": "https://eu.wikipedia.org/wiki?curid=746229", "title": "Marie-Louise Lachapelle", "text": "Marie-Louise Dug\u00e8s Lachapelle (1769ko urtarrilaren 1a-1821eko urriaren 4a) frantziar obstetra izan zen. H\u00f4tel-Dieu Pariseko ospitaleko obstetriziako zuzendaritza buru izan zen, ospital zaharrena zen. Argitaratu zituen emakumeen anatomia, obstetrizia eta ginekologiari buruzko hainbat testu liburu. Idatzi zuen \"Pratique des accouchements.\" denbora luzez izan zen obstetizia estandarreko liburua, liburuan indartu zuen erditze naturala. Lachapelle obstetra modernoaren amatzat hartzen da.\nBizitza.\nLachapelle Parisen jaio zen ,alaba bakarra zen ospetsu ama zuen komadrona zen , Marie Jonet, y de Louis Dugesosasuneko funtsionario bat .Bere amona bebahi komadrona zen .Oso gazte hasi zen komodronas lan egiten ,bere etseko laguntzari eta ikasketei esker,bere amaren gan .1792-ean eskondu zen cirujano batekin , honek lan egiten zuen H\u00f4pital Saint-Louis.\n1792 - 1795en artean alaba bat euki zuen .Lan egiteari utsi zuen ,baina bere emastearen eriotsa gertatu zen, 3 urte eskondu ondoren ,ondoren bere semea zaintzeko bakarra zen familian.\nLana.\nAmari bizirik zegoen bitartean, amatasun aretoa berriro antolatu zen, eta Lachapellek amari lagundu zion matronadun bat bezala. Hamabi urte zituenean, jaiotza konplikatuetan parte hartu zuen.\nAmaren heriotzaren ondoren, Lachapelle-k Paris-en ospitaleko ospitale publikorik ospetsuena izan zuen posizioan heriotza egin zuen 1797. urtean. Ospitalea lagundu zuten pobreek eta finantza-laguntza izan zuten Notre Dame de Paris 5 Bere garaiko ospitale obstetriko onena izan zen eta bere emaginen eskola ezaguna zen. 8 1796. urtean eta 1797. urtean, Franz Naegele-ko obstetrizia ikasketak zabaldu zituen.\nJean-Louis Baudelocche-k emaginen eskola antolatu baten beharra konturatu zen.Lachapelle-ren gaitasun eta ospe medikoren ondorioz, emaginen eskola arrunta eta haurrentzako ospitalea eskatu zitzaion Napoleon-eko gobernuak Port Roya-n ezarri zuenean,amatasuna."}
{"id": "746230", "revid": "512", "url": "https://eu.wikipedia.org/wiki?curid=746230", "title": "Manto Mavrogenous", "text": "Manto Mavrogenous () (1796 - 1848) emakumezko heroi greziar bat izan zen Greziako Independentzia Gerran. Emakume oso aberatsa zen familiaz, eta diru guztia inbertitu zuen bere herriaren independentziaren alde.\nLehen urteak.\nManto Mavrogenous jaio zen Triesten, Habsburgotarren Austria zen lurralde batean, gaur egunean Italia, familia greziar aberats baten baitan.\nArgien Garaiko emakume ikasia izan zen, eta besteak beste antzinako greziar filosofia eta historia ikasi zituen Triesteko unibertsitatean. Grekeraz gain, frantsesa, italiera eta turkiera menderatzen zituen.\nIndependentzia gerra.\n1821. urtean Greziako Independentzia Gerra hasi zenean, bere familiaren jatorrizko lurraldera, Mikonos uhartera joan zen, eta han untzi eta soldadu taldeak finantziatzen hasi zen, independentziako gerran laguntzeko.\nBere untzi eta konpainiak hainbat kanpainatan hartu zuten parte: 1821 eta 1822. urteetan Zikladetan eta beste zenbait uhartetan, eta 1823. urtetik, Peloponesoan. Dimitrios Ypsilantis independenisten buruzagi greziarrekin ezkontzekotan izan zen, baina konpromisoa hautsi ostean pobrezian bizi izan zen Nauplio hirian.\nGerra amaitzean, Grezia berriko lehen estatuburuak, Ioannis Kapodistriasek, lotinante-jeneralaren titulua eman zion."}
{"id": "746232", "revid": "1519", "url": "https://eu.wikipedia.org/wiki?curid=746232", "title": "Manto", "text": ""}
{"id": "746233", "revid": "1491", "url": "https://eu.wikipedia.org/wiki?curid=746233", "title": "Magallaes-Elkano espedizioa", "text": "Magallaes-Elkano espedizioa 1519. urtean hasi eta 1522an amaitu zen nabigazio espedizioa izan zen. Karlos I.a enperadoreak itsasbide komertzial berri baten aurkikuntza egitea agindu zuen. Fernando Magallaes espedizioaren kapitaina izan zen, baina Filipinetan hil ondoren, Juan Sebastian Elkano izendatu zuten kapitain. Itsasbide berri hau, Portugaleko mugetatik pasa gabe, espezia berriak lortzeko asmoarekin egin zen eta Elkanoren erabakiaren ondorioz, Portugalen uretatik igaro eta zirkumnabigazioa osatzeko baliatu zuten.\nEspedizioaren helburua Moluketarako mendebaldeko bide bat (\"Espezieen Uharteak\") eta espezia merkataritza handitzea zen. Magallaes 1519ko irailaren 20an irten zen Sevillatik (Espainia), Atlantikoa zeharkatu zuen eta orain bere izena daraman itsasartea aurkitu zuen, Hego Amerikako hegoaldeko muturretik Ozeano Bareraino igarotzea ahalbidetuz. Flotak Ozeano Bareko lehen zeharkaldia egin zuen, gaur egun Filipinak deitzen den tokian geldituz, eta, azkenik, Moluketara iritsi zen, bere helburua lortuz. Oso tripulazio txikia 1522ko irailaren 6an itzuli zen Espainiara.\nHasiera batean, ontzidiak 270 gizon eta bost itsasontzi zituen: lau karraka eta karabela bat. Espedizioak, zailtasun askori aurre egin behar izan zien, matxinadak, gosea, eskorbutoa, ekaitzak eta indigenekin talkak barne. Magallaes Filipinar uharteetako guduan hil zen, eta kapitain nagusi bezala zenbait ofizialek ordezkatu zuten, Juan Sebastian Elkano kapitain izendatu zuten arte. Bera eta beste hamazazpi gizon itsasontzi batean (\"Victoria\") izan ziren globoa inguratu zuten bakarrak.\nEspedizioa, gehienbat, Enperadoreak finantzatu zuen, Fugger familia alemaniarrak jarritako diruarekin, Moluketarako mendebaldeko bide probetxugarri bat aurkituko zuelakoan, ekialdeko ibilbidea, Portugalek kontrolatzen baitzuen, Tordesillaseko Itunaren arabera. Espedizioak ibilbide bat aurkitu zuen arren, uste baino askoz ere luzeagoa eta nekezagoa izan zen, eta, beraz, ez zen komertzialki erabilgarria izan. Hala ere, lehen ingurabidea lorpen handitzat hartu da nabigazioan, eta eragin nabarmena izan zuen Europaren munduaren ulermenean.\nTestuingurua.\nItsasbide Komertzialak.\nEspedizioa XVI. mendearen hasieran gauzatu zen. XV. mendean, aurrerapen handiak egon ziren nabigazioan, batik bat Portugal eta Espainian. Honek ekarri zituen itsasbide berriei esker, merkataritza hobekuntzak egon ziren (\u201ciraultza komertziala\u201d). Itsas garapen iberiarra (1400-1600) nabarmena izan zen, Esplorazioen Aroa irekiko zuena.\nMongoliar Inperioak Asian zuen nagusitasunarekin (\"Pax Mongolica\" edo mongoliar bakea), europarrek denbora luzez lur segurutik igarotzeaz gozatu zuten, Zetaren Bidea erabiliz Indietarantz (garai hartan, gutxi gora-behera, Asiako hegoalde eta ekialde osoa bezala hartzen zena) eta Txinarantz, ondasun iturri baliotsuak zirenak, espezieak eta zeta bezala. Turkiarrek Konstantinopla hartu zutenean, eta Ekialde eta Mendebaldearen arteko merkataritza itxi zutela esan ohi da, Mediterraneoko itsas merkataritzaren ibilbide nagusiak itxiz edota baldintzatuz. Horrela, Europak Asiako espezien eta gainerako produktuen hornidura galdu zuen eta honek arazo ekonomikoak eragin zituen. Hala ere ikuspegi hau ezbaian jarri da azken urteotan, aurkikuntzak turkiarren ibilbide komertzialen konkisten aurretik eman zirelako. Portugal eta Gaztela saiatu ziren beste bide batzuk aurkitzen komertzio horrekin jarraitzeko.\n1470ean, Paolo dal Pozzo Toscanelli florentziar astronomoak, Alfonso V.a Portugalgoari, Atlantikoan zehar mendebalderantz nabigatzea, Espezieen Uharteetara, Katai eta Zipangora iristeko modu azkarrago bat izango zela iradoki zion, Afrika ingurutzeko ibilbidea baino, baina Alfonsok, bere proposamena errefusatu zuen. 1474an, Toscanellik mapa bat bidali zion Koloni, Asiako mendebalderako bide baten ideiarekin. 1480ko hamarkadan, Kolon anaiek Indietara \"Ozeanoko Itsasoan\" (Atlantikoa) zehar mendebalderantz nabigatuz iristeko plan bat proposatu zuten. Hala ere, hau zaildu egin zen Afrika inguruko hego-ekialdeko igarobidea Bartolomeu Diasek 1488an ireki zuenean, Esperantza Oneko lurmuturrera (egungo Hegoafrika) iritsi zenean.\nIkuspuntu geografikoa Amerikaren aurkikuntzaren aurretik.\nMendebaldean heziketa jaso zuten pertsona guztiek bazekiten, Aristotelesen garaitik behintzat, Lurra esferikoa dela. Lurraren esferikotasuna, Ptolomeoren lanean ere azaltzen da, non, neurri handi batean, Erdi Aroko astronomia oinarritu zen. Lurra esferikoa den ustea argi eta garbi islatzen duten idazle kristauen artean San Beda Agurgarria aurkitzen da bere \"Denboraren Aitortza\"n, 723. urte inguruan idatzia. XV. mendearen amaieran, zeruko nabigazio teknikak, Eguzkiak eta izarrek zeruan duten posizioa erabiltzen dutenak, Lurra esfera bat dela ulertzearekin batera, aspalditik erabili zituzten astronomoek, eta marinelak aplikatzen hasi ziren.\nK. a. III. mendean jada, Eratostenesek, Lurraren zirkunferentzia zuzen kalkulatu zuen geometria sinple bat erabiliz eta objektuek urrutiko bi lekutan proiektatzen zituzten itzalak aztertuz. K. a. I. mendean Posidoniok Eratostenesen emaitzak berretsi zituen, izar behaketak bi toki ezberdinetan alderatuz. Neurketa hauek asko ezagutzen zituzten adituek, baina Ptolomeok distantzia unitate txikienak eta zaharkituenak erabiltzeak XV. mendean Lurraren tamaina heren batean gutxiestera eraman zuen.\nPierre d'Aillyren \"Imago Mundi\" (1410) lanaren bidez, Kolonek Alfraganoren estimazioaren berri izan zuen, latitude gradu batek (edo ekuatorean zeharreko longitude gradu batek) formula_1 milia arabiar hartzen zituela (66,2 itsas milia edo 122,6 kilometro), baina ez zen konturatu hori milia arabiarraretan adierazten zenik, berak ulertzen zituen Erromatar milien ordez. Beraz, Lurraren zirkunferentzia 30.200 kilometrokoa (16.300 nmi) zen ekuatorean eta 26.200 kilometrokoa (14.100 nmi) 30 gradu iparraldera (Amerikarako bidaiaren ingurua), balio zuzena 40.075 kilometrokoa (21.639 nmi) ekuatorean eta 34.735 kilometrokoa (18.755 nmi) 30 gradu iparraldera zenean.\nGainera, aditu gehienek Ptolomeoren estimazioa onartu zuten, Eurasiak 180\u00b0ko luzera hartzen zuela, 130\u00b0 errealen (Txina kontinentaleraino) edo 150\u00b0ren (Japoniaraino Espainiako latitudean) ordez. Kolonek, bere aldetik, estimazio handiagoa uste zuen, ehuneko txikiagoa utziz urarentzat. D'Aillyren \"Imago Mundi\"n, Kolonek, Marino Tirokoaren estimazioa irakurri zuen, Eurasiaren luzetarako hedadura 225\u00bakoa zela. Baliteke Esdrasek egindako kalkulua jarraitzea: \"[globoaren] sei zati bizitzeko modukoak dira eta zazpigarrena urez estalita dago\". Marko Poloren baieztapenaren berri ere bazuen, Japonia (\"Zipangu\" deitu ziona) Txinatik (\"Cathay\") 2.414 kilometro ekialdera zegoela, eta Ekuatoretik dagoena baino gertuago. Toscanelliren ideiak eragin zuen, Japonia baino ekialderago bizi ziren uharteak zeudela ere pentsatzen zen, Antillia mitikoa barne, Azoreak baino mendebalderago ez zegoela pentsatzen zena.\nBeraz, Kolonen garaian Kanariar Uharteetatik Japoniarako distantzia 9.800 kilometro (5.300 nmi) edo 3.700 kilometro (2.000 nmi) ingurukoa zela uste zuen, Eurasiako luzerako zatian erabiliko zuen estimazioaren arabera. Jakina da benetako kopurua askoz handiagoa dela orain: 20.000 kilometro inguru (11.000 nmi). XV. mendeko itsasontzi bakar batek ere ez zuen hain bidaia luzea egiteko adina janari eta ur geza garraiatuko, eta esploratu gabeko ozeanoan zehar nabigatzeak zekartzan arriskuak oso handiak izango ziren. Europar nabigatzaile gehienek, Europatik Asiarako mendebalderako bidaia bideraezina zela ondorioztatu zuten. Hala ere, Errege-erregina Katolikoak, Iberiar Penintsulan gerra garesti bat burutu ondoren, Europako beste herrialde batzuekiko abantaila lehiakor bat lortzeko irrikaz zeuden Indiekin merkataritza bilatzeko. Kolonen proiektuak, burugabea bazen ere, halako abantaila agintzen zuen, eta honela iritsi zen, akats horren ondorioz, Amerikaren aurkikuntza.\nAmerikaren aurkikuntza.\n1492ko abuztuaren 3an Kristobal Kolonen lehen bidaia Palos de la Fronteratik atera zen Moluketarantz. Urte horretako urriaren 12an Guanahanira ritsi ziren, Bahametan (San Salvador izena eman zioten). Amerikaren aurkikuntza kasualitatez eman zen, mendebaldetik ekialdera iristen saiatuz. Lau bidaia egin zituen Kolonek, eta laugarrenean ere ziur zegoen berak aurkitutakoa Moluketara iritsi aurreko uharteak baino ez zirela. Laugarren bidaia horretan Malakako itsasartea aurkitu nahi zuen, Errege Katolikoak kezkatuta baitzeuden Portugalek egindako aurrerapenengatik. Azken finean, Vasco de Gamaren espedizioa (1497-1499) Indiara iritsi zen Afrika inguratuz, eta mendebaldetik beste bide bat aurkitzea beharrezkoa zen.\nKolon hil zen, baina Gaztelak jarraitu zuen espedizioak bidaltzen. Honela, Vasco N\u00fa\u00f1ez de Balboak, lur lehorreko espedizio baten bidez, Ozeano Barea Chucunaque ibaiaren mendilerroaren tontorretik ikusi zuen (gaur egungo Urrucallala mendiak, Panama), eta \"Hegoaldeko itsasoa\" deitu zuen., 1513ko irailaren 25ean. Honek bidea ireki zion itsasotik espedizio berriak egiteari.\nTordesillasko Ituna.\nPortugal eta Gaztelaren arteko itsasoen konkistaren testuinguru honetan, hainbat itun sinatu ziren XV. eta XVI. mendeetan. 1494an, Tordesillasko Ituna sortu zuten eta hainbat muga ezarri zituzten itsasbide berriak bilatu ahal izateko; Ozeano Atlantikoan egindako lerro baten bidez, munduko eragina bitan banatuta geratu zen. Alde batetik, Espainiak mendebaldeko eremuaren kontrola zuen; honek Amerikako kontinentearen zati handi bat hartzen zuen, baita Kanariar Uharteak ere. Bestalde, Portugalek ekialde osoa kontrolatzen zuen; Afrikatik Indiako Ozeanora eta Hego Amerikako ekialdeko zati bat (Brasilen kolonizazioa ahalbidetuko zuena).\nAurrekoa kontuan hartuta, Espainiak interes handia zuen Asiarako itsasbide batean, ez zekarrena Afrika inguratuz hegoalderantz nabigatzea, eta gero ekialderantz Indiaraino joatea.\nAurreprestaketa.\nFinantziazioa.\nMagallaesek Portugalgo erregeari, Manuel I.ari, bide komertzial berriak aurkitzeko asmoak azaltzean, Manuel I.ak, haren proposamena bertan behera utzi zuen, honek Asiarantz Afrika inguratuz nabigatzeko bide bat jada ezagutzen zuen eta bide berri bat finantzatzeko beharrik ez zuelako. Orduan, Magallaesek, Espainiara joatea erabaki zuen, orduko Karlos I.a errege gazteari, bere proiektu ausarta erakusteko. Karlos I.ak proiektua onartu ondoren, 1518ko martxoaren 22an, Valladoliden, Magallaesi \"\"nuestros adelantados e governadores de las dichas tierras e yslas\"\u201d titulua ematen zioten. Bidaia osoa finantzatzeko, erregeak, Karlos I.a, lortu zuten 8.346.379 marabedietaik, %77 eman zien. Diru horren parte bat Fugger familiak eman zuen, Karlos V.aren hautaketa finantziatu zuen familia berak, Gaztelaren gaineko abalak eskatuz.\nHornidura.\n8.346.379 marabedietatik, 1,252,909 janaria erosteko izan ziren, ia itsasontziak bezain garestiak. Ontzi bakoitzeko janariaren %80a, galletak eta ardoa ziren. Hortaz aparte, irina, gazta, almendrak, pikuak, ziapea eta haragi gazia ere eraman zuten. Ontzi batzuetan haragia bizirik eraman zuten, zazpi behi eta hiru txerri. Azpimarratu behar den elikagai bat, irasagar-okela da, Elkanok jaten zuena. Irasagar-okelak, jakin gabe eskorbutoa prebenitzen zuen, C bitamina kantitate handia zuelako.\nOntziak.\nEspedizioa, hasiera batean, bost ontziz zegoen egituratuta, 235 gizonekin Magallaesen agindupean: \"Trinidad, Victoria, Santiago, Concepci\u00f3n\" eta \"San Antonio\", \"Trinidad\" itsasontzia ikur gisa zutelarik.\n\"Victoria\" izan zen nabigazioa amaitu zuen itsasontzi bakarra. Ez da ezagutzen itsasontzien konfigurazioaren xehetasunik, ez baitago inongo itsasontziren ilustrazio garaikiderik.\nTripulazioa.\nJuan Sebastian Elkano, itzulerako bidaiaren buru izango zena, Gaspar de Quesadak gidatutako \"Concepci\u00f3n\" ontziaren maisu moduan abiatu zen. Espedizioan Antonio Pigafetta ere zihoan, bidaiaren kronika bat idatziko zuena. Ontzidia \u201c\"Armada del Maluco\"\u201d izenarekin izendatu zuten, espezien uharteengatik (Molukak), eta ontzi bakoitzak bi urterako elikagaiak zituen.\nEuskaldunak.\nEuskaldun askok hartu zuten parte bidaia horretan, 35 edo, ezagunak. Andaluziarren ondoren ordezkaritza handiena osatzen zuten (portugaldarrak 28, bi Gaztelakoak 21 eta genoarrak 19 zirelako). Bizkaitik 21 kide, gehienak Bermeo eta Bilbokoak, 10 gipuzkoar eta 4 nafar. \nBeste bi marinel ere euskal jatorrikoak ziren, Geronimo itsasmutila edo Francisco morroia kasu, penintsulako hegoaldean jaio arren, gurasoren bat euskalduna zutelako, lehenak aita (Cristobal Garcia) eta bigarrenak ama (Juana de Durango).\nBidaia.\nIrteera.\nOntzidia, Sevillako portutik atera zen 1519ko abuztuaren 10ean. Guadalquivir ibaian behera abiatu ziren, Sanlucar de Barramedan (Cadiz) itsasoratu arte, hemendik hegoalderantz jo zuten. Hala ere, zailtasunak leuntzeko, marinelak hara eta hona zebiltzan; beraz, espedizioa, ofizialki, 1519ko irailaren 20an itsasoratu zen. \nAtlantikoa zeharkatzea.\nBidaiaren lehen geldialdia Kanariar Uharteetan izan zen. Hemen, Magallaesek haren aitaginarrebaren (Diego Barbosa) mezu sekretu bat jaso zuen, kapitain espainolek altxamendu bat egiteko asmoa zutela esaten zuena.\nAfrikako iparraldeko kostaldea inguratu ondoren, ontzidiak Atlantikotik Ameriketarantz nabigatu zuen.\nSan Telmoko sua.\n1519ko urriaren 3an, Atlantikoaren zeharkaldian, eguraldiak okerrera egin zuen; haizea, depresioak, ur-korronteak... ontzidiak, hondoratzeko beldurrez, gelditu egin behar izan zuten, ekaitza igaro arte norabide finkorik gabe nabigatuz.\nEkaitz horietan, sarri ikusi zuten San Telmoko sua. San Telmoko sua fenomeno elektriko atmosferiko bat da, baina marinelek seinale jainkotiartzat interpretatu zuten; su hau, zuzi bezala, bi ordu baino gehiagoz ikusi zuten gau batean, itsasontzi baten makila nagusiaren puntan. Gainera, desagertu baino lehen, argia hain zen handia, ordu laurden batez marinelak itsu ibili zirela San Telmori errukia eskatzen.\nCartagenaren atxiloketa.\nOzeano Atlantikoan zeharreko bidean, sodomia ekintza batean harrapatutako marinel baten epaiketaren ondoren, Magallaes kapitainekin elkartu zen itsasbidea eztabaidatzeko. Bileran Cartagenak, \"San Antonio\" itsasontziko kapitaina, gero eta errespetu gutxiago zion Magallaesi, eta ez zuela kapitain jeneralaren agindu gehiagorik jasoko adierazi zuen. Cartagenak Magallaesen aurkako errepresaliak hartzera deitu zituen Quesada eta Mendoza; Quesadak eta Mendozak eutsi egin zioten. Konfrontazioaren ondoren, Magallaesek Cartagena atxilotzeko agindua eman zuen, baina Quesadak eta Mendozak Magallaes konbentzitu zuten Cartagena askatu eta hau \"Victorian\" konfinatzeko. Beraz, Cartagena Luis de Mendoza kapitainaren zaintzapean jarri zuen eta Antonio de Coca lehenik eta Alvaro de Mezquita gero ezarri zuen \"San Antonioren\" buru.\nPatagonia.\nEspainiatik atera eta ia lau hilabetera, flota Amerikako kostaldera hurbildu zen. 1519ko abenduaren 13an Santa Lucia badian lurreratu ziren, gaur egun Rio de Janeiro dagoen tokian. (Hemen, Magallaesek Juan de Cartagena Quesadaren zaintzapean jarri zuen.)\nHegoamerikar kostaldetik jarraitu zuten, gero eta latitude handiagoan esploratuz, baina ez zuten arrakastarik izan Hegoaldeko itsasorako (Ozeano Barea) pasabide bat bilatzen. Itsaso honen berri izan zuten 1513an, Vasco Nu\u00f1ez de Balboak, Chucunaque ibaiaren mendilerroaren tontorretik (Panama) ikusi zuela esaten baita.\nBarnealdera zihoan kanal handi bat aurkitu baitzuten, baina, hamabost egun ondoren, hau hirurehun kilometro lur barreneko senadia bat zela konturatu ziren; Rio de la Plataren estuarioa (munduko zabalena), egungo Uruguai eta Argentinaren artean.\nDesengainuaren ondoren, kostaldetik abiatuz jarraitu zuten. Baldintza klimatikoak jasanezinak bihurtu ziren, baina 1520ko martxoaren 31n Argentinako Patagoniako San Julian portura iritsi ziren, eta bertan igaro zuten negua.\nPatagoniako kostaldean, animalia espezie berriak aurkitu zituzten; besteak beste, itsas-lehoia. Gainera, San Juliango indigenekin topo egin zutenean, bi bahitu zituzten; hauek biak Ozeano Barean zeharreko bidean, akidurak jota, hil ziren.\nMagallaesen kontrako altxamendua.\nEspedizioko kapitain eta ofizialek, Patagoniako kostalde hartan nabigatzea alferrikakoa zela pentsatzen zuten. Gainera, ingurua ez zen segurua eta nabigazio-baldintzak txarrak ziren. Hortaz, Magallaesek Buena Esperanzaren lurmuturrerantz jotzen ez zuela ikusi zutenean, tripulazioak nahigabea hartu zuen, eta Magallaesi eskakizun bat egitea erabaki zuten. Apirilaren 1etik 2rako gauean, Quesada, Mendoza eta Cartagena kapitain espainolak buru zituen matxinada piztu zen.\nMatxinada apirilaren 1eko gauerdian hasi zen. Quesada eta Cartagenak, ezkutuan, hogeita hamar gizon armatu \"San Antoniora\" eraman zituzten, \"Concepci\u00f3n\" itsasontzitik txalupa batean irtenda. \"San Antonioren\" kontrola hartu zuten. Quesadak labankada batez Juan de Elorriaga, ontziaren kontramaisua, zauritu eta hil zuen, honek matxinatuei aurre egin baitzien. Gainera, Quesadak Alvaro de Mezquita preso hartu zuen eta \"San Antonioko\" kapitain izendatu zuen bere burua. Cartagena \"Concepci\u00f3n\" itsasontzira trasladatu eta honen buru jarri zuen, Mendoza \"Victoriaren\" kapitaina izaten jarraitu zuen. Horrela, matxinatuek espedizioaren bost itsasontzitik hiru kontrolatzen zituzten.\nOrduan, haien eskakizunak aurkeztu zizkioten Magallaesi, honek \"Santiago\" eta \"Trinidad\" (bere itsasontzia) baino ez zituen kontrolatzen. Magallaesek negoziatzeko itxurak egin zituen, baina Gonzalo G\u00f3mez de Espinosa, bere aguazila, karta batekin \"Victoria\" ontzira bidali zuenean, ezkutuan, zenbait gizon armatu bidali zituen ere. Bertan, Mendoza hil zuten eta, tripulazioaren erresistentziarik gabe, ontzia eskuratu zuten.\nBiharamunean, matxinatuen esku geratzen ziren bi ontziak itsasoratzen saiatu ziren, baina Magallaesek San Julian badiaren irteeran bere ontziak kokatu zituen, hauek irteera blokeatzeko. Azkenik, \"San Antoniok, Trinidad\" itsasontziarekin borroka labur baten ondoren, amore eman zuen, \"Concepci\u00f3nek\" ondoren, erresistentziarik gabe.\nEpaiketak.\nMagallaesek matxinatuak epaitu zituen. Honek Quesada, traizioagatik, heriotzara kondenatu zuen; burua moztera eta gorputza zatikatzera.\nUrkatzaile boluntario bat aurkitu ezean, Magallaesek Luis de Molinori, Quesadaren morroiari, proposatu zion Quesada hiltzearen betebeharra; honen truke, Molino matxinadan parte hartzeagatik urkatua izatetik libratuko zen. Honek proposamena onartu zuen eta, apirilaren 7an, Quesadari burua moztu zion. Quesadaren eta Mendozaren gorpuak zatikatu zituzten (azken hau matxinadan hil zuten) eta gainerako tripulazioa ohartarazteko, zati hauek hesitu eta urkamendietan erakutsi ziren. Biziraun zuen beste espainiar kapitaina, Juan de Cartagena, eta Pedro S\u00e1nchez de la Reina apaiza erbestera kondenatu zituzten; abuztuaren 11n, hauek San Juliango portuan utzi zituzten.\nSantiagoren hondoratzea.\nGainerako ontziak San Julian portuan konpontzen ari ziren bitartean, Magallaesek \"Santiago\" itsasontzia hegoaldeko kostaldea ezagutzera bidali zuen. Maiatzaren 13an, Santa Cruz ibaia itsasoratzen den badiara iritsi zen, eta sei egun eman zituen arrantzan eta urez eta egurrez hornitzen. Maiatzaren 20an, Santa Cruzetik irten zen, baina hurrengo egunean, gauean okerrera egin zuen denborale batean murgildu zen. Hilaren 22an, ekaitzak itsasertzera bota zuen ontzia, eta lehorreratu egin zen. Tripulazio osoak, Serranoren esklabo bat izan ezik (ito egin baitzen), salbatzea lortu zuten. Serranok, itsasontzitik ahal zuten guztia erreskatatzen zuten bitartean, bi marinel bidali zituen lehorretik San Juliango portura hondoratzearen berri emateko.\nMagallaesek bizirik atera zirenak gainontzeko itsasontzien artean banatu zituen eta Serrano \"Concepci\u00f3neko\" kapitain izendatu zuen (Gaspar de Quesada exekutatua izan baitzen).\nMagallaes itsasartea.\nEspedizioak kontinentearen hegoaldeko muturreraino jarraitu zuen, eta, 1520ko urriaren 21etik azaroaren 27ra bitartean, bi ozeanoak lotzen dituen itsasartea zeharkatu zuen.\nSan Antonioaren itzulera.\nMagallaes itsasartea izango zenaren ahora iritsi zirenean, \"Concepci\u00f3n\" eta \"San Antonio\" itsasontziei kanala esploratzeko agindua eman zitzaien. \"San Antonio\" ontzia, \u00c1lvaro de Mezquita kapitaina zuena, aurreratu egin zen; une horretan Esteban G\u00f3mez pilotuak eta Jer\u00f3nimo Guerra diruzainak Mezquita kargutik kendu zuten, gauez atzera egiteko eta Espainiara itzultzeko.\nMagallaes itsasartearen zeharkatzea.\nKostaldearen zailtasunak zirela eta, itsasartea zeharkatzea oso zaila izan zen. Horretarako, ontzi bat aurreratzen zen, biderik onena bilatuz eta bere urratsen gainean itzuliz, gero gainerakoak gidatzeko. Behin etapa zehatz hauek amaituta, \u00abLabirintotik\u00bb Ozeano Barerantz irtetea lortu zuten. Magallaesek horrela izendatu zuen: \"\u00abSantu Guztien Itsasartea\u00bb\"; hala ere, gaur egun \u00abMagallaes Itsasartea\u00bb gisa ezagutzen da, espedizioa hau itsasartea ikusi zuen lehen europarra izan zelako.\nEspainiarrek, itsasartea zeharkatzen zeudela, hegoaldeko kostaldean su ugari ikusi zituzten (lurralde horretan bizi ziren indigenek piztu zituztenak). Hori dela eta, \u00abSuaren Lurraldea\u00bb deitu zioten leku honi.\n1520ko azaroaren 28an, Magallaesen armada (hiru itsasontziekin), lehen aldiz, hegoaldeko itsaso hura zeharkatzen ari zen. Bere azalera lasaia eta bareagatik, \"\u00abBarea\u00bb\" izena jaso zuen (lehen \u00abHegoaldeko Itsasoa\u00bb deitzen zen).\nOzeno Barea zeharkatzen.\nMagallaesek (garai hartako geografoekin batera) ez zekien Ozeano Barearen tamaina erreala. Hego Amerikatik, espezien uharteetara (molukak) hiru edo lau egunetan zeharkatzea espero zuen, itsaso txiki batek banatzen zuela pentsatu zuen, baina hiru hilabete eta hogei egun igaro zituzten itsasoan, Guamera eta gero Filipinetara iritsi aurretik.\nOntzidia, Ozeano Barean sartu zen Magallaes itsasartetik 1520ko azaroak 28an, eta hasieran iparralderantz nabigatu zuen, Txileko kostaldea jarraituz. Abenduaren erdialdean, mendebalderantz eta ipar-mendebalderantz aldatu ziren. Zoritxarrekoak izan ziren, izan ere, euren ibilbidea pixka bat ezberdina izanez gero, elikagai eta ur freskoak eskainiko zituzten zenbait uharterekin topo egin zezaketen, Juan Fernandez, Marshall, Pazko uhartea, Sozietate uharteak edo Markesak adibidez. Gauzak horrela, jenderik gabeko bi uharte txiki bakarrik aurkitu zituzten, baina ezin izan zuten lurreratu. Lehenengoa urtarrilaren 24an ikusi zuten, eta San Paulori deitu zioten (Puka-Puka ziurrenik). Bigarrena, otsailaren 21ean ikusi zutena, ziurrenik Caroline uhartea izan zen. Otsailaren 13an gurutzatu zuten ekuatorea. Hain bidai luzea espero ez zutenez, ontziak ez zeuden elikagai eta ur egokiz hornituta, eta bildu zuten foken haragiaren zati handi bat ekuatoreko beroagatik usteldu zen. Pigafettak horrela azaltzen zuen egoera:\nPigafettak adierazi zuenez, Ozeano Bareko bidegurutzean ontziratu ziren 166 gizonetatik 19 hil egin ziren eta \"hogeita bost edo hogeita hamar gaixotu\". Magellaesek, Pigafettak eta beste ofizial batzuek ez zuten eskorbutoaren sintomarik jasan, kontserbatutako irasagarra jan zutelako, eskorbutoaren aurka babesteko beharrezkoa zen C bitamina zuena. 1521eko martxoaren 6an, tripulazioa goseak jota zegoenean, Guam uhartera iritsi ziren, eurek \"Lapurren uharteak\" deitu zutena.\nFilipinetan.\nMactango sarraskia eta Magallaesen heriotza.\nMartxoaren 16an Samarrera iritsi ziren, eta horrek esan nahi zuen Filipinak ikusi zituzten lehen europarrak izan zirela, Magallaesek \"San Lazaro uharteak\" deitu zituenak. Magallaesentzat oso garrantzitsua zen indigenekin bake estrategikoa mantentzea eta haiek kristau bihurtzea, eta horretarako, besteak beste, indartsuagoak izango zirela argudiatzen zuen eta su-armak erakusten zizkien. Bertakoak kristau bihurtzeko asmoaren lekuko Magallaesen gurutzea dago, esploratzaileak Cebun jarritako egurrezko gurutzea.\nEskualdeko buruzagi indigena batekin aliantza bat ziurtatzeko, Magallaesek bere etsai zen Lapu-lapu, Mactan uharteko buruzagia, garaitzea erabaki zuen. Erasoaren aurretik, Magallaesek mezulariak bidali zituen Lapu-lapurekin hitz egitera, borrokatzeko ahaleginari utz ziezaion eta kristautasunari eta Espainiako Koroari men egin ziezaien. Lapu-lapuk uko egin zion eskaintzari, horregatik hartzen zaio Filipinetako buruzagi independentistatzat.\n1521eko apirilaren 27ko goizaldean, Magallaes eta bere berrogeita hamar gizon Mact\u00e1n hondartzara iritsi ziren Lapu-lapu eta bere mila gizonen aurka borrokatzeko. Magallaes hain ziur zegoenez bere garaipenaz, beste kapitainei borrokan ez sartzeko eskatu zien. Itsasbehera zegoenez, itsasontziak kostaldetik urrun utzi behar izan zituzten, eta, beraz, ezin izan zituzten beren kanoiak, euren armarik indartsuenak, deskargatu. Gainera, Magallaes eta bere gizonak nekatuta iritsi ziren ia kilometro bat uretan ibili behar izateagatik. Hondartzan, guduak aurrera egin ahala, muniziorik gabe geratzen hasi ziren, eta Lapu-lapuren gizonak aurrera zihoazen. Indigena batek lantza bat sartu zion hankan Magallaesi, eroraraziz. Une horretan, indigena guztiak korrika joan ziren beregana, eta borrokan hil zuten. Espainiarrek guda galdu zuten, eta Magallaes guduan erori zen. Moluketara, espezien uharteetara iritsi gabe, egun batzuetara zeudenak. \nMaiatzaren 1eko sarraskia.\nMagallaes hil ondoren, gainontzeko gizonek, espedizioko lider berri bat aukeratzeko hauteskunde bat ospatu zuten. Bi komandante hautatu zituzten: Duarte Barbosa, Magallaesen koinatua eta Juan Serrano. Magallaesen testamentuak, bere esklaboa zen Henrike askatzea eskatzen zuen, baina Barbosa eta Serranok, interprete gisa bere betebeharrekin eta bere aginduak jarraitzea eskatu zioten. Enrikek Humabonekin komunikazio sekretu bat izan zuen, espainiarrei traizio egitera eraman zuena.\nMaiatzaren 1ean, Humabonek gizonak lehorrera gonbidatu zituen festa handi bat ospatzeko. Hogeita hamar gizon inguru joan ziren, gehienak ofizialak, Serrano eta Barbosa barne. Bazkariaren amaieran, Cebuano armatuak egongelara sartu eta europarrak hil zituzten. Hogeita zazpi gizon hil zituzten. Juan Serrano, komandante hautatu berrietako bat, bizirik utzi zuten eta itsasertzera eraman zuten espainiar itsasontzien aurrean. Serranok Cebuanoei erreskatea ordaintzeko eskatu zien ontziko gizonei. Espainiar itsasontziak portutik atera ziren, eta Serrano (ustez) hil egin zuten. Bere kontakizunean, Pigafettak, Jo\u00e3o Carvalhok, Barbosa eta Serranoren faltan agintean zegoen lehena bihurtu zena, Serrano (bere lagun ohia) utzi zuela espekulatzen du, flotan agintzen jarraitu ahal izateko. 108 gizon baino ez zirenez geratu hiru ontziak gobernatzeko, egoera txarrenean zegoena, \"Concepci\u00f3n\", erretzea erabaki zuten, 108 gizonak beste bi ontzietan banatuz.\nMolukak.\nUharteetara iristen.\n1521eko irailaren amaieran, espedizioko kideek Carvalho kapitain jenerala kargutik kentzea erabaki zuten jokabide txarragatik, Gonzalo G\u00f3mez de Espinosa buruzagi berri izendatuz, \"Trinidad\" itsasontziko kapitaina. Juan Sebastian Elkano \"Victoria\"-ren buru jartzea ere erabaki zen. Espezien uharteetarantz (moluka uharteetara) nabigatzen jarraitu zuten eta bidean, Mindanao eta Brunei uharteetan gelditu ziren. Denbora horretan, pirateria ekintzetan parte hartu zuten, Moluketatik Txinara zihoan \u201c\"junk\"\u201d ontzi baten lapurreta barne. Moluka uharteetara 1521eko azaroaren 7an iritsi ziren, hurrengo egunean Tidore uhartean porturatuz. Han, bere erregeari, espainiarrek \u201cAlmanzor\u201d deitzen diotenari, merkataritza egiteko baimena eskatu zioten.\nUharteetatik irteten.\n1521eko abenduaren 18an, bi ontziak iltzez kargatuta, Espainiara itzultzeko prestatu ziren. Hala ere, egun horretan \u201cur bide\u201d bat aurkitu zuten \"Trinidadean\", honek konponketa luze bat eskatzen zuen. \"Victoria\" Indiatik Espainiara itzultzea erabaki zen, eta \"Trinidadea\" Tidoreko portuan geratzea konpondua izateko eta Ozeano Baretik Panamara itzultzeko. 21ean, \"Victoria\" mendebalderantz abiatu zen bakarrik.\n1522ko otsailaren 5ean Martin Ayamonte \"Victoriaren\" marinel gaztea eta Bartolome Salda\u00f1a soldadua desertatu zituzten Timor uhartean, ontzia ainguratuta zegoen tokian. Portugaldarrek harrapatu zutenean, marinelak berriki aurkitu den bidaiaren kontaketa bat egin zuen, eta orain arte ezagutzen ez ziren xehetasunak azaltzen ditu.\nTrinidad itsasontziaren hondoratzea.\nEspinosak, 1522ko apirilaren 6ean, \"Trinidad\" ontziaren konponketak amaitu zituen, eta itsasoratu egin zen, baina etengabeko eguraldi txarrek aurrera egitea eragotzi zuten, eta ekaitz gogor batek ontzia larriki kaltetu zuen. Laguntza eskatu zion gertu zegoen Ant\u00f3nio de Brito kapitain portugaldarrari, eta ondorioz, portugaldarrek preso hartu zituzten ontzian geratzen ziren hamazazpi gizonak. Horietako bost, Espinosa tartean, Europara itzuli ziren eta 1527an askatu zituzten. Azkenik, ekaitz batek suntsitu zuen \"Trinidad\" ontzia, portugaldarren kontrolpean ainguratuta zegoen bitartean.\nItzulera.\n1521eko abenduaren 21ean, Indiako Ozeanotik etxera abiatu zen \"Victoria\" ontzia, Juan Sebastian Elkanok gidatuta. 1522ko maiatzaren 6rako, \"Victoria\" itsasontziak, Esperantza Oneko lurmuturra inguratu zuen. Arroza zen itsasontzian geratzen zen elikagai bakarra. Hogei tripulatzaile gosez hil ziren 1522ko uztailaren 9a baino lehen, Elkano Portugalgo Cabo Verdera sartu zenean hornidurak lortzeko. Tripulazioa harritu egin zen data 1522ko uztailaren 10a zela jakin zutenean, hiru urteko bidaiaren egun guztiak zenbatu baitzituzten hutsik egin gabe. Hasieran ez zuten arazorik izan erosketak egiteko, Ameriketatik Espainiara itzultzen ari ziren historia erabiliz. Hala ere, portugaldarrek 13 tripulazio kide atxilotu zituzten \"Victoriak\" Ekialdeko Indietako espeziak zeramatzala jakin ondoren. \"Victoriak\" ihes egitea lortu zuen 26 tona espeziaren zamarekin (iltzea eta kanela).\nBizirik atera zirenak.\n\"Victoria\", suntsitu ez zen itsasontzi bakarra eta ontzidiko bagoi txikiena, Lurreko lehen nabigazioa amaitu ondoren, hasierako portura itzuli zenean, jatorrizko 270 gizonetatik 18 bakarrik zeuden ontzian, hauen artean 4 euskaldun eta 2 Cabo Verdekoak ziren. Itzuli ziren europarrez gain, Tidoren igo ziren hiru moluka zeramaten \"Victorian\".\nAste batzuk geroago, Cabo Verden gatibu egon ziren beste 13 gizon (12 europar eta molukar bat) Sevillara itzuli ziren, zirkumnabigazioa osatuz. Hauek ziren:\n1525 eta 1526 artean, \"Trinidadetik\" bizirik atera zirenak, portugaldarrek Moluketan harrapatu zuten eta Portugalgo espetxe batera garraiatuak izan ziren, eta zazpi hilabeteko negoziazio baten ondoren askatuak izan ziren. Bost baino ez ziren bizirik atera:\nGuztira 35 pertsonak zirkumnabigatu zuten mundua hiru aldi jarrai horietan.\nOndorioak.\nAurkikuntzak.\nAstronomia.\n1520. urtean ohartu ziren Hego Itsasoan bidaiatzen zeudela, ezagutzen ziren izar batzuk zerutik desagertzen zirela eta beste berri batzuk agertzen zirela. Bere harridurarako, hegoaldeko izartegian, Europan aurretik ezezagunak ziren konstelazioez gain, zeruan, Espainiatik eta Portugaldik normalean ikusten ziren izar gehiago ikus zitekeen. Horregatik, herrialde borealetatik ezin da Hegoaldeko Gurutzea izeneko konstelazioa ikusi, eta Amerikako hegoaldetik horizonteak Hartz Handia ikustea eragozten du.\nDudarik gabe, Magallaesen espedizioari arreta gehien deitu ziona, esne-bide zuriaren ondoan hegoaldeko zeruan indar handiz nabarmentzen ziren bi hodei bitxi izan ziren. Bi zeruko gorputz hauek unibertsalki ezagutzen diren Magallaesen Hodeiak (galaxiak) dira, portugaldar marinelaren omenez izendatuak. \nHala ere, bi hodei hauek Pedro Martir Angler\u00edak eta Andrea Corsalik lehenago aipatu zituzten, portugaldarren bidaietan oinarrituta. Magallaesen espedizioan Antonio Pigafettak aipatu zituen idatziz. Izena askoz beranduago eman zitzaien. Bayerren \"Uranometria\" lanean \"nubecula major\" eta \"nubecula minor\" bezala agertzen ziren. 1756an Lacaillek \"Granc Nuave\" eta \"Petit Nuage\"' deitu zituen.\nMagallaes itsasartea.\nMagallaes itsasartea aurkikuntza garrantzitsua izan zen. Hego Amerikako hego muturrean, Txileko Patagoniaren, Tierra del Fuegoren eta Ozeano Barean dauden uharte ugarien artean, dagoen itsasartea da. Ozeano Barea eta Ozeano Atlantikoa lotzen dituen pasabide natural nagusia da. 1520an Fernando Magallaes portugaldar esploratzailea izan zen itsasartea igaro zuen lehen europarra. Lehen, bertan bizi ziren tribu nomadak baino ez zeuden.\nZibilizazio berria.\n1520ko maiatzean, espedizioa San Juli\u00e1n badiara iritsi zen, Argentinako kostaldeko Atlantikoan. Lurraldea zibilizazioez josita zegoen, baina ezezagunak ziren europarrentzat. Geldialdi horrek \"mundu berri\" horretako biztanle indigenekin lehen topaketa egiteko balio izan zuen: Tehueltxeak. Europarrak harrituta geratu ziren bertakoen oinen tamaina izugarriekin eta utzitako aztarna handiekin, beraz, Patagoniarrak deitzea erabaki zuten.\nEspezia berriak.\nHasiera batean, bidaia hau espezia berriak aurkitzeko asmoarekin egin zela esan beharra dago, espedizio komertziala baitzelako, eta lortu egin zuten. Lurralde berrien aurkikuntzak, espezia berriez aparte, europarrentzat bertako fauna eta flora aurkitzea eraman zuen, garrantzitsuenen artean pinguino eta guanako faunak. Floran, landare eta espezia ugari aurkitu zituzten, eta ordura arte zuten paisaiaren kontzeptua apurtu zen, adibide garbienak palmondoak, bugainbilea, laranja garratza, jakaranda, araukariak eta piper faltsua izanda.\nGizartean.\nGaraiko Mundu Globalizatua.\nBidaiaren eta lehen mundu biraren ondorioz, Aristotelesen teoria baieztatu zen: Lurra esferikoa zela, Kristobal Kolonek mantentzen zuen teoria moduan. Era berean, Lurreko esferaren diametroa lehen pentsatzen zena baino askoz handiagoa zela egiaztatu ahal izan zuten, 12.440 km-koa. Baina aurkikuntza garrantzitsuena, Amerika eta Asia artean ozeano handi bat zegoela izan zen. Gainera, europarrentzat lurralde gehiago aurkitu zituzten, Montevideo, San Juli\u00e1ngo badia, Cabo Deseado, Ozeano Barea, Suaren Lurraldea, Filipinak eta Patagonia, esate baterako.\nItsasbide komertzial berria.\nLehen zirkumnabigazio horrek kontinenteen arteko truke sistema baten hasiera markatu zuen, esate baterako, gizakiak, gauza biologikoak, nekazaritzakoak, kulturalak edota ekonomikoak. Garai hau lehen globalizazio gisa ezagutzen da. Prozesu hau, Kristobal Kolonek 1492an hasi zuen; Indiako Vasco de Gamak 1498an, eta Hego Itsasoaren aurkikuntzarekin Vasco N\u00fa\u00f1ez de Balboak, 1513an jarraitu; eta Fernando Magallaes-ek, eta gero Juan Sebastian Elkano-k, 1522an amaitu zuen.\nMundu osoko lehen biratzat kontsideratutako esplorazio honek, hainbat motako truke kontinentalen sarea eratu zuen, eta, horrela, munduko ekonomia sistema sortu zen. Gertaera handi honen ostean, mundu bakarra agertzea eta historia unibertsalaren aukera pentsatzen hasten da; prozesu honek mundu guztia inplikatu zuen.\nEuropako gizarteak munduaren kontzeptu globalizatuagoa, osatuagoa eta egiazkoa izanik, askoz ere errazagoa ikusten zuten lehengaien trukea, orain arte ezagutzen zen Espezien ibilbidearen alternatiba eman baitzuten. Erdi Aroan, espezien merkataritza arabiarren esku zegoen; ibilbide motela eta garestia izanik. 1453an, Konstantinopla erori ondoren, Turkiak pasabidea blokeatu zuen eta tasak handiak ezarri zituen. Horrek espainiarrak eta portugaldarrak beste alternatiba merkeagoak bilatzea eragin zuen.\nItsasbide komertzialen finantziazioa.\nGaraiko lehengaiak gehien eskatzen zituzten herrialdeetara merkataritza bide berriak eta planteamenduak zirela eta, finantzaketa mekanismo berri bat sortu zen. Mekanismo hori indartu egin zen, interes handiarekin, dirua berreskuratu zuten merkatari gaztelarrek egindako inbertsioaren ondoriozko kapital publikoari esker.\nGaraiko ezagutza zientifikoa.\nMapak.\nFernando Magallaesek, espezien uharteetara, moluketara, mendebalderantz nabigatuz iristeko (eta ondoren Espainiara itzultzeko) aukera zegoela uste zuen, bere itsasontziekin ekialderantz Afrikako mendebaldeko kostalde osoa inguratuz joan beharrik gabe. Bidaia oso zaila zen, ez baitzegoen nabigazio-kartarik munduko alde horretan. 1519ko mapek ez zuten Magallaesek jarraitu nahi zuen ibilbidea kartografiatu; soilik Karibeko uharte batzuk eta Erdialdeko Amerikatik Brasilgo iparralderaino zeuden kostaldeak agertzen ziren, baina hegoalderago ez zen ezer azaltzen. Ekialdean, Asia eta Afrikako kostaldeak erakusten zituzten mapak ez ziren oso zehatzak. \nGaraiko zientzia eta teknologia.\nXV-XVI. mendeetan, garaiko gizartea eraldatu zuten hainbat aurrerapen zientifiko eta teknologiko gauzatu ziren. Hauek dira aipagarrienak:\nHistoriografia.\nLehen mundu biraren ardura eta lidertza Juan Sebastian Elkanorena izan bazen ere, meritu guztia Magallaesek eraman izan du historian zehar, eta Elkano jarraipen soil bat egin zuen marinela dela irudikatu da, denbora luzez. Elkano, nolabait, bigarren mailako pertsonaia izan da munduko historian, istripu bat. Euskal Herrian Elkanoren inguruko ezagutza handiagoa izan da, eta pertsona askok bere izena erabili dute boterearen justifikazioan.\nElkanoren desagerpena.\nHala ere, mundu osoan Elkano albokoa izan bada, Espainian lehenengo mendeetan ia ahaztutako figura bat izan zen. Bidaiaren lehen kontakizunetan, adibidez Pedro Martir Angleriak egin zuena, Gaztelako gortean mundu-birak izandako harrera aipatzen da, baina hamazazpi orrialdeko kontakizunean ez da behin ere aipatzen, agian mundubira egin zutenak ez zirelako kapare, baizik eta behargin arrunt, Behe Erdi Aroaren mentalitatearen aurka doan gertakari bat. Bidaiaren kronika barkutik osatu zuen Antonio Pigafettak ez zuen aipatu ere egin Elkano, baina azken urteetan beste ikuspuntu bat hedatu da: Pigafettak aipatu zituen, baina gaur heldu zaizkigun Pigafettaren lanak guztiz eraldatuak daude, espainiar jatorriko guztiak kontakizunetik kentzeko; izan ere, jatorrizko Pigafettaren kronika galduta dago. Iritsi zaigun Pigafettaren kronika bere burua puzten du, eta horregatik Italiako historiografian Elkano desagertu eta \"Capitano Pigafetta\" bera agertzen da pertsonaia garrantzitsu gisa. Are eta gehiago, italiar dokumentu hori Frantzian egindako itzulpen baten berritzulpen bat izango litzateke, beranduago idatzita, eta atal asko kenduz edo aldatuz.\nIkuspegi hori are eta gehiago hedatu zen Filipe II.aren kronistak idatzitakoan: kapare zirenak (Magallaes eta Pigafetta) gehiago apainduz eta langile baino ez zirenak ahaztuz. Magallaes Portugalen eta Espainiaren batasunaren aldeko figura bilakatu zuen Espainiak: Portugali traizioa egin zion eta gaztelar bilakatu. Honela, indar politikoa hartu zuen heroia bilakatu zen gaztelarrentzat. Aldi berean, Karlos V.aren Inperioaren eta Erromatar Eliza Katolikoaren arteko tira-bira etengabea zen: azken finean, Espainiak bere burua Inperio Katoliko gisa aurkezten zuen baina, alde berean, ez zuen erlijioaren zentroa kontrolpean; honela, Elizak nahiago zuen azaldu Espainiaren ebanjelizazio saiakera odolez bustita zegoela, Portugalena zibilizatorioa zen bitartean. Magallaes goratu zuen Erromak, eta Ingalaterrak, Portugalekin aliatua zena Espainiaren aurka, kontakizun hori erosi eta hedatu zuen, Magallaes zibilizazioaren adibidetzat hartuta eta Francis Drake bere ametsa burutu zuena, munduari benetan bira emanez.\nDokumentu tekniko eta ekonomiko asko iritsi badira ere, jatorrizko dokumentu gehienak desagertu dira. Badakigu existitzen zirela, garai horietako gertakariak jaso zituztenek aipatzen dituztelako dokumentu horiek. Ez dago ez Elkanoren bidaiaren kronika, ez Carvalhoren aurkako prozesua, ez Elkanok Badajoz-Elvasko bileratan emandako dokumentazioa ez eta ontziko liburua. \"Trinidad\" itsasontziko liburua ere galdu da, Portugalek hartu bazuen ere. Enrique Santamaria historialariaren arabera, dokumentu hau desagertarazi dira, hain balio handia izanik galdu direla pentsatzea zaila delako, eta bidaiako beste xehetasun asko dituzten dokumentuak bai iritsi direlako.\nNavarreteren kontakizuna.\nXVIII. mendeko Europan, Ilustrazioak zientzia historikoa pizten zuen garaian, iraultzaren aurkako mugimendua sortu zen Espainian. Napoleondar Gerren testuinguruan, herrialde gehienetan sentimendu nazionala sortu zen, baina Espainian horrek konponente kontserbadorea zuen. Atzera begirako horretan, Espainiak bere historiografia berria eraiki behar izan zuen, eta Mart\u00edn Fern\u00e1ndez de Navarrete, Historiaren Errege Akademiako zuzendariak, paper funtsezkoa izan zuen hor.\nEspainiak Amerikaren deskolonizazioa bizi zuen garaian, herritarren aurkako eta eliteen aldeko mezua behar zuen herrialdeak. Gizon arrunten ulertzeko gaitasun ezaren aurka borrokatu behar duten elite horien eredu bikain bihurtu zuen Magallaes: noblea, erregearen aldekoa, ebanjelizatzailea eta zibilizazioaren aldekoa. Aitzitik, Elkanoren aginte-modua arbuiagarria iruditzen zitzaion Navarreteri, auzi garrantzitsuenak bozketaz erabakitzeko ohitura baitzuen, ez zuelako inoiz inor konkistatu, ebanjelizatu edo zibilizatu, ezta saiatu ere. Horregatik Navarreteren lana injustizia edo anomalia gisa ikusten zuen hori konpontzeko saiakera izan zen. Navarreteren kontakizunetik hedatu da, ondoren, Espainiaren historiografia eta nazioartean bidaiaren inguruan dagoen ikuspegia.\nNabarreteren bilobak, Eustaquio Fern\u00e1ndez de Navarretek, ikusi zuen arazoa zela Elkanok ez zuela \"pedigri inperialik\", eta hori behar zuela figura aldarrikatu ahal izateko. Berak iradoki zuen, frogarik izan gabe ere, Elkano Oranen eta Italiako gerran parte hartu zuela.\nC\u00e1novastik frankismora.\n1861ean Juan Cotarelo militarrak Elkanoren biografia bat idatzi zuen, Bigarren Karlistaldian borrokatzen zituen bitartean Elkano \"xume eta esaneko\" zela diosku, izaera \"sumisoa\" zuela munduari bira ematea lortu zuenak. Eta frogatzat jartzen du itzuliari buruzko Valladolideko ikerketa zorrotz eta zakarrean Elkanok 13 galderak modurik apalenean erantzun zituela.\nUrte batzuk beranduago Antonio C\u00e1novas del Castillok abertzaletasun periferikoen sorrerari eta foruzaletasunari aurre egin behar dio, Espainiako Lehen Errepublikaren osteko egoera kaotikoan. Bere ustez, foruzaleek historia erabiltzen zuten euren politika defendatzeko eta, horregatik historian euskaldunek eta nafarrek izandako papera kendu nahi izan zuen. Honela, Elkanoz gain Blas Lezo, Txurruka, Urdaneta edo Legazpi ere ahanzteko saiakera egin zituen, \"damnatio memoriaea\" ezarriz. C\u00e1novasek Elkano berriro ere desagertarazteko Magallaes indartu zuen, Iberiar penintsularen batasuna aldarrikatzeko balio zion mezua. Honela adierazi zuen bere burua Real Academia de la Historiaren zuzendari izendatu zuenean:\nPrimo de Riverak, ordea, Elkano berreskuratu nahi izan zuen, eta bere izena jarri zion \"Juan Sebasti\u00e1n de Elcano (A-71)\" itsasontziari. Frankismoa izan zen, ondoren, Elkano mito nazional bilakatzeko saiakeran gehien jardun zuena. Gonzalo Fern\u00e1ndez de C\u00f3rdobak Italiako kanpaina 1495etik 1504ra bitarte egin zuzenez kanpaina, eta Elkano Oranen kokatu nahi zutenez, 10 urte gehitu zizkioten (bestela 8 urte izango lituzke kanpaina horretan). Amado Mel\u00f3n Ruiz de Gordejuelak, \"La Espa\u00f1a Imperial \"bildumaren barruan argitaratutako \"Elcano-Magallanes o la Primera Vuelta al Mundo\" izeneko bere liburuan, Elkanok Oraneko setioan parte hartu zuela eta Kapitain Handiaren laguntzaile izan zela ziurtatu zuen. Harrezkeroztik, Elkano 1487an jaio beharrean 1476an jaio zela hedatu zuten. Data berriarekin, Orango kanpainan parte hartu zuela liburu guztietan hedatu zuten.\nV. mendeurrena.\nMundu biraren V. mendeurrena 2022an ospatu zen. Horri begira hainbat ekimen sortu ziren, bai bere historia eta memoria osatzeko (Elkano Fundazioa, adibidez) bai eta horrelako gertakari baten ospakizunari aurre egiteko.\nElkanoren figuraren inguruko ekarpen berriak jaso dira 2020ko hamarkadaren hasieran, tartean Elkano pertsonaia praktiko, fidagarri eta langile gisa azaltzen dutenak, eta bere pentsamenduan XVI. mendean garatuko zen Basati Onaren eta humanismoaren zantzuak daudela proposatzeraino.\nAitorpena.\nEgindakoaren onarpena.\nMunduaren Lehen Itzulia amaitua zen. Honekin, Lurraren esferikotasuna frogatu zen; beti norabide berean joanez, abiapuntura iristen baitzen. Karlos I.a erregeak, Juan Sebastian Elkanori harrera egitean, latinezko elezaharra zuen lur-globo bat eman zion: Primus circumdedisti me (Lehena inguratu ninduzun).\nEspainiako notafiliaren historiaren berrikuspen dokumentala egitean, bi billete aurkitu ziren. Bertan, Juan Sebastian Elkano agertzen da. Espainiako itsas gizon ospetsuaren lehen agerpena 1931n gertatu zen, inspirazio monarkiko-kontserbadore argiarekin; bigarrena, balio gutxikoa (5 pezeta) eta diseinu sinpleago batekin, 1940. urtean ekoiztutakoa.\n500. urteurrena.\nMunduko Lehen Itzuliaren V. mendeurrena ospatzeko hainbat ekimen planifikatu ziren; horien artean, nabarmentzekoa da Los18 taldeak antolatutako Zeharbide Solidario Globala, gaur egun gizateria gehien kezkatzen duten arazoak konpontzen laguntzeko. \"Sevilla 2019-2022\" eta \"Sanlucar de Barrameda 2019-2022\" programak ere antolatu ziren.\n2017an Munduko Lehen Itzuliari buruzko Nazioarteko II. Biltzarra egin zen San Lucarreko \"Santiago\" gazteluan.\nEuskal Herrian:\nGetariara iritsiera (Elkanoren lehorreratzea).\nLau urtero, 1922. urtetik egin den bezala, Getarian, antzezpen bat antolatzen da. Elkano eta beste 17 marinel, 1522ko Irailaren 6an, Sanlucar de Barramedako portura iritsi ziren hiru urteko zeharkaldiaren ondoren, eta antzezpen honetan momentu hau irudikatzen dute, zirkumnabegazioa egin eta gero \"Victoria\" itsasontzian portura heltzen dira. \nElkano eta beste 17 marinelak ontzitik jaisten dira, eta denak batera elizara astiro ibiltzen joaten dira. Elizara joan ondoren, Elkano, Karlos I.a ikustera joaten da eta honek ematen dio \"'Primus circundedisti me\"' ren ikurra, gogorarazten duena, Juan Sebastian Elkano izan zela planeta osoa nabigatu zuen lehen gizona. Antzezpena amaitzeko, Elkano, gainontzeko marinelekin eta dotore jantzita, Salbatore Abesbatza eta Getariako udal bandak bere izena daraman ereserkia abesten diote. \n2017an, Euskadiko Artxibo Historikoak Elkanoren gutun bat eman zuten ezagutzera Karlos I.ari, bere ausardiagatik egindako eskaerekin. Dokumentua, nabigatzaileari buruz ezagutzen den eskuizkribu bakarra da, eta bere nortasunari buruzko informazio asko ematen du (beste bitxikeria batzuen artean, erregeari hikaz egin zion). Erregearen erantzuna ere sartzen da, eskatutakotik ezer gutxi eman zuena, bizi osorako pentsio eskuzabal bat izan ezik. \nElkanori buruzko eztabaida Euskal Herrian.\nMagallaes-Elkano espedizioak historian zehar iritzi eta eztabaida ugari izan ditu munduko lurralde guztietan. Izan ere, garai hartako europarrek eta konkistatuak izan ziren herrietako biztanleek ez zuten izan iritzi bera. Eta gaur egungo pentsamendutik ere urruti dago konkistatzaileen bertsioa. Elkanok lehen mundu bira amaitzean eta Espainiara itzultzean, hainbat pribilegio eskuratu zituen. Esate baterako, 500 dukatetako urteko pentsioa eta bere armarri giza munduko esfera bat edukitzeko pribilegioa eman zioten, nahiz eta hark\u00a0ospe gehiago eskuratu nahi izan. Euskal Herrian batez ere, Elkanoren garrantziak espedizioan eztabaidak sortzen ditu, Getariakoa baitzen.\nEuskaldunen zati batek, Elkano konkistatzaile baino, bortxatzaile eta hiltzaile gisa ikusten dute. Espainiarren bertsioan marinelak goraipatzen dituzten arren, euskaldun hauek ez dituzte hala ikusten; espedizioan zehar, nahiz eta ez dagoen honi buruzko informaziorik, lurralde indigenetan izugarrizko hilketak eta bertako emakumeak bortxatu zituztela defendatzen dute.\nBestetik, badago euskaldun zati handi bat Elkano pertsonaia historiko garrantzitsu gisa ikusten dutenak. Izan ere, askok heroi moduan ikusten dute lehen mundu bira heman zuen gizona, euskalduna baitzen. Hori jendeak gaiari buruz duen iritzian edo jakinminean ikus daiteke, txikitatik euskal umeei irakasten baitzaie Elkano pertsonaia oso garrantzitsua izan dela historian zehar."}
{"id": "746234", "revid": "9033895", "url": "https://eu.wikipedia.org/wiki?curid=746234", "title": "Peio Jorajuria Ithourria", "text": "Peio Jorajuria Ithourria (Senpere, 1955eko irailaren 8a) idazle eta kazetari lapurtarra da. Herria astekariko erredaktoreburu da, eta urgazle 2006 urtetik.\nBiografia.\nSenperen sortu bada, Bidarrai du orai bizitokia."}
{"id": "746235", "revid": "56334", "url": "https://eu.wikipedia.org/wiki?curid=746235", "title": "Bideo-artea", "text": ""}
{"id": "746236", "revid": "56334", "url": "https://eu.wikipedia.org/wiki?curid=746236", "title": "Bideo artea", "text": ""}
{"id": "746237", "revid": "56334", "url": "https://eu.wikipedia.org/wiki?curid=746237", "title": "Arte bisualak", "text": ""}
{"id": "746238", "revid": "56334", "url": "https://eu.wikipedia.org/wiki?curid=746238", "title": "Destilategi", "text": ""}
{"id": "746239", "revid": "6327", "url": "https://eu.wikipedia.org/wiki?curid=746239", "title": "Parekide", "text": ""}
{"id": "746240", "revid": "42829", "url": "https://eu.wikipedia.org/wiki?curid=746240", "title": "Amistiaren Aldeko Batzordea", "text": ""}
{"id": "746241", "revid": "42829", "url": "https://eu.wikipedia.org/wiki?curid=746241", "title": "Bilboko Alde Zahar", "text": ""}
{"id": "746245", "revid": "44278", "url": "https://eu.wikipedia.org/wiki?curid=746245", "title": "Boletus reticulatus", "text": ""}
{"id": "746246", "revid": "44278", "url": "https://eu.wikipedia.org/wiki?curid=746246", "title": "Boletus aestivalis", "text": ""}
{"id": "746247", "revid": "1491", "url": "https://eu.wikipedia.org/wiki?curid=746247", "title": "Mutil koxkor bat", "text": "Limosnatxo bat, Mutil koxkor bat edo Mutil koxkor bat itsuaurreko izenburuarekin ezagutzen dira Pedro Mari Ota\u00f1oren bertso ezagunenak. Zortzikoa, dantza eta abestia da. Konpas berezi bat da, 5/8koa, azentuazio bereizgarria duena.\nHitzak.\nMutil koxkor bat itsu aurreko &lt;/br&gt;\nzuela aldamenian &lt;/br&gt;\ngizon burusoil bizar zuri bat &lt;/br&gt;\nbi makuluren gainean, &lt;/br&gt;\nkale ertzian ikusi nuen\ninora ezin joanian &lt;br&gt;\nta bera nor zan jakin nahian &lt;br&gt;\ninguratu nintzanian... &lt;br&gt;\nlimosnatxo bat eskatu zidan &lt;br&gt;\nJainkuaren izenian. &lt;br&gt;\nZerbait emanaz galdetu nion &lt;/br&gt;\nal zan modu onenian, &lt;/br&gt;\njaiotzatikan al zeukan ala &lt;/br&gt;\ngaitzak hartua mendian; &lt;/br&gt;\nerantzun zidan: ez semia, ez, &lt;/br&gt;\nnik sasoia nuenian, &lt;/br&gt;\nez nuen uste iritxitzerik &lt;/br&gt;\nhonetara azkenian... &lt;/br&gt;\ngaur limosna bat eskatutzen det &lt;/br&gt;\nJainkuaren izenian. &lt;/br&gt;\nEta segitu zuen esanaz: &lt;/br&gt;\nlehengo gerrate denian, &lt;/br&gt;\nni aurren xamar ibiltzen nintzen &lt;/br&gt;\nbeti edo gehienian. &lt;/br&gt;\nNekatu gabe aisa igoaz, &lt;/br&gt;\naldapik luzenian, &lt;/br&gt;\netzan burura asko etortzen &lt;/br&gt;\ngu ala genbiltzanian... &lt;/br&gt;\ngero limosna eskatutzerik &lt;/br&gt;\nJainkuaren izenian. &lt;/br&gt;\nOdola bero eta burua &lt;/br&gt;\nharrua dagoenian &lt;/br&gt;\nedozein moduz sartutzen da bat &lt;/br&gt;\nhalako itsumenian: &lt;/br&gt;\natsekabe ta negar saminak &lt;/br&gt;\nbadatoz ondorenian, &lt;/br&gt;\nnola ere bai batek bizia &lt;/br&gt;\nutzitzen ez duenian &lt;/br&gt;\nlimosnatxo bat eskatu behar &lt;/br&gt;\nJainkuaren izenian. &lt;/br&gt;\nInoiz pentsatzen nere artian &lt;/br&gt;\nni jarritzen naizenian, &lt;/br&gt;\ngaur ere asko dirala joango&lt;/br&gt;\nlirakenak zuzenian. &lt;/br&gt;\nEz luke inork sinistatuko &lt;/br&gt;\nzer pena ematen didan. &lt;/br&gt;\nAi! ho(rre)la nintzan ni ere sano &lt;/br&gt;\nta gazte nengoenian... &lt;/br&gt;\nGaur limosna bat eskatutzen det &lt;/br&gt;\nJainkuaren izenian. &lt;/br&gt;\nAi! txorakeri asko egiten &lt;/br&gt;\nda zentzurik ez danian; &lt;/br&gt;\nsinista zazu ur hau pasia &lt;/br&gt;\ndaukanaren esanian: &lt;/br&gt;\nhobiago da sasoin dan arte &lt;/br&gt;\nsaiatutzia lanian. &lt;/br&gt;\nNegar eginaz ibili gabe &lt;/br&gt;\ngero denbora joanian... &lt;/br&gt;\nLimosnatxo bat bildu ezinik &lt;/br&gt;\nJainkuaren izenian.&lt;/br&gt;\nDoinua.\n5/8 konpasa. Sol klabean; Si bemol."}
{"id": "746251", "revid": "137486", "url": "https://eu.wikipedia.org/wiki?curid=746251", "title": "Rupertsbergeko monasterioa", "text": "Rupertsbergeko monasterioa () Bingen am Rheineko (Alemania) Rupertsberg mendia zegoen San Benediktoren erlijiosoen komunitatea eta eraikina zen. Komentua emakumeentzat bakarrik zen eta Hildegarda Bingengoa izan zen haren sortzailea, 1150 urtean. Hau izan zen gizonen monasteriotik erabat autonomoa izan zen moja etxea.\nHistoria.\nKomentu berria IX. mendean botatako beste baten gainean eraiki zen, Ruperto Bingeneko hilobiaren gainean. Monasterioko eliza 1152an kontsakratu zen. Hildegarda Bingengoa hil zenean monasterioaren dekadentzia hasi zen eta 1632an, Hogeita Hamar Urteko Gerran, suediarrek erabat bota zuten. 1857an gelditzen ziren erorkinak ezabatu ziren Sarre eta Bingen arteko trenbidearen trazaketa errazteko. Monasterioan, 1632 arte, Hildergarden gorpuzkinak gorde ziren; urte horretan Eibingenen, Rheingaun, egin zen monasteriora eraman zituzten. Gaur egun gorpuzkiak Eibingengo Santa Hildegarda eta San Joan Bataiatzailearen elizan gordetzen dira.\nAztarnak.\nMonasterioko elizaren bost arku gordetzen dira, W\u00fcrth lantegiaren museoan."}
{"id": "746253", "revid": "6327", "url": "https://eu.wikipedia.org/wiki?curid=746253", "title": "History Channel", "text": ""}
{"id": "746254", "revid": "58701", "url": "https://eu.wikipedia.org/wiki?curid=746254", "title": "Rupertsbergeko monastegia", "text": ""}
{"id": "746256", "revid": "512", "url": "https://eu.wikipedia.org/wiki?curid=746256", "title": "Katalina Cornaro", "text": "Katalina Cornaro (, ) (Venezia, 1454ko azaroaren 25a \u2013 1510eko uztailaren 10a) Zipreko Erresumako azken monarka izan zen. Jakue II.a Ziprekoarekin ezkondu eta erregina ezkontide bihurtu zen, ondoren, erreginorde haren semea, Jakue III.a Ziprekoa, adingabea zen artean (1473\u20131474), eta azkenik, Zipreko erregina osoa. Bere erreinaldia 1474ko abuztuaren 26an hasi eta 1489ko otsailaren 26an amaitu zen eta \"San Markoren alaba\" izendatu zuten, zeren horrela, senarra Jakue II.a Ziprekoa hil ostean, Veneziak Zipreren kontrola mantentzen jarraitu baitzezakeen. "}
{"id": "746257", "revid": "46380", "url": "https://eu.wikipedia.org/wiki?curid=746257", "title": "Caterina Cornaro", "text": ""}
{"id": "746258", "revid": "336", "url": "https://eu.wikipedia.org/wiki?curid=746258", "title": "Edith Sitwell", "text": "Edith Louisa Sitwell (Scarborough, Ingalaterra, 1887ko irailaren 7a \u2013 Londres, 1964ko abenduaren 9a) ingeles saiakeragile eta poeta bat izan zen, Osbert Sitwell eta Sacheverell Sitwell poeten arreba zaharrena. 1916 eta 1921 bitarte \"Wheels\" izeneko poesia urtekaria argitaratu zuen.\nEzaguna egin zen, besteak beste, bere poesiak (\"Fa\u00e7ade- An Entertainment\", 1923) bozgorailu baten eta musikaren laguntzaz deklamatu zituelako. Hainbat biografien egilea izan zen ere, besteak beste, \"Alexander Pope\" (1930), eta batez ere, \"The English Eccentrics\" (1933).\nZenbait artistek haren erretratuak egin zituzten: John Singer Sargent, Pavel Tchelitchev, Wyndham Lewis eta Roger Fry margolariak, eta Cecil Beaton eta Mark Gerson argazkilariak."}
{"id": "746259", "revid": "56334", "url": "https://eu.wikipedia.org/wiki?curid=746259", "title": "Kathleen McNulty Mauchly Antonelli", "text": ""}
{"id": "746265", "revid": "512", "url": "https://eu.wikipedia.org/wiki?curid=746265", "title": "Betzy Kjelsberg", "text": "Betzy Alexandra Kjelsberg (Svelvik, Norvegia, 1866ko azaroaren 1a \u2013 1950eko urriaren 3a) norvegiar emakumeen aldeko aktibista, sufragista eta mugimendu feministako kide bat izan zen. Alderdi Liberaleko politikaria izan zen eta alderdi horretako zuzendaritzako lehen emakumea izan zen. \n1883an eztabaida taldea (Skuld) sortu zen. Kjelsberg, 1894an Kvinnelig Handelsstandsforening taldea , Drammen Kvinnesaksforening (\"Drammeneko emakume taldea\")1896an sortu zituen , Drammen-eko osasun publikoa 1899an eta Drammen-eko emakume konseilua 1903an. Emakumeen eskubideen alde elkartea (Norsk Kvinnesaksforening) sortzailea izan zen, eta 1884an Emakumeen Sufragioaren alde elkartea (Landskvinnestemmerettsforeningen), 1885ean, gainera Norvegiako Emakumeen konseilua kidea eta burukidea izan zen 1904an. 1926an eta 1938an bitartean Nazioarteko Emakumeen konseilua presidenteordea zen."}
{"id": "746266", "revid": "46380", "url": "https://eu.wikipedia.org/wiki?curid=746266", "title": "Betsy Kjelsberg", "text": ""}
{"id": "746267", "revid": "83770", "url": "https://eu.wikipedia.org/wiki?curid=746267", "title": "Teoria zientifikoa", "text": ""}
{"id": "746269", "revid": "336", "url": "https://eu.wikipedia.org/wiki?curid=746269", "title": "Zipreko Erresuma", "text": "Zipreko Erresuma ekialdeko estatu latinoa izan zen, 1192-1489 bitartean. Lusignandarren eskuetan izan zen eta barnean Zipre ez ezik Anatoliako eskualde batzuk ere izan zituen: Antalya (1361-1373) eta Korikos (1361-1448)"}
{"id": "746271", "revid": "512", "url": "https://eu.wikipedia.org/wiki?curid=746271", "title": "Botafuegosko espetxea", "text": "Botafuegos espetxea () Algecirasen (Cadiz, Andaluzia) dagoen makroespetxea da; hiritik bost kilometrotara dago. Espetxe modelo hau Antoni Asunci\u00f3n ministroak sortu zuen. Andaluziako handienetariko bat da.\nHistoria.\nEraikina ACS Proyectos, Obras y Construcciones S.A. lantegiak egin zuen. 2000. urtean Jaime Mayor Oreja PPko Barne Ministroak inauguratu zuen. Eraikinaren kostea 8.500 milioi euro izan zen.\nEzaugarriak.\n1.072 ziega ditu baina 1.500 jasotzeko prestatuta dago. Dena dela, 2007an 1.850 zituen. Eraikitako eremua 81 007 m2koa da eta eremu osoak 365.750 m2 ditu.\n15 erresidentzia modulu ditu, bi emakumeentzat eta hamahiru gizonentzat. Instalazioetan zerbitzu guztiak daude: polikiroldegia, gimnasioa, liburutegia, ikasgelak, igerilekua, sukaldea, okindegia eta areto nagusia. 500 funtzionario inguru daude lanean. Espetxearen kontrola Goardia Zibilaren eskuetan dago, teniente baten agindupean.\nEspetxearen instalazio barruan ere Manuel Montesinos y Molina Centro de Inserci\u00f3n Social (C.I.S.) edo Gizarteratze Zentroa dago."}
{"id": "746273", "revid": "94547", "url": "https://eu.wikipedia.org/wiki?curid=746273", "title": "Leon Afrikarra", "text": "Al-Hasan ibn Muhammad al-Wazzan al-Fasi (; Granada, \u2013 Tunis, ), Leon Afrikarra izenaz ezaguna, arabiar geografoa izan zen. Afrikan zehar bidaiatu ondoren siziliar kortsarioek atxilo hartu eta Erromara eraman zuten. Leon X.a Aita Santuak bataiatu eta kristau egin zuen 1526. urtean. Harena da Afrikako deskribapena obra (1550. urtean Italian plazaratua)."}
{"id": "746274", "revid": "1545", "url": "https://eu.wikipedia.org/wiki?curid=746274", "title": "Leo Africanus", "text": ""}
{"id": "746282", "revid": "105290", "url": "https://eu.wikipedia.org/wiki?curid=746282", "title": "Basoetako finlandiar", "text": "Basoetako finlandiarrak (, , ) Finlandiako Savonia eta iparraldeko Tavastia eskualdeetan jatorria zuten finlandiar etorkinak izan ziren, XVI. mendearen amaieran eta XVII. mendeko lehen zatian Suedia eta Norvegiako eskualde basotsuetan kokatu zirenak. Bertan bere luberri eta erreketan oinarritutako nekazaritza tradizionalari ekin zioten eta basoak baserri bilakatu zituzten. XVIII. mendearen amaierarako, basoetako finlandiarrek eskualde berrietako kulturak bereganatu zituzten eta savoniar aldaeretako bat zen bere hizkuntza, gutxiengo txiki bati esker XX. menderaino iraun zuena, galdu zen."}
{"id": "746283", "revid": "512", "url": "https://eu.wikipedia.org/wiki?curid=746283", "title": "Takekazu Asaka", "text": "Takekazu Asaka (Tokio,\u00a0Japonia,\u00a01952) Filologia Erromanikoko\u00a0japoniar hizkuntzalari eta irakaslea da Tokioko\u00a0Tsuda Unibertsitatean. Rosal\u00eda de Castro, Ram\u00f3n Cabanillas eta Ux\u00edo Novoneyra\u00a0galiziar idazleen lanak japonierara itzultzeaz gain, japonieradunentzako lehen galizierazko gramatikaren egilea ere bada. Asakak bere burua Japonian galiziar kulturaren enbaxadoretzat dauka.\nHalaber,\u00a0Galizierazko Letren Eguna\u00a0ospatzeko musikaldiak eta poesialdiak antolatzen ditu Tokion eta beste hiri batzuetan. Beraz, galizieraren alde egindako lanaren esker onez,\u00a02017ko ekainaz geroztik\u00a0Real Academia Galegako akademikoa da.\nIbilbidea.\n1989an ezagutu zuen Galizia lehendabizikoz, Filologia eta Hizkuntzalaritza Erromanikoko XIX. Nazioarteko Batzarrean\u00a0parte hartzera joan zenean. Bertan\u00a0galiziera eta galiziar kultura\u00a0ezagutu zituenetik, hauen defendatzaile sutsu bihurtu zen.\u00a0Tokion espainierazko gramatika irakaslea da eta galiziera eta galiziar kulturari buruzko ikastaroak ematen ditu.\u00a02002an\u00a0\"Cantares gallegos\"\u00a0japonierara itzuli zuen, DTP Publishing argitaletxeak argitaratua. 2014an \"Contos da mi\u00f1a terra\"\u00a0japonieratu zuen,\u00a0Maria Carmen Rios Panisseren hitzaurrea eta testuaren irakurketa entzungai duen\u00a0CDa\u00a0barne,\u00a0DTP Publishing argitaletxeak plazaratua.\n2017an Ux\u00edo Novoneyraren \"Os Eidos\"\u00a0lanaren edizio elebiduna argitara eman zuen."}
{"id": "746284", "revid": "63518", "url": "https://eu.wikipedia.org/wiki?curid=746284", "title": "Ophrys apifera", "text": ""}
{"id": "746285", "revid": "1712", "url": "https://eu.wikipedia.org/wiki?curid=746285", "title": "Magallanes eta haren bidaia", "text": ""}
{"id": "746286", "revid": "56334", "url": "https://eu.wikipedia.org/wiki?curid=746286", "title": "Bra-ket notazioa", "text": ""}
{"id": "746287", "revid": "56334", "url": "https://eu.wikipedia.org/wiki?curid=746287", "title": "Zipreko erresuma", "text": ""}
{"id": "746288", "revid": "119347", "url": "https://eu.wikipedia.org/wiki?curid=746288", "title": "Herrera de la Manchako espetxea", "text": "Herrera de la Mancha espetxea () Manzanaresen (Ciudad Real) dagoen espetxea da. Espainian egin zen segurtasun erabateko lehenetariko espetxea izan zen. 1979an ireki zen.\nHistoria.\nEspetxea Manuel Sainz de Vicu\u00f1a Garc\u00eda-Prieto arkitektoak proiektatu zuen. UCD gobernuaren garaian eraiki zen eta helburu bat ETA erakundeko presoak bertara eramatea zen; esan da 200 etakide izatearen akusaziopean bildu zituztela espetxe horretan, kapazidade osoa 500 presoentzako izanik. Eraikuntza 1979ko otsailean bukatu zen eta inaugurazioa ekainaren 22an egin zen.\nUrte askotan sinbolismo handiko espetxea izan zen. 1990eko abenduaren 29an Negu Gorriak taldeak rock-kontzertua eman zuen kanpoaldean, presoen familiek antolatutako martxa baten egituran. Kontzertu horrek zabalkunde handia izan zuen. Extremoduro extremadurar taldeak ere kanta batean, \"Pepe Botika\" kantan alegia, espetxe hau aipatzen dute.\nGaur egun bere kontserbazio egoera ez da ona, nahiko zaharkituta baitago."}
{"id": "746289", "revid": "105290", "url": "https://eu.wikipedia.org/wiki?curid=746289", "title": "Sahats-ur", "text": "Sahats-ura aldaxkatzea eta sustraitzea errazten duen metodo biologikoa da, sahatsetan dauden azido salizilikoa eta azido indolbutirikoa erabiliz.\nSahats edo zumeak (Salix spp.) ezagunak dira sustraitzeko erraztasuna dela-eta. Aldaxka bat (are 2cm diametrokoa) urteko edozein garaian erauzi daiteke, uretan ipini eta sustraiak botako ditu egun gutxitan sustraitze hormonarik erabili gabe.\nSahats-ura egiteko bi modu daude: infusioa edo beratzea. Infusioa egiteko, adaxka gazte eta hostogabeak uretan irakin eta, sutatik atera ondoren, ontzia estalita utzi ordu laurden batez. Sahats-ura beratuz prestatzeko, adarrak 2 egunetan uretan eduki. Ur lodiagoa lortzeko (gel antzeko bat), 3-4 aste beratzen utzi."}
{"id": "746291", "revid": "56334", "url": "https://eu.wikipedia.org/wiki?curid=746291", "title": "Herrera de la Manchako Kartzela", "text": ""}
{"id": "746292", "revid": "1545", "url": "https://eu.wikipedia.org/wiki?curid=746292", "title": "Kontsumoko produktu", "text": "Kontsumoko produktuak edo kontsumigarriak kontsumitzaileek norberaren edo familiaren kontsumorako erosten dituzten produktuak edo zerbitzuak dira. Horien artean daude komenentziako produktuak, alderaketarako produktuak, espezializaziorako produktuak eta bilatzen ez diren produktuak."}
{"id": "746295", "revid": "56334", "url": "https://eu.wikipedia.org/wiki?curid=746295", "title": "Catherine Cornaro", "text": ""}
{"id": "746298", "revid": "119347", "url": "https://eu.wikipedia.org/wiki?curid=746298", "title": "Rory Best", "text": "Rory David Best (Craigavon, 1982ko abuztuaren 15a) irlandar errugbi jokalaria da, orpokatzaile postuan aritzen dena. Ulster Rugbyn jokatzeaz gain, Irlandako errugbi selekzioko kapitaina da. Lau aldiz irabazi du Sei Nazioen Txapelketa: 2009, 2014, 2015 eta 2018an."}
{"id": "746308", "revid": "336", "url": "https://eu.wikipedia.org/wiki?curid=746308", "title": "Kanibalizazio (produktua)", "text": "Produktuen kanibalizazioa produktu batek beste baten kontsumoa, salmenta edo merkatu kuota murrizteari ematen zaio izena da.\nZenbaitetan, enpresa batek produktu berri bat merkaturatu eta, harez geroztik, kontsumitzaileak produktu berria erosten hasten dira aurreko produktuak erosteari utziz. Produktuen arteko kanibalizazioa gerta ez dadin, komenigarria da produktuak aski ongi diferentziatzea."}
{"id": "746309", "revid": "512", "url": "https://eu.wikipedia.org/wiki?curid=746309", "title": "Molly Pitcher", "text": "Molly Pitcher Ameriketako Estatu Batuen Independentzia Gerrako Monmoutheko guduan borrokatu omen zen emakume bati jarritako ezizena da. Uste orokorra da emakume hori Mary Ludwig Hays McCauley zela. Molly Pitcherri buruzko kontakizun batzuk haziz joan diren heinean, historialari askok Molly Pitcher jada folkloreko osagaitzat hartzen dute, pertsona historikotzat jo beharrean, eta esaten dute beharbada benetako hainbat emakumeren ekintzak bilduz sortutako iruditegia ordezkatzen duela Molly Pitcherrek. Ezizena bera, gerran zeuden gizonei ura ematen zieten emakumeei ezarritako ezizenetik eratorria izan liteke.\nMary Ludwig Hays.\nMary Ludwig Hays Filadelfian jaio zen, Pennsylvanian. Bere jaiotza dataren inguruan eztabaida dago, ehortzirik dagoen hilerrian jartzen duenaren arabera, 1744ko urriaren 13an jaio zen. Maria Margaretha eta Johann George Ludwing ziren bere gurasoak eta bera baino zaharragoa zen neba bat izan zuen, Johann Martin. Aita harakina zen. Ziurrenik ez zen inoiz eskolara joan eta ez zuen irakurtzen ere jakingo, garai hartan neska gazteek hezkuntza jasotzea dirua xahutzea kontsideratzen baitzen."}
{"id": "746310", "revid": "119347", "url": "https://eu.wikipedia.org/wiki?curid=746310", "title": "Jacob Stockdale", "text": "Jacob Stockdale (Lisburn, Ipar Irlanda, 1996ko apirilaren 3a) irlandar errugbi jokalaria da, erdiko, hegaleko eta atzelari postuetan aritzen dena. Pro 14 Ligako Ulster Rugbyn jokatzen du, eta Irlandako errugbi selekzioko kidea da 2017tik. Sei Nazioen Txapelketa irabazi zuen 2018an"}
{"id": "746311", "revid": "119347", "url": "https://eu.wikipedia.org/wiki?curid=746311", "title": "John Barclay", "text": "John Adam Barclay (Hong Kong, 1986ko irailaren 24a) eskoziar errugbi jokalaria da, hirugarren lerroko erdiko eta hirugarren lerroko hegal postuetan aritzen dena. 2013-2018 bitartean, Pro 12 Ligako Llanelli Scarlets taldean jokatu zuen, eta Eskoziako selekzioko kidea da 2007tik."}
{"id": "746312", "revid": "12788", "url": "https://eu.wikipedia.org/wiki?curid=746312", "title": "Gavin Hastings", "text": "Andrew Gavin Hastings (Edinburgh, 1962ko urtarrilaren 3a) eskoziar errugbilari ohia da, atzelari postuan aritzen zena. Watsonians RFC taldean jokatu zuen 1980-1997 bitartean, eta 61 partidatan aritu zen Eskoziako errugbi selekzioarekin, horietako 20tan kapitain. British and Irish Lionsen kapitaina izan zen 1993an Zeelanda Berrian egin zuten biran. Historiako eskoziar errugbilaririk hoberenetakotzat hartua da, Andy Irvinekin batera.\nScott Hastings errugbilari ohiaren anaia da."}
{"id": "746313", "revid": "336", "url": "https://eu.wikipedia.org/wiki?curid=746313", "title": "Oskar Gr\u00f6ning", "text": "Oskar Gr\u00f6ning (Nienburg, Weimarko Errepublika, 1921eko ekainaren 10a - 2018ko martxoaren 9a) alemaniar nazia izan zen, SSko boluntarioa eta Auschwitz sarraski-esparruko atezaina. 2015ean 300.000 hilketatan konplize izateaz epaitu eta kondenatu bazuten ere, espetxeratua izan baino lehen hil zen.\nGr\u00f6ning kontzentrazio-esparruko biktimei lapurtutakoa gordetzeaz arduratzen zen. Akusazioaren arabera, kontzentrazio-esparruak funtziona zezan lagundu zuen 1944ko maiatzetik ekainera. Epe horretan, Hungariako 425.000 judu baino gehiago eraman zituzten hara, eta 300.000 inguru hil zituzten gas-ganberetan. Hilketen konplize izateaz gain, nazientzat dirua biltzea ere egotzi zioten. Zaindari ohiak bere burua defendatu zue esanez \"basakerien\" lekuko izan zen arren, ez zuela krimenik egin."}
{"id": "746314", "revid": "512", "url": "https://eu.wikipedia.org/wiki?curid=746314", "title": "Dinar (argipena)", "text": "Dinar hitzak hainbat adiera ditu:\nBiologian.\n\"Pictichromis dinar\", \"Pictichromis\" generoko arraina."}
{"id": "746315", "revid": "23317", "url": "https://eu.wikipedia.org/wiki?curid=746315", "title": "Baneteuanba", "text": "Baneteuanba pop rock taldea Ondarroan sortu zen, 1987. urte inguruan.\nIbilbidea.\nKideek ia hogei urtez mantendu zuten bizirik taldea, bere denbora librean entsaiatuz eta ia hilero kontzerturen bat eskeiniz. Guztira, lau maketa, hiru diskolan (bat, Hor Konpon taldearekin erdibana) eta bilduma bat ekoiztu zuten, \"Zeure beixakin\", \"Goazen zerure\", \"Rubixi\", \"Pilo bat urte\", \"Zapaltzailik (nahaste guztik)\", \"Hil arte holaik bixitxi\", \"Izar fugas\", \"Zeuaz beti, \"Izar ume\" edo \"Olato tartin\" bezalako kantuekin. Hitzak Jon Todor \"Jonto\" Txakartegik idazten zituen, Ondarroako euskalkian.\nAldaketa batzuk jasan zituzten bere ibilbidean, kide batzuk joan eta beste berri batzuk bilduz. Adibidez, 1990eko hamarkadan, A Santo De Que taldeko Jesus Perez gitarrista batu zitzaien eta, 2000. urte inguruan, Jon Villacorta musikari gaztea. 2007ko azaroaren 4an, Baneteuanba taldekoek agur esan zuten kontzertu bat eskainiz beren herrian."}
{"id": "746316", "revid": "1519", "url": "https://eu.wikipedia.org/wiki?curid=746316", "title": "Xola", "text": "Xola txakurra Bernardo Atxaga idazleak eta Mikel Valverde ilustratzaileak sortutako pertsonaia literarioa da. Holaxe bizi da Xola bildumako protagonista da (Erein argitaletxea). Bilduma, bost liburuz osatua dago; Xolak badu lehoien berri (1995), Xola eta basurdeak (1996), Xola eta Angelito (2004), Xola eta ameriketako izeba (2011) eta Xola eta lapurra (2015).\nXolaren ezaugarriak.\nXola Grogoren arratoi txakurra da, hiriko txakur txikia eta ile zurikoa. \u00a0Txakur honen izaera oso konplexua da, eta animalia den arren, animalia argia (inteligentziaduna) da, eta gizakien papera dauka liburu hauetan. \u00a0Ezaugarri asko ditu: patata frijituak eta mimoak asko gustatzen zaizkio, imitaziorako joera dauka, ikasteko gogoa du, hitz arraroekiko interes handia dauka (hortaz ipuin guztietan hiztegi asko erabiltzen du), eta munduaren erdigunea izan nahi du.\nOso izaera markatua du: lotsarik ez du, iruzur bidez bere burua goratzen saiatzen da unean uneko komenientziagatik eta harremanak kudeatzeko bitarteko gisa. Egoista galanta da, bere onura bilatzen du, baina ez da gauza urrutirako kalkuluak egiteko, eta momentuan dituen pultsioek gobernatzen dute bere jarduna. Bere izaera burugogorraren adierazle, gauza ezberdinekin identifikatuta sentitzen da, eta obsesionatu egiten da; gainera, ezjakina izan arren, aukera duen bakoitzean asko dakiela erakutsi nahi izaten du, nahiz eta modu honetan bere ezjakintasuna nabarmenagoa bilakatzen duen. Beldurtia ere baden arren, ausarta dela erakutsi nahi izaten du.Azken finean, Xola haurren psikologia irudikatzeko bide bat da. Halako ezaugarri ugari ditu Xolak, denak ere haurren psikologiarekin erraz parekatzen direnak, eta idazleak umorea egiteko baliatzen dituenak; esperientzia gabezia Xolarengan ezjakintasuna, axolagabekeria eta lotsagabekeria bihurtzen dira, eta alferkeria xarma.\nArestian esandako guztia kontuan hartuz, pertsonaia borobila eta dinamikoa da; izan ere, liburu bakoitzaren hasieran modu batera ikusten du bere burua eta amaierarako aldatu egiten da. Bere akatsak onartzen ditu edo benetako izaera zein den konturatzen da. Beraz, esan daiteke Xolarentzat garrantzitsuena autoezagutza eta autokontrola direla, baina esperientziaren bidez ikasi behar duela hori guztia.\nLiburuak.\nBilduma hau bost liburuz osatuta dago. Hala ere, txakur bitxi eta berezi honen jatorria 1986an Atxagak gazteleraz argitaratutako La cacer\u00eda ipuina dugu. Orduko hartan Tomasa zen txakurraren izena, eta Grogo jauna (Xolaren jabea) lehendabiziko aldiz agertu zen Atxagaren obran. Gaztelerazko ipuin horren euskal bertsio bat argitaratu zen -aldaketa txiki batzuekin- 2000. urtean Xola ehizan izenburupean.\nXolaren ipuin hauek adin eta mota guztietako irakurleak erakartzen dituzte, irakurleari barre eragiteko eta ondo pasarazteko helburuarekin. Txakurraren istorioak hirugarren pertsonako narratzaile orojakileak kontatzen ditu; horretarako, erritmoa, ahozkotasuna eta ironia oso elementu garrantzitsuak dira. Gaia, hizkuntza, estiloa eta narratzeko modua ere guztiz aproposak dira; nabaria da idazlearen trebezia, istorioak kontatzeko iaiotasuna, eta umorearen mozorro horren azpian kontu eta kezka ezberdinen inguruan aritzeko gogoa. Hori horrela, Atxagak kalitatezko haur literatura eskaintzen du \"Xola\u201d sailaren bidez . Bost liburu hauek kontaketa psikologikoa izeneko literatura motaren barruan sailkatzen dira, anekdota domestiko xumeekin egindako hari narratiboen gainean; pertsonaien barruko mugimenduekin eragiten dio akzioa kontaketari. Hori bai, guztietako ezaugarri komuna Xolaren izaera markatua da. Bestalde, narratzailearen hariari berriz helduta, aipatzekoa da, narratzailearen presentzia hain nabarmenarekin ere, liburu hauek boz gora irakurtzeko bikainak suertatzen direla, batez ere zortzi urtetik gorako haurrekin.\n\"Xolak badu lehoien berri\" (1995).\n\"Xolak badu lehoien berri\" da Xola saileko lehen obra. Liburu honetan, irakurleak txakur harrigarri hau ezagutzeko lehen aukera du.\nXolak bere burua lehoitzat hartzen du, eta lehoi baten jokabidea izan nahi du. Azkenean, baina, eguneroko errealitateak eta behar fisikoak espiritualak baino handiagoak izaki, irakurlearen ahoan irribarrea ezpaineratzen duen amaiera du ipuinak. Mikel Valverderen ilustrazioek ederki islatzen dute Xolaren irudia, animalia indartsu, boteretsu horren ideia.\nLiburuan lantzen den gaia heroizismoarekiko errefusa da. Fikzio fantastikoko elementuak agertzen dira: objektuak desitxuratzen dituzten ispiluak, fikzioan erabat sinesten duten pertsonaiak, etab. Munduko literaturako pertsonaiei gertatutakoei erreferentzia egiten zaie, esaterako, On Kixote eta Emma Bovaryri. Horrenbestez, istorioak liburuetan idatzitakoa serioegi hartzeak duen arriskuaz ohartarazten gaitu.\n\"Xola eta basurdeak\" (1996).\nAurreko liburuaren ildo beretik doa \"Xola eta basurdeak\" ere, baina argumentu sinpleagoa eta, era berean, umoretsuagoa du. Grogo jauna gogoz kontra basurdetara joango da, konpromiso bat bete beharra duelako, eta txakurra, noski, berarekin eramango du. Xola, basurdeak zer diren ere jakin Gabe, horiek harrapatzeko prest txakur guztien aurretik joango da; geroago, ordea, zergatik sakrifikatu nahi duen entzuten du, eta basurdeak benetan nolakoak diren deskubrituko du. Une horretan, ordura arte heroia izaniko txakurrak konpromisoak alde batera uzten ditu eta ihes egiten du.\nHeroismoa eta honek sortzen dituen arazoak dira liburu honetako gai nagusiak. Horrez gain, konpromiso batzuen arriskuaz eta zentzugabetasunaz ari da idazlea. Irakurleentzat Xolaren jokabidea gozamen iturri izango da, gaizki ulertuek sorraraz ditzaketen egoerekin eta Xolak ematen dion irtenbidearekin ondo pasatuko dute.\nBai testuan, bai ilustrazioetan umorea, ironia eta itxurakeria ageri dira. Atxagak, teknika gisa, sinonimo ugari erabiltzen ditu eta kontakizuna txakurraren ikuspuntutik kontatzen du. Mikel Valverderen irudietan ederki ikus daiteke Xolaren garapena, txakurraren adorea eta beldurra.\n\"Xola eta Angelito\" (2004).\nOraingoan idazleak, eta harekin batera lanean ederki ari den ilustratzaileak, pertsonaia berriak aurkezten dizkigute; izan ere, Grogo eta Xola oporrak pasatzera herrixka batera joaten dira, eta han Bego\u00f1a eta Angelitorekin egongo dira. Bego\u00f1a, Grogoren laguna dugu; Angelito, aldiz, haren txakur bitxia. Topaketa horrek, batez ere txakurraren arteko topaketak, markatuko du ipuinaren garapena. Angelito, mendiko txakurrak bezala mintzo dena, guztiz obsesionatuta dago sagu batekin; kutxa bateko zulotik ateratzen ikusi zuen saguarekin. Haren betebehar nagusia -eta bakarra- sagu hori harrapatzea izango da, eta horretan Xolaren laguntza aparta izango du, nahiz eta azkenean irakurleak pentsatu sagua beste helburu bat lortzeko tresna besterik ez dela bilakatu bi txakurrentzat. Amaierako ukituak, metaliterarioak, istorioa irekia uzten du, norberak amai dezan, norberak imajina dezan... irribarrea ezagutu gabe une bakar batean ere.\nHorrenbestez, umorea eta ironia azaltzen dira liburuan, baita kultur eta errealitate aniztasuna ere. Atxagak hiriko eta baserriko mundu ezberdinen arteko talka plazaratzen digu obra honetan; baina filosofia eta pragmatika ere lantzen dira, itxura eta errealitatea. Xola eta Angelitok, antzekoak izanda ere, jokabide, hizkera eta gauzen aurreko jarrera ezberdinak dituzte; baina geroago, elkarrekin egon ondoren txakurrengan ematen den eboluzioaren lekuko izango gara. Izan ere, Xola \u201ckultuak\u201d Angelitoren pragmatismoaren eta bizitzaren ikuspegi errealistaren aurrean, azken honek bezala jokatzea erabakiko du. Bilakaera hori hizkuntzaren bidez ere ikus dezakegu. Atxagak bere pertsonaiak jokabide eta hizkeraren bidez karakterizatu izan ditu bere obran, eta, kasu honetan, arestian aipatutako bilakaeraren sinbolo gisa Xolak Angelitoren hizkera hartuko du beretzat.\n\"Xola eta Ameriketako izeba\" (2011).\nLaugarren abentura honetan Xola askatasuna aldarrikatzen ikusiko dugu. Argi eta garbi utziko dio Grogo jaunari berari inoren aurrean azalpenik eman behar izan gabe, \u201cgogoak ematen diona\u201d egitea gustatzen zaiola. Bere askatasunaren aldeko aldarrikapena, ordea, mututu egingo zaio Ameriketako izeba bisitan datorrenean. Emakume honek ohitura desberdinak erakusten ditu, Xola asaldatzeko moduko jarrerak. Honen aurrean txakurtxoa arauak eta errespetua aldarrikatzen hasiko da.\nAurreko abenturekin alderatuta pertsonaiaren barne gatazketan gehiago zentratzen da narrazioa.\nValverderen lanari dagokionez, esan, ilustrazioa aurreko hiruen bidetik joan dela oraingoan ere. Xola oso adierazkorra da, begien eta (bigarren) ahoaren keinuei esker bereziki, esandakoari \u00f1abardurak azpimarratzen dizkio eta irakurleari fokua ez galtzen laguntzen dio.\nHaur literaturan, zineman bezala, fikzioa gailentzen ari dela uste du Bernardo Atxaga idazleak. Susmo horrek errealismoaren bidea hautatzera eraman du Atxaga \"Holaxe bizi da Xola\" saileko laugarren liburua idazterakoan: \"Xola eta Ameriketako izeba\" (Erein) kaleratu du. \"Aurreiritziei buruzko kontakizun errealista da, portaera demokratikoak bultzatzen dituena\".\n\"Xola eta lapurra\" (2015).\n\"Xola eta lapurra\" da Xola pertsonaiaren bosgarren abentura. Ikerketa eta misterioa ditu oinarri. Beti bezala, tonu umoretsuan agertzen zaizkigu zakur egozentrikoaren kezkak eta balentriak.\nGrogo jauna eta Xola bizi diren eraikineko hainbat bizitzatan gertatutako lapurretak dira istorioaren abiapuntua. Administratzaileak eta hiriko poliziaren detektibeak bizilagunen bilera zaratatsuak Xolaren loa eteten du. Hortik aurrera, Xola ikerlari-lanetan hasiko da eraikineko lapurra nor den argitzeko eta detektibe-andreari laguntzeko.\nIlustrazioak informazio gehigarria gaineratzen du. Oso adierazgarriak eta umoretsuak dira.\nLapur baten agerpenarekin jositako azken abentura honetan, hain zuzen, kontaketa psikologikoaren baitako pauso berri bat ematen du narratzaileak, eta txakurraren pentsamenduak gorputz ataletatik abiatuko balira bezala kontatzen dizkigu hainbat pasarte, hankek, isatsak, edota belarriek unean-unean zer pentsatu eta sentitzen duten adieraziz. Orain arte halakorik ez genuen ikusi Xolaren abenturetan. Eta azken bi hitz aurreratzeko, kontakatiluarena egin gabe, abentura honetan Xola eta Grogo bizi diren eraikinean lapur batek eragindako izua dela ardatza, dagoeneko 5Bn eta 4Cn norbait ebasketetan aritu baita, lapur fina nonbait, bitxiak eta dirua besterik hartu ez dituena, paparrean domina duen inspektoreandreak esan dienez. Eta Xolak amesten du domina bat gustura hartuko lukeela, urrezkoa baino, txokolatezkoa hobe... "}
{"id": "746317", "revid": "119347", "url": "https://eu.wikipedia.org/wiki?curid=746317", "title": "Bambulo", "text": "Bambulo, Bernardo Atxaga (1951ko uztailaren 27a, Asteasu, Gipuzkoa) idazleak sortu eta Mikel Valverde (1966ko irailaren 6a, Gasteiz, Araba) ilustratzaileak irudikatutako fikziozko pertsonaia da. Bambulo Bilbon bizi den arrazarik eta pedigririk gabeko zakurra da, ez oso konbentzionala. Zakur normala da, egun batean bere arbasoen iraganaz ohartzen den arte eta hauei buruzko interesa pizten zaio. Horregatik, bere Bilbo maitea utzi eta munduan zehar bidaiatzen hasten da. \"Investigator\", \"historiator\", \"korrektor\" bihurtzen da eta irakurleak historian zeharreko bidaia bat egitera murgiltzen ditu.\nBambuloren istorioetan historiarekin apurtu nahi izan du momentu batzuetan Atxagak. Bambulok historialariak eta historia ofiziala gorroto ditu, historia kontatzerako garaian ez delako guztien inguruan hitz egiten. Historiaz kontatzen duten guztiarekin mesfidatia izateaz gain, honek esaten duena zalantzan jartzen du. \"Bambuloren istorio bambulotarrak\" izeneko bildumaren protagonista da, eta bilduma hau, euskarazko hiru liburuz osatua dago: \"Bambulo I. Lehen urratsak\" (1998), \"Bambulo II. Krisia\" (1998) eta \"Bambulo III. Ternuako penak\" (1999). Laugarren bat ere badago, \"Aitona-amonen oroigarria\" izena duena (1999). Erein argitaletxearen eskutik argitaratutako bilduma da hau.\nBeatus Bambulo Markoni da bere izena, eta horrelaxe deitzea gustatzen zaio. 1995. urtean, \"Markoni\" izeneko zakur bat sortu zen BBK Kutxaren agenda-liburu baterako. Hiru urte beranduago, hau da, 1998. urtean, Bernardo Atxagak zakur berberaren irudiaz baliatuta, \"Bambulo\" izeneko bere pertsonaia berria sortu zuen. Markonirekin erabilitako teknika eta estilo berarekin azaltzen da Bambulo Atxagaren liburuetan. Honen koadernoetatik jasotako eguneroko ideietatik sortua da pertsonaia honen esentzia. Bernardo Atxagak hainbat ideia idatzita zituen, egunen batean erabiliko zituelakoan. Beraz, pertsonaia sortu berri hau iman bat bezala izan zen berarentzat. Horrez gain, idazleak txikitan irakurri eta harriturik utzi zituen istorio batzuk ageri dira zakur honen istorioetan: \"Daniel eta lehoiak\", \"Troya\"...\nAtxagaren estiloa.\nAtxagarentzako, bere ipuinen narratzailea oso berezia da. Izan ere, Dickensen Mister Picwick pertsonaietik hartu zuen narratzailearen irudi hau, gaztetan asko gustatzen zitzaiona. Irakurlea 10-12 urte inguruko irakurlea izatea espero du, baita narratzailearen papera ulertua izatea ere. Absurdoa dena gustuko du Atxagak eta umorea bere ipuinen ardatz bihurtu da, baina ez txiste umorea, hitzen bidez lortzen den umorea baizik. Liburu berriak egin ahala, bere ipuinek kutsu errealistagoa hartzen dute, Bambuloren ipuinak errealismo hau oinarritzat hartuz. Atxagak dio helduentzat idazten duenean, oroitzapenez hitz egiten duela askotan era dramatiko batean; baina umeentzat idazten duenean, bere pertsonalitatearen atalik alaiena ateratzen du, dibertigarriena. Poesia idazten duenean bezala.\nIpuinak.\n1. Bambulo I. Lehen urratsak.\nBambulo familia batekin bizi da: Maria, Jon, Ariadna, Ainhoa eta aita. Gizakiekin hitz egiteko ahalmena duen txakurra da. Maria (ama), liburutegi bateko garbitzailea da eta jai egun batean, seme-alabak eta Bambulo eramaten ditu berarekin lanera. Bambulo txakur alferrontzia denez, ez du liburutegira joaterik nahi eta behartuta eraman dute. Bertara iristean, amildegi bat zabaldu da lurrean eta Bambulo zulotik behera jauzi da. Beldurturik sentitzen da nahiz eta beldurtia dela ez duen onartzen, eta oihuka hasten da. Umeek, Bambuloren oihuak entzutean, zulotik salto egiten dute eta iluntasun horren barrenean aurrera jarraitzen dute makarroi usainari jarraituz. Une horretan Baratxuri buru izeneko sukaldari bat ezagutzen dute eta berak egindako makarroiak jaten dituzte guztien artean. Ondoren, liburutegi zaharreko txoko batera eramaten ditu Baratxuri buruk, eta Bambulori liburu bat ematen dio: Bambulotar handien ekintza handiak. Bambulok bere familiaren historiaz jakin nahi du, baina hezetasunagatik hiru orrialde bakarrik irakurri daitezke. Hiru orri horietan, Goyak margoturiko koadro bat, Bambulegiren istorioa eta Bambulsonen abenturak daude ikusgarri. Goyak margoturiko koadroan zentraturik, Madril hirian kokatuta dagoen Pradoko Museoan bambulokeriak egiten ditu.\n2. Bambulo II. Krisia.\nBambulo Madrilen dagoela, eskutitz bat idazten die Ainhoa eta bere familiari, baina hauek, erantzuteko alfertasunagatik, ez diote berehalakoan erantzuten. Ainhoak erantzun egin nahi dio, Bambulo bere urtebetetze festara etorriko den jakin nahi du, eta horretarako idatzi egin behar dio, baina ez daki idazten. Azkenean, ama konbentzitzen du Bambulori erantzun bat emateko, eta horrela hasten dira Bambuloren eskutitzak behin eta berriro iristen. Gutunetan bere esperientziak kontatzen ditu: Filipides eta Bambulidesekin izandako abenturak, Troyako zaldiarekin suertatutako egoerak eta Ulisesekin bizitako istorioak. Zinera joango da lehen aldiz, eta pantailatik Juan Kankailu irtengo da, galdera bat egingo diona: \u201c\"ez ote zen izan maitasunik, apaltasunik, eskuzabaltasunik Bambuloren arbasoen munduan?\"\u201d. Galdera honi erantzuna aurkitu arte Bambulok ez dio bidea jarraitzeari utziko. Azkenean, Madriletik irtengo da, eta bertako gertaera guztiak azalduko dizkigu: ez da erraza izango Madriletik irtetea, izan ere, ordu \u00a0batzuk kartzelan igaro beharko ditu gure txakurrak. Behin kartzelatik irtenda, Pradoko Museora joango da, eta han, Juan Kankailurekin egingo du topo berriz ere, beste mezu bat emango diona: \u201c\"erakutsi munduari maitasuna izan zela, apaltasuna izan zela, eskuzabaltasuna izan zela!\u201d.\" Azkeneko eskutitzean, Ainhoaren festara joango dela zin egiten dio.\n3. Bambulo III. Ternuako penak.\nBambulok Zorombulen istorioa kontatzen du afaltzen daudela. Zorombul Herodesen zakurra omen da eta hiriko zakur guztiak biltzen omen ditu. Hauek zaunkaka hasten dira Jose eta Maria nazkatu arte eta Egiptora joaten amaitzen dute. Horrela salbatzen omen da Jesus jaioberria. Afaltzen daudela Ternuako marinelak (Ainhoa, Ariadna eta Jonen aitak) Urkizu izeneko marinel baten inguruko istorioa kontatzen du. Urkizu 15 urteko umezurtza da eta marinel moduan Ternuara joaten da itsasontziz. Beste itsas gizonak arrantzara doaz baina Urkizuk hizkuntzak ikasteko duen erraztasuna ikusirik eskimalen hizkuntza ikasteko hauekin bizitzen geratzen da bi hilabetez kanpamentuan. Negua dator Ternuara eta Euskal arrantzaleak bueltatu beharrean daude, negu gogorrak harrapatu baino lehen. Urkizuk ordea lagunak egiten ditu eta negua bertan igaroko duela erabakitzen du. Marinelek, Ternuako negu hotzaz abisatzen dute baina Urkizuk bertan geratu nahi duenez, Martxoan etorriko den itsasontzian itzultzekotan geratzen da beste arrantzaleekin. Negua, berak uste baino gogorragoa izaten da. Igluak egiten dituzte eta buruzagiek (herriko zaharrenek) agintzen dute bertan. Mortsarik ez da izan urte honetan eta gosete handia pasatzen dute, beraz, Urkizuk txoko batean ezkutatuta dituen gailetak eta arraina atera eta herritarrekin elkar banatzen du. Urkizuren lagun Kalaut eta Enke bere adinekoak dira, baina beraientzat iglu bat eta festa bat egin behar dituzte. Beraz, ezkondu egingo direla pentsatzen du Urkizuk. Egunak argitzen joaten dira, baina guardiek turnoak egiten dituzte igluen kanpoaldean. Urkizuk susmo txarra hartzen dio eta ezkontza eguneko janaria bera dela konturatzen da. Alde egiten saiatu eta \u00a0gordeta duen eskopetarekin buruzagiarengana gerturatzen da. Hala ere, buruzagia hil duena ez da bera izan, buruzagi emakumea baizik (Motima). Buruzagiari burua joan zaio negu gogorraren poderioz eta horregatik ematen ditu agindu txar horiek. Egun horretan bertan eguna argitu, Euskal arrantzaleak iritsi eta neguari agur esaten diote Ternuako biztanleek.\n4. Aitona-amonen oroigarria\nLaugarren liburu hau Bernardo Atxagaren pertsonaia berberan oinarrituta dago, Bambulo. Ilobek aitona-amonei erregalatzeko moduko albuma da, baita aitona-amonek ilobei opari egitekoa ere. Familiaren inguruko ariketa album honek, une atseginak bizitzeko eta haurrek bere arbasoen inguruko informazioa eskuratzeko aukera ematen digu, hauek izan dezaketen kuriositatea betetzeko."}
{"id": "746321", "revid": "336", "url": "https://eu.wikipedia.org/wiki?curid=746321", "title": "Xola (Bernardo Atxaga)", "text": ""}
{"id": "746323", "revid": "512", "url": "https://eu.wikipedia.org/wiki?curid=746323", "title": "Iholdi (Mariasun Landa)", "text": "Iholdi Mariasun Landa euskal idazleak sortutako pertsonaia da. Iholdi \"Iholdi\" obraren protagonista da, 1988. urtean argitaratuta. Erein argitaletxeak argitaratu zuen eta 1992. urtean Honour List of the IBBY (International Board on Books for Young People) saria irabazi zuen. Horren ondoren, Iholdi pertsonaiaren saila sortu zen. Guztira sei liburu argitaratu ziren: \"Iholdi\", \"Amona, zure Iholdi\", \"Marina\", \"Haginak eta hilobiak\", \"Alex\" eta \"Izeba txikia\".\nOlaziregik (1996) dioen moduan Mariasun Landak konpromiso feminista handia dauka. Hau argi eta garbi geratzen da Iholdiren bilduma irakurtzerakoan, neska bat protagonista eta ardatz nagusi izateaz gain, oso ondo azaltzen direlako Iholdiren kezkak, interesak, nahiak eta, orokorrean, haren barne mundua. Bestalde, azpimarratu beharra dago honek guztiak neska izatearen kontzientziarekin zerikusi handia daukala, \"Iholdi\" (1988) lehen liburuko \"Diligentzia\" kontakizunean ikus daitekeen moduan, besteak beste. Horretaz gain, Olaziregik neska protagonistaren sentiberatasuna azpimarratzen du, testuak daukan estetikaren garrantzia eta ludikotasuna ere, hurrengo liburuetan ere (\"Amona, zure Iholdi\" eta \"Haginak eta hilobiak\") ikus daitekeena.\nHori dela eta, Olaziregik dio Landaren testuetan bereziki \"Amona, zure Iholdin\", liburuko estetikotasunak garrantzi handia duela. Iholdiren pertsonaiak baliabide literario asko erabiltzen ditu bizitakoak kontatzeko, metafora askorekin eta pentsaera modu lasaian adierazita. Jone Arroitajauregi Aranbururen (2012) arabera, Iholdik ezin dio hitz egiteari eta bere bizitza kontatzeari utzi. Iholdi herri batean bizi zen bere familiarekin. Hasieran, etxean, kalean edo eskolan gertatutako bizipenak kontatzen zituen baina pixkanaka istorio luzeagoak kontatzen hasi zen. Istorio luze horietan bere lagunen bizitzak kontatzen hasi zen ere. Lagun horiek Ainhoa eta Alex ziren. Hala ere, zalantzarik gabe, Iholdi erosoen sentitzen zen momentua amonari (zeruan zegoena) \u00a0istorioak kontatzen zizkioenean zen. Hau guztia ondo islatua dago bilduman zehar erabiltzen den hizkeran ere, baita haurren munduaren ezagutzan ere, Iholdik haurrek duten inozentzia eta irudimena oso ondo islatzen dituelako.\nBestalde, Mariasun Landak (2011) CLIJ aldizkarian, \"El enfado de las ni\u00f1as\" atalean, hain zuzen ere, aitortu zuen Iholdi bere alter ego literarioa zela.\nLehen agerpena.\nIholdi (1988).\nIholdi agertzen den lehen liburua da honako hau, lehen aldiz Erein argitaletxeak kaleratu zuena 1988. urtean. 16 anekdotek osatzen dute liburu hau, denak Iholdik berak bizitako esperientzietan oinarrituta. Anekdota guzti horietan zehar ikus dezakegu Iholdiren izaera nolakoa den, neskatoaren barne-mundua eta hausnarketak baitira lehen liburu honen ardatzak. Liburuetan, Iholdiren arazoak, interesak eta nahiak zeintzuk diren ikusten dira, esate baterako, mutilekin duen harremana eta marrazteari eta idazteari dion estimua. Horretaz gain, oso argi geratzen dira neskaren irudimena eta sentiberatasuna, baita inozentzia ere, haurra dela ikustarazten diguten ezaugarriak. Hala ere, hausnarketa batzuek Iholdiren heldutasuna erakusten dute, hala nola, zigarro izatearen tristezia edota hardun sagar bat delako sentsazioa.\nLiburuen saila.\nSail hau sei liburuk osatzen dute eta ale guztiak 2005ean berrargitaratuak izan ziren. Liburu hauek guztiak frantsesez, gazteleraz eta katalanez irakurri daitezke. Aipatzearren, gaztelerarako itzulpenak autoreak berak eginikoak dira, Mariasun Landak, hain zuzen ere. Frantsesezko bertsioak, Lucien Etxezaharretak eta katalanezkoak Ainara Munt Ojangurenenak.\nSei liburu hauek lehenengo pertsonan idatzita daude, eta horregatik, kasu batzuetan irakurleak protagonistarekiko, hau da, istorioa kontatzen duenarekiko enpatia sentitu dezake. Istorioetan bizitzen diren egoerak haur batek egunerokotasunean bizi ditzaken egoerak dira.\nIholdi.\nLehen ipuin hau pasarte laburrez osatuta dago. 1988an argitaratutako liburuaren kontakizun berberak azaltzen dira, nahiz eta 2005ean berrargitaratu. Iholdiren bizimodua, sentipenak, gertakizunak eta hausnarketak azaleratzen dira. Neska eta mutilen arteko liskarrez, animismoaz eta Kike bere lagunaz hitz egiten du beste hainbat gauzen artean.\nIzeba txikia.\nAinhoak izeba izango dela jakiten du. Albiste hau lehenengoz amaren izebak, Potixak, ematen dio, hau noizbehinka protagonistaren etxera joaten da baserriko barazkiak eramatera. Ilobaren etorreraren esperoan, galdera ugari dauzka buruan Ainhoak eta horiei erantzuna ematen saiatuko da.\nAlex.\nAlex, Ninaz maiteminduta dago, baina momentu honetan ezin dute elkar ikusi Alex ospitalean baitago. Nahiz eta jende asko joan zaio bisitatzera, berak Ninaren falta somatzen du.\nAmona, zure Iholdi.\nLehen aldiz 2000. urtean argitaratu zen liburu honetan, Iholdi dagoeneko ez da haurra, gaztetxoa baizik. Iholdik zeruan dagoen amonari gutun bat idazten dio eta bertan bere lehengusu Martinekin atzo bizitako gertakizun bat kontatzen dio. Protagonistari lagungarria suertatzen zaio amonari idaztea, izan ere, idazten bukatzen duenean, soluzioa etortzen zaio burura eta amonak aholkuak ematen dizkiola dio.\nIholdiren sentiberatasunak eta irudimenak berdintsu diraute, beraz, ez da inola ere galtzen \"Iholdi\" liburuko protagonistaren muina.\nMarina.\nIholdik, Migeltxo izeneko neba txiki bat du, eta gurasoek beraiek zaintzeko Marina izeneko zaintzaile bat bilatu dute. Hasieran, Iholdik uste du ez duela zaintzailearen beharrik, baina behin Marina ezagututa, harreman estua izatea lortzen dute. Egunero joaten dira Marinarekin parkera, honek jarrera desegokia izaten duen arte.\nHaginak eta hilobiak.\nIholdik Deo izeneko bizilagun bat du eta honen aita hil zenetik Iholdiren etxera lehen baino maizago joaten da. Iholdiren hitzetan emakume itxurako ume handi bat da Deo eta bizilagunak Iholdiri hainbat sekretu gordetzeko eskatzen dio.\nIlustrazioak.\nMariasun Landak idatzitako Iholdiren liburu guztien ilustrazioak Asun Balzolak eginak dira.\nIholdiren edizio ezberdinetan, azpimarratzekoa da ilustrazioek duten izaera estetikoa. Hern\u00e1ndez Cavasen (2005) arabera ilustrazioak musikaltasunez beteta daude eta koloreek eta lerroek pertsonaiak hobeto ezagutzen laguntzen dute, haien barne mundua oso ondo islatzen dutelako. Askotan, ilustrazioak begira daudela dirudiela dio Hernandezek eta honek testuaren eta ilustrazioen arteko harremana sakontzen du. Horretaz gain, Iholdi bildumako ilustrazioak emozioz beteta daude, bai lehen edizioetakoak baita edizio berrikoak ere, nahiz eta elkarren artean \u00f1abardura eta diferentzia asko egon. Erabilitako teknikak ere oso ezberdinak dira. Lehen edizioko ilustrazioak eskuz eginak dira eta izaera abstraktoagoa dute, bigarren edizioko liburuak irakurtzeko eta interpretatzeko errazagoak diren bitartean. Hala ere, bi ilustrazio motek oso ondo adierazten dute Iholdi nor den, sentiberatasun handiz eginda daudelako."}
{"id": "746325", "revid": "137486", "url": "https://eu.wikipedia.org/wiki?curid=746325", "title": "Usoa (Patxi Zubizarreta)", "text": "Usoa, jatorrizko izenez Kasai, Patxi Zubizarreta idazleak (Ordizia, Gipuzkoa, 1964ko urtarrilaren 25a) sortutako pertsonaia literarioa da. Usoa Afrikatik etorritako neska da eta bere inguruan bost liburu argitaratu dira. Liburu hauetan egilea bi ilustratzaile ezberdinekin aritu da lanean, Erein argitaletxearen baitan; ilustratzaile horiek Asun Balzola eta Elena Odriozola dira.\nLehen liburua, euskaraz, katalanez, gaztelaniaz eta eslovenieraz argitaratu da, baita beste 3 hizkuntzatara itzuli ere. (Poloniera, Alemana eta Ingelesa)\nUsoaren inguruan argitaraturiko liburuei erreparatuz, prozesu nabari bat izan dela ikus daiteke. Izan ere, \"Usoa, Hegan etorritako neskatoa\" izeneko liburua, Patxi Zubizarreta idazlearen eta Asun Balzola ilustratzailearen\u00a0elkarlanetik sortu zen, 1999.urtean. Gerora, berriz, Patxi Zubizarreta idazlea Elena Odriozola ilustratzailearekin hasi zen lanean, Usoa pertsonaiaren istorioei jarraipena eman nahian. Istorio horiek Egunkarian argitaratzen zituzten, larunbatero, kontakizun ezberdinak sortuz. Azkenik, liburu ezberdinak egitea erabaki zuten eta lan horretatik atera ziren gaur egunean ezagutzen ditugun Usoaren inguruko gainontzeko lau liburuak, bilduma bat osatzen dutenak: \"Lehen kanpamendua\" (2002)\", Zelatan (2002)\", \"Karpeta morea\" (2003) eta \"Bidaia kilikagarria\" (2003).\nBost liburu hauen bidez, Patxi Zubizarretak Usoaren inguruko istorioa zein bizipen ezberdinak kontatzen dizkigu.\nGaia (erreferentzia ezberdinak).\nLiburu hauetan zehar Usoa izeneko neskatoaren nondik norakoak aurkezten dizkigu Patxi Zubizarretak, Usoa izanik liburu guztiak lotzen dituen pertsonaia nagusia. Modu horretan Usoak bizi izandako abentura ezberdinen testigu bilakatzen da irakurlea. Horrez gain, liburu hau itxaropenari, elkarlanari eta kultura eta erlijio ezberdinetako pertsonen arteko adiskidetasunari irekitako istorioa dugu , horri loturiko erreferentzia ezberdinak aurkitzen baitira liburuan zehar: \"etorkinak\", \"guraso bananduak\", \"kulturartekotasuna\", eta abar. Hona hemen:\nOndorioz, aniztasuna modu zabalean lantzen dela esan daiteke.\nDeskribapena.\nUsoaren inguruko deskribapena egiterako orduan, hainbat alderdi ezberdin hartu behar dira kontuan. Aspektu fisikoari dagokionez, Usoa neska gazte bat da, azal kolore beltzarana duena, ile beltza duena eta altueraz ertaina dena. Horrez gain, bere izaerari erreparatuz, honako adjektibo hauek Usoa nahiko ongi definitzen dutela esan daiteke:\nEra berean, Usoaren deskribapena egiterako orduan, aipaturiko adjektibo guzti horiez gain, badaude esanguratsuak diren beste pare bat ezaugarri ere, Usoa gehiago ezagutzen laguntzen dutenak:\nLiburuen azalpena.\n1) Usoa, Hegan etorritako neskatoa (1999).\nLiburua \"atipikoki laburra\" dela dio idazleak. Izan ere, telebistan Afrikako gerra bati buruzko dokumental batek sortu zion zirrara berezitik egindako lana da. Hau Erein argitaletxeak argitaratu zuen 1999.urtean, \"Siberia Treneko ipuinak\" bildumaren baitan, eta 9 urte geroago, argitaletxe berberak, \"Mandolina\" bildumaren barnean.Bertan, Afrikatik etorritako neskatoari buruzko istorio luzeari hasiera ematen dio. Usoa, hegazkinean Afrikatik Bilboraino etorri ondoren, bikote euskaldun batek adoptatuko du. Kukuak ere horrela etortzen dira udaberrian Euskal Herrira, eta idazleak hori aprobetxatuz, Usoari buruzko sentimenduak helarazten ditu modu metaforiko batean.\nAdopzioaren gaia azaltzen duen ipuin sinple eta hunkigarri gisa deskriba daiteke liburua. Hizkera poetiko baten bidez gerraren drama eta miseriak ikus daitezke eta, horrekin batera, adopzioa bezalako kontuak ikustarazten dizkigu ipuin honek.\nPatxi Zubizarretaren \"Usoa\" liburuan oinarritutako izen bereko euskarazko film laburra egin du Maria Zamakola zuzendari donostiarrak.. Sarean ikusgai \n2) Usoa, Lehen kanpamendua (2002).\nLiburu honetan Usoa bere lagun Iratirekin lehen kanpamendura doa. Irrika biziz abiatzen dira, inoiz ez baitira kanpamendu batean izan: lagun berriak egiteko aukera, agian lehen musuak, etab. Bertan Manex izeneko mutiko bat ezagutzen dute; hiru pertsonaien nondik norakoak azaltzen dira liburu honetan. Baina, dena ez da polita izango; izan ere, haur baten bahiketa gertatzen da eta herriko banketxean, berriz, lapurreta. Usoak zeresan handia izango du hauek argitzerako orduan. Gainera, liburuan zehar altxor baten berri ere ematen da.\nOndorioz, ipuin honetan kontraste handia hautematen dela esan daiteke: alde batetik lehen kanpemendu batera joateak sorrarazten duen ilusioa, eta bestetik, gertakari ilunen gaineko kezka.\n3) Usoa, Zelatan (2002).\nUsoa Zelatan dauka izena liburuak; izenburu honen jatorria da Usoak bere lagun mina den Iratiri zer gertatzen zaion jakin nahi duela. Usoa eta bere laguna den Manexek ikerketa bat abiatzen dute misterioa argitzeko asmoz. Liburu honen bitartez, idazleak zenbait familiaren egoera zailak islatzen ditu, baita egoera horiek dakartzaten ondorioak zeintzuk diren ere, zeinak kasu askotan ezkutuan mantentzen diren. Bestalde, laguntasuna eta elkarlana bezalako zenbait balore ere trasnmititzen dira Afriktaik hegan etorritako gaztetxoaren ikerketaren bitartez. Liburu honen ezaugarri nagusienetariko bat enpatizatzeko duen ahalmena da. Usoak modu argi eta zehatzean azaltzen ditu zeintzuk diren bere usteak eta pentsamenduak, irakurleari liburuarekin eta pertsonaiarekin enpatizatzeko eta konektatzeko aukera emanez.\nBeste liburu guztietan bezala, Usoaren jatorrizko herrialdeari erreferentziak egiten zaio liburuan honetan ere, kulturartekotasuna lantzeko asmoa azalduz eta irakurleei horrelako egoeretan aurkitzen diren gazteen bizitza zer nolakoa den ikustarazteko asmoz.\nLiburuan zehar, beraz, honako atalak lantzen dira: Iratiren gurasoen arteko gatazkak, Usoak eta Manexek abiatzen duten ikerketa, eskolatik kanpo ematen diren gertakizunek zer nolako ondorioak ekartzen dituzten ikasleengan, etab.\n4) Usoa, Karpeta morea (2003).\nLiburu honetan Usoak urte berriari hasiera berezia ematen dio. Urte berriko festa batera doaz eta bertan gertatutako ezbehar baten ondorioz Usoa zigortu egingo dute gurasoek. Zigor hori etxean bete behar du, eta aspertuta dagoen une batean, Usoak karpeta more bat aurkitzen du eta bertan berari buruzko informazioa\u2026eta Afrikako bere jatorrizko familiaz. , Jakin-minak bultzaturik haiei buruz gehiago jakin nahi izango du, eta horrela are gehiago jakingo du gerraren krudelkeriaz, bi gizarteen arteko harremanaz.\nBeste liburuetan bezala, protagonista nagusiak sentimenduak behin eta berriz azaleratzen ditu eta, idazleak, irakurleek Usoarekin enpatizatzea lortzen du.\n5) Usoa, Bidaia kilikagarria (2003).\nUsoaren urtebetze eguna dela medio, opari txundigarri bat egiten diote: Eskandinaviarako bidaia. Eta bidaia horretara gurasoekin batera joango da. Liburuan, beraz, bidaia horren berri ematen du idazleak, bidaian zehar bidaiari ezberdinak ezagutzen direlarik, guztiak ezberdinak: misteriotsuak, erakargarriak, etab. Gainera, bidaia honek ere bere momentu arriskutsuak izango ditu, baita umorea nagusitzen den zenbait pasarte ere. Labur esanda, Usoak bidaia kilikagarria biziko du.\nEgilea: Patxi Zubizarreta (1964).\nPatxi Zubizarreta Dorronsoro Euskal Filologiako ikasketak burutu zituen euskal idazlea da. Izan ere, bere ospea gehienbat Haur eta Gazte Literaturaren esparruan eginiko lan oparoek eman diote, nahiz eta helduen literaturan, itzulpengintzan eta kolaboratzaile lanetan ere aritu izan den.\nGainera, arestian aipatu bezalaxe, Haur eta Gazte Literaturaren alorrean idazle oparoa izan da Patxi. Horren erakusle adierazgarrienak esparru honetan eskuraturiko sariak izan dira: 1997an Euskadi Saria jaso zuen \"Gizon izandako mutila\" lanarekin, 2006an CCEI Saria \"Sola eta Sincola\" liburuarekin, 2006an Euskadi Saria \"Pantaleon badoa\" lanarekin eta Haur Literaturako XX. Ala Delta Saria \"Xia Tenzinen bidaia miresgarria\" lanarekin.\nHorrez gain, \"Xia Tenzinen bidaia miresgarria\" izeneko liburuko atzealdean ikus daitekeen bezala, honelaxe definitzen du Patxi Zubizarretak bere burua 24 hitzetan: \u201c\"Izena dut laburra eta abizena luzea, nire luma ttikia da, baina honen tinta berdearekin istorio handiak eta Ibai Horia bezain bidaia luzeak idatz ditzaket. Hauxe nauzue 24 hitzetan\".\u201d\nIlustratzaileak: Asun Balzola eta Elena Odriozola.\nAsun Balzola.\nAsun Balzola (Bilbo 1942-2006 Madril) hainbat euskal liburu ilustratu dituen euskal irudigile ezagunenetarikoa izan zen. Bere lan ospetsuenetakoak beste askoren artean ondorengoak dira: \"Munia bilduma, Marta uda haren ostean,\" \"Euli zamarroa\" eta \"Indiana Jonsen zamarra\". Haurrentzako literaturaz gain beste era bateko lanak ere burutu zituen Asunek, hala nola, El pais egunkariarentzat lan egin zuen, diseinu grafikoan edota publizitatean.\nAzkenik, arestian aipatu bezalaxe, Patxi Zubizarretak idatzitako \"Usoa hegan etorritako neskatoa\" ilustratu zuen 1999.urtean. Bilduma honetan berak ilustratutako liburu bakarra da honakoa eta Elena Odriozolak ilustratukoekin alderatuz desberdintasun ugari behatu daitezke. Besteak beste, protagonista bera irudikatzen duten modua erabat desberdina da, irudiek marrazturik ez dagoena ikustarazten diguten bezala . Atzekaldeari dagokionez, ilustratzaile honek giza irudien inguruak ilustratzerako orduan, kolore ugari eta biziak erabiltzen ditu. Azkenik, bildumako beste liburuetako ilustrazioekin alderatuz, trazu lodiagoak erabiltzen ditu marrazkigile honek.\nElena Odriozola.\nElena Odiozola (Donostia, 1967, - ) euskal ilustratzaile ezagunetariko bat da. Guztira 60 liburu baino gehiago ilustratu ditu; ez soilik Euskal Herrian, baita Espainian eta nazioartean ere. Ilustratzaile gisa eginko lanez gain, diseinu lanetan ere aritu da Odriozola, eta horietatik lan esanguratsuenak honakoak direla esan daiteke: literatura munduari lotuta dagoen G\"altzagorri\" elkartearen logoa (2003), eta beraien egitasmo baten logoa, \"Bularretik Mintzora\" (2007) izenekoa.\nAzkenik, Usoari erreferentzia eginez, Usoaren azken lau liburuak berak ilustratu zituen. Orri zurien gaineko ilustrazioak direnez, gehiago nabarmentzen dira. Horrez gain, pertsonaiak koloreztatzeko orduan, marradun arropak edo kolore biziko osagarriak erabiltzen ditu. Berak dioen bezala \"\"nik nahi dudana sentimenduak eta emozioak ahalik eta minimoarekin espresatzea da\".\""}
{"id": "746327", "revid": "56334", "url": "https://eu.wikipedia.org/wiki?curid=746327", "title": "Amaia Lapitz", "text": "Amaia Lapitz Katixa Agirre idazleak sortutako eta Alex Orbe ilustratzaileak gorpuztutako fikziozko pertsonaia bat da. Pertsonaia hori lehen aldiz 2010. urtean argiratutako \"Amaia Lapitz eta Erregina Gorriaren Hilobia\" liburuan agertu arren, gerora, 2013. urtean bigarren agerpen bat egiten du \"Amaia Lapitz eta Didoren Ermandade Sekretua\" liburuan.\nDeskribapena.\nAmaia Lapitz bere amarekin bizi den 14 urteko neska euskaldun abenturazale bat da. Klaseko neskarik altuena da, begi urdin txikiak eta ile gorri-gorria dituena. Izaerari dagokionez, ausarta, argia, errebeldea eta jakinmin handikoa da, istorioa aurrera joan ahala, ezaugarri horiek nabarmen indartzen zaizkiolarik.\nBere ingurua.\nBere abenturetan pertsonaia desberdinekin egiten du topo, aipagarrienak hauek izanik:"}
{"id": "746328", "revid": "148623", "url": "https://eu.wikipedia.org/wiki?curid=746328", "title": "Aritz Mendiola", "text": "Aritz Mendiola Ardanza (Gautegiz-Arteaga, Bizkaia, 1998ko maiatzaren 12a) euskal abeslaria eta aktorea da. Ezagun egin da \"Go\u01c3azen\" telesaileko hiru denboralditan \"Gari\"-ren papera egiteagatik. Honetaz gain beste telebista-saio batzuetan ere agertu da, LauKatu musika talde gernikarrean abesten du, eta Gaztea irratiko \"B Aldea\" saioko kolaboratzailea da.\nBizitza.\n1998ko maiatzaren 12an jaio zen Donostian, Arantzazuko Ama Ospitalean.\nAritzek bere heziketa Gernikako San Fidel ikastolan jaso zuen. DBHko ikasturte bat Michigango Royal Oak High School ikastetxean egin zuen, Detroit hiritik hurbil, eta gerora Batxilergo Artistikoa ikasi zuen Bilboko Ibarrekolanda institutuan. Gernikako Segundo Olaeta musika eskolako ikaslea izandakoa da, eta kantatzeaz gain gitarra jotzen ere badaki.\nIbilbidea.\n2015eko udan ETB 1eko I\"zarrak kalean\" lehiaketan parte hartu zuen. Durangon egin zen saioko finalerdian Ed Sheeran abeslariaren \"I See Fire\" kantatu zuen, eta finalean Pink Floyd taldearen \"Wish you were here\". Saioa irabazi zuen, eta era horretan programaren final handirako sailkatu zen. Finaleko lehen finalerdian Bob Dylanen \"Knocking on heaven's door\" abestu zuen, eta bigarren gelditu zen. Uda berean \"Kantugiro\" lehiaketan parte hartu zuen, Gernikan egin zuten saioan, Latzenen \"Laztana\" abestuz.\nGo\u01c3azen eta aktore lanak.\n2016an \"Go!azen\" telesail musikalerako castingera aurkeztu zen, \"The Rocky Horror Picture Show\" filmeko \"The Time Warp\" kantarekin. Gerora \"Gari\" pertsonaiaren papera lortzeko probetara aurkeztu zen, eta eskuratu egin zuen. Hiru denboralditan zehar egin du paper hori, 2016tik 2019ra bitartean. Horretaz gain Euskal Telebistaren beste saio batzuetan ere agertu da, hala nola \"Bago\u01c3az\" lehiaketan epaile gonbidatu gisa eta gabon zahar gaueko saio berezietan. Aktore lanari dagokionez, zenbait antzerki konpainiarekin batera antzezlan batzuetan ere aritu da, besteak beste CasaBranca taldearekin eta Pabell\u00f3n 6ko Gazte Konpainiarekin. Ildo beretik, \"Go\u01c3azen 3.0\" eta \"Go\u01c3azen 4.0\" denboraldietan oinarritutako antzerki musikaletan parte hartu zuen. \"Go\u01c3azen\"-en parte izateaz oso pozik zegoela adierazi zuen, haurrentzako euskarazko fikzioaren garrantzia azpimarratuz, eta asko ikasteko balio izan diola esanez.\n\"Go\u01c3azen\" telesaila 2019ko otsailaren 15ean agurtu zuen, bosgarren denboraldiko azken atala emititu baino ordu batzuk lehenago, bere Instagram kontuan argitaratutako mezu baten bidez. Bertan ez zuela hurrengo denboraldian parte hartuko eman zuen aditzera, eta zaleei zein lagunei eskerrak eman zizkien.\nMusika.\nMusikari dagokionez bere kanta propioak sortzeaz gain (BandLab platamorfan argitaratzen ditu) LauKatu taldeko abeslaria da, beste hiru lagunekin batera sortu zuen talde gernikarra. Zenbait herritan zein tabernatan kontzertuak eman dituzte, eta euren kantak Instagram edo YouTube platamorfetara igo ohi dituzte. 2019ko urtarrilean Gaua Records diskoetxearekin lan egingo zutela eman zuten argitara. Bestalde, \"Special Trap Residence\" izeneko trap proiektua prestatu du \"Go\u01c3azeneko\" Iker Villa eta Oihan Moreno lankideekin. Lehenagotik Oihan Morenoren \"Another Destiny\" EP-an kolaboratu zuen \"Fight With The Night\" abestian.\n2019ko urtarrilaz geroztik Gaztea irratiko \"B aldea\" programan kolaboratzen du bi astean behin, euskal musikarien \"guilty pleasure\" delakoak aurkeztuz.\nBizitza pribatua.\nBere gurasoak, Carlos Mendiola Ugalde eta Nagore Ardanza Urtiaga, 1996ko azaroan ezkondu ziren. Aita Larrabetzuko alkate izandako Carlos Mendiola Apraizen semea da, eta ama berriz Gloria Urtiaga eta Jose Antonio Ardanzaren alaba. Beraz, Aritz Jose Antonio Ardanza lehendakariaren biloba da.\nBikote harremana izan zuen Nerea Elizalde aktorearekin bi urtez, 2019 urtera arte. Ondoren, bikote harremana izan zuen Ainhoa Larra\u00f1aga aktorearekin bi urtez, 2019 hasia eta 2021 urtera arte. Elkar ezagutu zuten \"Go!azen\" telesaila grabatzen eta bien fan klubek \"Gareli\" deitzen zituzten, haien pertsonaiengatik, Gari (Mendiola) eta Eli (Larra\u00f1aga).\nGaur egun, Seoulen bizi da."}
{"id": "746329", "revid": "86609", "url": "https://eu.wikipedia.org/wiki?curid=746329", "title": "Amaia lapitz", "text": ""}
{"id": "746331", "revid": "336", "url": "https://eu.wikipedia.org/wiki?curid=746331", "title": "Iholdi - Mariasun Landa", "text": ""}
{"id": "746332", "revid": "137486", "url": "https://eu.wikipedia.org/wiki?curid=746332", "title": "Risky", "text": "Risky euskal haur eta gazte literaturako hainbat liburutako protagonista dugu. Horiez gain beste liburu batzuetan ere ageri da, protagonista nagusia izan ez arren. Hauen guztien idazlea Joxemari Iturralde (Tolosa, Gipuzkoa, 1951ko urriaren 20a) dugu, beraz, hau bera da Risky pertsonaiaren sortzailea. Idazleak berak, haurtzaroko oroitzapenez baliatuz sortu zuen. Liburuak hainbat argitaletxek argitaratuak dira. Horiek Pamiela, Elkar, Erein eta Ibaizabal dira. Gainera, ilustratzaileak, argitaletxe batetik bestera aldatu egiten dira. Horietako batean, Erein argitaletxean zehazki, ilustratzailea aldatu egiten da kontakizun batetik bestera.\nRiskyren ezaugarriak.\nRisky lagun asko dituen haurra da, beraiekin oso ondo pasatzen duena. 12-13 urte ditu. Uneoro jolasean dabil, gorroto baitu aspertzea. Aspertzen den jendea ez du batere gustuko, beti pozik eta alai dagoen jendea baizik.\nBere koadrila mutilez soilik dago osatua, nahiz eta hau ez duen oso gogoko. Neskekin gutxi elkartzen badira ere, haietako batekin zeharo maiteminduta dago eta haren izena entzun ere ezin du egin, oso urduri jartzen baita. Anuxka da neska horren izena. Baina hori ez da liburu guztietan gertatzen eta gertatzen den horietan, Anuxkak ez dio kasu zipitzik egiten. Heltzen doan ahala, bakoitzak bere bidea egiten du.\nLagunartean ibiltzen da beti, eta besteek egiten dutenari jarraitzen dio. Ez da taldeko liderra inolaz ere, barrabaskeri, bihurrikeri nahiz ekintza orotan parte hartzen baitu, baina modu pasibo batean. Bat gehiago da taldean.\nLiburuen zerrenda, argitaletxeen arabera.\nPamiela.\nPamiela argitaletxeari dagokionean, Joxemari Iturraldek idatziak eta Pedro Os\u00e9s (Iru\u00f1ea, 1942) ilustratzaileak ilustratuak dira liburuak, eta Tamaina Ttikia bilduma osatzen dute. Honakoak lirateke, zaharrenetik berrienera:\n\"- Ijitoak dauzkat nire etxean (1988)\"\n\"- Sute handi bat ene bihotzean (1994)\"\n\"- Frantzian je t'aime esaten dute (2011)\"\nErein.\nErein argitaletxeari so eginez, idazlea berbera izan arren, ilustratzailea ezberdina da liburu bakoitzean. Auskalo Bumeran bildumak biltzen dituenetan, lehenengoa Antton Olariagak (Usurbil, 1946) ilustratu zuen, bigarrena Jon Zabaletak (Hernani, 1950) ilustratu zuen bitartean. Hauek dira bilduma hau osatzen dutenak:\n\"- Lau bizikleta urrutira joateko (1994)\"\n\"- Risky, zaude geldirik (2001)\"\nHauez gain, beste bilduma bat ere bada, Igelio Igela izenekoa. Honetan, berriz ere, Antton Olariagak hartu zuen ilustrazioak egiteko lana.\n- \"Londresen nago aitonarekin (1998)\"\nIbaizabal.\nIbaizabal argitaletxe ezaguna dugu. Honetan, ilustratzailea Marcos San Blas dugu. Bildumari dagokionez, Ekin izenekoa da liburu hauek jasotzen dituena:\n\"- Lehen amodioa Suedian (1997)\"\n\"- Kaliforniako neskak (2000)\"\nElkar.\nHau dugu Riskyren istorio gehien argitaratu dituen argitaletxea. Bost liburuk osatzen dute bilduma hau, Xagu Xar izenekoa, eta denetan I\u00f1aki Martiarena \"Mattin\" (Donostia, 1967) dugu. Hementxe haien izenburuak:\n- \"Risk\"y eta bere lagunak (2000)\n- \"Riskyren bihurrikeriak (2001)\"\n- \"Riskyren barrabaskeriak (2002)\"\n- \"Olibia, Risky, Txop Suey eta Mohamed (2007)\"\n- \"Riskyren ipuin politenak (2009)\"\nJoxemari Iturralderen inguruan.\nJoxemari Iturralderen inspirazio iturri nagusiena bere iragana da, bertan bizitako bizipenak oinarritzat hartuta. Risky pertsonaia adibidez, orain dela 26 urte sortu zuen eta liburu gehienetan 12 edo 13 urterekin azaltzen da. Pertsonaia hau sortu zuen garaia eta oraina alderatzen baditugu, ez dute zerikusirik elkarren artean. Garai hartan ez zegoen Interneta edota gazteen arteko harremanak ez ziren \u201ctxat\u201deoan oinarritzen, aurrez aurreko harremanak eta kaleko gertaerak baitziren garrantzizkioenak.\nBernardo Atxagak eragin handia izan zuen bere literaturaren ibilbidean. 17 urterekin, elkar ezagutu zuten Tolosan eta oso lagunak egin ziren segituan. Elkar laguntzeaz gain, testuak, iritziak, irakurgaiak\u2026elkartrukatzen zituzten.\nEgunean ez ditu 15 lerro baino gehiago idazten eta denbora asko eskeintzen dio gustuko dituen autoreen liburuen irakurketari. Ez zaizkio denbora gutxian liburu asko argitaratzen dituzten idazleak gustatzen eta sariak, jerarkiak\u2026gorroto ditu.\nBerarentzat, literatura ikaskuntza da, bizimodua. Berak dioen bezela, ez dago presarik, ez dago geratzerik.\nKanpo estekak.\n\"- Ijitoak dauzkat nire etxean-\"\n\"- Sute handi bat ene bihotzean (1994)\"\n\"- Frantzian je t'aime esaten dute\" \"(2011)\"\n\"- Lau bizikleta urrutira joateko (1994)\"\n\"- Risky, zaude geldirik (2001)\"\n- \"Londresen nago aitonarekin (1998)\"\n\"- Lehen amodioa Suedian (1997)\"\n\"- Kaliforniako neskak (2000)\"\n- \"Risk\"y eta bere lagunak (2000)\n- \"Riskyren bihurrikeriak (2001)\"\n- \"Riskyren barrabaskeriak (2002)\"\n- \"Olibia, Risky, Txop Suey eta Mohamed (2007)\"\n- \"Riskyren ipuin politenak (2009)\""}
{"id": "746334", "revid": "96586", "url": "https://eu.wikipedia.org/wiki?curid=746334", "title": "Sara Nieto", "text": "Sara Nieto (Bilbo, Bizkaia, 1998ko ekainaren 10a) bilbotar aktore eta abeslaria da. Zorrotzako neska honek bere bideo umoretsuengatik eta bere aurpegia margotzeko kemenagatik lortu zuen ospea.\nJazza, soula eta pop-rock estiloak atsegin ditu abesteko; dantzarako, ordea, hip-hop eta dancehall estiloak. Agertokian sentitzen duen pasioa jendeari transmititzea gustatzen zaio.\nBizitza.\nSara hiru urte zituenean hasi zen dantzan eta abesten. Arte eszenikoak ikasi zituen, kantu eskolak hartu eta pianoa jotzen ere ikasi zuen. Sarak beti dauka musika buruan; esaten duenez, musika behar du \"benetako Sara\" izateko.\nGurutzetako Salestarretan ikasi zuen. Gero batxilegoa Ibarrekolandan (Batxilergo Artistikoa) egin zuen.\nBago!az eta Go!azen.\n2017 Bago!azeko lehengo denboraldian parte hartu zuen. Bere lehengo emanaldian ospe handia hartu zuen Beyonceren \"Single ladies\" abestu eta dantzatu ostean. Irabazi ez arren, Go!azeneko pertsonaietako bat aurkezteko aukeratu zuten.\nGaur egun.\nGaur egun Madrilen ari da antzerki eta dantza ikasketak egiten. Mundu horretaz aparte famatu bilakatu da bere makillajearen erabileragatik, non izugarrizko maisu lanak egiten dituen."}
{"id": "746335", "revid": "137486", "url": "https://eu.wikipedia.org/wiki?curid=746335", "title": "Jonas (haur literatura)", "text": "Jonas, Juan Kruz Igerabidek (Aduna, 1956ko martxoaren 24a) euskal idazle ezagunak sortutako eta Mikel Valverdek (Gasteiz, 1966ko irailaren 6a) ilustratutako Euskal haur eta gazte literaturako pertsonaia da. 1998an lehen liburua argitaratu zutenetik, Jonas eta hozkailu beldurtia, dagoeneko zazpi liburuk osatzen duten bilduma argitaratu dute. Pertsonaia hau protagonista den liburuak lehen irakurleei zuzenduak daude, zehazki, 6 urtetik aurrerako haurrei. Jonasen liburu hauek Aizkorri argitaletxeko Mendi Sorgindua bildumaren parte dira. Ondorengo hauek dira Jonas protagonista den zazpi liburuak:\nArgitaratu diren lehenengo sei liburuetan Jonas protagonista den gertakizun baten kontakizuna egiten da, eta liburu bakoitzean emozio edo sentimendu baten inguruko gertakizun baten kontaketa egiten da. Argitaratu den azken liburua, zazpigarrena, kontakizunen bilduma bat da eta aurreko sei liburuetako Jonasen abentura guztiak biltzen ditu.\nJonasen bilduma hau gaztelaniara itzulia dago, Juan Kruz Igerabidek berak itzulita eta Everest argitaletxeak editatuta. \nJonasen ezaugarriak.\nJonas hiru urteko mutiko bat da, hiru urteko haurra izatean adin horretako haurrek dituzten sentimendu eta emozioak ditu. Horien kontakizuna egiten da ipuinetako istorio ezberdinetan. Ipuin hauetan, pertsonaiaren izaeraren zati diren beldur eta sentimenduak azaltzen ditu Juan Kruz Igerabidek, bakoitzak pertsonaiaren ezaugarri bat ezagutzeko aukera ematen duelarik.\nMikel Valverdek eginiko ilustrazioen bidez, protagonistari aurpegia jarri diezaiokegu. Jonas, hiru urteko haur bat da eta bere adina kontuan hartuta itxura fisikoa ere adin horretako haurrek dituzten ezaugarri fisikoei egokitzen da. Bere ilea kolore marroikoa da eta aurpegian bere masailetako kolore gorrixka da deigarriena. Ilustrazio horiei esker bere itxura fisikoa ikusteaz gain, bere izaeraren zenbait ezaugarri nabari daitezke; izan ere, irudiak eta hitzak bat doaz eta bien arteko loturak Jonasen inguruko irudi bat eraikitzen laguntzen dute.\nJonas bere adineko haurrak eta beste edozein pertsonak bezala sentimendu ezberdin asko dituen haurra da. Liburu hauetan zehar bere izaeraren alderdi ezberdinak erakusten ditu bere ekintzen bitartez. Besteak beste ondorengo emozioak adierazten ditu Jonas txikiak bere gertakizunen bidez: beldurra, pena, jeloskortasuna, enbidia, lotsa, maitasuna, poza eta egonezina. Sentimendu eta bizi dituen emozio guztiek bere izaera zehazten dute liburuz liburu eta hura ezagutzeko aukera ematen dio irakurleari.\nIlustrazioak.\nMikel Valverde euskal ilustratzaileak egindako ilustrazioak dira bilduma honetakoak. Valverdek bilduma honetan egindako lana aipagarria da sortutako irudiek duten indarragatik eta adierazgarritasunagatik. Orriz-orriz, testuarekin batera datozen marrazkiak daude, istorioak behar duen indarra emanez, eta istorioan aipatutako sentimenduak are barnerago sentiaraziz.\nLiburu hauetan pertsonaiaren presentzia, sentimenduak, ikuspuntua... transmititzen dira ondo egindako irudien bidez, irakurleari egoki sentiaraziz Jonasen sentimenduak keinuetan, jarreretan eta koloreetan. Sinpletasun handiko irudien bidez komunikazio aberatsa lortzen du ilustratzaileak.\nIlustratzailea komikiak ilustratzen hasi zen, eta hori nabari da bildumako ilustrazioetan. Jonasen egoeraren berri testuak ematen digun bezala irudiek ederki asko islatzen dute zer ari den gertatzen. Irakurlearen arreta, ikus edo irakur dezakeenaren arreta, egoki fokalizatzen du Valverdek ilustrazio hauen bidez. \nEstiloa.\nBilduma honetako haria anekdota edo gertakari xumeak dira. Idazleak gertakariak eta Jonasen gogoetak tartekatzen ditu irakurlea protagonistarekin identifikatzea lortuz. Gertakizun hauek ekintza eta bizitasun handiko pasarteak dira.\nLengoai sinplea erabiltzen du Juan Kruz Igerabidek bilduma honetan, irakurlea eta protagonistaren arteko elkarreragina erraztuz. Hizkera argi, arin eta xumea erabiltzen du, erritmo bizia eta musikalidade kutsuak emanez. Idazteko estilo honek bilduma entretenigarria egiten du, eta intriga puntu bat ere ematen diote istorioei. \nBildumako liburuak.\nJonas eta hozkailu beldurtia (1998).\n1998an argitaratu zen eta bildumaren lehenengo liburua da. Urtebete geroago, 1999an, Euskadi Saria irabazi zuen Juan Kruz Igerabideren lan honek.\nJonasen lehen kontakizun honetako gai nagusia haurren beldurra da, eta idazleak estilo xume baina aberats batean kontatzen digu nola bakardadeak beldurra eragiten dion Jonasi. Liburuaren hasiera eta amaiera umoretsuak izan arren, kontakizunean zehar Jonas beldurtuta sentituko da etxean bakarrik gelditzen delako ama dendara jaitsi den bitartean. Bakardadeak eragindako beldur horrek etxeko objektuak ere beldurtuta ikusarazten dizkio. Beldurra handitzen doan heinean, beldurra izu-laborri bihurtzeraino, bere irudimena ere handitu egiten da. Etxeko hozkailua dardarka ikusten du, beraz hozkailua izuturik dago. Hozkailua ez denez erraz izutzen, ondorioztatzen du hozkailuaren barruan otso bat dagoela barruko janari guztia jaten. \nIpuina kontatzeko idazleak erabiltzen duen hizkuntza, bat dator istorioarekin. Hizkera bizia, erritmoduna eta egunerokoa da. Nahiz eta narrazio bat izan, idazlearen berezkoa den poesia kutsua mantentzen du istorioak. Istorioak aldi berean tradizioa eta modernitatea uztartzen ditu, hain zaharra den beldurraren sentimendua gaur egungo egoera batera ekarriz.\nMikel Valverderen ilustrazioak ere aipatzekoak dira, horiek testuarekin bat datoz eta ukitu umoretsua ematen diote istorioari. Ederki islatzen dute Jonasek sentitzen duen beldurra keinuetan, jarreretan eta erabilitako koloreetan. \nJonasen pena (1999).\nBigarren ipuin hau liburu sinple, arin eta landua da eta lehenengoa baino urtebete beranduago argitaratua izan zen, 1999. urtean hain zuzen ere.\nOraingoan Jonasek gurasoekin ematen duen ibilaldi batean oinarritzen den istorioa da. Jonas gurasoekin paseo bat ematera joaten da. Jonas, pozik doanean, bihotza puztu egiten zaio eta jauzi egiteko gogoa ere jartzen zaio, eta gurasoek paseon dabilela salto egiten dabil. Salto horietako batean gurasoak haserretu egiten dira eta Jonasek hau sumatu egiten du, eta triste jartzen da. Pozik dagoenean bere bihotza puztu egiten zaion bezala honelako kasuetan uzkurtu egiten zaio.\nLiburu honetan ere hizkera narratiboa erabiltzen duen arren, hizkera poetikoaren kutsu handia dauka, izan ere, metaforen erabilera egiten du sentimenduak adierazterako orduan Juan Kruz Igerabidek.\nGainera, aipatzekoa da oraingoan ere Mikel Valverderen lana, izan ere, sortutako irudiak oso adierazkorrak dira. Horiek begiratuz soilik istorioa jarraitzeko aukera dago eta irakurleen arreta bereganatzea lortzen du ilustrazio horiekin.\nJonasen iratzargailua (2001).\nHirugarren liburua 2001. urtean argitaratu zen. Aurreko liburuetan beldurra eta pena sentimenduak lantzen badira, hirugarren honetan ere beste sentimendu batekin agertzen da Jonas. Arrebaren etorrerarekin Jonasek sentimendu kontrajarriak ditu eta jeloskortasuna agertuko da. Sentimendu horiek adierazterakoan, Juan Kruz Igerabidek aurreko liburuetan bezala erritmo eta musikalidadez egiten du hori, baita ere, hizkuntza sinple eta argiarekin erabilera eginez.\nLiburuak orainaldia eta iraganaren kontakizuna egiten du, bi planotan kontatuta dago. Batetik arreba jaio zeneko egoerak kontatzen ditu eta egoera horren aurrean Jonasek zituen sentimenduak aipatzen ditu, besteak beste, jeloskortasuna. Bestetik, orainaldia gertatzen dena kontatzen du eta orainaldia eta iraganaren arteko lotura izenburuan agertzen den objektuarekin egingo du, iratzargailuarekin. Aitak oparitutako iratzargailuaren bidez jauziak egingo ditu denboran. Garrantzi handiko objektua da hori, izan ere, istorioa ere honekin hasten da eta hori izango da, zehazki bere soinua, etxean gertatzear dagoen gertakizunaren aurrean Jonas erne mantenduko duena.\nAipatzekoa da Valverdek egin duen lana ipuin honetan. Istorioa bi denbora ezberdinetan kontatzen da, denboran zehar jauziak eginez eta ederki ilustratu ditu horiek ipuinean zehar. Bi denbora desberdin horiek bereizteko kolore desberdinak aukeratu ditu, egoera bakoitzerako bat: iragana, kolore biziekin irudikatzen du eta oraina, tonu zuri eta berdexkekin.\nJonas larri (2002).\n2002. urtean argitaratu zen Jonas larri liburua, eta Jonas protagonista den laugarren liburua da hau. Istorio honetan Jonasek bizi duen beste egoera bat kontatzen du Juan Kruz Igerabidek. Oraingoan Jonas amarekin gozo dendara joaten da. Bertan hainbeste gustatzen zaizkion txokolatezko arrautzak ikusten ditu. Horietako bat hartzeko tentazioa dauka, hasiera batean tentazioari eusten saiatzen den arren, bertan erortzen da arrautza bat patrikan sartuz. Arrautza hartu eta larrituta sentitzen da. Jonas nahastuta agertzen da liburu honetan, izan ere, gero gozogileak beste bat oparitzen dio, baina berak jada bazuen bat.\nLiburu honen narrazio erritmoa aurrekoekin alderatuta ez da hain ona edota bizia. Baita ere, ipuinaren bukaera irakurleek espero dezaketena da eta honek ez du erritmoan laguntzen. Hala ere, zenbait irakurleri irribarrea ateratzea lortuko du oraingoan ere Jonasek abentura berri honekin. Ilustrazioei dagokionez, lan bikaina egiten du oraingoan ere Mikel Valverdek. Ilustrazioak eta letrak bide berdinetik doaz, sentimenduen eta sentsazioen barne mundu bat erakusteko.\nJonasek arazo potoloa du (2004).\nBosgarren liburua 2004. urtean argitaratu zen. Kasu honetan, haurren artean maiz azaltzen den arazo bat ematen da, gehienetan samienez edo lotsaz bizitzen den arazoa. \nArreba txikia jaio zenetik, gutxi gorabehera, Jonasek arazo larri bat dauka. Aldizka, arazoa desagertu egiten zaio, baina azken aldi honetan egunero izaten du, egunero-egunero, eta oso kezkaturik dago Jonas; baita gurasoak ere. Lo dagoen bitartean izaten dituen amets gaizto baten ondorioz ohea bustitzen du Jonasek. Amets gaiztoan sorgin bat agertzen zaio eta erratz batekin kilimak egiten dizkio sabelean. Jonas kezkaturik dago egoera honen aurrean eta baita bere gurasoak ere, arazoa konpontzeko zer gehiago egin ez dakitenez, Izeba Paulirengana joko dute erremedio baten bila. \nIstorioan zehar arazo honek haurrengan nahiz gurasoengan sortzen duen ezinegona islatzen du. Gurasoek ahalegin handia egin arren, horrelako kasuetan kanpoko laguntza guztiz mesedegarria dela erakusten da. \nAdio, Jonas (2007).\n2007. urtean argitaratu zen eta liburu honetan Jonas larri liburuan bezala, hasiera batean sinplea zirudien egoera guztiz korapilatzen da. Izeba Pauliren urtebetetzea denez, Izeba Pauliri oparia eman nahi dio, eta aukera izaten duenean, bere kutxatxoarekin etxetik ihes egiten du. Izebaren etxera erraz iritsiko zela pentsatu arren bidaia guztiz korapilatzen zaio, galdu egiten delako. Jonas, galduta, kaleetatik ibiliko da oinez, korrika, autobusean... norabide garbirik gabe, eta hasierako mutiko alai eta animosoa, etsipenak jotako mutiko bihurtzen da; egindakoaz poz egotetik damutzera pasatzen da Jonas, tartean beldurra eta bakardadea ezagutu dituelarik. Bukaeran Izeba Paulirekin topatzen da, eta gurasoak larrituta zeudenez, haserretu egiten dira.\nSentimendu ugari nahasten dira, pozik egotetik triste egotera pasatzen da, beldurra, damua eta bakardadea ere sentitzen ditu. Jonasekin bat egiteko, idazleak gertakarietan zehar gogoetak txertatzen ditu. Sentimendu hauekin bat egiteko ere ezinbestekoak dira bertan dauden ilustrazioak. \nJonasen ipuinak (2011).\nJonasen protagonista den ipuinei amaiera ematen dion liburua da hau. 2011. urtean argitaratu zen eta Jonas protagonista den ipuinen bilduma da, orain arte aipatutako guztiak batera jarri ditu Juan Kruz Igerabidek ipuin luze bat osatuz. Azken liburu honetan Jonas nolakoa den ikus daiteke, banan banan aurretik ikusten joan garen guztia biltzen baita bertan. Azken liburu honekin, bizi dituen arazo desberdinak, bere bizimodua, bere familia eta bere sentimenduak ezagutzeko aukera izango du irakurleak liburu bakar baten bidez."}
{"id": "746336", "revid": "119347", "url": "https://eu.wikipedia.org/wiki?curid=746336", "title": "Garmendia (literatura-pertsonaia)", "text": "Garmendia, Kirmen Uribe (Ondarroa, Bizkaia, 1970eko urriaren 5a) euskal idazleak sortutako pertsonaia da. Bilduma bateko protagonitsa da, hiru liburuk osatzen duten bilduma batekoa. XIX. mendearen bukaeran Ameriketara fortuna bila joan zen Ondarroako artzaina da Garmendia eta lehendabizikoz \"Garmendia eta zaldun beltza\" (Elkar, 2003) liburuan aurkitzen da, ostean, \"Garmendia Errege\" (Elkar, 2004) ageri da, eta azkenik, \"Garmendia eta\" \"Fannyren sekretua-n (Elkar, 2006).\"\nJatorria.\nKirmen Uribek bere lehen liburuan kontatzen duen bezala, Garmendia pertsonaia bere osabaren istorioetatik ateratako pertsonaia da. XIX. mendearen hondarretan, pistolari ugari izan zen Ipar Ameriketako Mendebal Urrunean. Eta pistolari horietako bat Garmendia izeneko ondarrutar bat izan zen. Gizon kankailua zen, ehun kilotik gorakoa, isila eta bakartia. Artzaina izaki oso gutxitan jaisten zen jendartera, eta gainera ez zekien ingelesez. Bere artzain izaera bakartia batetik, eta ingelesez ezin moldatu horrek bestetik, arrotz fama eman zion herrian, animalien pareko bihurtzeraino jendearen esanetan. Kontua da, gertaera batzuk tarteko, oso ospetsu egin zela garai batean; bihozgabea izatea eta dozenaka gizon hila izana egotzi baitzioten, nahiz eta zinez eta benetan inork inoiz ez zuen ikusi tiro bakar bat ere botatzen.\nDeskribapena.\nGarmendia, ehun kilotik gora dituen gizon bat da, aurpegia biribila eta begiak argiak dituena. Ile leun-leuna dauka, haur baten modukoa. Izaerari dagokionez, isila eta lotsatia da, beharbada ardiak zaintzen bakarrik emaniko urteek halakoxea egin dutelako gure pertsonaia. Garmendiak, badu bereizgarri bat, txori txiki batekin hitz egiten du etengabe, hizkuntza arrotz batean, hau da, animalien hizkuntzan jendearen esanetan. Txori hori sorbaldan izaten du beti, eskubikoan. Txori honen izena Gilda da eta bera txepetxa bat da.\nIpuinak.\nGarmendia eta zaldun beltza ( 2003): Liburu honetan, Garmendia zaldiaren gainean azaltzen da atzetik Harry Garbiren morroiak dituelarik. Harry Garbik, Wilde Rose-lo alkateak, agindu zuen bezala, Garmendia atxilotu egin behar zuten senar-emazte batzuen hilketa dela eta. Bat eta Rat, alkatearen morroiek Garmendia arrapatu eta burua mozteko mehatxua izan zuen. Burua moztera zijoazenean, Fanny ( Sirena Salonen lan egiten zuen emakumea) azaldu eta Garmendiari salbatzen dio.\nGarmendia errege (2004): Istorio honetan Buffalo Bill ezagutuko dugu, Sitting Bull indiar ospetsua (Jeronimo) eta garai hartako beste pertsonaia askorekin batera. Garmendiak eta bere lagun min Amalio mexikarrak zirku batean lan egin zutenekoa kontatzen zaigu bertan; gose izateaz nazkaturik, \"Buffalo Bill\"-ek bere zirkoan prestaturiko kasting batera aurkezten dira. Hauek kantuz eginiko ikuskizuna oso kaxkarra den arren, \"Buffalo Bill\"-ek Garmendia bere zirkorako kontratatzen du indartsu gisa lan egin dezan. Denbora gutxian, gure protagonistak ospe handia eskuratzen du eta honekin batera jende mordoa hurbiltzen da zirkora bera ikustera. Garmendia, ordea, ospearen lainoak itsutuko du eta horrek beren lagunengandik urrunduko du. Azkenean, Amalioren eta beste adiskideen laguntza beharko du bizitzan zerk merezi duen ohartzeko.\nGarmendia eta Fannyren sekretua (2006): Bertan, Fanny-k herri urrunetik datorren karta bat jasotzen du. Kartaren ondorioz, Fanny burumakur eta pentsakor agertzen da, baina horren arrazoia ez dio inori esaten. Egun batzuk pasa ondoren, Fanny arrastorik utzi gabe desagertzen da. Garmendia eta Amalio honetaz ohartu zirenean, Nueva York-era joaten dira Fannyren bila. Pistak jarraituz, Nueva York-etik Italiara abiatzen dira, hain zuzen ere Veneziara eta bertan aurkitzen dute Fanny."}
{"id": "746337", "revid": "6327", "url": "https://eu.wikipedia.org/wiki?curid=746337", "title": "Garmendia kirmen", "text": ""}
{"id": "746339", "revid": "119347", "url": "https://eu.wikipedia.org/wiki?curid=746339", "title": "Pottoko (haur literaturako pertsonaia)", "text": "Pottoko Pello A\u00f1orga idazlearen eta Jokin Mitxelena ilustratzailearen artean sortutako pertsonaia literarioa da. \"Pottoko\" (1984), \"Pottokoren usainak\" (1985), \"Pottokoren izeba Juanita\" (1986), \"Pottoko tripontzia\" (1999), \"Pottokoren otsoa\" (2000) eta \"Pottoko hipermerkatuan\" (2010) ipuinetako protagonista nagusia da.\nPottokoren nolakotasuna.\nPottoko baserrian bizi den mutiko gazte bat da. Amarekin, aitarekin eta bere animaliekin bizi da bertan; oiloekin, zerriekin, ardiekin, ahuntzekin eta behiekin. Bereziki behiekin. Zeren Xordo, Xurdo, Arrio, Errape eta Beltxa behiak baitira Pottokorekin ordu gehien pasatzen duten lagunak.\nMutil bizkorra eta eskuzabala Pottoko da eta hori agerikoa da ipuin guztietan, eta horregatik, ezagutzen duten guztiek maite dute, nahiz eta behi usaina eduki! Horren gainetik, Pottoko haur bihurria baita, mugitua, xaloa, jakin-minez betea eta batez ere, maleziarik gabea.\nPottokoren beste ezaugarrietako bat bere gose ase ezina da. Egunero sekulako otorduak egiten ditu eta ondorioz, pottoko mutiko tripontzia da. \"Pottokoren izeba Juanita\" (1986) ipuinean idatzita dagoenez, Pottokok 218 kilo pisatzen ditu.\n\u201cPottokok badu letxuga baino freskoagoa den izeba Juanita bat. Izeba Juanita kalean bizi da eta autosuperrean joaten da Pottokoren baserrira. Autosuperrean kabituko bada, Pottokok bere 218 kiloak jaitsi beharko ditu.\u201d, \u201cPottokoren estomago zuloa, izan ere, leporaino bete behar da, bestela ez baitaki trankil egoten.\u201d\nPello A\u00f1orga idazleak modu honetan definitzen du berak sortutako Pottoko pertsonaia: \"Gure belaunaldikoek oso gertu izan dugun mundu baten islada da Pottoko, hots, mundu erruralekoa, baserrikoa, gaur egun jada desagertu zaigun mundu baten testigantza jostagarria bezain alaia, garai bateko haurrok oso ondo ezagutu genuenarena. Baina, Pottoko ere bada, edo izan nahi luke, haurraren begirada gardena duen haur baten ikusmoldea, dena inozentziaz betea: jolastia, beti mugimenduan dagoena, beti ikasteko eta liluratzeko prest, mugarik gabekoa, abenturazalea, gaurko mundu zurrun eta estugarritik urrun bizi dena\".\nPottokoren ipuinak.\nPottoko (1984).\nPottoko potokoa da, eta oso gustura bizi da baserrian bere behi txuri-beltzekin. Hasieran, herritarrek iseka egiten zioten Pottokori kalera jaisten zenean, baina orain txalo egiten diote denek. Izan ere, pertsona maitagarria da Pottoko, bere behi eta traktorearekin beti prest dago jendeari laguntzeko. Eta irakurleak ere prest egon behar du liburu hau irakurtzean nahiko barre egiteko. \nPottokoren usainak (1985).\nPottoko potokoa da, eta baserrian bizi da mendi artean. Baina haur guztiak bezala, Pottokok eskolara joan beharko du kontatzen ikastera, eta berak ez du nahi, eskolako maixtrak belauniko jartzera behartu eta ostikoz jotzen duelako. Baina Pottokok bere lagunen eta baserriko animalien laguntza izango du. \nPottokoren izeba Juanita (1986).\nPottoko potokoa da, baina, oraingoan, argaldu egin beharko du, medikuak gomendaturik, hamabi kilo inguru soberan baititu. Amaren laguntza aurkitzen ez duenez, izeba Juanitarengana joko du, bertan argaltzeko aukera gehiagoren bila. Argaltzearekin batera, izebaren ohiturak eta maniak bereganatuko ditu Pottokok, bere nortasuna nabarmenki aldatuz.\nPottoko tripontzia (1999).\nPottoko potokoa da, eta oso gustura bizi da baserrian. Pottokori asko gustatzen zaio jatea, baina oraingoan flakatu egin behar duela esan diote eta Pottokok ez du nahi; berak behiak bezala izan nahi luke, behiei inork ez baitie esaten flakatzeko, alderantziz baizik. Baina azkenean Pottoko errejimena egiten hasiko da, eta baita ejerzizioa eta kirola egiten ere. \nPottokoren otsoa (2000).\nPottoko potokoa da, eta oso gustura bizi da bere baserrian. Baina oraingo honetan Pottoko estu eta larri ibiliko da. Estu eta larri, inguruan otso bat agertu delako eta ardiak akabatzen hasi delako. Behin, ardiek ihes egin zuten baserritik, eta Pottoko haien atzetik joan zen. Eta mendian norekin topo egingo eta... otsoarekin, noski! \nPottoko hipermerkatuan (2010).\nAbentura izugarria bizi du Pottokok bere baserritik gertu ireki berri den Hipermekatu Elefantean, edota Elegantea ote da? Leku erraldoi horretan murgiltzen da Pottoko gustura; alde atetik bestera, gauza guztiak ikusten. Dena probatzen jardungo du komentario harrigarriak sortuz hemen eta hor ikusten dituen nobedadeak direla eta.. Arrisku txiki batean ere sartzen da halako batean, baina berehala aurkituko ditu gurasoak bere estutasuna gainditzeko.\nUmorezko kontakizunak diren hauetan, hitz jolasak eta keinu dibertigarriak tartekatzen dituzte idazleak, nahiz ilustratzaileak Pottokoren saileko abenturak ekartzen dizkigutenean. \nBibliografia.\nA\u00f1orga, Pello eta Mitxelena, Jokin (1984). \"Pottoko\". Donostia: Elkar\nA\u00f1orga, Pello eta Mitxelena, Jokin (1985). \"Pottokoren usainak\". Donostia: Elkar\nA\u00f1orga, Pello eta Mitxelena, Jokin (1986). \"Pottokoren izeba Juanita.\" Donostia: Elkar\nA\u00f1orga, Pello eta Mitxelena, Jokin (1999). \"Pottoko tripontzia\". Donostia: Elkar\nA\u00f1orga, Pello eta Mitxelena, Jokin (2000). \"Pottokoren otsoa\". Donostia: Elkar\nA\u00f1orga, Pello eta Mitxelena, Jokin (2010). \"Pottoko hipermerkatuan\". Donostia: Elkar\nKanpo estekak.\nPello A\u00f1orgaren web orria\nJokin Mitxelenaren web orria\nGaltzagorri Elkartearen web orria"}
{"id": "746343", "revid": "56334", "url": "https://eu.wikipedia.org/wiki?curid=746343", "title": "Galizierazko Letren Eguna", "text": ""}
{"id": "746346", "revid": "336", "url": "https://eu.wikipedia.org/wiki?curid=746346", "title": "Zabor-zientzia", "text": "Zabor-zientzia () gezurrezko edo iruzurrezko deritzen datu, ikerketa eta analasi zientifikoak deskribatzeko terminoa da. Esparru legal eta politikoan erabilia da, batez ere, zeinean egiak eta emaitza zientifikoek pisuzko arrazo bilakatu daitezkeen erabaki bat hartzerakoan. Sarri, ikerketa bat interes politiko, ideologiko, finantziero edo zientziarekin zerikusirik ez duten interesek bultzatua egin den konnotazio peioratibo edo gutxiesgarria du terminoak. ."}
{"id": "746349", "revid": "96586", "url": "https://eu.wikipedia.org/wiki?curid=746349", "title": "Sefora", "text": "Sefora edo Tzipora (hebreeraz \u05e6\u05b4\u05e4\u05d5\u05b9\u05e8\u05b8\u05d4) Irteeraren liburuaren arabera Moisesen emaztea eta Jetroren, Midian eskualdeko apaiz edo printzea eta Druzoen sortzaile espiritual eta arbasoaren, alaba da. Kroniken liburuan, bere bi oinordeko aipatzen dira: Shebuel, Gershomen semea, eta Rehabiah, Eliezerren semea.\nNarrazio Biblikoa.\nAurrekariak.\nHebrear Biblian Sefora Jetroren zazpi alabetako bat zen. Jetro Midianeko apaiza zen Kenite artzaina zen. Irteera 2:18an Jetrori ere Reuel deitzen zaio. Israeldarrak/Hebrearrak Egipton gatibu zeuzkaten bitartean, Moisesek hebrear bat erasotzen ari zen egiptoar bat hil zuen. Honengatik, faraoiak Moises hil egin nahi izan zuen. Moisesek, beraz, Egiptotik ihes egin zuen eta Midianera iritsi zen. Egun batez, putzu baten ondoan eserita zegoen bitartean, Jetroren alabak aitaren artaldeari edaten ematera hurbildu ziren. Beste artzainak iritsi ziren eta neskak bota zituzten, haien artaldeek ura lehenago edan zezaten. Moisesek neskek defendatu zituen eta beren artaldeari edaten eman zien.\nBeren etxera itzuli zirenean, aitak galdetu zien: \"Nolatan etorri zarete hain goiz etxera?\" Neskek erantzun zioten: \"Egipziar batek artzainengandik babestu gaitu, baita guretzako ura atera eta artaldeari edaten eman ere\". \"Non da bera orduan?\" galdetu zien Jetrok. \"Zergatik utzi duzue gizona? Gonbidatu ezazue afaltzera\". (Irteera 2: 18-20). Jetrok, orduan, Moisesi Sefora emazte gisa eman zion (Irteera 2:21).\nOstatuko gertakaria.\nJainkoak agindu bezala, Moisesek bere emazte eta seme alabak hartu eta Egiptora bere bidaia hasi zuen, israeldarrak askatzeko. Bidean, ostatu batean gelditu ziren, non Jainkoa Moises hiltzera joan zen (Irteera 4: 24-27). Seforak bere semea erdaindu egin zuen harri zorrotz batekin eta harekin Moisesen oinak ukitu zituen, esanez: \"Dudarik gabe odoleko senarra zara niretzat!\" Orduan Jainkoak Moises bakarrik utzi zuen (Irteera 4: 25-26). Hala ere, pasartearen zehaztasunak ez daude oso argi eta eztabaida gai dira.\nExodoa.\nMoisesek israeldarrak Egiptotik atera ondoren, eta Amaleken aurka borroka bat irabazi ostean, Jetro Sinaiko basamortuan ezarri zen hebrear kanpamentura iritsi zen, harekin Sefora, Gershom eta Eliezer eramanez. Bibliak ez du esaten noiz elkartu ziren berriro Sefora eta bere semeak Jetrorekin. Jainkoak israeldarrek egin zutenaren berri eman ondoren, Moisesi familia eraman ziola da esaten den bakarra.\nMoisesen emaztea Kuxtar etniako kide bezala aurkezten da. Istorioan Aaron eta Miriamek Moises gogor kritikatzen duten Moisesen ezkontza emakume kuxtar batekin, Egiptora israeldarrak askatzeko itzuli zenean. Kuxak (a.k.a. Nubia) Afrikako ipar-ekialdeko Kuxen edo arabiarren arbasoak izan ziren. Midianitarrak beranduago Bibliakoak ez diren iturrietan azal beltzeko bezala deskribatzen dira eta \"Kushim\" deituak izaten dira, azal beltzeko afrikarrak izendatzeko hebreerazko hitza."}
{"id": "746350", "revid": "105290", "url": "https://eu.wikipedia.org/wiki?curid=746350", "title": "U-bit", "text": "Mekanika kuantikoan, u-bit edo ubita uhin-funtzioak birformulatzeko proposatutako entitate teoriko bat da, zeinean zenbaki konplexuen ordez, bakarrik zenbaki errealak erabiltzen diren.\nDeskribapena.\nGertaera kuantiko jakin bat jazotzeko probabilitate erreala jakiteko, ohiko kalkuluetan zenbaki konplexuz osatutako multzo bati berbiduraren antzeko operazio matematiko bat egin behar da. Baina zenbaki konplexuekin aritzeak minus baten erro karratua erabiltzea dakar, zenbaki irudikaria deritzona eta zenbaki errealek ez bezala objektu errealak zenbatzeko eta deskribatzeko balio ez duena. Gainera, konputatutako emaitzak nahitaez zenbaki erreala izan behar duenez, konputatzean informazioa galtzen da.\nBerekin minus baten erro karratua erabiltzea ez dakarren formulazio alternatibo baten bila diharduten zenbait ikerlarik. Williams Collegeko Bill Wootters eta haren lankideek era horretako eredu bat garatu dute. Eredu horrek uhin kuantiko guztiekin kuantikoki korapilatutako entitate unibertsal bat, u-bit deritzona, egotea eskatzen du.\nU-bita matematikoki plano bidimentsional erreal batean biratzen duen bektore bat bezala irudika badaitekeen ere, ez du irudikapen fisikorik mundu errealean."}
{"id": "746354", "revid": "105290", "url": "https://eu.wikipedia.org/wiki?curid=746354", "title": "Laser atomiko", "text": "Laser atomikoa atomoak barreiatzeko egoera koherente bat da. Atomoez osatutako Bose-Einstein kondentsatua zenbait tekniken bidez akoplatu ondoren sortzen da. Laser optikoen antzera, laser atomikoa uhin-moduan jokatzen duen izpi koherentea da. Beharbada terminoaren izena nahasgarri gerta daiteke baldin eta ingelesezko laser akronimoaren esanahiari erreparatzen bazaio; hau da, \"Erradiazio-igorpen Estimulatuaren bidezko Argi-anplifikazioa\" (."}
{"id": "746355", "revid": "12788", "url": "https://eu.wikipedia.org/wiki?curid=746355", "title": "Andy Irvine", "text": "Andrew Robertson Irvine (Edinburgh, 1951ko irailaren 16a) eskoziar errugbi jokalari ohia da, atzelari postuan aritzen zena. 1972-1982 bitartean, 51 partida jokatu zituen Eskoziako errugbi selekzioarekin, eta 9 partida British and Irish Lionsekin. Scottish Rugby Unioneko presidentea izan zen 2005etik 2008ra."}
{"id": "746356", "revid": "1519", "url": "https://eu.wikipedia.org/wiki?curid=746356", "title": "Ahotsak (argipena)", "text": "Ahotsak izenarekin ekimen hauek ezagutu izan dira:"}
{"id": "746357", "revid": "1519", "url": "https://eu.wikipedia.org/wiki?curid=746357", "title": "Ahotsak (talde politikoa)", "text": "Ahotsak taldea emakumezko politikari talde batek sortu zuen talde bat izan zen. 2006an eratu zen orduko ETAren suetenaren aroan. 2006ko apirilaren 8an agerpen publiko bat egin zuten Donostian, eta bakearen aldeko manifestu bat argitara eman zuten.\nBultzatzaileak.\nHego Euskal Herriko espektro politikoko hainbat emakumezko politikarik hartu zuten parte ekimenean, salbu eta PP eta UPNkoek. Bultzatzaile nagusienen artean zeuden Gemma Zabaleta (PSE-EE), Jone Goirizelaia (Batasuna izan zenekoa), Kontxi Bilbao (Ezker Batua), Ainhoa Azn\u00e1rez (orduan PSNkoa), Nekane Altzelai (EA), Gema Gonz\u00e1lez De Txabarri (EAJ), Nekane Erauskin (EHAK) eta Aintzane Ezenarro (Aralar). Aurkezpen ekitaldian izan ziren halaber Nafarroa Bairen eta Abertzaleen Batasuneko kide batzuk, eta ELA, LAB eta UGT sindikatuetako ordezkariak. \n2006ko maiatzean Katalunian \"Dones Catalanes per Ahotsak\" ekimena aurkeztu zen, 300 sinatzailerekin, euskal ekimenaren alde egiteko. Haien artean zeuden Gemma Calvet legelaria, Lourdes Mu\u00f1oz (PSC), Imma Mayol (ICV), Carme Porta (ERC) edo CIU Merc\u00e8 Pigem (CiU).\n2006ko Manifestua.\n2006ko apirilean publiko egin zuten agirian hala zioten Ahotsak-ekoek: \"ideologia, tradizio eta sentimendu ezberdinak ditugun emakumeak gara; banatzen gaituena alde batera utzi eta batzen gaituenetik abiatuta, eta modu pertsonalean, bake eta adiskidetzearen bila urratsak esploratu nahi ditugu\".\nHiru oinarri proposatzen zituzten bake iraunkorra lortzeko:1.- Bakea erdiestea eskakizun kolektiboa eta lehentasun politikoa da. Denon lana da, eta ez da soilik eta bakarrik edozein motatako bortxakeria ez egotea. Bakearen kontzeptua, gure iritziz, ez dago hutsik, kontrakoa baizik. Guretzat, demokrazia eta gizarte justiziarekin zerikusia du, gatazka historikoak amaitutzat ematea eta, askatasunak zein eskubideak oinarri gisa, garai bat ixtea ahalbidetuko duen aldaketa prozesu batekin, alegia.2.- Proiektu politiko guztiak defenda daitezke eta defendatu behar dira, bat bera ere inposatu gabe. Bide politiko eta demokratikoak erabiliz, baldintza berdinetan, proiektu politiko guztiak garatu eta gauzatzea bermatu eta ahalbidetuko duen eszenatoki demokratikoa bilatu behar da.3.- Euskal gizarteak, Euskal Herriko hiritarrek, egungo marko juridiko-politikoa eraldatu, aldatu edo mantentzeko borondatea baldin badu, guztiok beharrezko diren berme demokratikoak eta adosturiko prozedura politikoak ezarri eta errespetatzeko konpromisoa hartu beharko genuke, euskal gizarteak erabakitakoa errespetatua eta gauzatua izan dadin eta, beharrezkoa balitz, erabaki honek lege araudian bere isla izan dezan.Dokumentu honek 5.000 izenpe baino gehiago bildu zituen urtea amaitu baino lehen, eta Bilbon ekitaldi batean beste agerpen batekin nabarmendu zuten datu hori. Egun batzuk geroago ETAk atentatua egin zuen Barajas aireportuan (bi hildako eraginez), suetena ustez indarrean zela, eta horrek asko apaldu zuen Ahotsak-en jarduera, batez ere suetena ofizialki hautsia zegoela jakinarazi zuenean ETAk (2007ko ekainean). Hala ere, taldea ez zen berez desegin.\n2020ko adierazpena.\n2020ko abenduan, taldea sortu zenetik hamabost urtera, gatazken konponbideetan emakumeek \u00abezinbesteko parte\u00bb izan behar dutela adierazpen baten bitartez gogoratu zuten Ahotsak-ek eta Foro Sozial Iraunkorrak elkarlanean antolatu eta Donostiako Kursaalean egindako \"Emakumeak bake prozesuetan\" jardunaldietan. Ainhoa Aznarez, Gemma Zabaleta, Jone Goirizelaia, Elisabette Pi\u00f1ol, Kontxi Bilbao, Esther Larra\u00f1aga, Onintza Lasa eta Nekane Altzelaik sustatu zuten testua: \u00abEmakumeok lan egin behar dugu gertatutakoaren kontakizun inklusiboa eta egiazkoa egiteko, kontakizun horrek etorkizun partekatu baten oinarriak ezar ditzan\u00bb."}
{"id": "746358", "revid": "688", "url": "https://eu.wikipedia.org/wiki?curid=746358", "title": "Bouvinesko gudua", "text": "Bouvinesko gudua 1214ko uztailaren 27an gertatu zen, Bouvinesko hiritik hurbil, Flandriako konderrian. Frantziako Filipe Augusto Ingalaterrako Joan I.a buru zuen aliantzari gailendu zitzaion.\n1214aren hasieran, koalizio handi bat eratu zen Filipe Augustoren aurka: Oton IV.a enperadorea, Joan I.a Ingalaterrakoa, Ferrand Flandriakoa, Henrike I.a Brabantekoa, Gilen I.a Holandakoa, Teobaldo I.a Lorrainekoa eta Henrike III.a Linburgokoa. Haren helburua zen buelta ematea Filipe Augustok lehenago eginiko konkistei. Ingalaterrako erregearen estrategia eta dirua aliantzaren ardatza izan zen. Joanek Filiperen armada hego-mendebaldera eraman nahi zuen, Otonen armada handiagoak iparraldetik jotzeko. Filipek armada txiki bat utzi zuen Joanen armadari aurre egiteko eta 1.300 zaldun zuen indar baten buru, kontra egin zion 1.500 zalduneko armadari.\nHasierako maniobren ondoren, uztailaren 27an, aliatuek Frantziako armadaren atzeguardiari eraso zioten, Bouvinestik hurbil, hura suntsitu nahian. Frantziakoak ohartu ziren aliatuen jotze nahasiaz eta tropak formatzeko astia izan zuten, aliatuen zutabea mantso zabaldu baitzen. Frantziako zaldunen diziplina nagusiari esker, zenbait kargatan xehatu zituzten Flandriako zaldunak (aliatuen ezkerraldea) eta Ferrand kondea atzeman zuten. Erdian, ordea, Otonen agindupeko zaldunek eta infanteriak arrakasta izan zuten hasieran, eta Filipe inguratzen zuten infanteria frantziarra sakabanatu zuten. Aliatuek ia lortu zuten Filipe bera hiltzea pikekin. Alabaina, Frantziako zaldunen kontraeraso batek txikitu zuen aliatuen infanteria. Oton enperadorea bera gutxigatik salbatu zen eta ihesean atera zen. Aliatuen erdia eta ezkerra gaindituta, eskuinaldea besterik ez zen gelditzen. Baina Frantziako infanteriak eta zalditeriak alde guztietatik inguratu eta denak hil zituzten.\nFrantziako garaipen garbiak bertan behera utzi zituen galdutako lurraldeak berreskuratzeko Ingalaterrak eta Flandriak zituzten esperantzak. Filipek lortu zuen Normandiaren, Britainiaren eta Anjouren konkistak finkatzea, subiranotasuna Poitouren gainera zabaltzea eta Flandria bere mendera ekartzea. Inperioan, Frederiko II.ak tronutik kendu zuen Oton. Joan I.a Karta Magna sinatzera behartu zuten erresumako baroi nahigabetuek."}
{"id": "746360", "revid": "12788", "url": "https://eu.wikipedia.org/wiki?curid=746360", "title": "Sergio Parisse", "text": "Sergio Francesco Parisse (La Plata, Argentina, 1983ko irailaren 12a) italiar errugbi jokalaria da, hirugarren lerroko erdiko postuan aritzen dena. Stade Fran\u00e7ais Paris taldean jokatu zuen 2005-2019 bitartean, eta RC Toulonen 2019tik aitzina. 2002ko ekainaren 8an egin zuen debuta Italiako selekzioarekin, Hamiltonen, Zeelanda Berriaren aurka. Bi aldiz izendatu dute World Rugbyren jokalari onenaren sarirako, 2008an eta 2013an."}
{"id": "746361", "revid": "1545", "url": "https://eu.wikipedia.org/wiki?curid=746361", "title": "Remedios Gomez-Paraiso", "text": "Remedios Gomez-Paraiso, \"Kumander Liwayway\" ere deitua (Barangay Anao, Kapampanga, Filipinak, 1919 - Quezon Hiria, 2014ko maiatzaren 15a) Filipinetako Hukbalahap mugimendu politiko armatuko buruzagi bat izan zen. Japoniarren kontra borrokatu zuen II. Mundu Gerran, Luzonen.\nEmakumezko buruzagi trebe eta adoretsua zen, bere eskuadroia japoniar okupatzaileen kontrako gudu arrakastatsuetara zuzendu zuena. Gaineratu izan denez, bestalde, Gomez-Paraiso gogoangarria izan da gudura ezpainak gorri distiratsu margotuta zihoalako."}
{"id": "746362", "revid": "2048", "url": "https://eu.wikipedia.org/wiki?curid=746362", "title": "REMEDIOS Gomez-Paraiso", "text": ""}
{"id": "746363", "revid": "1519", "url": "https://eu.wikipedia.org/wiki?curid=746363", "title": "Alderdi Quebecarra", "text": ""}
{"id": "746368", "revid": "1519", "url": "https://eu.wikipedia.org/wiki?curid=746368", "title": "Dzhojar Dudaiev", "text": ""}
{"id": "746371", "revid": "336", "url": "https://eu.wikipedia.org/wiki?curid=746371", "title": "Russel Westbrook", "text": "Russel Westbrook 1988. urteko azaroaren 12an jaio zen Long Beachen, Oklahoma Cityn. Bere hiriko saskibaloi taldean, Oklahoma City Thunder NBAko taldean, jokatzen duen saskibaloiko jokalari estatubatuar profesionala da. 2015-16 denboraldian NBAko Boskoterik Onenean aukeratu zuten eta bi aldiz MVPa aukeratu dute. Denboraldian puntu gehien sartu duen jokalaria izan da. AEBko saskibaloiko taldean jokatu zuen, 2012ko Londreseko Olinpiar Jokoetan eta urrezko domina irabazi zuten.\nJokalari profesional bezala izan duen karrera.\n2008ko uztailaren 5ean, Westbrookek Thunder Oklahoma Cityekin sinatu zuen D.J Whiteekin batera. Abenduan, Westbrookek batez besteko ona egin zuen 15.5 puntuekin, 5.1 erreboterekin eta 5.1 asistentziarekin. Otsailean hobetu zituen, 20.6 puntu, 6.1 errebote eta 5.9 asistentzia egiten. Partida batean 34 puntu sartu zituen baina ez ziren nahiko izan partida hura irabazteko Sacramento Kingsen kontra.\nEzarri zituen markak: asistentziak (834), erreboteak (626) eta lapurretak (163)."}
{"id": "746374", "revid": "105290", "url": "https://eu.wikipedia.org/wiki?curid=746374", "title": "Solitoi", "text": "Matematikan eta fisikan, solitoia uhin-pakete bakartia da, deformatu gabe abiadura konstantean barreiatzen dena. Solitoiak ingurunearen efektu ez-linealen eta sakabanatzaileen deuseztapengatik sortzen dira. Solitoiak sistema fisikoak deskribatzen dituzten ekuazio diferentzial partzial ahulki ez-lineal eta sakabanatzaile mota askoren soluzioak dira.\nJohn Scott Russell (1808\u20131882) ingeniariak deskribatu zuen lehen aldiz 1834an solitoiaren fenomenoa, Eskoziako Batasunaren Kanalean uhin bakarti bat ikusi ondoren. Russellek fenomenoa errepikatu zuen uhin-tanke batean eta \"translazio-uhin\" izena eman zion."}
{"id": "746376", "revid": "105290", "url": "https://eu.wikipedia.org/wiki?curid=746376", "title": "AKNS sistema", "text": "Matematikan AKNS sistema ekuazio diferentzial partzial sistema integragarri bat da. Mark J. Ablowitz, David J. Kaup, Alan C. Newell eta Harvey Segur matematikariek aurkeztu eta izendatu zuten 1974an.\nDefinizioa.\nAKNS sistema bi ekuazio diferentzial partzial pare bat da, bi aldagaiez (\"t\" eta \"x\") osatutako \"p\" eta \"q\" funtzio konplexuetarako:\nBaldin eta \"p\" eta \"q\" konjokatu konplexuak badira, orduan Schr\u00f6dingerren ekuazio ez-lineala laburtzen du."}
{"id": "746380", "revid": "105290", "url": "https://eu.wikipedia.org/wiki?curid=746380", "title": "Bokken", "text": "Bokken (\u6728\u5263, \"bok(u)\", \"zura\", eta \"ken\", \"ezpata\") (edo \"bokut\u014d \u6728\u5200,\" Japonian deitzen duten bezala) entrenamendurako erabiltzen den zurezko japoniar ezpata da. Normalean katana baten antza dauka, baina batzuetan beste forma batzuk ere izan ditzake. Aikidon, Kendon eta Iaidon katana baten antza daukate, esaterako.\nHistoria.\nBokkena entrenamenduetan segurtasun neurri gisa erabiltzen hasi zen. Izan ere, benetako ezpata batekin ebaki ugari egiten zituzten entrenamendu bakoitzean."}
{"id": "746382", "revid": "10891", "url": "https://eu.wikipedia.org/wiki?curid=746382", "title": "Kisshomaru Ueshiba", "text": " aikido-maisu japoniar ospetsu bat izan zen."}
{"id": "746383", "revid": "336", "url": "https://eu.wikipedia.org/wiki?curid=746383", "title": "Miguel \u00c1ngel Moy\u00e0", "text": "Miguel \u00c1ngel Moy\u00e0 Rumbo (Binisalem, Balearrak, Espainia, 1984ko apirilaren 2a) espainiar futbolaria da, atezain gisa jokatzen duena. Gaur egun talderik gabe dago, 2020-2021 denboraldiaren bukaeran Errealarekin kontratua bukatu zuenetik."}
{"id": "746386", "revid": "336", "url": "https://eu.wikipedia.org/wiki?curid=746386", "title": "Fortnite", "text": "Fortnite online aritzeko bideo-joko bat da, Epic Games enpresak garatua eta 2017an plazaratua. Jokalarien artean zabalkunde handiena lortu duen bertsioa \"Battle Royale\" da, doakoa.\nGaur egun, Fortnitek hiru jokatzeko era eskaintzen ditu: \"Fortnite: Save the world\" izenekoa, gehienez lau jokalari zonbi edo estralurtar moduko izakien aurka borrokatzen eta jokalariek eraikitako gotorlekuekin objektuak defendatzen jartzen duena; \"Fortnite Battle Royale\" izenekoa, gehienez ehun jokalari hartzen dituena, bizirik irauten duen azken pertsona izateko borrokan; eta \"Fornite Creative\", jokalariei munduak eta jokalekuak sortzeko erabateko askatasuna ematen diena eta beste sortzaile batzuen batzuen jolasak jolastea uzten dizuna. Lehen bi bertsioak 2017an plazaratu ziren, aurretiko sarbideko titulutzat; eta \"Creative\" bertsioa, 2018ko abenduaren 6an. \"Save the World, Nintendo Switch,\" Windows, macOS, PlayStation 4 eta Xbox One plataformetarako dago eskuragarri; \"Battle Royale\", berriz, plataforma horietarako eta, gainera, iOS eta Android sistema eragiledun gailuetarako ere dago egokituta.\nJoko moduak.\nMundua salbatzea.\nMundua salbatzeko modua joko kooperatiboa da eta biziraupenerako mota gisa deskribatzen da. Lau jokalarik jokatzen dute elkarlanean, eta helburua borroka gunea esploratzen saiatzea da, baliabideak bilatzeko, armak fabrikatzeko, gotorlekuak eta tranpa mota guztiak eraikitzeko eta munstro inbaditzaileen olatuen aurka borrokatzeko. Tim Sweeney, Epic Gamesen sortzaileak, jokoa \"Minecraft eta Left 4 Dead jokoen batzea\" bezala deskribatzen du. Jokoan eragiketa-base seguru baten baliabideak kudeatu beharra dago, ondoren misioak egin eta misioak betez baliabide gehiago aurkituz; horrela, sariak eskura daitezke jokoaren historian aurrera egiteko.\n\"Battle Royale\" modua.\nModu honek gehienez 100 jokalari onartzen ditu, banaka, binaka, hirunaka eta launakako taldeetan. Beste taldekoak hil eta haiek hiltzerakoan saihestu behar dute jokalariek. Eraikinak egitea posible da, baina joko zelaia epeka murriztuz doa jokoan zehar. Bizirik geratzen den azken taldeak irabazten du. Beste jolakariak hiltzeko bi modu nabarmentzen dira: \n1.- Armak erabiliz (Mota ezberdinekoak daude eta urtean zehar aldatzen doaz).\n2.- Beste jokalariek eraikitako gotorlekua suntzituz hau oraindik barruan dagoela. Era horretan, altuera batetik erortzean beste jokalaria hil egingo da, babes objektu berezirik ez duen heinean.\nHistoria.\nFortnite 2011ko Spike Video Game Awards ekitaldian ireki zen lehenengo aldiz Cliff Bleszinskik, Epic Games-eko diseinu zuzendari ohiak egindako trailer baten bidez. Izenburua, jokoaren \"jam\" gisa sortu dena, konpainiaren aurreko produkzioetatik desbideratu zen, eta Cliff Bleszinski Spike-ren inguruan azaldutako moduan, Epic Gamesek \"gauzak pixka bat aldatzea eta zerbait desberdina eta dibertigarria\" egitea nahi zuen, eta 2015ean Epic Gamesen presidenteordea, Mike Fischerrek esan zuen Epicek \"bideo hau lasterregi iragarri zuela\", garapen luzerako \"arrazoi onak\" baitzeuden.\nBideo-jokoaren aurreneko aldian, VGArekin agerraldiaren aurretik, trailerraren helburua interes publikoa sortzea zen, eta argitaratzeko bazkide posibleek bideo-jokoa abian jartzeko plataformak eta egutegia erabakitzea. San Diego Comic-Con 2012ko uztailean, Epic Games-ek Fortnite ordenagailu pertsonalerako jokoa soilik izango zela eta Epic-ek garatutako lehenengoa Unreal 4 jokoaren motor berria erabiliko zuela iragarri zuen, 2013rako aurreikusia zena.\nGainera, ordenagailu pertsonalaren esklusibitatea aukeratu zuten kontsolen ziurtagiriaren zailtasunak saihesteko eta nola etengabe monitorizatu eta egokitu nahi zuten jokoa, Gelaxka-maisu gisa jardutea, baina 2013ko azaroan, Epic Gamesek Fortnite-k urte horretan abiarazi ez zezan berretsi zuen eta ez zuen xede-oharra argitaratu, nahiz eta jokoa oraindik garatzen ari zitzaizkion bere ikasketako batzuk.\nJarrera.\nSalmentak.\n2017ko uztailaren 26an iragarri zen Fortnite-k 500.000 kopia baino gehiago saldu zituela eskaera digitalen bidez. 2017ko abuztuaren 18an Epic Games-ek egiaztatu zuen Fortnite jokoak mililoi bat jokalari baino gehiagoko zifra gainditu zuela. 2018an, berriz, 40 milioi jokalari baino gehiago ziren. Battle Royale, jokoaren doako moduan, erregistratu eta bi astetara soilik 10 milioi jokalari baino gehiago ziren izena emandakoak.\nBitxikeriak.\n\"Fortnite\"ko jokalariek dantzak egin ditzakete euren \"abatarrak\" erabilita. Dantza horietako bat \"Carltonen Dantza\" da, \"The Fresh Prince of Bel-Air\" telesailean Alfonso Ribeiroren pertsonaiak egiten zuena. 2018ako abenduan Ribeirok, Russell Horningn Instagrameko erabiltzaileak eta Terrence Ferguson raperoak Epic Games salatu zituzten euren dantzak kopiatzeagatik. AEBko Copyrighten Bulegoak 2019ko urtarrilaren 13an dantza horien gaineko copyrightik ez zutela ebatzi zuen, Epic Gamesi arrazoia emanez."}
{"id": "746387", "revid": "1545", "url": "https://eu.wikipedia.org/wiki?curid=746387", "title": "2018ko Emakumeen Nazioarteko Greba", "text": "2018ko Emakumeen Nazioarteko Greba 2018ko martxoaren 8 gertatu zen mobilizazio bat izan zen, Emakume Langilearen Nazioarteko egunean. Mundu osoko emakumeen eskubideen aldeko erakunde eta talde feministek deitua izan zen. 170 herrialde baino gehiago batu ziren eta erlazionaturiko ekintza lokal asko burutu ziren.\nMobilizazioa indarkeria matxistaren kontra, genero desberdintasunaren kontra eta emakumeen aurkako zapalkuntza forma ezberdinen kontrakoa izan zen. Aldibereko nazioarteko ekintzak lanean, erreprodukzio sozialean eta zaintza lanetan emakumeen esplotazio egoera ikustaraztea zuen helburua. Euskal Herrian milaka eta milaka emakumeek parte hartu zuten egun honetako deialdi ezberdinetan.\nAurrekariak.\nEmakumeen greba nazional baten lehen aurrekaria Islandian eman zen, 1975eko urriaren 24ean. Bertan soldatapeko lanean ziharduten emakumeen eta etxekoandreek parte hartu zuten. Greba horren urteurren batean, 2016ko urriaren 24an, emakume islandiarrek haien lanpostuak aurreikusitakoa baino 2 ordu eta 22 minutu lehenago utzi zituzten, emakumeen eta gizonen arteko soldata arrakala ikusgai egiteko.\n2000ko martxoaren 8an \"Etxeko Lanarentzako soldata baten aldeko nazioarteko kanpainak\" mundu mailako lehen emakumeen greba deitu zuen, lan indarrean egiten zuten aitortzarik gabeko ekarpenarentzat justizia eskatuz. Deialdia 2000. eta 2001. urteetan izan zen bereziki aktiboa nazioarteko mailan.\n2016ko urriaren 3 protesta masibo bat egin zen Polonian, \"astelehen beltza\" deitu zena, abortua kriminalizatzen zuen lege-proiektu baten kontra: bortxaketa batengatik haurdunaldia etetea eta abortu naturala ere penalizatzen zituen. Protesta honen eraginak legea gelditu zuen legebiltzar poloniarrean. 2016ko urriaren 19an, Argentinan, Ni Una Menos mugimenduko partaideak eta beste erakunde feminista batzuek ordu bateko paroa eta mobilizazio ezberdinak deitu zituzten, zazpi feminizidio egon ziren aste baten ondoren. 2017ko urtarrilaren 21ean Estatu Batuetan Emakumeen Martxa ospatu zuen Washingtonen.\nHerrialde ezberdinetan manifestazio masiboak ematen ari ziren garai honetan, ekintzaile poloniarrak saretzen eta akzioak koordinatzen hasi ziren beste herrialde batzuetako antzeko mugimenduekin. Hasiera batean Israel, Italia, Hego Korea, Errusia, Irlanda, Brasil eta Mexiko batu zitzaizkien eta Emakumeen Nazioarteko Lehen Grebaren talde sustatzailea eratu zuten.\n2017ko martxoaren 8 Emakumeen Nazioarteko Lehen Greba eman zen, 50 herrialde eta munduko 200 hiri baino gehiagotan presentzia izan zuena. 2017ko azaroaren 25an, Emakumeen aurkako Indarkeria desagerrarazteko Nazioarteko Egunean, hainbat herrialdeetan mobilizazio esanguratsuak izan ziren eta Estatu Batuetako 2018ko Emakumeen Martxak ere erantzun masiboa izan zuen. Ekintzaileen arabera, mobilizazio hauek Emakumeen Nazioarteko Bigarren grebaren deialdiaren aurrekariak izan ziren.\n2018ko Emakumeen Nazioarteko Greba.\nDeialdia.\nGreba egiteko hainbat sektore eta emakumeek izan zitzaketen zailtasunak zirela eta, deitzaileek aldarrikapenak sostengatzeko modu anitzak plazaratu zituzten: paroak, amantalak balkoietan eskegitzea eta besoko moreak janztea, besteak beste.\nAntolakuntza.\n2018ko martxoaren 8ko mobilizazioak 70 herrialde baino gehiagotako erakunde, kolektibo eta ekintzailek bultzatu zituzten, maila nazional zein lokaletan. Maila globalean, mobilizazio hauek\u00a0Internacional Feminista eta Nazioarteko Emakumeen Greba bezalako koalizioek hauspotu zituzten.\nSindikatuek greba babestu zuten herrialde batzuetan, babes hau eztabaida gai bat izan bazen ere. Sindikalismoko sektore batzuek greba batek legalki sexuen artean bereizketarik ezin zuela egin argudiatzen zuten bitartean, hainbat mugimendu feministek soilik emakumeek gelditu behar zutela babesten zuen. Perspektiba honetatik, gizonek lagundu behar zuten, arretarik gabe geratzen ziren zaintza lanak eginez eta emakumeek mobilizazioetan parte har zezaten lagunduz, eta emakumeen protagonismoa ikusgai egingo zukeen beste ekintza batzuetan parte hartu. Euskal Herrian sindikatu gehienek lehen aldiz deitu zuten formalki greba \u2014 2017an bakarrik babestu zuten \u2014 estaldura legala emanez lantoki guztietan grebari. LABek, ELAk eta Euskal Herriko beste sindikatu batzuek txandakako 4 orduko deialdia egin zuten: 11:00etatik 15:00etara 18:00etatik 22:00etara. UGTk eta CCOOk grebaren txandakako 2 orduko deialdia erregistratu zuten: 11:30etatik 13:30etara eta 16:00etatik 18:00etara. CGTk, CNTk eta beste sindikatu batzuek 24 orduko greba deitu zuen\u200b. Patronaleko sektore batzuek greba politiko bat babestea leporatu zien, baina ez zituzten salatu.\nEuskal Herrian eragina.\nBai grebak zein mobilizazioek jarraipen nabarmena izan zuten Euskal Herrian. 200.000 eta 230.000 emakume inguruk parte hartu zuten goizean eta arratsaldean izan ziren mobilizazioetan. Handienak hiriburuetakoak izan baziren ere, herri eta eskualdeetako mobilizazioak ere oso nabarmenak izan ziren. Eusko Jaurlaritzaren datuen arabera, grebak %21,29ko jarraipena izan zuen Administrazio Orokorrean, baina grebara emakumeak bakarrik deituak zeudela kontuan izanda, %31,3k egin zuten lanuztea. Osakidetzan, %11,8k egin zuen greba, zerbitzu minimoak kontuak hartu gabe. Hezkuntzan, orokorrean, jarraipena %22koa izan zen, eta Haur-eskoletan %43,46ra igo zuten zifra.\nMartxoaren 8ko aldarrikapenak.\nBerdintasun zibil eta politikoa, legearen aurrean berdintasuna, soldata berdintasuna, lanerako eskubidea, hezkuntza eskubidea eta aukera-berdintasunak izan ziren mundu mailako aldarrikapen nagusiak, herrialde bakoitzaren egoera soziopolitikoa kontuan hartuta forma ezberdinak hartu bazituzten ere.\nEuskal Herrian, adibidez, hainbat arlotan banatu zituzten greba egiteko arrazoiak: ekonomikoa, indarkeriarena, kultura patriarkala eta arrazakeria. Honela, giza eskubideen barnean eskubide erreproduktiboak (familia plangintza eta antisorgailuak eta abortatzeko eskubidea), askatasun sexuala (dibertsitate sexuala, LGTBI)... aldarrikatzen dira. Indarkeria matxistaren (erasoak, zapalkuntzak, baztertzeak, bortxaketak, emakumeen hilketak) bukaera eskatzen da eta eta emakumeak babesteko hezkuntzan, politikan eta legean neurriak hartzea. Soldata arrakala salatu zen eta lanpostu berdinarentzako ordainsari bera aldarrikatu zen. Ugalketa lana (etxeko lana eta zaintza lana) aldarrikatu zen, bizitza sostengatzeko ezinbestekotzat joz eta gehienetan emakumeek egina eta aitortu gabea delako. Estatu laiko bat eta berdintasunean hezkuntza bat aldarrikatzen dira baita ere."}
{"id": "746388", "revid": "512", "url": "https://eu.wikipedia.org/wiki?curid=746388", "title": "Moriteru Ueshiba", "text": "Moriteru Ueshiba (\u690d\u829d \u5b88\u592e Ueshiba Moriteru, 1951ko apirilaren 2an jaioa) japoniar aikidoko maisua da."}
{"id": "746389", "revid": "105290", "url": "https://eu.wikipedia.org/wiki?curid=746389", "title": "L'Embarras du choix", "text": "L'Embarras du choix 2017ko \u00c9ric Lavaine frantziar zinema zuzendariaren umorezko film erromantikoa da.\nSinopsia.\nJuliettek arazo bat du: ez da gauza erabakirik txikiena hartzeko. 40 urte ditu, eta, oraindik ere, aitari eta adiskidei galdetzen die aukeratzeko orduan. Paul izeneko gizon erakargarri bat ezagutu du, baita \u00c9tienne delako bat ere. Biak dira xarmagarriak, eta Juliettek zalantza du, nola ez."}
{"id": "746391", "revid": "10891", "url": "https://eu.wikipedia.org/wiki?curid=746391", "title": "Alexandra Lamy", "text": "Alexandra Paulette Mathilde Lamy (Villecresnes, - ) frantziar aktorea da, zineman eta telebistan aritutakoa. \"Un gars, une fille\" telesailari esker ospetsu bilakatu zen."}
{"id": "746392", "revid": "10891", "url": "https://eu.wikipedia.org/wiki?curid=746392", "title": "Franck Gastambide", "text": "Franck Gastambide (Melun, - ) frantziar aktore eta zinema zuzendaria da. 2009an \"Ka\u00efra Shopping\" websailari esker ospetsu bilakatu zen. Gurasoak euskaldun jatorrikoak dira."}
{"id": "746393", "revid": "336", "url": "https://eu.wikipedia.org/wiki?curid=746393", "title": "Pobreziaren feminizazio", "text": "Pobreziaren feminizazioa fenomeno bat da zeinaren arabera emakumeek proportzioz kanpo pobrezia pairatzen duten. UNIFEMek emakumeek jasan behar duten pobreziaren karga bezala deskribatzen du, batez ere garapen bidean dauden herrialdeetan. Fenomeno hau ez da soilik gertatzen diru sarreren faltagatik; aitzitik, gizarteetan eta gobernuetan gertatu ohi diren ahalmenak garatzeko ezintasunak eta genearen inguruko aurreiritziek zerikusi handi dute horretan. Emakumeen pobretzea gora egiten ari da ama bakarren fenomenoa gora egin ahala. Pobreziaren feminizazio terminoa bera ezbaian jarri izan da eta hainbat modutan definitua izan da. Diana Pearcek 1978an erabili zuen aldiz Pobreziaren feminizazio terminoa ikerketa baten ondorioz eta konturatu ondoren Estatu Batuetan nahiz mundu osoan proportzioz kanpoko emakume kopuru batek pairatzen zuela txirotasuna. Pearcek ikerketa egin zuen garaian, 16tik urtetik gorako pobreen bi heren emakumeak ziren.\nArrazoiak.\nHainbat dira emakumeak pobrezia arrisku larrian jartzen dituzten faktoreak. Horien artean batzuk, soldata desberdintasuna, emakumeak gutxien pagatutako lanetan gehiengo izatea, familiaren eta lanaren babes falta, eta onura sozialei heltzeko zailtasunak. Nahiz eta diru sarrera urria den arrazoi nagusiena, arazo honek elkarrekin lotutako hamaika ertz ditu. Ama bakarrak dira muturreko pobreziak jausteko arrisku gehien dutenak, izan ere, haien sarrerak ez ohi baitira nahikoak izaten euren seme-alabak hezteko. Horrek, era berean, haien seme-alaben bizi aukerak nabarmenki murrizten ditu ere. Soldata txikiak zerikusia dute emakumeekin lan formala lortzeko dagoen isuri negatiboarekin, eta horrek, era berean, pobreziaren zikloan eragiten du. Pobreziaren fenomenoa multidimentsionala da eta faktore ekonomiko, demografiko eta soziokulturalak zerikusi handia dute.\nDiru-sarrera desberdintasuna.\nDiru-sarreren falta da emakumeak pobrezian erortzeko arrisku nagusia. Orokorrean, emakumeek gizonek baino diru-sarrera txikiago dituztenez, oinarrizko hezkuntza eta osasunerako sarrera eskasagoa dute, eta horrek, ondorioz, diru-sarreren sorgin gurpila indartzen du, izatez, aukera gutxiago izango baitute emakumeek baldintza horietan diru-sarrera handiagoak emango dizkieten lanak bilatzen. Pobrezia belaunaldiz belaunaldi oinordetu daiteke. Pobreziaren gurpilaren gakoa emakumeen diru-sarrera eskasak dira.\nAma bakarreko familiak.\nAma bakarreko familiak faktore erabakigarriak dira pobreziaren feminizazioan eta orokorrean definitu daiteke familiaburu bakarra ama diren familiak bezala. Mota honetako familiak pobrezian erortzeko arrisku gehien dutenak dira. Familiak motak honen kopurua gora egiten ari da mundu osoan zehar eta horren pobreziaren feminizazioa areagotu egiten du. "}
{"id": "746394", "revid": "58701", "url": "https://eu.wikipedia.org/wiki?curid=746394", "title": "El Puerto de Santa Mar\u00edako espetxea", "text": "El Puerto de Santa Mar\u00edako espetxea () El Puerto de Santa Mar\u00eda herrian (C\u00e1diz) zegoen espetxea zen. Espetxe hau 1886 eta 1981 artean martxan egon zen. Gaur egun, era batez bere jarraipena izanik, handik kilometro batzuetara, Europako espetxegune handiena eraiki dute, Puerto I, Puerto II eta Puerto III.\nJatorrizko eraikina.\nEspetxea hasieran antzinako komentu batean kokatu zen, Garaipenaren monasterioan alegia. Eraikina XVI. mendekoa zen, 1517an amaituta, etaMedinaceliko duketzak eraikia. Gaur egun, komentua berreskuratua izan da eta ekintza ofizialak eta kulturalak egiteko erabiltzen da. 1999an,Rafael Albertiri azkeneko agurra eskaini zitzaion bertan, esate baterako.\nEspetxea.\nEspetxea 1886an ireki zen, hasieran ospitale-espetxea bezala. 1891ko apirilaren 30ean, Jos\u00e9 Mill\u00e1n Astray, Espainiar Legioaren sortzailearen aita, zuzendaria izendatu zuten. Lehenengo presoak 1896ko apirilaren 25ean heldu ziren. Nahiko azkar ospe beltza izan zuen, batez ere presoek pairatzen zituzten baldintzengatik. Espainiako Bigarren Errepublikarekin eta frankismoarekin politikari askok bere ziegak ezagutu zituzten. Izen batzuk aipatzeagatik, Espainiako Gerra Zibila aurretik han egon zen Llu\u00eds Companys; gerra ondoren PSOEko Ram\u00f3n Rubial eta Eleuterio S\u00e1nchez \"El Lute\". Gerra ondoren espetxeko populazioa asko handitu zen; momentu batean 5.479 preso izan ziren bertan entzerratuak, asko eta asko haien ideiengatik. Andaluziako Juntaren arabera erdia baino gehiago ez ziren andaluziarrak. Urte horietan espetxearen baldintzak aurretik txarrak baziren, okertu ziren eta, ondorioz, presoen hiltze tasa handia eman zen. Halaber, oso espetxe gogorraren ospea izan zuen. 60. hamarkadan, beste espetxetan moduan, matxinada ugari eman ziren El Puerton.\n2013ko abenduaren 27an \"Oroimenaren gunea\" izendatu zuten."}
{"id": "746395", "revid": "688", "url": "https://eu.wikipedia.org/wiki?curid=746395", "title": "Akreko setioa (1189\u201391)", "text": "Akreko setioa Saladinen aurkako Jerusalemgo erregeak egindako lehen kontraeraso inportantea izan zen, Hirugarren Gurutzadaren barnean. 1187ko Hattingo guduaren ondorioz, gurutzatuek ia Erresuma osoa galdu zuten, Tiro, Tripoli eta Antiokia hiriak bakarrik mantenduz. Gurutzatuek 1189ko abuztuan setiatzeari ekin eta, era berean, musulmanek setiatuak izan ziren. Biek errefortzuak hartu zituzten eta setio bikoitza 1191ko uztailean amaitu zen. Gurutzatuek hiriko goarnizio osoari burua moztu zuten eta, mende batez, Akre Jerusalemgo Erresuma Latindarraren hiriburu bilakatu zen."}
{"id": "746396", "revid": "512", "url": "https://eu.wikipedia.org/wiki?curid=746396", "title": "Salerosketa kontratu", "text": "Salerosketa kontratua (), \u00a0adostasunezkoa, aldebikoa eta kostubidezko kontratu tipiko bat da. Hari esker, alderdietako bat (saltzailea) beste alderdiaren alde (eroslea) zerbait ematera\u00a0lotzen da diruzko prezio baten truke.\nGarrantzi ekonomiko-soziala.\nSalerosketa, aberastasuna trukatzeko biderik eraginkorrena eta praktikoena da. Txanponaren sorrerak berarekin ekarri zuen salerosketa kontratuaren sorrera, ordainen balio ekonomikoa errealismo gehiagorekin zehaztuta, ikuskera primitiboak alderdiei, abereen edo pekuniaren balioen hurbilpen bat besterik ez baitzioten ematen, baina ez monetaren zehaztasunarekin.\nEsangura juridikoa.\nIkuspuntu juridiko batetik aztertuta, salerosketa kontratua, ondare obligazioak sortzen dituzten kontratuetatik garrantzitsuena eta esanahi dogmatiko zabalena duena izateaz gain, orokorrean, gainontzeko kontratuak gauzatzeko eredua da (bere arau nagusiak aplikatuko dizkiogu permutari; funtseko aldaketa hauek jasango ditu dohaintzak, salerosketara joko dugu, baita ere, mutuo-kontratua, sozietate kontratua, transakzioa eta biziarteko errentaren zenbait berezitasun azaltzeko).\nArrazoiz esan izan ohi da Zuzenbidearen adar bakoitzak bere oinarrizko instituzioak dituela, sistema osoarekiko ustezko erreferentzia eta ordenazio gako bezala jarduten dutenak. Zuzenbide kontraktualean, salerosketa kontratua oinarrizko instituzio horietako bat da. Kontratu hau aldebiko-kontratuen kontratu tipoen mailara igota, salerosketa kontratuaren berezko arauak elkarrekiko prestaziozko kontratu guztietara zabaldu dira, non bere arazoak lehenengoz salerosketan nabarmendu zirelarik aldebiko kontratu zaharrena eta ohikoena bezala, eta horregatik da legegileak zehaztasun handienaz eta arreta gehienez eratu duen kontratua.\nSalerosketa esamoldearekin ezaugarri esanguratsu bat aipatzen da. Salmenta hitza eta erosketa hitza batuta daude eta soilik unitate kontzeptual beraren bi aspektu \u00a0irudikatzen dituzte. Are gehiago, salmenta soilik esan genezake edo erosketa esan genezake, aurrenengoak bigarrena ekartzen duelako korrelatiboki, eta alderantziz. \nGarapen historiko kontzeptuala.\nDoktrinak, salerosketa kontratuaren garapen historikoa definitutako fase ezberdinetan kokatu ohi izan du, negozio erreal batetik hasita adostasunezko negozio batera, obligazio sortzaile soil edo jabariaren eskualdatzaile bezala. Errealitatean, gertatzen dena da, salerosketa kontratuaren eboluzio historikoak, kontzeptuen mailaketa bat eskaintzen digula praktikan existitzen diren aukera ezberdinekin bat egiten dutenak, momenturo jokoan dauden interes ezberdinei babesa eskaintzeko orduan. Ikus ditzagun jarraian fase ezberdin horiek:\n1.\u00ba) \u00a0Negozio juridiko honen eboluzioaren aurreneko fasea, antzinako erromatar zuzenbidetik datorrena eta errepublikar garaia amaitu arte irauten duena, salerosketaren eredu erreal edo manual bat osatzen du, gauza entregatzearen bitartez perfekzionatzen zena, bai modu solemne batean (ex mancipatio), bai modu ez solemne batean (ex traditio). Eskura ordaintzen den salerosketa da, objektu eta diru kantitate zehatz baten arteko trukezko ekintza zorrotz bat ordezkatzen duena. Caveat emptor arau zaharra, salerosketaren arauketa juridikoko aurreneko faseetan agertzen dena, baita Zuzenbide alemaniarrean ere (Augen oder Purse auf) eta Zuzenbide ingelesean (let the buyer beware), eskura ordaintzen diren negozioen nagusitasunean eratzen da (cash-and-carry-bargains).\nHala ere, trafikoaren beharrek babes handiagoa jasotzen dute salerosketa manualean aldebiko prestazioak dagokion obligazioa betetzeari erantzun behar diolako. Horregatik, Zuzenbidearen eboluzioa eskura ordaintzeko eta prestazio efektiboen errekonozimendua truke egintza bezala bere eraginkortasunagatik soilik kalifikatu ez zenera, baizik eta bere elkarrekikotasunagatik obligazio batzuekin epaituak izan behar zutela, non hauen burutzea edo betetzea geroratua gelditu ahal izan zitekeenera bideratu zen. Salerosketa manualak azkar erakutsi zuen adostasunezkoa bihurtzeko gaitasuna.\n2.\u00ba) Hori dela eta, izaera primitibo horrek onartuko du, geroago, alderdiek gauzaren ematea edo ordainketa ondorengo momentu baterako geroratu ahal izatea, honek, saltzailearen alde jabaria erreserbatzea bezalako hainbat figura eratzea ekarriko du. Honelako supostuan, lengoaia juridikoak zailtasunez itzultzen edo adierazten duen errealitate ekonomiko bat existitzen da. Entregatua izan dena gauza bada, zaila izango da ez agertzea joera indartsu bat uste duena saltzaileak oraindik entregatua izan den gauzaren jabetza duela; aurrez entregatua prezioa izan bada, indar handiz agertzen den joera eta uniformetasun eta izaera orokorrez, Zuzenbidearen historian, Zuzenbide konparatuan eta gaur eguneko praktika profesional bertan, eroslearen figurari \u00a0berme eskubide baten titular izaera ematean oinarrituko da, oraindik eskuratu ez duen jabetzarekiko. Garrantzitsua da, kasu honetan, salerosketa berak adostasunezko izaera duela.\n3.\u00ba) Hirugarren fasea, Erromatar zuzenbide klasikoari dagokiona, adostasunezko salerosketarena deritzona (jada ez delako eskura ordaintzen) eta obligaziozkoa (obligazioak sortzen dituelako baina oraindik ez dituelako bere kabuz efektu xedagarri edo traslatiborik sortzen) da. Salerosketa kontratu honetan saltzailea eta eroslea lotuta agertzen dira obligazio perfektuengatik baina oraindik betetzeko daude.\nEredu honetan, emptio venditio-a perfekzionatu egiten da, kontratugileen adostasun hutsagatik, non alderdiek gauza eta prezioa adosten duten unetik, negozioa, obligazioak sortzen dituen tresna bihurtzen den ondorio barka ezina dakarrena. Honela biak behartzen ditu: saltzailea gauza entregatzera eta eroslea prezioa ordaintzera.\nHala ere, berez, salerosketak ez du berehalako modu \u00a0batean erositako gauzaren gaineko titulartasuna ematen. Beharrezkoa da kontratu perfektutik eratorritako entregaren obligazioa, traditioaren osagarriarekin konbinatzea, edukitza eskualdatzea, zenbait ordenamendu juridikoetan, ahalbidetuko da bere konfigurazioa kontratu abstraktu bezala, beste batzuetan erromatar konfigurazioa mantentzen den bitartean.\nEgia da, dena den, obligazioen sortzaile soil den \u00a0adostasunezko salerosketa juridikoki egintza oso bezala agertzen da, naiz eta bere kabuz aski ez izan, duen helburu ekonomikoa lortzeko. Kontuan izan behar da, saltzailea ez zela behartzen jabetza transmititzera, baizik eta soilik gauza ematera eta eroslea horren edukitza baketsuan mantentzera. Honen zergatiak bikoitzak ziren. Alde batetik, gauza ez jabegarriak zeuden, eta bestetik, pertsona batzuek ezin zuten eskuratu dominium ex iure quiritium-a, peregrini-ak bezala. Horrez gain, uste zen salerosketa denentzako izan behar zela eta mota guzietako ondasunei aplikagarria izan behar zitzaiola.\nHala ere, erromatar zuzenbidearen eboluzioa bideratu zen, saltzaileak ez soilik edukitza transmititzeko, baizik eta jabetza ere bai. Testu klasikoek eta post klasikoek ez diote modu argi batean saltzaileari inposatzen jabetza transmititzeko obligazioa, gauza entregatzeko obligaziora soilik mugatzen dira.\n4.\u00ba) Azkenik, garapen honen laugarren fase bat, garai kodegilean ezarria, arrunki adostasunezko salerosketa eta jabetzaren traslatiboa deritzona, frantziar eta italiar zuzenbide modernoez jarraitua. Hauetan, salerosketa ez da adostasun soilagatik perfekzionatzen, baizik eta berehala ematen da gauzaren jabetzaren eskualdaketa, hau da, bere perfekzioaren ekintzan, bere efektu translatiboen kontsumazioa lortu dezake. Bere perfekzioaren lorpen soilaz, bere kontsumazioa lortu dezake eroslea jabe bihurtzearen zentzuan.\nAipatzekoa da aurrez deskribatutako fase bakoitzaren gainditze historikoak ez dituela osotasunean gainditzen bere berezitasunak, baizik eta askotan iraun egiten dutela eta aplikatu egiten dira pentsatuak izan ez ziren egoera berrietan. Horregatik gertatzen da ordenamendu juridiko modernoetan, aldi berean aurkitu ditzakegula zuzenbide ezberdinetan jatorria duten arauak.\nEzaugarriak.\nAdostasunezkoa.\nKontratua, saltzailearen eta eroslearen adostasun soilaz perfekzionatzen da, bi alderdiek gauzatzen duten eskaintza eta eskariaren artean \u00a0prezio eta gauzaren gaineko lotura gertatzen denean.\nAldebikoa.\nSalerosketa, aldebiko kontratu sinalagmatiko bat da, hau da, ez ditu soilik saltzailearen eta eroslearen obligazioen sorrera gauzatzen, baizik eta horretaz gain, obligazio horiek elkarrekiko interdependenteak dira, bai haien sorreran ( \u00absinalagma genetikoa\u00bb ), eta baita kontratuaren bizi osoan zehar ( \u00absinalagma funtzionala\u00bb ). Kontratugile bakoitzaren obligazioak, kausa bezala du, hain zuzen ere, bestearen obligazioa. Saltzailea, gauza entregatzera lotzen da (eta entregatzearekin agindutakoa betetzen du) eroslea prezioa ordaintzera lotzen delako ( eta jokaera solutorioarekin betetzen du).\nKostuzkoa.\nSalerosketa kontratuak kostu-bidezko izaera du. Beti ondarezko esfortzu bat inplikatzen du bai \u00a0eroslearentzat eta baita saltzailearentzat ere, honek gauza entregatu behar baitu eta besteak prezioa ordaindu, beti prestazioen eskualdaketa bat ematen delarik. Horrek ez du esan nahi, ezinbestean, ikuspuntu objektibo batetik, bi prestazioek \u00a0baliokidea izan behar den balio bat eduki behar dutenik, ez eta ikuspuntu erlatibo batetik ere. Ondorioz, nahikoa da ikuspuntu subjektibo batetik kontratugileak baliokidetasun egoera hori antzematea.\nKommutatiboa.\nSalerosketak izaera konmutatiboa du orokorrean. Normalean edo kasu gehienetan, alderdi bakoitzaren prestazioak kontratua sortzen den momentuan bertan jasotzen dira eta saltzaileak entregatu beharrekoa eta erosleak ordaindu beharreko prezioa ez dira inoiz zoriaren eskutan uzten. Ala ere, badira ausazko izaera horrekin gauzatzen diren salerosketa mota batzuk, adibidez, etorkizuneko gauzaren salmenta edo eroslearen arriskuzko erosketa.\nFuntsezkoa.\nSalerosketa kontratuaren funtsezko izaera nabarmendu ohi da, nabaria baita ez dela beste baten osagarria izan behar nahitaez. Aitzitik, gaur egun oso ohikoa da salerosketa kontratua, adibidez, erosleak prezioa ordaindu dezan finantziazioa erraztera edo bi alderdien obligazioen betetzea sendotzen duten garantiak osatzera bideratuta dauden kontratuez lotuta joatea.\nTipikoa.\nBestalde, maila guztietako legeetan arautua aurkitu daitekeen heinean, kontratu tipiko bat da.\nOsagaiak.\nSalerosketa osatzeko elementu pertsonalak.\nKontratu honen elementu pertsonalak bi alderdik osatzen dute: saltzailea eta eroslea. Gainera, biek eduki behar dute bere burua lotzeko eta kontratatzeko gaitasuna (heldutasuna).\nSalerosketa osatzeko elementu errealak.\nElementu errealak bi dira: gauza eta prezioa.\nGauza.\nSalerosketa kontratuaren objektu izan daitezke ondorengo betekizunak biltzen dituzten gauza eta eskubide guztiak:\nHonetaz gain, interes aurkatuak dauden supostuetan, kalte eta iruzur posibleak saihesteko hainbat debeku aurreikusten dira, kargu, funtzio edo influentzia jakinak dituzten pertsona batzuentzat, beste batzuen ondasunen gain (orokorrean salerosketarako gai diren arren).\u00a0 Ezingo dute erosketaz eskuratu ezta enkante publiko edo judizialean, berariaz ez eta bitarteko pertsona baten bidez:\nPrezioa.\nErosleak eman behar duen prestazioaren parte bezala, prezioak ondorengo elementu hauek eduki behar ditu:\nSalerosketa osatzeko elementu formalak.\nElementu formalei dagokienez, salerosketa kontratua, adostasunezko kontratu bat izateagatik adostasun soilaz perfekzionatzen da eta ez dago inongo forma betekizunetara lotua.\nArazo posibleak.\nSaldutako gauzak eduki ditzakeen arriskuez ulertzen dira, hau partzialki edo osorik suntsitzea edo kaltetzea saltzailearen kulparik gabe (kulpa badago berak erantzungo baitu), salerosketa perfekzionatzen den unetik gauza entregatzen den arte. Argi eta garbi dago, perfekzioaren eta entregaren ondorengo arriskuak gauzaren jabeak jasango dituela, hau da, saltzaileak eta erosleak urrenez urren.\nGai honetan, oinarrizko alderdi bat artu behar da kontuan: salerosketa kontratuan bi obligazio independente daude:\nKontratuaren objektu den gauza suntsitzen bada, erosleak ezin du egoera perfektuan jaso, gauzaren entregaren hartzekoduna den heinean, zordunaren aldetik betetzeko ezintasuna eutsi beharko lukeelako, honek kulparik edukiko ez balu.\nObligazio hau deuseztatuta geldituko litzateke, fisiko edo legalki\u00a0 gauzatzea ezinezkoa izango litzatekeelako.\nEroslearen aldeko agerizko arrisku hau konpentsatua izan daiteke, prezioa oraindik ordaindu ezaren ondorio bezala aipatutako obligaziotik aske geratzen bada. Bigarren obligazioetan, arriskuak alderdietako zeinek jasaten dituen arazoan kokatzen gara. Bi aukera daude:\nOrdenamendu ezberdinen eraentza.\nEspainia.\nZuzenbide espainiarrean, salerosketa kontratua kode zibilaren laugarren liburuko laugarren tituluan arautzen da, zehazki 1445 eta 1537 artikuluan artean.\nBestalde, jabetza erreserba duen salerosketan, edukitzaren eskualdaketa kontratua perfekzionatzen den momentuan gauzatzen da, honela, jabetzaren eskualdaketa kondizio determinatu baten betekizunera baldintzatuta geratzen da.\nFrantzia.\nFrantziar Kode Zibilak hirugarren liburuan, hau da, jabetza eskuratzeko moduei dagokion liburuan, seigarren tituluan arautzen du salerosketa. Titulu hori zortzi kapitulutan banatzen da eta horietan frantziar barne ordenamenduan eraenduta dagoen salerosketaren nondik norakoak ezartzen dira.\nAlemania.\nSalerosketa kontratua, Alemaniar kode zibilaren 433 eta 479 artikuluen artean arautzen da.\nArgentina.\nArgentinar Kode Zibil eta merkatalak hirugarren liburuan, hau da, Eskubide pertsonalei buruz hitz egiten den zatian, laugarren tituluan kontratuak arautzen dira. Salerosketa, aipatutako tituluaren lehen kapituluak arautzen du, eta aldi berean, hau zortzi sekziotan banatzen da.\nMexiko.\nKode Zibil Federalaren 2248 eta 2322 arteko artikuluek arautzen dute salerosketa kontratua.\nZuzenbide mexikarrean salerosketa perfektua eta obligaziozkoa da alderdientzat arau orokor bezala gauzaren eta prezioaren gaineko adostasuna egon bada, gauza entregatu gabe eta prezioa ordaindu gabe egon arren.\nTxile.\nSalerosketa kontratua, Txiletar kode zibilaren 1793 eta 1896 artikuluen artean arautzen da."}
{"id": "746399", "revid": "512", "url": "https://eu.wikipedia.org/wiki?curid=746399", "title": "Akreko setioa", "text": "Akre hiriak hainbat setio jasan ditu historian zehar:"}
{"id": "746400", "revid": "1545", "url": "https://eu.wikipedia.org/wiki?curid=746400", "title": "Akreko setioa (1189\u20131191)", "text": ""}
{"id": "746401", "revid": "31982", "url": "https://eu.wikipedia.org/wiki?curid=746401", "title": "Akreko setioa (1291)", "text": "Akreko setioa 1291n gertatu zen, noiz mamelukoek gurutzatuen eskuetan zegoen Akre hiri hartu zuten. Setioa garai haietako gudurik nagusienetariko bat izan zen. Nahiz eta gurutzatuen mugimendua oraindik mendeak iraun, Akreren galera Ekialde Hurbileko azken gatazka izan zen. Akrerekin batera, gurutzatuek Jerusalemgo Erresuma Latindarraren azken gotorleku nagusia galdu zuten. Hala ere, iparraldean oraindik Tartus (egungo ipar-mendebaldeko Sirian dagoena) eta Arwad uhartetxoa mantendu zituzten."}
{"id": "746402", "revid": "512", "url": "https://eu.wikipedia.org/wiki?curid=746402", "title": "Nancy Ward", "text": "Nanyehi (Txerokieraz: \u13be\u13c5\u13f0\u13af), ingelesez Nancy Ward izenez ezaguna (1738 inguruan \u2013 1822 edo 1824) Txerokien Ghigau edo \"emakume maitatua\" izan zen. Horrek esan nahi du kontseiluetan eseritzen eta erabakiak hartzen utzi zutela, buruzagiekin eta beste emakume maitatu batzuekin batera. Europar-amerikarrekiko baterako existentzia baketsuan sinesten zuen eta bere herria bake-negoziatzaile eta enbaxadore gisa lagundu zuen. Gainera, nekazaritzan eta esnekiak ekoizten hasi zen, Txerokien gizartean aldaketa garrantzitsuak ekarri zituztenak."}
{"id": "746403", "revid": "1712", "url": "https://eu.wikipedia.org/wiki?curid=746403", "title": "Salerosketa kontratua", "text": ""}
{"id": "746405", "revid": "20653", "url": "https://eu.wikipedia.org/wiki?curid=746405", "title": "Nanyehi", "text": ""}
{"id": "746406", "revid": "512", "url": "https://eu.wikipedia.org/wiki?curid=746406", "title": "Anne Viriato", "text": "Anne Bara\u00fana Viriato (Manaus, Brasil, 1997. urtea aldera) brasildar emakumezko borrokalari transgeneroa da.\nBizitza.\nBrasilen sortua eta Sulivan Henrique jaiotza izenaz, gizon jaio bazen ere, bere burua emakumetzat izan du beti.\n7 urte zituenean jiu-jitsu borroka-artean hasi zen. 11 urte zituenean feminizazio prozesuarekin hasi zen eta 14 urterekin hormona-tratamenduarekin. Lau urte geroago sexua berresleitzeko ebakuntza egin zioten.\n2018an Annek borroka-arte mistora pasatzeko eta gizonezkoen aurka borrokatzeko asmoa adierazi zuen. Annek horretarako prestatu zuen bere burua. 2018ko martxoaren 10ean, 21 urte zituela, borrokatu zen estreinakoz 34 urteko Railson Paixaoren aurka lasto-pisu kategorian eta garaipen historikoa lortu zuen, borroka-arte mistoan gizon baten aurka irabazi duen lehen emakume transgeneroa bihurtuz."}
{"id": "746407", "revid": "6156767", "url": "https://eu.wikipedia.org/wiki?curid=746407", "title": "Anne Veriato", "text": ""}
{"id": "746408", "revid": "1545", "url": "https://eu.wikipedia.org/wiki?curid=746408", "title": "El Puerto de Santa Mar\u00eda espetxea", "text": ""}
{"id": "746409", "revid": "1519", "url": "https://eu.wikipedia.org/wiki?curid=746409", "title": "Prudence Crandall", "text": "Prudence Crandall (1803ko irailaren 3a - 1890eko urtarrilaren 28a) Estatu Batuetako emakumeen boto-ematearen eta afro-amerikarren eskubideen aldeko maistra eta ekintzaile amerikarra izan zen. Rhode Island-ekoa jatorriz, Crandall kuakero gisa hazi zen Canterbury-n (Connecticut), eta afro-amerikar emakumezkoen hezkuntzarako akademia bat ezartzeagatik ezaguna bihurtu zen."}
{"id": "746410", "revid": "512", "url": "https://eu.wikipedia.org/wiki?curid=746410", "title": "Soto del Realgo espetxea", "text": "Soto del Realgo espetxea () edo Centro Penitenciario Madrid V, Madrilgo Erkidegoaren Soto del Real herrian dagoen presondegia da.\nEzaugarriak.\nM-609 errepidetik 3,5 kilometrora dago kokatuta. Zentroa 1995ko martxoaren 14an Juan Alberto Belloch Barne Ministroak inauguratu zuen. Mila pertsonentzako pentsatuta, 2009an 1900 preso zeuden. Beste instalazio artean hauek ditu: bi igerileku, squash pistak, eskubaloiko pistak, saskibaloikoa, gimnasioak... ditu. 633.000,00 m2ko partzela batean eraikia, 78.196,00 m2ko eraikinak ditu, 1008 ziega arruntekin eta beste 164 ziega osagarriekin.\nPreso ezagunak.\nPresondegia Audientzia Nazionalaren erreferentziako espetxea da eta, horregatik, \"VIP espetxea\" bezala ezagutu da. Azken urtetan gaizkile eta ustelkeri kasutan inplikatutako politikari ezagun asko egon dira espetxe horretan entzerratuta:\n2017ren bukaeratik ere Kataluniako independentziaren aldeko Jordi S\u00e0nchez eta Jordi Cuixart militanteak espetxe honetan daude entzerratuta."}
{"id": "746412", "revid": "12788", "url": "https://eu.wikipedia.org/wiki?curid=746412", "title": "World Rugbyren urteko gizonezko jokalari onena", "text": "World Rugbyren urteko gizonezko jokalari onena (), lehenago IRBren urteko jokalari onena () deitua, World Rugby erakundearen ohorezko saria da, aurreko denboraldian gehien nabarmendu den gizonezko errugbilariari ematen zaiona. Aditu talde batek izendatuen zerrenda hautatzen du, eta jokalari, entrenatzaile, kazetari eta zaletuek erabakitzen dute, bozketa bidez, horien arteko irabazlea."}
{"id": "746417", "revid": "201", "url": "https://eu.wikipedia.org/wiki?curid=746417", "title": "Sahats ur", "text": ""}
{"id": "746418", "revid": "448", "url": "https://eu.wikipedia.org/wiki?curid=746418", "title": "Nafar Herriaren Batasun", "text": ""}
{"id": "746419", "revid": "336", "url": "https://eu.wikipedia.org/wiki?curid=746419", "title": "Kelly Klaymour", "text": "Kelly Klaymour (Kansas City, Kansas, Ameriketako Estatu Batuak, 1991ko apirilaren 18a) estatubatuar emakumezko aktore pornografiko transexuala da.\nBizitza.\n2014an hasi zen zinemagintza pornografikoan, 23 urte zituenean. Harrezkero, 30 film pornografiko baino gehiagotan parte hartu du. Horietako asko Joey Silvera zinemagileak zuzendutakoak."}
{"id": "746421", "revid": "336", "url": "https://eu.wikipedia.org/wiki?curid=746421", "title": "Shakina Nayfack", "text": "Shakina Nayfack (Orange konderria, Kalifornia, 1980ko abenduaren 8a) estatubatuar emakumezko aktore eta ekintzaile transgeneroa da.\nBizitza.\nKalifornian sortua, Jared Alan Nayfack jaiotza-izenez, gizon jaio zen. 2013an sexua berresleitzeko ebakuntza ordaintzeko dirua biltzen hasi zen crowd-funding bidez."}
{"id": "746422", "revid": "105290", "url": "https://eu.wikipedia.org/wiki?curid=746422", "title": "2017-18ko negualdiko Mendebaldeko Europako haize ekaitzak", "text": "2017-18ko negualdiko Mendebaldeko Europako haize ekaitzak Espainiako (Aemet), Frantziako (M\u00e9t\u00e9o-France) eta Portugalgo (Instituto Portugu\u00eas do Mar e da Atmosfera) meteorologia-agentzia nazionalek kalteak eragin ditzaketen zikloi estratropikalak batera izendatzeko lehen hitzarmena da.\nEkaitzen izenak.\n2017-2018 denboraldirako ekaitzen izenak, franko-hispano-portugaldarren arabera eta britano-irlandarraren arabera.\nEkaitzak iparraldetik baletoz, Erresuma Batuko eta Irlandako meteorologia-zerbitzuek emandako izena erabiliko litzateke (2017-18ko negualdiko Erresuma Batuko eta Irlandako haize ekaitzak)"}
{"id": "746423", "revid": "1519", "url": "https://eu.wikipedia.org/wiki?curid=746423", "title": "Independentistak", "text": ""}
{"id": "746424", "revid": "1150", "url": "https://eu.wikipedia.org/wiki?curid=746424", "title": "Joan I.a Ingalaterrakoa", "text": ""}
{"id": "746425", "revid": "1150", "url": "https://eu.wikipedia.org/wiki?curid=746425", "title": "Oton IV.a enperadorea", "text": ""}
{"id": "746426", "revid": "1150", "url": "https://eu.wikipedia.org/wiki?curid=746426", "title": "Frederiko II.a enperadorea", "text": ""}
{"id": "746427", "revid": "105290", "url": "https://eu.wikipedia.org/wiki?curid=746427", "title": "Denboraren historia laburra", "text": "Denboraren historia laburra: Big bang-etik zulo beltzetara (jatorrizko izenburua ) Stephen Hawking astrofisikariak idatzitako zientzia-liburua da.\nLiburua euskaratua dago, 1995ean Juan Ignacio Abrisketak itzulia."}
{"id": "746429", "revid": "2048", "url": "https://eu.wikipedia.org/wiki?curid=746429", "title": "Eulien Jauna", "text": ""}
{"id": "746448", "revid": "336", "url": "https://eu.wikipedia.org/wiki?curid=746448", "title": "Anarkismo epistemologiko", "text": "Anarkismo epistemologikoa Paul Feyerabend zientziaren filosofo austriarraren eskutik sortutako teoria epistemologiko bat da, zeinak defendatzen baitu ez dagoela arau metodologiko erabilgarri eta salbuespen gabekorik zientziaren garapena eta jakinduriaren hazkundea gobernatzen duenik. Zientziaren arau estatiko eta unibertsalen araberako operazioaren ideia irrealista dela defendatzen du, baita zientziarentzat berarentzat kaltegarri ere.\nIzeneko anarkismo terminoaren erabilerak teoria osatzen duen pluralismo metodologikoa islatu nahi luke, metodo zientifikoak ez baitauka monopoliorik egiarengan edo emaitza erabilgarriengan. Feyerabendek behin esana da metodo zientifiko estatikorik ez dagoenez gero, hobe dela \u201cbetor datorrena\u201d jarrera edukitzea metodologien aurrean. Feyerabenden ustez, zientzia, mugimendu askatzaile gisa hasi bazen ere, denborarekin geroz eta dogmatikoago eta zurrunago bilakatzen joan da, eta, ondorioz, geroz eta ideologiaren itxura handiagoa hartzen joan da. Halaber, arrakastak arrakasta, zientzia ezaugarri opresibo batzuk hartzen joan da, zeinak geroz eta zailago bihurtzen baitzuen manera argi batean zientzia erlijioarengandik, magiarengandik edo mitologiarengandik bereizi ahal izatea. Feyerabenden iritziz, zientziaren dominazio esklusiboa gizartearen gidaritzarako autoritarioa da eta oinarri gabea. Teoriaren zabalkunde publikoaren ondotik, Feyerabend \u201czientziaren etsairik okerrena\u201d gisara izendatu zuten haren aurka kokatu zirenek.\nArrazoiak.\nTeoriaren oinarria honako obserbazioa da: ez dagoela garapen zientifikoaren paradigmako praktikekin \u2013hots, iraultza zientifiko delakoarekin\u2013 guztiz bat datorren metodo zientifiko estatiko identifikagarririk. Kritika erradikala da historiografia arrazionalista eta enpirizistari, zeinak iraultza zientifikoko heroiak ikerketa enpirikoan oinarritutako ikerlari jori gisara errepresentatu baitituzte; Feyerabendek, aldiz, Galileoren kasua, esaterako, erretorikarekin, propagandarekin eta trikimailu epistemologikoekin lotu izan du, esanez irizpide estetikoak, apeta pertsonalak eta faktore sozialak historiografia hegemonikoek erakutsi dutena baino zerikusi gehiago izan zutela.\nFisika aristoteldarretik edo newtondarretik abiatutako arau zientifikoak, zeinak onartzen baitute unibertsoaren modelo objektiboen existentzia, labur gelditu dira unibertsoaren osotasuna deskribatzeko saiakeran. Modelo unibertsalen mugimenduak, fisika aristoteldar eta newtondarretik Einsteinen erlatibitatearen teoriara, non beti aurretik zegoen teoria errealitatearen modela unibertsal oso gisa ukatu izan baita, erakusten du, anarkista epistemologikoen ustez, teoria zientifikoak ez dagozkiola egiari, kultur manifestazioetan sarritan lotura hori egin arren, eta, ondorioz, ez direla objektiboak. Feyerabendek konparaketa bat egin zuen paradigma zientifiko bat beste bati gailentzearen eta mito baten adaptazio eta apropiazioaren artean, ondorengo mitoa mitologia konparatuan. Feyerabendek esan zuen, Imre Lakatosekin batera, oinarri objektiboetan zientzia eta sasi-zientzia bereiztearen demarkazio arazoa konponezina zela eta, ondorioz, izugarri kaltegarria arau estatiko unibertsalen arabera ulertutako zientziaren nozioarentzat.\nFeyerabendek, halaber, dio zientziaren arrakasta ez datorrela soilik haren metodoetatik, eremu ez-zientifikoetatik barneratu dituen jakinduriei ere zor zaiola. Hala, zientziatik kanpoko jakinduriarik ez dela dioen nozioa \u201cipuin baliagarri\u201d bat da, historia itxuraldatzen duten dogmatistek instituzio zientifikoen mesedetan erabiltzen dutena. Esate baterako, Kopernikorengan berebiziko eragina izan zuen Pitagorasek, zeina mespretxatua izan baitzen bere ikuspegi ustez mistiko eta irrazionalengatik. Idazlan hermetikoek parte handi bat betetzen dute Kopernikorengan eta Newtonengan. Bada Harri Arotik datorren jakinduria astronomiko nahiko zuzenik, zeina Ingalaterrako eta Hego Pazifikoko harrizko behatokietan neurtu zuten. Asmakizun aurre-modernoek, uzta-errotazio sistemak, landare hibridoek, asmakizun kimikoek eta oraindik piramideen pare jartzen ez diren lorpen arkitektonikoek, esaterako, zalantzan jartzen dute zientzia jakinduria lortzeko modu bakarra izatearen nozioa.\nFeyerabendek egindako beste kritika batean zioen zientziak ez zeukala ebidentziarik bere printzipio filosofikoak justifikatzeko, bereziki Legearen Uniformitatea eta Prozesuaren Uniformitatea nozioek denboran eta espazioan zehar hartuko lituzketen formak zirela-eta. \u201cUlertu beharra daukagu mundu fisikoari buruzko teoria bateraturik ez dela existitzen\u201d, esan zuen Feyerabendek; \u201ceremu mugatuetan balio duten teoriak dauzkagu, haiek formula bakarrera kondentsatzeko saiakera formal hutsak dauzkagu, oinarritu gabeko aldarrikapen asko dauzkagu (esaterako, kimika oro fisikara erreduzitu litekeela), onartutako markoan kabitzen ez diren fenomenoei entzungor egiten zaie; fisikan, hainbat zientzialariren ustez hain oinarrizkoa den zientzia horretan, gutxienez hiru ikuspegi ezberdin dauzkagu egun... bateratze kontzeptualerako (ez soilik formalerako) promesarik batere gabe\u201d.\nAre, Feyerabenden ustez, aurkako bi auzi zientifikoren artean aukeratzea zaila da teoria zientifikoak neurgaitzak direlako. Neurgaitza izateak esan nahi du teoria zientifikoak ezin litezkeela adostu edo sintetizatu, izan ere zientziaren interpretazio eta praktika oro informatzen baita uste teorikoetan oinarrituta, zeinak teoria aurkarien defendatzaileak termino desberdinetan aritzera eramaten baititu, hitz-jokoetan murgiltzera eta, hala, besteak dioenaz harago hitz egitera. Hori, Feyerabendentzat, beste arrazoi bat da zientzia arau estatiko unibertsalen arabera doan ideia okerra eta hutsala dela esateko.\nAnarkismoa edo dadaismoa.\nAnarkismo terminoa izenean erabiltzeak teoriaren aniztasun metodologikoaren preskripzioa islatzen du; ustezko metodo zientifikoak egiaren edo emaitza erabilgarrien monopolioa ez duen bezala, ikuspegi pragmatikoa metodologiekiko \"denak balio du\" jarrera bat da. Metodoaren aurkako bere Itunaren ondorengo edizioetan, Feyerabendek\u00a0 \"anarkismo\" terminoa argudiatu zuen, \"Nik gorroto dudan arduraldi eta seriotasun puritanoko\" praktika politikoekin lotuegia zegoela iritzita (12. or.), \"Dadaismoa\" terminoa erabiltzea aukeratuz. Onargarria da pentsatzea \"anarkismo epistemologikoa\" terminoaren nagusitasuna, \"Dadaismo epistemologikoa\" terminoaren aldean, egilearen azalpen dokumentatua gorabehera, teoria gutxiesteko asmo jakin bati erantzuten diola, dela anarkismoak inoiz ez duelako prentsa politiko edo akademiko onik izan, dela dadaismoa esparru epistemiko eta historiko marjinaltzat hartzen delako, konparazio gisa. Oso bitxia da anarkismo epistemologikoaren definizioa bera Feyerabendetik datorrela uste badugu, eta ez dela egile gehiago atxiki, terminoa kontserbatzea beharrezkoa ez delarik.\nZutabeak.\nZientziaren anarkismoa, gero, lehen instantzian, zientziaren historiari buruzko kritika batean eratzen dena, hau da, filosofoek eta metodologiek ahalegin zientifikoaren prozeduren inguruan eraikitako erretratu diskurtsiboaren zalantzan jartzen da. Feyerabendek adierazi zuen bezala, gertatutakoa lan zientifikoaren sinplifikazioa da, zientziak ez baititu gertakari biluziak ezagutzen, baizik eta bere lanak gertaera horien interpretazioak osatzen ditu eta horrek funtsean teorikoak bihurtzen ditu. Hori dela eta, egileak esango digu, zientziaren historia bere ideiak bezain konplexua, kaotikoa eta akatsez betea dela, hala ere, istorio \"objektibo\" baten moduan berreraiki da eta planteamendu eratu baterako eskuragarria da. arau zorrotz eta aldaezinen arabera.\nBigarrenik, anarkismo epistemologikoa ezagutza zientifikoa erreproduzitzeko prozeduren eta gizarte garaikideetan duen posizio hegemonikoaren kritika gisa eratzen da. Zientziak, dio Feyerabendek, autoritate bikoitza du, alde batetik autoritate teorikoa eta bestetik autoritate soziala. Ikuspegi horretatik, hezkuntza zientifikoa jarrera erredukzionista hori erreproduzitzeko tresna gisa eratzen da, eta ikerketa-eremu bat mugatzetik abiatuta, ezagutza-eremu bat isolatzen da, eta horri logika propioa ematen zaio. Hortik dator domeinu horrek bere ekintzak bateratzea eta prozesu historikoa \"gertakari\" egonkorretatik abiatzea, historiako gorabeherak gorabehera.\nIkuspegi horrek, zientzia testuinguru jakin batean egindako eraikuntza gisa nabarmentzen duenak, kontingentziaren planteamenduetara hurbiltzen da, eta horiek garapen berriak aurkituko dituzte \u201cLa ciencia en una sociedad libre\u201d eta \u201cAdi\u00f3s a la raz\u00f3n\u201d lanetan. Ikuskera horretan, egileak azpimarratzen du zientzia garai jakin batean bizi diren gizaki jakin batzuen sorkuntza dela, eta haien ekoizpena, Lakatosek adierazi duen bezala, elite zientifikoak onartutako oinarrizko balioespenez eta balioespenez beteta dagoela. Hau da, tradizio jakin batetik abiatuta egindako eraikuntza diskurtsiboa da, eta, horregatik, diskurtso nagusi gisa zirkulatzen duen baldintzak eralda daitezke: \"Ona da etengabe gogoratzea zientziatik gaur egun ezagutzen dugun bezala ihes egitea posible dela, eta inolako paperik jokatzen ez duen mundu bat eraiki dezakegula\".\nProposamena.\nEgiaztapen horren aurrean, Feyerabendek epistemologia anarkista proposatzen du, eta horrek esan nahi du ikuspuntu partikular eta mugatu batetik begiratuta egokia dirudienaz edo ez dirudienaz hitz egitea; horrela, ikuspegi, izaera eta jarrera desberdinek epaiketa eta hurbiltze-metodo desberdinak sortuko dituzte. Ikuspegi ugaritasun horri esker, ezagutza hobetu eta, aldi berean, historia modu pluralagoan ulertu ahal izango da. Egileak berak bere teoria anarkista planteamendu pluralista batean kokatu nahi izan du; horregatik, adierazi du bere bilaketa ez dela izan diziplina akademiko berri bat bihur daitekeen jarrera edo doktrina baten barruan kokatzea, baizik eta, batez ere, edozein diziplinatatik kanpo bizitzeko modu batera bideratu dela. Horrek esan nahi du teoria anarkista baten planteamendua gehiago agertzen dela arazoei heltzeko modu gisa, zientzialariaren lanerako arau espezifikoak agintzen dituen corpus itxi gisa baino. Horrek epistemologia eta planteamendu anarkista bera tresna-kutxa gisa ulertzera garamatza, Guattariren planteamenduari jarraiki, hau da, ikertzaileak bere kultura-testuinguru espezifikoaren gizarte-, afektibitate-, teknologia- eta ingurumen-berezitasunetara egokitu dezakeen ibilbide bat eraikitzeko serie ireki gisa.\nBeste eragile batzuk.\nTerence McKenna Feyerabend eta Thomas Kuhn bezalako filosofoen jarraitzailea izan zen.\nIan Hacking Feyerabenden adiskidea izan zen eta elkarri idatzi eta elkar aipatu izan zuten. \"Metodoaren kontra\" liburuaren hitzaurrea eta azken edizioaren gorazarrea egin zituen, Jean Largeault filosofo frantsesa aipatuta esanez: \u201cliburu bat baino gehiago da: gertakizun bat\u201d.\nImre Lakatos ere Feyerabenden adiskidea izan zen. Gutun-trukea egin zuten zientziaren filosofiaren inguruan eta gero \"Metodoaren alde eta kontra\" liburuan argitaratu, baina Lakatosen heriotzarekin amaitu ziren dialogo hura bolumen batean luzatzeko asmoak. Lakatosek bere buruagatik publikoki halakorik inoiz esan ez bazuen ere, Feyerabendek anarkista epistemologiko kidetzat zeukan. Lakatosek aholkatu zion Feyerabendi, eta gero bultzatu, haren filosofian eta eskoletan oinarritutako liburu bat idazteko; \"Metodoaren kontra\" atera zen hartatik."}
{"id": "746449", "revid": "512", "url": "https://eu.wikipedia.org/wiki?curid=746449", "title": "Amat-Mamu", "text": "Amat-Mamu aitzinako Babiloniako eskriba bat izan zen, K.a. XVIII. mendekoa. Emakume honen berri arkeologoek topaturiko taula kuneiformeei esker daukagu. Sippar-ko tenplu bateko eskriba eta naditu apaiz moduan aipatzen da zenbait idazkitan.\nNaditu dokumentuen arabera, \"gagum\" delakoan bizi izan zen, harresiz inguraturiko emakume apaizentzako klaustro batean, eta bertako zortzi eskribetako bat izan zen. Hammurabi (K.a. 1792-1750), Samsu-iluna (K.a. 1749-1712) eta Abi-eshuh (K.a. 1711-1684) erregeen agintaldietan zehar lan egin zuen."}
{"id": "746450", "revid": "96586", "url": "https://eu.wikipedia.org/wiki?curid=746450", "title": "Hulda", "text": "Hulda () Hebrear Biblian aipaturiko profeta bat izan zen ( eta ). Juduen tradizioarekin bat eginez, zazpi profeten arteko bat zen, Sara, Miriam, Debora, Ana, Abigail eta Esterren ondoan. Solomonen Tenpluan aurkitutako Liburu baten aurkikuntzaren ondoren, Josias erregearen agintaldian, Hilkiah, Acbor, Saphan eta Asaiahren laguntzaz hari gerturatu zitzaien Lord-aren iritzia bilatzeko.\nBibliak Huldari buruz kontatzen duen guztia Erregeen Bigarren Liburuan eta Kroniken Bigarren Liburuan kokatzen da. Bere papera intrigaz betea dago, ez dauka aurretiko presentziarik eta ematen duenez, ez dauka istorioarekin erlaziorik.\nHistoria.\nJerusalemgo tenpluan Legearen Liburua () aurkitu zenean, Josias erregeak bere arropak puskatu zituen hau esanez: \"Jaunaren haserrea piztu da, gure gurasoek ez zituztelako liburu honetako hitzak bete\". Josiasek bere funtzionarioak Jaunari kontsulta egitea bidali zituen, eta hauek, Hulda profetarengana bidali zituen.\nTradizioaren arabera, Huldaren hilobia, Jerusalemgo Tenpluaren ondoan (hegoaldean) dago. Horregatik, tenpluaren patioko ate batek \"Huldaren Atea\" izena zuen, hau baitzegoen hilobitik gertuen.\nHuldaren mezua.\nProfetisaren mezua bi zatitan banatzen da: lehena (), Jainkoak nazio judutarrari eman nahi zion mezua ematen duena; eta bigarrena (), Jainkoak erregeari esaten diona deklaratzen duena.\nBi mezuak konektatuta daude, kausa eta arrazoi estruktura baten bitartez.\nNazioari zuzenduta dagoen mezuan, Jaunak hondamendi handi bat ekarriko diola Jerusalemi eta bere herritarrei dio. Honen arrazoia, herriak Jauna abandonatu zutela eta beste jainko batzuk gurtzen hasi zirela zen.\nErregeari bidalitako mezuak, Josias gizon otzana izan zelako, bere oinordekoekin bilduko zela eta ez zuela hondamendi hura ikusi beharra izango zen."}
{"id": "746451", "revid": "6327", "url": "https://eu.wikipedia.org/wiki?curid=746451", "title": "Euskal gatazka politikoa", "text": ""}
{"id": "746452", "revid": "42829", "url": "https://eu.wikipedia.org/wiki?curid=746452", "title": "Juan Maria Aburto", "text": ""}
{"id": "746454", "revid": "512", "url": "https://eu.wikipedia.org/wiki?curid=746454", "title": "Selina Hastings", "text": "Selina Shirley Hastings (1945eko martxoaren 5a) britainiar kazetaria, idazlea eta biografoa da.\nFrancis Huntingdon lehen kondearen eta Margaret Lane-en alaba zen, hau bere bigarren eskontza izan zen. St. Hugh's College/en, Oxford, ikasi zuen eta Filosofia eta Letren lizentziatua tituloa hartu zuen.\nHastings-ek liburu asko idatzi ditu beraien artean \"Sir Gawain and the Loathly Lady\" (1985), \"Nancy Mitford\" (1986), \"The Singing Ringing Tree\" (1988), \"The Man Who Wanted to Live Forever\" (1988), \"The Firebird\" (1995), \"Evelyn Waugh\" (1995), \"Beibl Lliw Y Plant\" (1998), \"Rosamond Lehmann\" (2002) \"eta The Secret Lives of Somerset Maugham\" (2010). Marsh Biografia saria jasotzeko aukera asko ditu."}
{"id": "746455", "revid": "42829", "url": "https://eu.wikipedia.org/wiki?curid=746455", "title": "Solomonen Templua", "text": ""}
{"id": "746456", "revid": "15795", "url": "https://eu.wikipedia.org/wiki?curid=746456", "title": "San Nikolasko geltokia", "text": ""}
{"id": "746457", "revid": "42829", "url": "https://eu.wikipedia.org/wiki?curid=746457", "title": "Solomonen Tenplua", "text": ""}
{"id": "746458", "revid": "42829", "url": "https://eu.wikipedia.org/wiki?curid=746458", "title": "Makabeo", "text": ""}
{"id": "746459", "revid": "56334", "url": "https://eu.wikipedia.org/wiki?curid=746459", "title": "A Brief History of Time", "text": ""}
{"id": "746460", "revid": "105290", "url": "https://eu.wikipedia.org/wiki?curid=746460", "title": "Zatiki laburtezin", "text": "Zatiki laburtezinak, zenbakitzaile eta izendatzaile osoak dituzten zatikiak dira, zeinen arteko zatitzaile komun bakarra 1 den (edo -1, zenbaki negatiboak kontuan hartzen baditugu). Beste era batera esanda, a\u2044b zatikia laburtezina da baldin eta soilik baldin a eta b elkarren artean lehenak baldin badira. Bada definizio baliokide bat: a eta b zenbaki osoak baldin badira, a\u2044b zatikia laburtezina da baldin eta soilik baldin ez bada existitzen c\u2044d zatikia non |c| &lt; |a| edo |d| &lt; |b|, |a| a-ren balio absolutua den. Bi zatiki a\u2044b eta c\u2044d berdinak edo baliokideak dira baldin eta soilik baldin ad = bc.\nHurrengo hauek zatiki laburtezinak dira: 1\u20444 , 5\u20447 , -20\u204421. Baina, 2\u20444 zatikia, aldiz, ez da laburtezina, 1\u20442 eran idatz baitaiteke, eta 1\u20442 -ren izendatzailea txikiagoa baita.\nLaburtezina ez den zatikia, zatiki laburgarria da.\nAdibideak.\n120\u204490 zatikia zatiki laburtezin eran idazteko prozesua ondokoa da:\n120\u204490 = 12\u20449 = 4\u20443.\nLehenengo urratsean, izendatzailea eta zenbakitzailea 10ez zatitu dira, zeina 120 eta 90 zenbakien arteko zatitzaile komuna den. Bigarren pausoan berriz, 3rekin zatitu dira. Azken emaitza, 4/3, laburtezina da, 4 eta 3ren arteko zatitzaile komun bakarra 1 baita.\nAzken emaitza, 4\u20443, pauso bakar batean lor daiteke, izendatzailea eta zenbakitzailea zatitzaile komun handienarekin zatituz (zkh(120,90)=30).\nBakartasuna.\nZenbaki arrazional orok adierazpen bakarra dauka zatiki laburtezin modura, izendatzaile positiboa duena (2/3 = -2/-3 biak laburtezinak dira). Zatiki laburtezinen bakartasuna zenbaki oso lehenen faktorizazioaren bakartasunetik ondorioztatzen da. Izan ere, a\u2044b = c\u2044d berdintzak ad = bc inplikatzen du eta, ondorioz, berdintzaren bi aldeek faktorizazio lehen berdina izan behar dute. a-k eta b-k faktore lehen komunik ez daukatenez, a-ren zenbaki lehenen faktorizazioa c-renaren azpimultzo bat da, eta alderantziz. Ondorioz, a = c eta b = d."}
{"id": "746461", "revid": "56334", "url": "https://eu.wikipedia.org/wiki?curid=746461", "title": "Bouvinesko bataila", "text": ""}
{"id": "746463", "revid": "119347", "url": "https://eu.wikipedia.org/wiki?curid=746463", "title": "Euskotrenen 200 seriea", "text": "Euskotrenen 200 seriea edo UT-200 Eusko Trenbideak eragileak aldiriko zein eskualdeko zerbitzuak egiteko erabili zituen tren serieetariko bat da, 20 unitate aniztun elektrikoz (EMU) osatutakoa. Lehenengo tren unitateak 1986ko otsailaren 1.an egin zuen lehenengo bidaia, San Nikolas eta Algortako geltokien artean, Bilbo-Plentzia trenbidean.\nHurrenez hurren 2011-2014 eta 2016tik gaur egun arte eraikitako EMU-900 eta EMU-950 serieek UT-200 seriea ordezkatu dute. Seriea zerbitzuz kanpo utzi aurretik martxan egon ziren azkeneko tren-unitateak UT-205, 212 eta 214 izan ziren, 1K Kostaldea eta E4 Urdaibai lineatan ibili zirenak. Hala, gaur egun serie honetako bost tren-unitate baino ez dira esistitzen, UT-205, 206, 213 eta 214 Lebarioko kotxetegietan baztertuta, eta UT-215 Burdinbidearen Euskal Museoak zainduta.\nHistoria.\nTren unitate serie hau 1983an ekoizten hasi zuten Construcciones y Auxiliar de Ferrocarriles (CAF), Babcock &amp; Wilcox eta Westinghouse enpresek, Euskotrenek Ferrocarriles y Transportes Suburbanos de Bilbao (FTS) enpresatik jasotako tren parkea berritzeko.\n1986ko otsailaren 1.an San Nikolas eta Algortako geltokien artean egin zuen lehenengo bidaia, Bilbo-Plentzia trenbidean. Bilbo-Plentzia lineaz gain, Txorierriko linea eta Lutxana-Sondika anezkan ere erabiltzen hasi ziren, Lutxana-Erandioko tailerretan mantenua egiten zelarik, 1989an Sopelako tailerretara mugiarazi zituzten arte.\n1996an Bilboko metroa irekitzearekin batera, UT-200 serieko trenak Errenteria eta Durangoko tailerretara mugiarazi ziren, Bilbo-Donostia, Ermua-Eibar tranbia, Topo eta Urdaibaiko lineatan zerbitzu ematera pasaz.\nUrte berean CAFen Irungo lantegian 10 tren unitateri (201 eta 210 zenbakidun artekoak) atoi kotxe bat gaineratu zitzaien, Mc-R-R-Mc konposizioan ibiltzen hasiz.\n2000n serie honetako gainontzeko tren unitatei ere atoi kotxea gehitu zitzaien, alegia, 211 eta 220 zenbakidun arteko tren unitateei.\n2008an tren serie honetako bost unitateri komunak instalatu zitzaizkien.\n2011n EMU-900, eta 2016an EMU-950 serieak zerbitzuan jarri ondoren hiru UT-200 baino ez ziren ibiltzen jarraitu, UT-205, UT-212 eta UT-214ak, alegia, 1K Kostaldea eta E4 Urdaibai lineatan erabiliak. Beste 11 unitate erreserban mantendu ziren eta gainontzeko biak desegin ziren.\n2018an UT-200 serieko tren guztiak zerbitzuz kanpo utzi ziren eta tren-unitate gehienak desegin ziren. Ordutik 4 tren-unitate erreserban mantentzen dira: UT-205, 206, 213 eta 214ak, Lebarioko kotxetegietan baztertuta. Bestalde, UT-215a Burdinbidearen Euskal Museoan dago.\nEzaugarriak.\nJatorriz tren-unitate bakoitza hiru kotxez osatzen zen: kotxe motore (Mc) bana mutur bakoitzeko eta atoi kotxe (R) bat erdian, Mc-R-Mc konposizioan. Unitatea atoi kotxe bat gehiago gaineratzeko prestatuta zegoen.\n1996an 10 tren unitateri laugarren kotxea gaineratu zitzaion, Mc-R-R-Mc konposizioan ibilitzera pasaraziz, eta 2000n serieko gainontzeko 10 tren unitateei ere laugarren kotxea gehitu zitzaien.\nBai diseinua zein ekoizpena Euskadin egin ziren: CAFen Beasaingo lantegian kotxe motoreak eraiki ziren; Babcock &amp; Wilcoxen Galindoko lantegian 201-2 eta 220-2 zenbakidun arteko atoi kotxeak, eta CAFen Irungo lantegian 201-4 eta 220-4 zenbakidun arteko atoi kotxeak ekoiztu ziren; eta Westinghouse Electric enpresaren Erandioko lantegian ekipamendu elektrikoak egin ziren.\n2008an 220, 218, 211, 215 eta 214 tren unitateei komunak instalatu zitzaizkien.\nIzendapena.\nSeriea 201 tren unitatetik 220ra dago izendatuta, kotxe motoreak, tren unitate bakoitzeko bi daudela, 201-1tik 220-1era eta 201-3tik 220-3ra, eta atoi kotxeak 201-2tik 220-2ra eta 201-4tik 220-4ra. Amaierako -4 zenbakia bigarren atoi kotxea atxikitu zenekoa da."}
{"id": "746465", "revid": "63876", "url": "https://eu.wikipedia.org/wiki?curid=746465", "title": "AuronPlay", "text": "Raul \u00c1lvarez Genes (Badalona, Katalunia, 1988ko azaroak 5) AuronPlay edo Auron izenez ezagunagoa, YouTube eta Twitch plataformetan gazteleraz edukia egiten duen pertsonaia publiko ospetsua da. \nNahiz eta duela 2 urtetik YouTubeko kanal nagusia utzita duen, ia 30 milioi harpidedun ditu, eta bere bigarren kanalean 13 milioi. Gaur egun, bere plataforma nagusia Twitch da, eta bertan munduko 2.a da jarraitzaileei dagokienean.\nIrudi publikoa.\nAuronplayek, batez ere bere umore beltz eta zorrotzagatik, kritika asko jaso izan ditu bere ibilbidean zehar.\nPolemikak.\nPolemikak pizten ditu, bere kritika umiliagarriengatik; baina berak hainbat elkarrizketa formaletan esan duenez, txantxa besterik ez dira.\nBere esaldi edo hitz famatuenen artean daude:"}
{"id": "746470", "revid": "1545", "url": "https://eu.wikipedia.org/wiki?curid=746470", "title": "Lau Urteko Gerra", "text": "Lau Urteko Gerra edo Italiako 1521-26ko Gerra Habsburgotarren eta Valois leinuaren arteko gerretako beste gatazka bat izan zen. Alde batetik, Frantziako Frantzisko I.a eta Veneziako Errepublika batu ziren Karlos V.a enperadorearen, Ingalaterrako Henrike VIII.aren eta Aita Santuen Lurraldeen kontra. Gatazka sortu zen Karlos 1519-20an enperadore hautatu izanak sortutako nahigabearengatik eta Leon X.a aita santuak Martin Lutherren aurka egiteko Karlosekin bat egiteko zuen premiarengatik.\nGerra 1521ean piztu zen, Frantziako eta Nafarroako espedizio bat saiatu baitzen Nafarroa berreskuratzen eta Frantziako armada batek Herbehereak inbaditu baitzituen. Espainiako armada batek geldiarazi zituen nafarrak Pirinioetan, eta Inperioko beste indar batzuek Frantziako iparraldeari eraso zioten.\nAita santuak, enperadoreak eta Henrike VIII.ak aliantza bat eratu zuten Frantziaren aurka eta gerra piztu zen berriz Italiako penintsulan. Bicoccan, 1522ko apirilaren 27an, enperadorearen eta aita santuaren indarrak Frantziakoei gailendu zitzaizkien eta Lonbardiatik kanporatu zituzten. Ingalaterrak Frantzia inbaditu zuen 1523an eta Karlos Borboikoa, Frantziskok haren oinordetza bere egin nahi zuelakoan, enperadorearekin aliatu zen. Frantziarrak saiatu ziren Lonbardia bereganatzen berriz 1524an, baina porrot eginda, Borboikoak Proventza inbaditu zuen Espainiako armada baten buru.\nFrantzisko bera buru zela, Frantziak Milani eraso zion berriz 1525ean. Baina Pavian garaituta, atzeman zuten, eta bere noble nagusietako batzuk hil. Frantzisko Espainian atxilo zegoela, haren ama Luisa Savoikoa maniobratzen hasi zen hura liberatzeko, besteak beste Otomandar Inperioko Suleimanekin. Horrek eskandalua ekarri zuen mundu kristaura, baina bi herrialdeen arteko aliantzaren hasiera izan zen. Suleimanek egoera probestu eta Hungaria inbaditu zuen 1526an (Moh\u00e1cseko gudua). Ahaleginak ahalegin, Frantziskok Madrilgo Hitzarmena sinatu zuen eta uko egin zien Italian, Flandrian eta Borgoinan zituen errebindikazioei.\nAske gelditu eta aste batzuetara, dena dela, hitzarmena arbuiatu eta gerra piztu zen berriz (Cognaceko Ligaren Gerra). Italiako gerrek beste hiru hamarkada iraun zuten, baina amaierarako Frantziak ezer gutxi lortu zuen Italian."}
{"id": "746471", "revid": "58701", "url": "https://eu.wikipedia.org/wiki?curid=746471", "title": "Amaral", "text": "Amaral 1992an sortutako pop rock edo rock musika talde zaragozarra da, Eva Amaralek eta Juan Aguirrek osatuta. Egun, Amaralen diskografiak zazpi estudio-diska, edizio berezi bat eta bi DVD zuzenean osatzen dute.\nAmaralen diskarik salduena, \"Estrella de mar,\" Rolling Stone aldizkariaren \"Espainiako rockaren historia\" zerrendaren 24. postuan dago. Gainera, Eva Amaral Espainiako rock abeslaririk hoberenetako bat kontsideratzen da."}
{"id": "746472", "revid": "8759848", "url": "https://eu.wikipedia.org/wiki?curid=746472", "title": "Trukakortasun", "text": "Matematika arloan, eragiketa bitar bat trukakorra izan daiteke, eragingaien ordena aldatzeak eragiketaren emaitzan eraginik ez badauka. Horri trukakortasuna edo propietate trukakorra esaten zaio. Eragiketa bitar askoren oinarrizko propietatea da, eta froga matematiko asko horren menpe daude.\nPropietate hau batuketekin eta biderketekin erabil daiteke, baina ez kenketekin eta zatiketekin. Trukakorrak ez diren eragiketei \"eragiketa ez-trukakorrak\" esaten zaie. Trukakortasunaren propietatea lehenagotik erabilia izan zen arren, 19. mendea arte ez zen izendatu, matematika garai hartan hasi baitzen formalizatzen. Propietate hau erlazio bitarretan aplikatzeari \"simetria\" deritzo. Esate baterako, berdintza simetrikoa da, bi adierazpen matematikok balio bera itzultzen dutelako, euren hurrenkerari begiratu gabe.\nDefinizio matematikoa.\n\"Informazio gehiago: Funtzio simetrikoa\"Trukakortasun terminoa definizio hauen menpe dago:\nformula_2 Propietate hori asetzen ez duen eragiketari \"ez-trukakorra\" esaten zaio.\nformula_3\nAdibideak.\nEragiketa trukakorrak matematikan.\nformula_4Esate baterako, 3 + 4 = 4 + 3, bi adierazpenek 7 itzultzen baitute emaitza gisa.\nformula_5 Esate baterako, 2 \u00d7 5 = 5 \u00d7 2, bi adierazpenek 10 itzultzen baitute emaitza gisa.\nEragiketa ez-trukakorrak matematikan.\nformula_6 Esate baterako, 3 - 5 \u2260 5 - 3, adierazpen batek -2 itzuliko baitu emaitza gisa, eta besteak, aldiz, 2.\nformula_7Esate baterako, 8 \u00f7 2 \u2260 2 \u00f7 8, adierazpen batek 4 itzuliko baitu emaitza gisa, eta besteak, aldiz, 0,25."}
{"id": "746474", "revid": "119347", "url": "https://eu.wikipedia.org/wiki?curid=746474", "title": "Appaloosa", "text": "Appalossa, edo apalusa, (), Ameriketako Estatu Batuetako bertako zaldi arraza bat da. Bere tamaina zein ezaugarriengatik appaloosa zaldi tamainako arrazen sailkapen taldean sartzen da. Arrraza finkatzeko Idaho estatuan 1938. urtean Appaloosa Horse Club delako elkartea sortu zuten eta elkarteak arraza finkatzeko ezaugarriak ezarri zituen. Elkartearen lehendabiziko helburua desagertzeko zorian zeuden Nez perce amerindiar herriko zaldiak gordetzea izan zen. Abere hauek izan baitziren arrrazaren oinarria."}
{"id": "746475", "revid": "1519", "url": "https://eu.wikipedia.org/wiki?curid=746475", "title": "Vita Sackville-West", "text": "Victoria Mary Sackville-West edo Vita (Sevenoaks-eko Knole House-en, Kent, 1892ko martxoaren 9a - Sissinghursteko gaztelua, Kent, 1962ko ekainaren 2an), Vita Sackville-West izenekoa, Ingeles idazlea eta lorategi diseinatzailea izan zen, ijito jatorriduna. \"Bloomsbury-ko Taldearen\" kidea. \"The Observer-en idazten zuen.\" \nBiografia.\nSackvilleko hirugarren baroiaren eta bere emazte eta lehengusinaren alaba, Victoria. Hogeitabat urte zituela, Harold George Nicolson, idazle, politikariarekin ezkondu zen, diplomatiko lanak egiten zituena Konstantinoplan. Bi seme izan zituzten eta bikote irekia izan zirela jakina da, Victoriak maitale ezagunak izan zituen, adibide gisa Rosamund Grosvenor, Violet Trefusis, Hilda Matheson, Olive Rinder eta Virginia Woolf, eleberrigile ospetsuaren \"Orlando\" inspiratu zuen\".\"\nThe earth-ek (\"Lurra\"), haren poema narratibo luzeari esket Hawthornden Saria irabazi zuen 1927an. 1933. urtean berriro irabazi zuen \"Collected Poems\"-ekin (Bildutako olerkiak), eta orain arte saria bi aldiz irabazi duen bakarra da. Sissinghurst-en, Kent-en, bere lorategia sortu zuen, Sissinghursteko gazteluari atze-oihala eskaintzen diona.\nObra.\nEmakume ezagunen biografiak idatzi zituen, hala nola, Aphra Behn eta Teresa \u00c1vilakoa-ren biografia. Bere amonari, M\u00e1lagako dantzaria zena, Josefa Dur\u00e1n (1830-1871), liburu bat eskaini zion, \"Pepita\"."}
{"id": "746476", "revid": "20653", "url": "https://eu.wikipedia.org/wiki?curid=746476", "title": "Victoria Mary Sackville-West", "text": ""}
{"id": "746477", "revid": "3591", "url": "https://eu.wikipedia.org/wiki?curid=746477", "title": "Apalusa", "text": ""}
{"id": "746478", "revid": "336", "url": "https://eu.wikipedia.org/wiki?curid=746478", "title": "Elkarkortasun", "text": "Elkarkortasuna edo propietate elkarkorra eragiketa bitar batzuen propietate matematiko bat da. Propietate horren arabera eragile elkarkor bereko bi elementu edo gehiago izanda, eragigaien sekuentzia aldatu gabe eragiketen ordenak ez du garrantzirik. Hau da, nahiz eta adierazpena parentesiekin antolatu, emaitza ez da aldatuko. Ikus:\nParentesiak lerro bakoitzean berrantolatu diren arren, adierazpenen balioak ez dira aldatu. Hori egia denez batuketa eta biderketa edozein zenbaki errealetan egitean, esan daiteke \"zenbaki errealen batuketa eta biderketa eragiketa elkarkorrak\" direla.\nElkarkotasuna eta kommutagarritasuna ez dira gauza bera, hau da, bi operandoen ordenak emaitza aldatzen duen ala ez. Adibidez, ordenak ez du axola zenbaki errealen biderkatzean, hau da, a \u00d7 b = b \u00d7 a, eta zenbaki errealen biderketa eragiketa kommutatiboa dela esaten dugu.\nElkarkotasun-eragiketak ugariak dira matematiketan; izan ere, egitura aljebraiko askok (hala nola erdi-taldeek eta kategoriek) esplizituki eskatzen dute beren eragiketa bitarrak asoziatiboak izatea.\nHala ere, eragiketa garrantzitsu eta interesgarri asko ez dira asoziatiboak; esate baterako, kenketa, berreketa eta produktu bektorial gurutzatua. Zenbaki errealen propietate teorikoak ez bezala, informatikako koma flotatzaileko zenbakien batura ez da asoziatiboa, eta adierazpen bat lotzeko modua hautatzeak eragin esanguratsua izan dezake biribiltze-errorean.\nHistoria.\nWilliam Rowan Hamilton izan zen lehenengoa \"elkarkortasun propietate\" terminoa erabiltzen, 1844 inguruan. Garai horretan John T. Gravesek aipatutako oktonioien aljebraren ez-elkarkortasuna aztertzen ari zen.\nNotazio formala.\nIzan bedi A multzo bat, non formula_3 barne-eragiketa bitar bat definitu baita, honela:\nformula_3 eragiketa elkartezkoa dela esaten da, baldin eta:\nElkarkortasun-legea honela ere adieraz daiteke notazio funtzionalean:\nBatuketa eta kenketa.\nZenbaki arrunten multzotik abiatuta\nbatuketarako, honela definitua:\nformula_10k propietate asoziatiboa du, izan ere:\nAdibidez:\n\"Hala ere\", kenketa-eragiketarako, honela definitua:\nformula_14k \"ez\" du elkarte-jabetzarik, izan ere:\nAdibidez:"}
{"id": "746479", "revid": "98220", "url": "https://eu.wikipedia.org/wiki?curid=746479", "title": "Sissinghursteko gaztelua", "text": "Ingalaterrako Sissinghursteko gaztelua Kent konderriko egoitza historikoa da, Canterburytik\u00a040 km hego-mendebaldera. 1930. urtean, Vita Sackville-West-ek eta bere senarra Harold Nicolsonek eraiki zuten lorategiagatik ezaguna da. Gaur egun, Sissinghurst National Trust-en dago.\nPublikoarentzako erabilgarriak, urtean 160.000 bisitari baino gehiagorekin munduko lorategi ezagunenetako bat da. Etxebizitzak bost eraikin bereizi ditu: etxe nagusia, liburutegi luzea, dorrea (bikoitza), baserria eta apaizaren etxea (hegoaldean)."}
{"id": "746480", "revid": "105290", "url": "https://eu.wikipedia.org/wiki?curid=746480", "title": "Askekintza", "text": "Askekintza Animalien Askapena helburu duen Donostialdeko kolektiboa da. Taldeak euskal kulturan aldaketa bat sortu nahi du, jendartean oso errotuta dagoen espezismoa mahai gainean jarri eta bidegabekeria hau borrokatuz.."}
{"id": "746481", "revid": "56334", "url": "https://eu.wikipedia.org/wiki?curid=746481", "title": "Auronplay", "text": ""}
{"id": "746482", "revid": "512", "url": "https://eu.wikipedia.org/wiki?curid=746482", "title": "Ida Pfeiffer", "text": "Ida Laura Pfeiffer (Viena, Austria, 1797eko urriaren 14a - \"ib.\", 1858ko urriaren 27a) austriar exploratzailea eta bidaia liburuen idazlea izan zen. Aurreneko emakumezko esploratzaileen artean dago eta bere liburuak zazpi hizkuntzetara itzuli ziren. Berlin eta Parisko Geografia Elkarteen partaidea izan zen, ez ordea Londreskoa, emakume izateagatik.\nBiografia.\nVienan jaio zen Reyer izeneko merkatari aberats baten familian. Txikitatik anaien hezkuntza bera jaso zuen eta lehenengo bidaia luzea Palestinara eta Egiptora egin zuen bost urte baino ez zituela. Bederatzi urte zituela aita hil zitzaion eta amak ez zuen onartu bera mutil gisa hezitzea eta mutilen jantziak erabiltzea debekatu zion.\n1809an Napoleonen tropek Viena hartu zutenean hainbat soldaduk Reyertarren etxea hartu zuten egoitza gisa. Berari ez zitzaion batere gustatu eta Sch\u00f6nbrunn jauregiko desfilean okupazioaren aurkako protesta egin zuen Napoleon berari atzealdea erakutsiz. Hamabi urte baino ez zituen.\n1820ko maiatzaren 1ean Mark Anton Pfeiffer abokatuarekin ezkondu zen. Austriako ofizialek Galitzia eskualdean (Erdialdeko Europan) zuten ustelkeria salatu zuen eta etsai ugri egin zituenez ordutik aurrera lana aurkitzea zaila egin zitzaion. Ida musika eta marrazketa klaseak ematen hasi zen familia aurrera ateratzeko.\n1838an hil zen senarra eta jadanik seme-alabak haziak zeudela ikusita 45 urterekin bidaiatzeari ekin zion. Bidaia bakoitzean ikusitako tokien deskribapenak eta izandako pasadizuak liburuetan bildu eta lorturiko diruarekin hurrengo bidaia finantziatzen zuen.\nBidaiak.\nPalestina (1842).\n1842an egin zuen lehenengo bidaia. Danubio ibaia jarraituz Itsaso Beltza, Istanbul, Palestina eta Egipto bisitatu zituen, eta Italiatik itzuli zen etxera. Izandako pasadizu eta esperientziak liburu batean plazaratu zituen, \"Reise einer Wienerin in das Heilige Land\" (\"Emakumezko vienar baten bidaia Lurralde sakratura\"), 1843an argitaratu zena.\nEskandinavia eta Islandia (1845).\n1845ean iparralderntz jo zuen eta Eskandinavia eta Islandia ikusi zituen. Bi tomo zituen liburua atera zuen, \"Reise nach dem skandinavischen Norden und der Insel Island\" (\"Eskandinavia iparraldera eta islandiara bidaia\").\nMunduari lehen itzulia (1846-1848).\n1846 urtean munduari bira ematea erabaki zuen. Hegoamerikarantz jo zuen eta bertan hainbat herrialdetan izan zen, bereziki Brasil eta Txilen. Ondoren Tahiti, Txina, India, Persia, Ekialde Hurbila, Grezia eta 1848an itzuli zen Vienara. 1850ean \"Eine Frau f\u00e4hrt um die Welt\" (\"Emakume baten bidaia munduari bira emanez\") liburua atera zuen.\nMunduari bigarren itzulia (1851-1854).\n1851ean Ingalaterrara joan zen eta handik itsasontzia hartu zuen Hegoafrikara. Bertatik Afrika barrualdera sartu nahi izan zuen baina ezinezkoa zela ikusita Uhartedi Malaiora (gaur egungo Indonesia eta Malaysia) jo zuen. Sonda uharteetan hemezortzi hilabete egin zituen. Uhartedi hartako Dayak etnia eta Batak herria bisitatu eta beraien ohitura eta jokaerez idazten aurreneko pertsonetako bat izan zen. Uhartediko himenopteroen (intsektu ordena zabalena) bilduma eta deskribapen zehatzak ere egin zituen.\nOndoren Australiara jo zuen eta handik Ameriketara. Iparraldetik hegoalderantz egin zuen, Kalifornia, Oregon, Peru, Ekuador, Granada Berria (gaur egun Kolonbia), eta berriz ere iparralderantz, Aintzira Handien eskualdera. 1854an itzuli zen etxera. 1856an \"Meine zweite Weltreise\" (\"Nire bigarren Munduari bira\") liburua atera zuen.\nMadagaskar (1857).\n1857an Madagaskar uhartera iritsi zen eta Ranavalona I.ak adeitsu hartu zuen arren, nahigabe gobernua behera botatzeko saiakera batean nahastua izan zen eta Madagaskarko europar ugari uhartetik bidaliak izan ziren. Antananarivoko kaiean irtetzeko zain zegoela malaria hartu zuen. Ez zen erabat sendatu eta 1858an hil zen Vienan. 1861 urtean \"Reise nach Madagaskar\" (\"Madagaskarrera bidaia\") liburua argitaratu zuen Oskar Pfeiffer semeak."}
{"id": "746488", "revid": "8764174", "url": "https://eu.wikipedia.org/wiki?curid=746488", "title": "Pierre Accoce", "text": "Pierre Accoce-Capar (Urdatx / Santa Grazi, 1928ko azaroaren 17a - Annecy, 2020ko abuztuaren 6a) kazetari, idazle, historialari eta espeleologo zuberotarra izan zen.\nHaurtzaroa.\nSanta Grazin jaio bazen ere (Phordoia etxaldean), bi urte zituenean gurasoak Parisera joan zitzaizkion, familia aberats baten jauregian lan egitera, eta Pierre aitaren gurasoekin geratu zen; handik gutxira Aretara mugitu ziren, aitona hango bort\u00fcetan artzain aritzen baitzen. 1936ean, amona hiltzearekin batera, Pierre Parisera joan zen gurasoekin elkartzera. Halere jaioterrira sarri itzultzen zen: batzuetan Aretara, bestetan amaren gurasoengana, Ligi-Athereiera (Bala\u00f1 etxaldea). Hain zuzen ere, II Mundu Gerrako zatirik handiena bertan pasatu zuen, familiakoek hara bidalia makisean sartu ez zedin.\nKazetaritza.\n1950ean hasi zen, \u201cCe Soir\u201d egunkarian, kirolen arloan. Sasoi beretsuan gai zientifikoekiko zaletasuna garatzen hasi zen, bere lagun espeleologoen eraginez \u2013gehienak ogibidez zientzialariak-. Gero erreportari aritu zen: arlo kriminalean, gerra korresponsal bezala (Hungariako inbasioa, Israeleko eta Indotxinako Gerrak...); esperientzia horiek medikuntza arloa lantzeko aukera eman zioten. \u201cD\u00e9tective\u201d astekarian idatzi zuen epe motz batean. 1953an \u201cConstellation\u201d hilabetekarian sartu zen; 10 urtez arituko zen han, Andre Labarthe zuzendariarekin harreman estua garatu zuelarik; bertan ikasi zuen, baita ere, politikaren alde ezkutuak zundatzen. 1963an, zuzendaritza aldatu zenean, Constellation utzi eta \u201cNoir-Et-Blanc\u201d astekarira pasatu zen; bertan egin zuen lehen erreportaia John Fitzgerald Kennedyren erailketari buruz izan zen. 1966an \u201cL\u2019Express\u201d astekarian hasi zen, eta bertan 25 urte igaro zituen, erreportaiak mundu osoan zehar eginez (Mexiko, Afrika, Ekialde Hurbila...); medikuntza eta kirol arloko arduradun bihurtu zen, eta gero zientzia arlokoa orokorrean; honen zuzendari Jean-Fran\u00e7ois Revel-erekin ere harremana oso ona izan zen. \u201cLa M\u00e9decine de A \u00e0 Z\u201d bildumaren erredaktore burua izan zen. Gainera, Pierre Accocek bizitza osoan jaioterriarekiko atxekimendu handia erakutsi zuen, eta piriniar eskualdeei buruzko artikulu asko idatzi izan zituen, batez ere GEO aldizkariarendako.\nEspeleologia.\nAitonak artzain olha Coup izeneko lekuan zuen, eta biloba askotan egoten zen berarekin; hortik Hernaz ingurura joaten ziren, hango artzainak bisitatzera: Vincent Lagrave, Thamtham anaiak eta Henri Biguet-Bernasquet. Haien olhetan San Martin Harriko Espeleogia Taldekoak egoten ziren, eta horrela ezagutu zituen Max Cosyns, Haroun Tazieff, Norbert Casteret, Georges Lepineux, Marcel Loubens, Giuseppe Occhialini, Jacques Labeyrie...; haiei buruzko lehen erreportaia 1949an idatzi zuen; frantsesez, bearnesez eta euskaraz zekienez, askotan interprete lanak egitea tokatzen zitzaion. 1950ean Lepineux leizea aurkitu zenean, zalaparta mediatikoa handia izan zen \u2013munduko leizerik sakonena baitzen-, eta Accoce eguneroko kronikak bidaltzeaz arduratu zen, telefonoz, Santa Graziko eliza ondoko tabernatik. 1951ean, bera ere espeleologia taldean sartu zen.\nHurrengo urteetan, Pierre Accoce Larrako espedizio espeleologiko nagusi guztietan izan zen. Hain zuzen ere, 1952ko kanpaina (Marcel Loubensen istripuarena) berebizikoa izango zen, erreskatean parte hartutako Lyoneko espeleologoek leize sakonetan sartzeko teknika seguruagoa ekarri baitzuten. Ordutik aurrera, Accoceren kezka nagusia teknika haiek hedatzea eta bere taldekideen segurtasuna bermatzea izango zen; bere lan hori aitortzeko, 1958an taldekideek Arphidiako gela nagusietako bat \u201cAccoce\u201d izendatu zuten.\n1953ko eta 1954ko kanpainen ostean San Martin Harriko Espeleologia Taldea disolbatu zen, eta Accocek GPTS (Groupe Parisien de Tourisme Souterrain) osatu zuen Corentin Queffelec eta beste lagun talde txiki batekin.\u00a0Neguan zehar beste eskualde batzuetan ibiltzen baziren ere (Normandia, Jura, Belgika, Vercors, Champagne, Yonne...), uda guztietan Larrara etortzen ziren.\u00a01954tik 1960ra Lepineux leizea itxita egon zen (Frantzia eta Espainia arteko muga auzi batengatik), eta Ah\u00fc\u00f1emendiko Arretan, Camplong, Soum Couy eta Ligoleta inguruan esplorazioan aritu ziren, hainbat leize garrantzitsu aurkituz (Sauveur Bouchet, Trou des Gugusses, Lonne Peyret...). 1957an, gainera, La Vernara egiten ari ziren tunelak Arphidia Konplexua zulatu zuen; hurrengo urteetan, horren esplorazioak Accoceren eta bere lagunen esfortzuen zati handia eramango zuen.\n1960ko udan EEE-ren V Euskal Espeleologia Jardunaldiak ospatu ziren Larran, EDF enpresaren eta Espainiako eta Frantziako Armadaren laguntzarekin; helburu nagusietako bat leizearen topografia zehatza egitea izan zen; horri esker lortu zen La Vernako tunela amaitzea. Pierre Accocek lan guzti hauetan parte hartu zuen, eta bere taldea San Martin Harriko Sistemaren esplorazioetara itzuli zen; ordurako Queffelec eta bera Speleo Club de Rouen taldeko gazteekin kontaktuan zeuden (Christian Migraine, Jacques Sautereau, Michel Luquet...), eta Aranzadi, Montpellier, IPV, Paris eta beste espeleologia talde askotako kideekin ere elkarlanean aritzen ziren (Isaac Santesteban, Felix Ruiz de Arkaute, Modesto Zilaurren, Juan San Martin, Jose Luis Txintxurreta, Adolfo Eraso, Anton Arratibel, Fermin Leizaola, Dominique Prebende...); 1960ko hamarkadan zehar San Martin Harriko Sistemak munduko sakonera errekorra hautsi zuen berriro, behin baino gehiagotan, eta Larran zebiltzan espeleologia taldeak ARSIP izeneko elkartean koordinatu ziren.\n1972an etxola eraiki zuen bort\u00fcan, Aretako udalaren baimenarekin, eta sarri etortzen zen bertara, Germaine emaztearekin batera; esplorazioan gero eta gutxiago, eta lan intelektualarekin gehiago; liburu gehienak hementxe idatzi ditu. Pierre Accoceren ibilbide espeleologikoa bere maisu eta lagun Corentin Queffelec-enaren parez pare joan zen, harik eta azken hau 1985ean hegazkin istripuan hil arte. Harrezkero esplorazio aktiboa utzi bazuen ere, beti harreman estua mantendu zuen Larran zebiltzaten espeleologo gazteagoekin.\nIdazlanak.\nBere lehen bi liburuak, espionajezko nobelak (1965), Larrako kanpaina espeleologikoetan idatzi zituen, Corentin Queffelecen etxolan eta haren aholkuarekin \u2013hau ere antzerkilaria eta idazlea baitzen-.\n1966an, Suitzan lanean ari zela, Pierre Accocek Lucy Sarea deskubritu zuen, II Mundu Gerran nazien aurkako alemaniarrek osatutako sarea alegia, Hitlerren planak aliatuei aldez aurretik jakinarazteko. Lucy Sareak Polonia, Belgika, Holanda eta Frantziaren inbasioetaz informatu zuen, eta balio estrategiko handia izan zuen gerraren bilakaeran. Horri buruzko liburua (\u201c\"La Guerre a \u00c9t\u00e9 Gagn\u00e9e en Suisse\"\u201d, Pierre Quet lankidearekin batera idatzia) mundu mailako best-sellerra bihurtu zen, eta gai bereko beste bi libururekin segida izan zuen.\nBere gerrako esperientzia eta medikuntzako ezagutza baliatuz, zenbait liburu arrakastatsu idatziak ditu, hala nola \u201c\"Ces malades qui nous gouvernent\"\u201d (1977ko Littr\u00e9 Saria, beste bi tomotan jarraipena izan duena), \u201c\"Les Fran\u00e7ais \u00e0 Londres 1940-19\"41\u201d (1990eko Erresistentziaren Sari Literarioa) edo \u201c\"M\u00e9decins A Di\u00ean Bi\u00ean Phu\"\u201d (1992ko Raymond Poincar\u00e9 Saria).\nGorputzeko sasoia joan arren, burukoa bizi-bizia mantendu zuen bizitzaren azken unera arte; horren seinale izan zen bere presentzia Ipar Euskal Herriko eta Biarnoko hainbat hitzordu kulturaletan, hala nola 2018ko Sarako Idazleen Biltzarrean, bere azken liburua aurkezteko."}
{"id": "746489", "revid": "448", "url": "https://eu.wikipedia.org/wiki?curid=746489", "title": "Augustin Zubikarai saria", "text": ""}
{"id": "746493", "revid": "137486", "url": "https://eu.wikipedia.org/wiki?curid=746493", "title": "Emakumearen emantzipazioa", "text": "Emakumearen emantzipazioa (edo emakumeen askapena) historiografiak, soziologiak, antropologiak eta beste gizarte-zientzia batzuek erabiltzen duten kontzeptu bat da, zeinen bidez izendatzen baita emakumeek legeetan, politikan, lanaren munduan, gizartean, familian eta pertsona mailan ere tradizionalki ukatua izan duten berdintasuna aldarrikatzeko eta, hainbat kasutan, lortzeko prozesu historikoa, patriarkatuak emakumeak izateagatik haien gainean ezarritako zapalkuntzatik askatzeko helburua izan duena eta oraindik ere baduena.\nEmakumeari begiratzen dioten ikerketek \u201cgenero-ikasketak\u201d izena dute, ingelesezko \"gender studies\" delakoaren bidetik.\nEmakumearen emantzipazioaren historia.\nEmakumearen emantzipazioa edo emakumearen askapena deitu izan zaio Aro Garaikidean gertatu den prozesu historiko edo gizarte mugimendu honi, zeinak XVIII. mende amaieratik, Frantziako Iraultzatik aurrera, emakumeen eskubideen aldarrikapena proposatu duen, bai eta sexuen eskubide-berdintasunaren aldarrikapena; aldarrikapen horrek emakume-kondizioaren emantzipazio edo askapena esan nahi du, historian zehar zibilizazio guztietan menpekotasunean egon baita.\nEmakumeen eskubide politikoen aldeko borroka 1789ko Frantziako Iraultzan hasi zen, arrakasta handirik gabe; protagonistek salatu zuten gizonezkoei bakarrik zegozkiela askatasuna, berdintasuna eta senidetasuna, emakumeei ez. Protesta nabarmenena egin zuena Olympe de Gouges izan zen, 1791n Emakumearen eta Emakumezko Herritarraren Eskubideen Adierazpena idatzi zuena, Gizonaren eta Herritarraren Eskubideen Adierazpena onartu eta bi urtera. Gougesek idatzitako dokumentuak gizonezkoek zituzten eskubide politiko berberak, -besteak beste sufragioa- aldarrikatzen zituen emakumearentzat. Emakumeak heriotza-zigorrera kondenatuak izan bazitezkeen, kargu publikoetan aritzeko eskubidea ere izan behar zuten. Haren ahaleginak ez zuen arrakastarik izan; Iraultzak sortutako izu-zurrunbiloan, De Gouges gillotinatu egin zuten. Eta urte batzuk geroago, Napoleonek, bere legegintza-kodean, gizonaren nagusitasun are gordinago baten mende jarriko zuen emakumea.\nEmantzipazio femeninoaren prozesuak.\nMary Nashen \"Identidades de g\u00e9nero, mecanismos de subalternidad y procesos de emancipaci\u00f3n femenina\"-ren arabera urteetan zehar emakumeek garatutako dinamika sozialen bitartez, ezarritako genero arauen mugak zalantzatan jarri dituzte. Emakumeen erresistentzia prozesuek eta espazio askeen lorpenak diskurtsoetako genero inplizituaren birnegoziazioa eragin du, baita generoaren irudipen kulturala ere. Horrez gain, emakumeari egokitu zaion identitatearen berresanahia eragin du, zein feminitatea bazterkeria terminoetan eraikia izan den, derrigorrezko ugalketa eta amatasunean, eta besteenganako zaintzan hain zuzen ere.\nMundu garaikidean.\nXIX. mendeko Mary Nashen ikasketen ondorioz \u201cEmakumeak mundu garaikidean\u201d artikuluan\u200b eta XX. mendeko lehenengo hamarkadetan emakumearen egoera mugatua zen, murrizketa eta eragozpen batzuengatik, zeintzuk emakumezkoaren aukera kultural, politiko, laboral, soziala eta pertsonalak mugatzen zituzten. Bere baldintza soziala desberdintasun politikoarengatik, hezkuntza desberdintasunagatik, legezko diskriminazioan oinarritutako menderakuntzagatik eta lanbide-segregazioarengatik bereizi egin zen (desberdintasuna oraindik jarraitzen du). Emakumeen ibilbidea baldintzatua geratu zen; nagusitasun maskulinoaren indartzea helburu duen genero sistema batengatik, lanaren banaketa sexuala eta ekintza femeninoen murrizketagatik etxe-eremuan. Legeen bitarteko kontrol sozial formalaren mekanismoek eta informalaren barruan kokatzen diren kodigo kulturalek botere maskulinoa goraipatzen duen arau sozialak formulatzen zituzten.\nEmakumeen sufragioa.\nXIX. mendeko bukaeran emakumeen sufragioa lortu zen eta horrek XX. mendeko feminismoari hasiera eman zion. Azken honen helburua, genero berdintasuna eremu orotan bilakatu zen. Borroka horrekin jarraituz, NBE-k 1975. urtea Emakumeen Nazioarteko Urtea deklaratu zuen. Herrialde gehienek urte horretarako legezko berdintasuna ezarri zuten, Espainan aldiz, 1978ko Konstituzioarekin batera eman zen.\nXX. mendearen bukaeratik, feminismoaren helburua emakume eta gizonen arteko berdintasuna lortzea da, horretarako hainbat politika aktibo planteatzen dira, diskriminazio positiboa esate baterako.\nEmakumeen lan eransketa, bizi itxaropena eta jaiotza-tasa.\nJaiotza-tasa baxuaren eta bizi-itxaropenaren handitzearen arteko harremana.\nEmakumeak, Lehenengo Mundu Gerrarekin batera, ordaindutako lanera sartu egin ziren, momentu horretara arte soilik gizonezkoen mundua zena. Bigarren Mundu Gerran fenomeno hori areagotu egin zen, izan ere, gizonezko langileak frontera eramaten zituzten eta beraz, emakumeen esku geratzen ziren lanpostu horiek. Errenta propio bat izateak, autonomia handia eskaini egin zien emakumeei. Gainera, aldi berean, hezkuntza maila handitu egin zen, berdintasuna aldarrikatzen zen, metodo antikontzeptiboak zabaldu egin ziren eta ugalketa kontrolatzen hasi zen. Horrekin guztiarekin, bizi-itxaropenak gorakada handia izan zuen.\nHorren harira, harreman handia sortzen da emakumeen laneratze eta jaiotza-tasaren artean. Baita elektrodomestikoen salmentaren igoera bat eman zen ere, etxeko-lanei denbora gutxiago eskaintzeko aukera lortuz.\nLan-merkatuan aldaketak.\nEkonomia, produkzioa, finantziazio internazionala eta abarrek eragin dute aldaketa tekniko-zientifiko handiak mundu mailan, zeinen ondorioz lan eskaintzak guztiz aldatu diren.\nGaur egun, enpresa modelo ezberdinen beharra dago, zeintzuk gai izan behar diren ahalik eta gastu finko txikiena lortzen, baita oso balioanitzak izaten ere. Helburu nagusia, eskari baxua dagoen momentuetan, enpresari ahalik eta gaitz txikiena egitean datza, hau da, denboraldiko langileak izatea, eta modu horretan, eskariaren araberako langile kopurua moldatzen da. Lan merkatuko dibertsifikazioa progresiboak eta merkatuko zenbait behar asetzeko espezializazioa behar izateak, lan mundura sartzeko aukera ematen ari die emakumeei:\nEmakumeen kualifikazio aldaketak.\nEmakumeen lanera sartzea ahalbidetu izan duten aldaketekin batera, oso garapen handia eman da emakumeen kualifikazioan, ondorengo aspektuekin harremana dutenak:\nEmakumeen presentzia unibertsitateetan oso txikia zen, eta zenbait fakultateetan ia hutsala. Baina azken hamarkadetan, emakumeen sarrera goi mailako hezkuntzara masiboa izan da eta gaur egun, ikasleen erdiak emakumeak dira. Ezberdintasun nabarmen bat baino ez da aurkitzen: goi mailako eskola-teknikoan emakumeen presentzia oso txikia da (ingeniaritza eta teknologia arloan).\nEmakumeen eskubideen historia.\n300.000 urteko eskubide berdintasuna.\nGizakiaren historiaren zati handienean, 300.000 bat urtez, emakumea eta gizona pareko izan dira eskubidez. Gizarte sutsuki berdinzaleak ziren, bereizkeria guztien aurkakoak, bereizkeria sexista barne. Nekazaritzak ekarri zuen luzaroko berdintasun hura haustea, duela 10.000 bat urte Ekialde Hurbilean, berrikiago beste tokietan (Euskal Herrian, duela 4.000 bat urte), eta oraindik ere berdintasun horretan bizi dira gaur egungo ehiztari-biltzaileen gizarte bakanak.\nAntzinako kulturak.\nNekazaritzaren etorrerak hierarkiak ekarri ditu giza komunitateetan, besteak beste sexuen arteko hierarkia. Hala, bada, kultura askotan gizonezkoen menpe dira emakumeak. Hala ere, badira salbuespenak: esaterako, Nigeriako kultura batean ehiza egin ahal zuten, eta baliabideen banaketa kontrola zezaketen; eta Antzinako Egipton, emakumezko agintariak zituzten, Kleopatra adibidez.\nErdi Aroa.\nErdi Aroan, emakumeak familiarentzat dirua irabazten hasi ziren.\nEuropa, XVIII. eta XIX. mendeetan.\nXVIII. mendearen bukaeran eta XIX. mende osoan zehar, eskubideek, kontzeptu eta eskakizun moduan, indar politiko, sozial eta filosofiko handia hartu zuten. Garai hartan sortutako mugimenduek, erlijio askatasuna, morroien desagerpena, emakumeen eskubideak, jabetzarik ez zeukatenen eskubideak eta sufragio unibertsala aldarrikatzen zuten.\nXVIII. mendean emakumeen eskubideen aldarrikapena Frantziako eta Britainia Handiko debate politikoen erdigune bilakatu zen. Ilustrazioko pentsalariek, demokraziaren printzipioak defendatu zituzten, berdintasuna batetik, eta pribilegiodun gutxi batzuk ez agintzeak bestetik. Adibidez, Jean Jacques Rousseauk gizonei men egitea emakumeen izadian zegoela pentsatzen zuen. Horren inguruan ondorengoa idatzi zuen:\n\u201cEmakumeek txarto jokatzen dute lege desberdintasunaren inguruan kexatzerako orduan, izan ere, hau ez da gizonezkoek egindakoa, edo aurreiritzi baten ondorioa, baizik eta arrazoimenarena\u201d.\n1791an Olympe de Gouges politikari eta dramagile emakumeak Emakumeen Eskubideen Aldarrikapena argitaratu zuen, Gizonezkoen Eskubideen Aldarrikapena oinarri gisa harturik.\nMary Wollstonecraft britainiar idazle eta filosofoak, \"Emakumeen Eskubideen Mendekua\" publikatu zuen 1792an, eta honetan emakumeek jasotzen zuten hezkuntzaren ondorioz, haien etorkizuneko itxaropen-mugatuak salatzen zituen. Wollstonecraftek, presio handia egin zuen aukera berdintasuna lortzeko, eta horren harira emakumeen hezkuntza eta eskubideak pertsona ororentzat aldarrikatu zituen. Aldi berean, Damaria Cudworth eta Catalina Macaulayrekin batera emakumeek, gizonak bezala, izaki arrazionalak eta moralak izanik, aukera berdinak izan beharko luketela defendatu zuten. 1869an egindako entseguan, John Stuart Millek, honela definitu zuen emakumeen egoera Britania Handian: \u00abEtengabe esaten da, kristautasuna eta zibilizazioak, emakumeak galduta zituen eskubideak eskaini dizkiotela. Hala ere, emakumeak euren senarren esklabo dira, baita legeei dagokionez ere.\u00bb\nBitartean, Millek, parlamentuaren parte zena, emakumeek bozkatzearen alde egin zuen, eta erreformako bigarren legean \u201cgizon\u201d hitzaren ordez \u201cpertsona\u201d hitza idaztea proposatu zuen. Baina bertan behera geratu zen; 76 boto alde, eta 196 boto kontra. Une hartan oso onarpen txikia izan zuen, baina emakumeen eskubideen aldeko borrokaren muin bihurtu zen sufragio femeninoa Britainia Handian XX. mendearen hasieran. Sufragioaz gain, emakumeek jabetzarako eskubiderik ez zuten, eta horrek gizonei eskaintzen zien jaraunspenak edo ezkontzako jabetza XIX. mendea arte. Azkenik, 1918an Millicent Fawcett eta Emmeline Pankhurstek egindako emakumeen sufragioaren aldeko kanpaina publiko baten ondorioz, 30 urte baino gehiagoko emakumeek sufragioa izateko legea egin zen.\nHego Amerika, XVIII. mendetik gaur egunera arte.\nXVIII. mendean, Juana In\u00e9s de la Cruzen testuetan, garai hartarako \u201ciraultzaileak\u201d ziren feministak ageri dira, zeintzuk botere kolonialei lekua kendu zieten. Frida Kahlo artista ere aritu zen borroka horretan, irudi guztiz iraultzailearekin. Karibe Latindarrean aipatzekoa da Luisa Capetillo, zeinek bere idatzizkoen bitartez ideal anarkista eta feminismoa sustatu zituen. Maitasun erromantikoari buruz asko idatzi zuen, baita emakumezkoen eskubideen inguruan ere. Horrez gain, langileentzako soldata duin baten alde eta sozialismo libertarioaren aldeko klase-borrokaren alde lan egiten zuen. Capetillo idazlea 1922ko apirilaren 10ean hil zen R\u00edo Piedrasen (Puerto Rico), tuberkulosiak jota.\nHego Amerikako hegoaldean, mugimendu feministak nabarmenagoak izan ziren Txilen eta Argentinan, non borroka adierazpen askearen bitartez idazketan eta modan islatzen zen. Aldarrikapen honetan Gabriela Mistral eta Victoria Ocampo dira nagusiak. 1953ko maiatzaren 8an, askatze femeninoaren aldeko ekintza publikoen ondorioz, Victoria Ocampo idazlea eta bere laguna eta aktibista P\u00e9le Pastorino atxilotuak izan ziren eta Mar de Platan denbora luzez egotera behartuak izan ziren. Ondorioz, Buenos Airesera eraman zituzten. Polizia-departamentuan itaunduak izan eta gero, bi egun eman zituzten jakiak jan gabe eta San Telmoko El Buen Pastor kartzelara eraman zituzten preso politiko gisa. Horren geroztik, bi egun eta gero, hauen lagunak ziren Noragh Borges eta Susana Largu\u00eda aktibistak atxilotu zituzten Buenos Airesen. Gertakari hauengatik, Gabriela Mistral lagunak eta idazleak nazioarteko entitateekin kontaktuan jarri zen emakumeen askapena lortzeko. Azkenean, gobernuan zegoen Peronek onartu egin zuen baina onarpen hori aprobetxatu edo bereganatu egin zuen Evita Per\u00f3n bere emaztearen memoria goraipatzeko, boto femeninoa adieraziz eta emantzipazio femeninoa aitortuz, haren meritua izango balitz bezala. XXI. mendeari dagokionez, postmodernismoaren eta komunikazioaren garaian, Daniel Xavier Calva Nagua (2018) ekuadortarraren arabera, emakumezkoak ez du guztizko askatasuna lortu, izan ere, gaur egungo gizartean ez dago gizon eta emakumeen arteko berdintasunik.\nGiza eskubideak eta emakumeen eskubideak.\nEmakumeenganako diskriminazioaren kontrako Hitzarmena.\nGiza Eskubideen Adierazpen Unibertsalak, 1948an gainditua, emakumeen eta gizonen arteko eskubideen berdintasuna eta ekitatea donetsi egiten du. 1979an Nazio Batuen Batzar Orokorrak Emakumeenganako diskriminazioaren kontrako Hitzarmena onartu zuen. Hitzarmena nazioartekoa izan zen eta indarrean sartu zen 1981eko irailaren 3an.\nHitzarmenak emakumearenganako diskriminazioa modu honetan definitzen du: emakumea, hura izateagatik, bereizten duen edozein bazterketa, bereizketa edo murrizketari deritzo.\nKonbentzio orokor honek eskubide berdintasuna eskatzen du emakumearentzat, bere egoera zibila gorabehera, esparru guztietan: esparru politiko, ekonomiko, sozial, kultural eta zibilean. Nazioek diskriminazioa debekatzeko legeak aldarrikatzea eskatzen du; gizon eta emakumearen arteko berdintasuna bizkortzeko aldi baterako neurri bereziak gomendatzen ditu, bai eta diskriminazioa iraunarazten duten gizarte-kulturazko ereduak aldatzeko xedapenak ere.\nNazio Batuen Segurtasun Kontseilua: 1325 Ebazpena.\n2000ko urriaren 31n Nazio Batuen Segurtasun Kontseiluak guztien adostasunarekin \u201cNazio Batuen Segurtasun Kontseiluko 1325 Ebazpena\u201d onartu zuen dokumentu honetan, estatu orori exijitu egiten zaio emakume eta neskatoen eskubideak, gatazka armatuen bitartean eta oztean, babestea.\nHillary Rodham Clinton eta emakumeen eskubideak.\nZortzi urtean, Clinton emakumeak, Estatu Batuetako lehen dama zela, 1993 eta 2001 urte bitartean 79 herrialde bisitatu zituen. 1995eko martxoan Asiako hegoaldeko bost herrialde bisitatu zituen, eta AEBen ordezkaritzat Indiaren eta Pakistanen harremanak hobetzeko ahaleginak egin zituen.\nClinton oso larrituta geratu zen aurkitu izandako emakumeen egoera latza zela eta. Hala ere, oso harrera ona izan zuen herrialdeko jendearen partetik eta horrek AEBko kazetariekin harremana hobetu zuen. Bidai hori, oso eraldatzailea izan zen berarentzat eta karrera diplomatikora abiatu zuen. 1995ean Munduko Laugarren Konferentzia baino lehen, Clintonek Beijingo Emakumeen egoerari buruzko diskurtso bat eman zuen, eta emakumeek jasaten dituzten tratu txarren aurka egin zuen, munduan orokorrean eta Txinan ere bai, eta horren harira honako hau aitortu zuen: \u201cjada ezin da emakumeen eskubideei buruz hitz egin giza eskubideetatik bereiziz\u201d\nOso figura garrantzitsua izan zen 1990ko hamarkadan, batez ere, Talibanen islam fundamentalistak emakumeei ematen zion tratamenduaren aurka jotzeagatik. Clintonek lagundu egin zuen Vital Voices sortzera; nazioarteko iniziatiba bat, emakumeen parte-hartzea prozesu politikoetan sustatzeko. Clintonek egindako bisitei esker emakume asko animatu ziren Ipar Irlandako bake prozesuan parte hartzera adibidez.\nMaputoko Protokoloa.\nMaputoko Protokoloak (Afrikako Giza Eskubideen eta Afrikari dagozkion herrien gutuna, Afrikako emakumeen eskubide Protokoloa) Afrikako Batasuna onartu zuen 2003ko uztailaren 11an. Geroago, 2005eko azaroaren 25ean 15 herrialdek onartu eta gero, protokoloa indarrean jarri zen. Protokolo honi esker, emakumeen hainbat eskubide bermatzen dira, hala nola, prozesu politiko eta sozialetan parte hartzea edo ugalketarako osasun kontrola izatea, modu honetan mutilazio genitalarekin bukatzeko helburuarekin."}
{"id": "746494", "revid": "512", "url": "https://eu.wikipedia.org/wiki?curid=746494", "title": "Sally Floyd", "text": "Sally Floyd zientzialari informatikari bat izan da, estatubatuarra. 2009. urtean erretiroa hartu zuen, Berkeley-ko International Computer Science Institute-n (Kalfornia) ikelaria zela.\u00a0 Ezaguna da batez ere bere Interneten kongestio-kontrolari buruzko lanengatik. 2007. urtean, Informatikako lan zientifikoetan gehien aipatzen diren 10 ikerlarien artean zegoen. \nBiografia.\n1971. urtean lortu zuen bere Soziologiako titulazio unibertsitarioa University of California-Berkeley-n (BA titulua). 1984. urtean Computer Science master titulazioa lortu zuen, eta 1987.ean doktorea bilakatu zen, arlo berean, eta biak UC-Berkeley unibertsitatean ere.\n\u00a0Sally Floyd ezaguna da kongestio-kontrola lantzeagatik. Berak asmatu zuen RED estrategia (Random Early Detection), eta, Van Jacobson-ekin batera, hasiera eman zion AQM esparruari (Active Queue Management) sareen munduan. Egungo Interneteko bideratzaile gehienek egikaritzen dute RED edo bere aldaeraren bat kongestioak kudeatzeko. Sally Floyd-ek asmatu zuen atzerapenaren aldakortasuna (delay jitter) gehitzea denboragailuei, sinkronizazioa ekiditeko.\n1997. urtean, Sally Floyd-ek, Vern Paxson-ekin batera, ezarri zuen sareko topologia ez ezagutzea zela oztoporik handiena Interneten funtzionamendua ulertzeko. Bere lan horregatik irabazi zuen, 2001. urteko IEEE Communication Society's William R. Bennett Prize Paper Award saria.\nBere beste ekarpen esanguratsu batzuk, beste ikerlariekin batera, honako tekniken estandarizazioak dira: TCP Selective acknowledgement (SACK), Explicit Congestion Notification (ECN), Datagram Congestion Control Protocol (DCCP) and TCP Friendly Rate Control (TFRC).Internet Advisory Board delakoan parte hartu du."}
{"id": "746495", "revid": "58701", "url": "https://eu.wikipedia.org/wiki?curid=746495", "title": "Mendazako Hiru Hanka artea", "text": "Hiru Hanka artea Nafarroako Mendaza herrian dagoen Europako zuhaitz zaharrenetariko bat da. Nafarroako natura monumentua da. Artadi batean kokatuta, Berrotza haranean dago, La Laguna izeneko inguruan. Inguruan badira beste arte zaharrak, batzuk 500 urtekoak.\nDeskribapena.\nZuhaitza, \"Quercus Ilex\" edo artea, 1.200 urte inguru dituela uste da, sekula aurkitutako arterik zaharrenetakoa; dena dela, Nafarroako katalogoan 800 urte baino gehiago onartzen zaizkio. Bere barrualdea hutsik dago, eta hiru oinarriren gainean eusten da; hortik bere izena.\nZuhaitzaren kontserbazio egoera oso ona da nahiz eta dituen urteak. Izenak aipatzen dituen hiru hanka lehen lur azpian zeuden baina hegiaren mugimendu batek bistan utzi zituen. Irekitzeko joera saihesteko xingola metalikoekin helduta dago."}
{"id": "746501", "revid": "42829", "url": "https://eu.wikipedia.org/wiki?curid=746501", "title": "II Mundu Gerra", "text": ""}
{"id": "746502", "revid": "15795", "url": "https://eu.wikipedia.org/wiki?curid=746502", "title": "Makis", "text": ""}
{"id": "746503", "revid": "42829", "url": "https://eu.wikipedia.org/wiki?curid=746503", "title": "Hungariako inbasioa", "text": ""}
{"id": "746504", "revid": "42829", "url": "https://eu.wikipedia.org/wiki?curid=746504", "title": "Piriniar", "text": ""}
{"id": "746510", "revid": "42829", "url": "https://eu.wikipedia.org/wiki?curid=746510", "title": "Ah\u00fc\u00f1emendi", "text": ""}
{"id": "746511", "revid": "15795", "url": "https://eu.wikipedia.org/wiki?curid=746511", "title": "San Martin Harri", "text": ""}
{"id": "746512", "revid": "42829", "url": "https://eu.wikipedia.org/wiki?curid=746512", "title": "Sarako Idazleen Biltzar", "text": ""}
{"id": "746513", "revid": "42829", "url": "https://eu.wikipedia.org/wiki?curid=746513", "title": "Espionaje", "text": ""}
{"id": "746514", "revid": "105290", "url": "https://eu.wikipedia.org/wiki?curid=746514", "title": "Tout le monde debout", "text": "Tout le monde debout 2018ko Franck Dubosc frantziar zinema zuzendariaren umorezko filma da.\nSinopsia.\nJocelyn gizon aberatsa, ederra eta sasoitsua da. Baina aspertu egiten da, eta pertsonaiak asmatzen ditu emakumezkoak inguratzeko. Egun batean, aulki gurpildun batean jarriko du bere burua auzoko emakume gazte bat konkistatzeko. Baina, hara non, emakumeak ahizpa aurkeztuko dio. Hura bai, benetako elbarria da."}
{"id": "746515", "revid": "10891", "url": "https://eu.wikipedia.org/wiki?curid=746515", "title": "Elsa Zylberstein", "text": "Elsa Florence Zylberstein (Boulogne-Billancourt, - ) frantziar aktorea da, zineman eta telebistan aritutakoa. \"Van Gogh\" filmari esker ospetsu bilakatu zen."}
{"id": "746516", "revid": "512", "url": "https://eu.wikipedia.org/wiki?curid=746516", "title": "Aretafila Zirenekoa", "text": "Aretafila Zirenekoa (, ; Zirene, Antzinako Grezia, K. a. 50. urtera aldera) zirenetar aitoren alaba izan zen, Plutarko biografoak \"De mulierum virtutes\" () idatzian jaso zuenaren arabera, Nikokrates tiranoa agintetik kendu zuena.\nNikokratesek Fedimo () Aretafilaren senarra hil ondoren, Aretafila berarekin ezkontzera behartu zuen. Nikokratesen tiranialdian, zirenetarrak zanpatu zituzten, ondasunak atzeman zizkieten eta haien etxeak suntsitu zituzten. Aretafilak bere herrikideak agintari ankerrarengandik askatzeko eta hura pozoitzeko erabakia hartua zuen. Hala ere, Kalbia Nikokratesen amak Aretafilari buruzko susmoak zituenez, semea konbentzitu zuen hura torturatzeko agin zezan.\nAretafila Nikokratesekin ezkontzera behartu zuten eta alaba bat izan zuen. Aretafilak alaba Leandro izeneko aitaren anaiarekin seduzitzera animatu zuen, bere aita tiranoa agintetik ken zezan ahaleginez. Aretafila Leandro konbentzitzeko gai izan zen honek Nikokrates hiltzeko. Leandro, alabaina, bere anaia bezain tiranoa atera zitzaien. Ondorioz, Aretafilak beste plan bat pentsatu behar izan zuen bere herria atzerritar tiranoetatik askatzeko. Aretafilak Libiako Anabus printzea erosi zuen Leandro atxilotzeko. Zirenetarrek Aretafila goraipatu zuten eta gobernu berrian postu bat eskaini zioten, baina uko egin zion eskaintzari. Idatzien arabera, harrezkero bizitza bere etxeko emakumeentzako gelan igaro zuen. Historialariek luze eztabaidatu dute Aretafilaren rolari buruz bere garaiko emakumeen ikurtzat."}
{"id": "746517", "revid": "119347", "url": "https://eu.wikipedia.org/wiki?curid=746517", "title": "Dachser", "text": "DACHSER Group SE &amp; Co. KG Alemaniako logistika enpresa bat da, Thomas Dachserrek 1930ean sortua, eta bere egoitza nagusia Kemptenen du, Allg\u00e4u eskualdean. 2005eko urtarrilean, Thomas Dachserren biloba Bernhard Simon Zuzendaritza Batzordeko presidente lanetan hasi zen. DACHSERen parte hartzen du Europako Logistika, Aire eta Itsaso Logistika eta Elikagaien Logistika negozio segmentuetan. Kontratu logistikan, taldeak garraioa, biltegiratzea eta balio erantsiko zerbitzuak eskaintzen ditu eta, gainera, DACHSER liderra da munduko merkatuan sistema logistikan.\nSarea.\nDACHSERek 437 finkapen ditu mundu osoan. Europako sarea eguneroko linea zuzen, plataforma eta konexio-guneen bitartez jarduten duten adarrek osatzen dute. Europako konexio-guneak (\"Eurohubs\") \u00dcberherrn, Bratislava eta Clermont-Ferranden kokatzen dira. Nazioarteko konexioak DACHSERen Aire eta Itsas Logistikako aire eta itsas garraio sarearen bitartez egiten dira, eta 200 ezarpen eta tokiko bazkide ditu.\nEuskal Herrian, egun, adarrak eta finkapenak ditu Iru\u00f1ean, Zubietan (Lasarte-Oriako mugan), Bilbon, Zornotzan (Transportes Azkar SAn) eta Derion (Loiuko Aireportuan). Artean, ez du finkapenik edo bazkiderik Ipar Euskal Herriko lurraldean.\nErantzukizuna.\nDACHSER SE familia baten jabetzako konpainia da %100 eta, artean ere, familia kide bat du bertako buru: Bernhard Simon, Thomas Dachser sortzailearen biloba. Akziodunek 2007an sinatutako hitzarmen baten arabera, familiaz kanpoko adituen gehiengoa duen ikuskatze batzorde batek segurtatu egiten du ikuskatzailetza eta gardentasuna korporazioan gobernu onerako, bere webguneak adierazten duenez.\nHainbat urtez, Bernhard Simon haurren aldeko gobernuz kanpoko elkarte batean parte hartu du: Terre des Hommes.\nEstatistikak.\n2014an, DACHSERek 24,988 langile baliatzen zituen 437 toki desberdinetan, 5,3 mila milioi euroko diru-sarrerak sortu zituen, baita 73,7 milioi bidalketa kudeatu ere, guztira 35,4 milioi tona metrikokoak."}
{"id": "746518", "revid": "105290", "url": "https://eu.wikipedia.org/wiki?curid=746518", "title": "Razzia (2017ko filma)", "text": "Razzia 2017ko Nabil Ayouch franko-marokoar zinema zuzendariaren film dramatikoa da.\nSinopsia.\nCasablanca hiria, Marokon. Fikzioa eta errealitatea nahasten dira bost pertsonaiaren bizitzetan: eskualde bereber batean arabiera irakastera beharturiko irakasle bat; aitak bazterturiko homosexual bat; erlijioa eta maitasuna uztartzeko arazoak dituen enpresaburu judu bat; eta senar tradizionala duen emakume moderno bat."}
{"id": "746519", "revid": "336", "url": "https://eu.wikipedia.org/wiki?curid=746519", "title": "Sofia Perovskaia", "text": "Sofia Lvovna Perovskaia (; 1853ko irailaren 13agreg./irailaren 1ajul. - 1881eko apirilaren 15agreg./apirilaren 3ajul.) iraultzaile errusiarra izan zen eta Narodnaia Volia erakunde iraultzaile sozialistako kidea izan zen. Alexandro II.a Errusiakoaren hilketa arrakastatsua antolatu zuen, horregatik hil zuten urkamenduz.\nBiografia.\nPerovskaya San Petersburgon jaio zen, familia aristokratiko batean. Bere aita, Lev Perovsky, San Petersburgoko gobernadore militarra zen. Bere aitona, Nikolai, Tauridako gobernadorea zen.\nPerovskaya txikitan krimean bizi zen, eta nahiz eta ez zuen ikasteko aukera izan, bere kabuz irakurtzen hasi zen. Ondoren bere familia San Petesburgora joan zen, eta han Perovskaya, Alarchinsky emakumezko Ikastolan sartu zen.\nHan neska asko ezagutu zituen eta mugimendu erradikalaren interesa izan zuten. Hamasei urterekin zituenean etxetik alde egin zuen eta Tchaikovskyren zirkuluan sartu zen. . 1872etatik 1877etara, Samara, Tver eta Simbirsk probintzietan lan egin zuen. Garai horretan, irakasle eta mediku laguntzaile gisa diploma jaso zituen.\n1879ko azaroaan Perovskayak Errusiako Alexander II.aren hilketa saiakera parte hartu zuen, azkenean 1891ean, hilketa lortu zuten. Bere lagunmina Andrei Zhelyabovekin eskondu zen. Andrei, Narodnaya Volia-ko batzorde exekutiboko kidea izan zen. Perovskaya 1881eko martxoaren 10ean atxilotu zuten. Eta Errusiako lehen emakumea heriotzara zigortua izan zen.\nOndarea.\nHeriotzaren ondoren hiru hamarkadatan, Perovskaya, Kanno Sugako japoniar feministaren inspirazio bihurtu zen. Sugako Japoniako enperadorearen aurkako hilketa saiakera batean hil zen eta Zintzilik ere exekutatu zuten.\n2018an New York Times egunkariak ezezagunaren iritzia argitaratu zuen "}
{"id": "746520", "revid": "1545", "url": "https://eu.wikipedia.org/wiki?curid=746520", "title": "Soto del Real espetxea", "text": ""}
{"id": "746521", "revid": "336", "url": "https://eu.wikipedia.org/wiki?curid=746521", "title": "Anarkismo epistemologikoa", "text": ""}
{"id": "746525", "revid": "336", "url": "https://eu.wikipedia.org/wiki?curid=746525", "title": "Probako merkatu", "text": "Probako merkatua produktu berri bat esparru mugatu batean eta kantitate txikietan probatzeko erabiltzen den eremu geografiko edo demografiko bat da. Produktuak merkatuan orokorren izango duen harrera probatzeko erabiltzen da.\nZenbait abantaila baina baita ere desabantaila dituzte probako merkatuek. Lehenik, abantailei dagokienez, produktuaren harrera nolakoa izango den ikus daiteke, produktuak akatsen bat daukan egiazta daiteke, etorkizunean izango dituen salmentak ondoriozta daitezke eta marketin politika ezberdinen eragina ikuskatzea ahalbidetzen du.\nDesabantailei dagokienez, normalean, probak garestiak dira, eta horrez gain, hautatu den laginak populazio osoaren errealitatea ez islatzea gerta liteke eta emaitza faltsuak eman. AUrrekoaz gain, produktua gutxi erosten bada, denbora mugatua denez, lehenengo erosketa aztertu daiteke baina ez ondorengoak. Gainera, probaren bidez askotan ezin dira merkataritza estrategia guztiak aztertu eta lehiakideek ohartarazi daitezke enpresaren asmoez, berrikuntzaren abantaila galduz."}
{"id": "746526", "revid": "119347", "url": "https://eu.wikipedia.org/wiki?curid=746526", "title": "Saint-Vincent-de-Pauleko haritza", "text": "Saint-Vincent-de-Pauleko haritza () Akitaniako Landetako Saint-Vincent-de-Paul herrixkan dagoen 700-800 urte dituen haritz kandudun (\"Quercus robur\") historikoa da.\nEzaugarriak.\nZuhaitzaren barruan zementozko bloke batean Ama Birjinaren estatua ikus daiteke. 1987ko abenduan zuhaitzaren egoera hobetzeko lan batzuk aurrera eraman ziren.\u200b\nIzendapena.\n1925eko martxoaren 24an \u00absite d'int\u00e9r\u00eat artistique\u00bb bezala izendatua izan zen."}
{"id": "746527", "revid": "512", "url": "https://eu.wikipedia.org/wiki?curid=746527", "title": "Marie Bashkirtseff", "text": "Maria Kostiantynivna Baxkyrtseva () edo Maria Konstantinovna Baxkirtseva () (Gavrontsi, Errusiar Inperioa, 1858ko azaroaren 24agreg./azaroaren 12ajul. - Paris, Frantzia, 1884ko urriaren 31greg./urriaren 19ajul.\n), ezagunagoa Marie Bashkirtseff izenez,\u200b errusiar idazlea, margolaria eta eskultorea izan zen.\nBizitza.\nHamalau urterekin aurkitu zuen bere bokazio artistikoa Florentziara egindako bisita batean. Bere amak (Maria Babanina) bere aita (Konstant\u00edn Bashk\u00edrtsev aristokrata) abandonatu zuen eta 1870etik aurrera Europa osoan zehar bidaiatu zuen.. Poliglota, ukrainera, frantsesa, ingelesa, italiera eta errusiera menderatzen zituen, greziar-latindar klasikoen ezagutza zabalaz gain. Hamabi urte zituenetik, egunkari pertsonal bat idazten zuen frantsesez. Parisko Julian Akademian sartu zen, emakumeei sartzen uzten zien bakarrenetakoa. Bizitza laburra izan bazuen ere, oso lan esanguratsuak utzi zituen, hainbat arlo artistikoetan, batez ere margolari eta idazle gisa.\nBere egunerokoak argitaratu zituen sendiak. Bertan heriotzara eramango zuen gaixotasunaren berri eta bizipenak islatu zituen. Hogeita bost urte besterik ez zituela, zendu zen tuberkulosiak jota.\nLanak.\nOspe eta aintza lortzeko helburuak ez zituen izkutatzen, bere buruarekin beti oso zorrotz jokatzen bazuen ere.\nBere egunerokoek ospea eman zioten 1891 ezagutaraztean, nahiz eta bertsio laburtuak baino ez ziren argitaratu XIX eta XX mendeetan.\nEzaguna da ere Guy de Maupassant idazlearekin izandako gutuneria.\nMargolaritzari dagokionez, lan batzuk Orsay Museoak gordetzen ditu. \"L'Acad\u00e9mie Julian\" lan ezaguna Dniproko Arte Ederretako museoan dago. Azkenik, Bigarren Mundu Gerran, nazien etorreraren aurrean Ukraina ebakuatu zutenean, pintura asko desagertu ziren."}
{"id": "746528", "revid": "105290", "url": "https://eu.wikipedia.org/wiki?curid=746528", "title": "Nitokris Babiloniakoa", "text": "Nitokris Babiloniakoa (K.a. 550 aldera bizirik) babiloniar erregina izan zen, Herodoto greziar historialariak \"Historiak\" idazlanean deskribatu ezean, ezezaguna izango zatekeena."}
{"id": "746534", "revid": "44278", "url": "https://eu.wikipedia.org/wiki?curid=746534", "title": "Amanita boudieri", "text": ""}
{"id": "746535", "revid": "69477", "url": "https://eu.wikipedia.org/wiki?curid=746535", "title": "Pro 12 Liga", "text": ""}
{"id": "746538", "revid": "201", "url": "https://eu.wikipedia.org/wiki?curid=746538", "title": "Lurrustel", "text": "Lurrustela materia organiko ustel asko duen lur mota da, batez ere baratzerako eta loreontzietarako erabilia.\nIngurune natural edo landa lurretan, lurrustela humus asko duen lur beltza da. Dendetan saltzen den lurrustela aldiz, hainbat jatorridun nahasketa izaten da, batzuetan \"substratu\" izena hartzen duena.\nSaltokietako lurrustela.\nLurrustela landare motaren araberakoa izan behar da, honen beharrei egokitua:\nEnpresa batzuek lurrustel berezituak ere ekoizten dituzte, profesionalei (nekazari eta enpresei) zuzenduak:\nSubstratuaren ezaugarri fisikoak garrantzisuak dira, bereziki uraren (atxikipen gaitasuna, drainatzea, ber-bustitze gaitasuna...) eta airearen arabera (porositatea, aireztatzea).\nBestalde, lurrustelari elementuak gehitzen dira, bere pH-a zuzentzeko (azidotasun pixka bat gehiago landare gehienentzat) eta oinarrizko ongarriekin hasieran, edo gehiagorekin beharren arabera.\nOsagaiak.\nDendetan saltzen den lurrustela honako osagaiak izan ohi ditu, nahiz eta helburuaren arabera gai eta kopuruak aldatu:\nAraudia.\nFrantzian, substratu guztiek NF U 44-551 araua bete behar dute. Arauak 6 izendapen definitzen ditu, hiru faktoreen arabera:"}
{"id": "746539", "revid": "448", "url": "https://eu.wikipedia.org/wiki?curid=746539", "title": "Yuan txanpona", "text": ""}
{"id": "746540", "revid": "448", "url": "https://eu.wikipedia.org/wiki?curid=746540", "title": "Yuan (txanpona)", "text": ""}
{"id": "746541", "revid": "512", "url": "https://eu.wikipedia.org/wiki?curid=746541", "title": "Amber Case", "text": "Amber Case (Portland, Oregon, 1987) ziborg antropologoa da. Gizakien eta teknologiaren arteko interakzioak ikertzen ditu.\nBizitza profesionala.\nAmber Casek soziologia ikasketak burutu zituen Portland-go Lewis &amp; Clark Unibertsitatean, gradu bukaerako lana sakelako telefonoei buruzkoa egin zuelarik. 2008an, CyborgCamp-en sortzailekide izan zen, gizakien eta teknologiaren etorkizunari buruzko (ez)mintegia. MIT Civic Center Mediako ikertzaile bisitaria da eta Harvard Unibertsitateko Berkman Klein Center for Internet and Society-ko kide da.\nPentsamendua.\nCasek Homo Sapiens izatetik Homo Connectus izatera pasatzan ari garela dio. \u00a0Bere burua ziborg-tzat dauka, guztiok teknologia erabiltzen dugun heinean ziborgak garela aldarrikatzen du. Teknologiaren garapenak jendearenzat ekarri ahal dituen onurekin edota kalteeekin erne ibiltzeko beharra defendatzen du. \u00a0Casek teknologiak pertsonen parean lanean aritzea proposatzen du, ez haien kontra ezta haien gainetik ere; teknologia kulturan eta jendartearen eraikuntzan noraino integratu jendearen erabakia izatea.\nTeknologiaren esklabu bizi garela salatzen du eta \"Teknologia Lasaiak\" (Calm Technologies) aldarrikatzen ditu: gurekin etengabe harremanetan egonda ere, jendearen arreta haien menpe jarri eta gure bizitzaren erdigune bihurtzen ez diren teknologiak. Jendeari gizateria hobetzen, zoriontsuago bizitzen eta ingurunea hobeki ulertzen laguntzen duen teknologia."}
{"id": "746542", "revid": "336", "url": "https://eu.wikipedia.org/wiki?curid=746542", "title": "Marka zuria", "text": ""}
{"id": "746543", "revid": "1545", "url": "https://eu.wikipedia.org/wiki?curid=746543", "title": "Produktu karteraren osaketa", "text": "Produktu karteraren osaketa enpresak bere produktu lerroaren sakontasuna handitzeko duen modu bat da. Artikulu gehiago gehitzean datza artikulu berri hauek eta zaharrak maila berdinean egonda. Lerroa osotzeko oinarrizko bost arrazoi daude:\n1. \u00a0 \u00a0 Enpresaren nahia mozkin gehiago lortzeko.\n2. \u00a0 \u00a0 Batzuetan banatzaileak kexatzen dira lerroan artikulu gutxi daudela eta salmenta horiek ez galtzeko.\n3. \u00a0 \u00a0 Enpresaren salmentak gutxitzen direnean maila bereko produktu bat baino gehiago izateak enpresari salmentak ziurtatzen dizkio.\n4. \u00a0 \u00a0 Enpresak modu honetan liderra eta lerro osoa izaten saiatuko da, adibidez hamar produktu izatean probabilitate handiagoa egongo da liderra izateko, bi produktu izatean baino.\n5. \u00a0 \u00a0 Honen bidez, enpresak, lehiakideak urrun mantentzea bilatuko du.\nDena den, lerroaren gehiegizko handitzeak eragin dezake lehenik zeuden produktu batzuen salmentak jaistea."}
{"id": "746544", "revid": "512", "url": "https://eu.wikipedia.org/wiki?curid=746544", "title": "Yuan (argipena)", "text": "Yuan izenak hainbat adiera ditu:"}
{"id": "746545", "revid": "23317", "url": "https://eu.wikipedia.org/wiki?curid=746545", "title": "Cheetahs (errugbi taldea)", "text": "Cheetahs Hegoafrikako errugbi talde profesionala da, Bloemfontein hirian egoitza duena. Pro 14 Ligan jokatzen duen bi talde hegoafrikarretako bat da, bestea Southern Kings da.\nHistoria.\n2005 urtean sortu zen \"The Free State Cheetahs\" izenarekin eta 2006an hego hemisferioko Super Rugby ligan aritu zen baina 2017-18 denboralditik aurrera Pro 14 Ligan aritzen da."}
{"id": "746546", "revid": "448", "url": "https://eu.wikipedia.org/wiki?curid=746546", "title": "Yuan Tseh Lee", "text": ""}
{"id": "746548", "revid": "23317", "url": "https://eu.wikipedia.org/wiki?curid=746548", "title": "Southern Kings", "text": "Southern Kings Hegoafrikako errugbi talde profesionala izan zen, Port Elizabeth hirian egoitza zuena. Pro 14 Ligan jokatu zuen baina 2020an taldea desegin zen.\nHistoria.\n2009 urtean sortu zen eta 2013an Super Rugby ligara sartu zen urte bakarrerako. 2016an itzuli zen. 2017-18 denboralditik aurrera Pro 14 Ligan aritu izan zen 2020an taldea desegin zen arte."}
{"id": "746549", "revid": "44278", "url": "https://eu.wikipedia.org/wiki?curid=746549", "title": "Amanita irintsu", "text": "Amanita irintsua edo lanperna irintsua (\"Amanita boudieri\") \"Amanitaceae\" familiako perretxiko da. Jangarria da baina gutxi estimatua. Aurkitu daitekeen onddorik ederrenetako bat da\nSinonimoa: \"Amanita solitaria\".\nDeskribapena.\nKapela: 8 eta 15 cm. arteko diametrokoa. Lehenik ganbila, gero laua eta azkenean hondoratua erdian eta ertza makur eta soberakinarekin. Azala zurixka eta gero krema kolorekoa; errezel zuri batez estalita dago eta garatxo piramidal txikitan apurtzen da, diskoaren gainean ugariagoak dira eta atxikiak denbora lehorrean. Ez du ertz ildaskaturik.\nOrriak: Libreak, estu, zuri-krema kolorekoak eta erreflexu arrosekin.\nOrri libreak: Kirtenera hurbiltzen diren orriak, baina ukitzen ez diotenak.\nHanka: Batzuetan altuagoa eta beste batzuetan ez hainbeste, lurperatzen denaren arabera. Zuria da, felpa itxurakoa eta erraboil arbi-formako okre kolorekoa du, goiko aldean hortz bereziak ditu.\nEraztuna itsatsita eta orri iheskor bat bezala, oinaren gainean zorro ildaskatu bat bezala geratzen dena.\nBolba zuria eta apurkorra da, oinaren oinarrian bi edo hiru burlet bigun eta iheskor dituena, zatitan apurtzen direnak eta ale zaharretan desagertu egiten direnak , erraboil okrea agerian utziz.\nHaragia: Haragi zuria eta aldatzen ez dena espezie tipoan. Usain leun eta atsegina du, kobazuloko txanpi\u00f1oia gogorarazten duena, baina zaporegabe xamarra.\nEtimologia: Amanita grekotik dator eta Zilizia eta Siria arteko mendiari egiten dio erreferentzia, han oso ugariak ziren eta. Grezieraz beste esanahi bat ere badu, perretxikoa kontzeptu orokor gisa. Solitaria berriz latinetik dator, solitarius = bakartia. Isolatuta hazten delako eta ez taldeka.\nJangarritasuna.\nJangarria da, baina gutxi estimatua, eta, gainera, Amanita verna edo Amanita virosa pozoitsuekin nahas liteke.\nNahasketa arriskua.\n\"Amanita boudieri var. beillei\" barietateak arrosa kolore tonuko orriak eta haragia ditu, oina pikor askorekin eta erraboil apainduagoa. Batzuentzat, lehortasunak eta eguzkiak eragindako \"boudieri\" mota bat da, itsasotik hurbilago bizi dena. Beauseigneur mikologo frantsesak koniferoen azpian Landetan aurkitutako espezie arraroa da, haritzen azpian ere ateratzen da.\n\"Amanita echinocephala\"-rekin nahas daiteke baina honek orri zuri-berdexkak ditu eta mintzezko eraztuna. \"Amanita ovoidea\" berriz, batez ere, bolba sendo eta mintzezkoagatik bereizten da.\nSasoia eta lekua.\nUdaberritik udazkenera, hariztietako eta artadietako lurzoru hareatsuetan agertzen da, baita itsas pinuetan eta bertako pista ertzetan. Espezie nahiko arraroa.\nBanaketa eremua.\nEuropan, Mediterraneoko eskualdetik Herbehereetaraino eta Ingalaterraraino hazten da, eta agian, iparralderago."}
{"id": "746550", "revid": "56334", "url": "https://eu.wikipedia.org/wiki?curid=746550", "title": "Ida Laura Pfeiffer", "text": ""}
{"id": "746551", "revid": "56334", "url": "https://eu.wikipedia.org/wiki?curid=746551", "title": "Elkarkortasuna", "text": ""}
{"id": "746552", "revid": "23317", "url": "https://eu.wikipedia.org/wiki?curid=746552", "title": "US Colomiers Rugby", "text": "US Colomiers Rugby (izen osoa, \"Union Sportive Colomiers Rugby\") Frantziako Garona Garaia departamenduko Colomiers hiriko errugbi taldea da. Heineken Kopako finalista izan zen.\nHistoria.\n1915 urtean sortu bazen ere urterik onenak 1998 eta 2000 artean izan zituen Frantziako Ligako eta Heineken Kopako txapeldunorde bihurtzean. Gaur egun Rugby Pro D2 Ligan ari da."}
{"id": "746553", "revid": "512", "url": "https://eu.wikipedia.org/wiki?curid=746553", "title": "Errublo (argipena)", "text": "Errublo hitzak hainbat adiera ditu:"}
{"id": "746554", "revid": "93330", "url": "https://eu.wikipedia.org/wiki?curid=746554", "title": "Amaia Hennebutte", "text": "Amaia Hennebutte-Millard (Biarritz, Lapurdi, 1972ko abuztuaren 14a) lapurtar idazlea da. Arte ederrak ikasi zituen Parisen.\n2018ko maiatzetik goiti, Galtzagorri Elkarteko lehendakaria da."}
{"id": "746555", "revid": "58701", "url": "https://eu.wikipedia.org/wiki?curid=746555", "title": "Emily Nasrala", "text": "Emily Daoud Nasrala (, Imil\u012b Na\u1e63r All\u0101h, jaiotzez Abi Rached; 1931ko uztailaren 6a \u2013 2018ko martxoaren 14a) Libanoko idazle eta emakumeen eskubideen aldeko aktibista izan zen.\nHizkuntza askotara itzuli izan dira Emily Nasralaren liburuak, batik bat ipuinak. Libanoko literaturaren ikur nagusietako bat zen, eta herrialdeko literatur saririk garrantzitsuenak ere irabazi zituen. 2018ko martxoaren 14an hil zen, 87 urterekin. Idazle, irakasle, kazetari eta hizlari gisa egindako lanagatik ez ezik, emakumeen eskubideen aldeko militante izategatik ere ezaguna zen."}
{"id": "746556", "revid": "1545", "url": "https://eu.wikipedia.org/wiki?curid=746556", "title": "Finlandiaren Independentzia Aldarrikapena", "text": "Finlandiaren Independentzia Aldarrikapena (; ; ) onartu zen Eduskunta edo Finlandiako Paramentuan 1917ko abendiaren 6an. Finlandia nazio-estatu independente gisa definitu zuen aldarrikapena, errepublika formarekin, ordura arte Errusiaren barruan zeukan autonomia, Finlandiako Dukerria Handia, amaitutzat joz.\n1917. urtea arte, mende bat baino gehiagoz, Errusiaren mendean izan zen Finlandian (eta lehenago, Suediaren mendean). Egoera aldatu zuena, Errusiako 1917ko iraultza izan zen funtsean. 1917 hartan, Otsaileko Iraultza izan zen eta jarraian Nikolas II.a tsarrak martxoan abdikatu zuen. Horrekin, Finlandiako Dukerri Handiaren izaera juridikoa, batasun pertsonalaren kontzeptuan oinarritua, etena geratu zen Errusiaren eta Finlandian artean, edo behintzat ikuspegi hori zuten finlandiar independentistek Helsinkin.\n2017an zehar negoziazioak izan ziren finlandiarren eta Errusiako Behin-Behineko Gobernuaren artean, baina ez zen erdietsi akordio definitinorik.\nAzaroan (orduko egutegi ortodoxoa, urrian, hau da, Urriko Iraultzan), Boltxebikeek hartu zuten boterea Errusian, eta autodeterminazio eskubidea aldarrikatu zuren Errusiako herrientzat, sezesio eskubidea barne. Horren ondotik, Finlandiako Parlamentuak botere subiranoa aldarrikatu zuen beretzat, Finlandiako herriaren izenean. Era berean Parlamentuak gobernu finlandiar berri bat izendatu zuen (Senatua, eman zitzaion izena).\nSenatu horrek berehala idatzi zuen independentzia aldarrikapen bat, eta senatuko presidente edo lehen ministro efektiboak, Pehr Evind Svinhufvud-ek irakurri zuen Parlamentauan abenduaren 4an. Adierazpena bi egun beranduago onartu zen formalki.\nErrusia sobietarrak (oraindik Sobietar Batasuna eratu gabe) abenduaren 22an onartu zuen Finlandiaren independentzia, Sobieten Komite Exekutibo Zentralaren ebazpen baten bidez"}
{"id": "746559", "revid": "90204", "url": "https://eu.wikipedia.org/wiki?curid=746559", "title": "Alcal\u00e1 Mecoko espetxea", "text": "Alcal\u00e1 Mecoko espetxea () edo Centro Penitenciario Madrid II, Madrilgo Erkidegoaren Alcal\u00e1 de Henares herrian dagoen presondegia da, Mecotik gertu.\nEzaugarriak.\nArkitektonikoki Espainian oso presondegi berezia da. 1981ean eraiki zen segurtasun handiko Suitzako espetxeen eredua jarraituz. Eredu hori Alcal\u00e1 Mecon bakarrik erabili zen. Gaur egun nahiko espetxe zaharkitua da eta, horren ondorioz, neurri handi batean Audientzia Nazionalaren menpe dauden prebentzio egoerako presoekin edo ingurukoak direnekin erabiltzen da.\n1.000 preso inguru ditu bi zonalde independentetan banatuta (emakumeak zein gizonak). Zerbitzu amankomunak gutxi dira: bulegoak, sarbideak, sukaldea eta polirikoldegia. Urte batzutan bertako gizonezko futbol taldeak erregional mailan jokatu du.\nEspetxearen kostea garaiko 1.300 milioi pezetakoa izan zen. Eraikitako zabalera 62.478,00 m2koa da. Lur eremu osoa 231.581,00 m2koa da. 522 ziega ditu eta beste 118 osagarriak.\nIhesaldi ospetsua.\nMaila handiko segurtasun espetxea izan arren, 1984ko apirilean hiru preso arruntek ihes egitea lortu zuten. Horretarako xaboia eta tinta erabiliz, pistolak antzekoak egin zituzten. Presoak oso talde biolentoa zen, Rafael Bueno Latorreren taldea. Ihes egindako hiruetatik bi, Antonio \u00c1lvarez Gallego eta Antonio Retuerto Gonz\u00e1lez, berriro ere harrapatuak izan ziren baina taldeko burua, Rafael Bueno, oraindik libre dago.\nBeste preso ospetsuak.\nPresondegi honetan, besteak beste, pertsonaia hauek egon ziren entzerratuta:"}
{"id": "746567", "revid": "12788", "url": "https://eu.wikipedia.org/wiki?curid=746567", "title": "Super Rugby", "text": "Super Rugby nazioarteko errugbi txapelketa da, Hego Hemisferioko kluben artean jokatzen den garrantzitsuena. Gaur egun, Australiako, Fijiko, Zeelanda Berriko eta Pazifikoko uharteetako taldeek hartzen dute parte, baina lehenago Argentinakoak, Hegoafrikakoak eta Japoniakoak ere aritzen ziren. Frantziako Top 14, Ingalaterrako Premiership eta Pro 14 ligekin batera, munduko lau liga indartsuenak osatzen dituzte.\nHistoria.\n1986 urtean sortu zen Hego Pazifikoko Txapelketan du jatorria. Bertan Australiako 2 taldek, Fijiko talde batek eta Zeelanda Berriko 3 taldek hartu zuten parte eta 1990 artean jokatu zen.\nGaur egungo txapelketa ordea 1996an hasi zen \"Super 12\" izenarekin. Australia, Zeelanda Berria eta Hegoafrikako taldeak sartu ziren bertan. 2006an taldeen kopurua hamalaura gehitzean \"Super 14\" izena hartu zuen. 2011. urtean \"Super 15\" bihurtu zen. 2016an, Argentina eta Japoniako talde bana sartu ziren, Ligaren eremua nabarmen handitu zelarik.\n2017an Hegoafrikako bi taldek (Cheetahs eta Southern Kings) Europako Pro 14 Ligan jokatzeko hautua egin zuten eta beraz 15 taldetako liga gelditu zen. COVID-19 pandemiak txapelketa eten zuen, eta ez zen 2020ko eta 2021eko denboraldietan jokatu. 2022an berrekin zitzaion txapelketari, eta harrezkero Ozeaniako taldeek soilik hartzen dute parte.\nLehiaketa sistema.\n2020 artean.\nHamabost taldeak irizpide geografikoak erabiliz egindako bost taldetako hiru konferentziatan banatzen dira:\nTalde bakoitzak 16 partida jokatzen ditu, zortzi bere konferentziakoak eta beste zortzi gainerako konferentziako taldeen aurka.\nKonferentzia bakoitzeko talde onenak final laurdenetarako sailkatzen dira eta gainerako bost taldeak puntuazioz onenak izan direnek osatzen dute. Kanporaketa sistema erabiliz final handia jokatu eta bertan erabakitzen da Ligako txapelduna.\n2022tik aurrera.\nHamabi taldek osatuko dute liga eta guztiek elkarren aurka jokatzen dute fase erregularrean. Ondoren sailkapen nagusiko zortzi lehenengoek txapelketarako play-offak jokatzen dituzte.\nTaldeak.\n2020 artean Argentinako talde bat (Jaguares), Japoniako bat (Sunwolves) eta Hegoafrikako lau (Bulls, Lions, Sharks eta Stormers) izan ziren Super Rugby txapelketan. Hegoafrikarrek Hauen lekua hartzeko hiru talde berri sartu ziren; Fijiko Drua, Ozeano Bareko hainbat uhartetako Moana Pasifika eta 2017an atera zen Australiako Western Force itzuli zen."}
{"id": "746570", "revid": "23317", "url": "https://eu.wikipedia.org/wiki?curid=746570", "title": "Crusaders (errugbi taldea)", "text": "Crusaders (aurrez, \"Canterbury Crusaders\") Zeelanda Berrikoko errugbi talde profesionala da, Christchurch hirian egoitza duena. Zeelanda Berriaren hegoaldeko uhartearen iparraldeko zatia ordezkatzen du. Super Rugby txapelketa nagusian garaipen gehien lortu dituen taldea da."}
{"id": "746572", "revid": "23317", "url": "https://eu.wikipedia.org/wiki?curid=746572", "title": "Blues (errugbi taldea)", "text": "Blues Zeelanda Berrikoko errugbi talde profesionala da, Auckland hirian egoitza duena. Super Rugby txapelketa nagusian hiru garaipen lortu ditu."}
{"id": "746573", "revid": "23317", "url": "https://eu.wikipedia.org/wiki?curid=746573", "title": "Bulls (errugbi taldea)", "text": "Bulls Hegoafrikako errugbi talde profesionala da, Pretoria hirian egoitza duena. Super Rugby ligan jokatu izan zuen eta Hegoafrikako taldeen artean garaipena lortu duen bakarra da. 2021an United Rugby Championship Ligan hasi zen jokatzen irlandarrekin, galesekin, eskoziarrekin eta italiarrekin batera."}
{"id": "746574", "revid": "23317", "url": "https://eu.wikipedia.org/wiki?curid=746574", "title": "Brumbies", "text": "Brumbies Australiako errugbi talde profesionala da, Canberra hiriburuan egoitza duena. Super Rugby ligan jokatzen du."}
{"id": "746575", "revid": "23317", "url": "https://eu.wikipedia.org/wiki?curid=746575", "title": "Chiefs (errugbi taldea)", "text": "Chiefs Zeelanda Berriko errugbi talde profesionala da, Hamilton hirian egoitza duena. Super Rugby txapelketa nagusian jokatzen du."}
{"id": "746576", "revid": "58701", "url": "https://eu.wikipedia.org/wiki?curid=746576", "title": "Botafuegos espetxea", "text": ""}
{"id": "746583", "revid": "119347", "url": "https://eu.wikipedia.org/wiki?curid=746583", "title": "Nomada digital", "text": "Nomada digitala bulego finko batetik kanpo teknologia berriak erabiltzen dituen profesionala da. Pertsona hauek oso leku desberdinetatik betetzen duten haien lan profesionala: etxetik, kafetegietatik, liburutegietatik...; espazio fisiko horiek aldatzen doan heinean nomada kontzeptua beteko da. Azken urtetan fenomeno hau handitzen doa.\nLan-perfil batzuk.\nAsko dira modu honetan egin daitezkeen lanak. Orokorrean:\nBaina gero eta gehiago dira aukerak.\nLan-tresnak.\nNomada berri hauek batez ere Interneten bidez lan egiten dute. Halaber, aplikazioak edo software zehatzak erabiltzen dituzte. Lan-tresna nagusiak ordenador eramangarriak, telefono adimentsuak eta tabletak dira. Sarritan ere argazkilaritza eta bideo-ekipoak.\nNormalean \"coworking\" espazio, kafe, liburutegi publiko eta \"home office\"etatik egiten dute lan. Internetera konexio ona duten lekuetatik."}
{"id": "746589", "revid": "512", "url": "https://eu.wikipedia.org/wiki?curid=746589", "title": "Stuart Hall", "text": "Stuart Hall (Kingston, 1932ko otsailaren 3a, Londres, 2014ko otsailaren 10a) soziologo eta kulturaren inguruko teorilari jamaikarra izan zen, 1951tik bere heriotzararte Ingalaterran bizi izan zena. Raymond Williams, Richard Hoggart y E. P. Thompsonekin batera ikasketa kulturalen erreferenteetako bat da. 1968tik -79ra Bhirmingham unibertsitateko Center for the Contemporany Cultural Studies-eko presidentea izan zen. Horren ostean Britaina Handiko The Open Universiti-ko irakaslea izan zen, 1997an irakasle emeritua izendatu zuten arte. Joera Marxistaduna, Antonio Gramsciren hegomonia kontzeptuak komunikabide eta kultura popularrean duen eragina aztertu zuen.\nKodifikazio/dekodifikazio eredua.\nHall-ek \"Stuart Hall: Critical dialogues in cultural studies\" (2001, Routledge) bere liburuan azaldu zuen eredu hau. Eredu honen arabera mezu bat era askotan kodifikatu eta dekodifikatu daiteke. Horren aburu Hall-ek produktu mediatikoak mezu polisemikoak bezala ikusten ditu, mezuen sortzaile eta hartzaileen arteko gerra kultural bat bataillatzeko balio dutenak.\n1993an idatzi zuen \"The television discourse - encoding and decoding\" (en Gray, A. &amp; McGuian, J. \"Studing culture. An introductory reader\", p\u00e1g. 28-35) testuaren arabera, gizabanakoak mezu bat dekodifikatzeko hiru bide ditu:"}
{"id": "746594", "revid": "448", "url": "https://eu.wikipedia.org/wiki?curid=746594", "title": "Curling-a", "text": ""}
{"id": "746596", "revid": "512", "url": "https://eu.wikipedia.org/wiki?curid=746596", "title": "Fernando Jauregi", "text": "Fernando Jauregi Sora (Iru\u00f1ea, Nafarroa, 1964a) nafar astrofisikaria da.\nBizitza.\n1987tik Zientzia Fisikoetako lizentziaduna da Madrilgo Complutense Unibertsitatean. Nafarroako Astronomia Elkarteko kidea da 1988an sortu zenetik. 1992tik Iru\u00f1eko planetarioan egiten du lan."}
{"id": "746597", "revid": "95142", "url": "https://eu.wikipedia.org/wiki?curid=746597", "title": "Marielle Franco", "text": "Marielle Francisco da Silva (Rio de Janeiro, 1979ko uztailaren 27a - 2018ko martxoaren 14a), ezagunagoa Marielle Franco izenez, brasildar soziologoa, feminista, politikaria eta giza eskubideen aldeko ekintzailea izan zen. Franco Sozialismoa eta Askatasuna Alderdiko (PSOL) zinegotzia zen Rio de Janeiron.\nBizitza.\nRio de Janeiroko Mar\u00e9 favela txiroan jaio zen. Gizarte Zientzietan graduatu zen Rio de Janeiroko Pontifize Unibertsitate Katolikoan.\nBrasilgo Gobernuak Rio de Janeiron izandako esku hartze militarra gogor salatzen eta ikertzen aritu zen, Rio de Janeiroko toki askotan 2016ko Olinpiar Jokoez geroztik sorturiko protesten ondorioz herritarren gainera gogor erori baitzen poliziak eta antzeko taldeen biolentzia. \nFeminista, beltza, lesbiana eta antikapitalista, giza eskubideen alde, LGBT hiritarren eta emakume beltzen eskubide zibilen alde borrokatu zuen. 2018ko martxoaren 14an hil zuten tiroz Rio de Janeiron, Marielle Franco zihoan autoa tirokatu ondoren. Erasoan auto gidaria ere hil zuten. "}
{"id": "746598", "revid": "512", "url": "https://eu.wikipedia.org/wiki?curid=746598", "title": "Bridget Bevan", "text": "Bridget Bevan (Vaughan ezkondu aurretik ) (1698ko urriaren 30ean bataiatua - 1779ko abenduaren 11n), Madame Bevan bezala ere ezaguna, galestar hezitzailea eta ongile publikoa izan zen. Griffith Jones apaiz anglikano ebanjelikoaren hezkuntza lanaren eta hark fundatu zuen eskola ibiltari sistemaren defendatzaile nagusia izan zen."}
{"id": "746599", "revid": "20653", "url": "https://eu.wikipedia.org/wiki?curid=746599", "title": "Madame Bevan", "text": ""}
{"id": "746601", "revid": "512", "url": "https://eu.wikipedia.org/wiki?curid=746601", "title": "Bruriah", "text": "Bruriah () Talmuden jakintsutzat katalogatutako emakume gutxietako bat da.\u00a0Meir Baal ha-Ness rabbiren emaztea eta Ben Teradion Ananias \"hamar martirietako\" eta rabbiren alaba izan zen."}
{"id": "746610", "revid": "23317", "url": "https://eu.wikipedia.org/wiki?curid=746610", "title": "New South Wales Waratahs", "text": "New South Wales Waratahs Australiako errugbi talde profesionala da, Sydney hirian egoitza duena. Super Rugby ligan jokatzen du."}
{"id": "746611", "revid": "23317", "url": "https://eu.wikipedia.org/wiki?curid=746611", "title": "Queensland Reds", "text": "Queensland Reds Australiako errugbi talde profesionala da, Brisbane hirian egoitza duena. Super Rugby ligan jokatzen du."}
{"id": "746613", "revid": "23317", "url": "https://eu.wikipedia.org/wiki?curid=746613", "title": "Hurricanes (errugbi taldea)", "text": "Hurricanes (aurrez \"Wellington Hurricanes\") Zeelanda Berrikoko errugbi talde profesionala da, Wellington hiriburuan egoitza duena. Super Rugby txapelketan jokatzen du."}
{"id": "746614", "revid": "23317", "url": "https://eu.wikipedia.org/wiki?curid=746614", "title": "Highlanders (errugbi taldea)", "text": "Hurricanes (aurrez \"Otago Highlanders\") Zeelanda Berrikoko errugbi talde profesionala da, Dunedin hirian egoitza duena. Super Rugby txapelketan jokatzen du."}
{"id": "746616", "revid": "1545", "url": "https://eu.wikipedia.org/wiki?curid=746616", "title": "Zinane", "text": "Zinane (, k.a. 323an hil zen), Alexandro Handiaren arrebaordea eta Filipo II.a Mazedoniakoaren eta Audataren, Iliriako printzesaren alaba izan zen.\nAudatak bere alaba iliriarren tradizioan hezi zuen eta zaldian ibiltzen, ehizatzen eta borrokatzen irakatsi zion. Amintas lehengusuarekin ezkondu zuen bere aitak. Alargun gelditu zen k.a. 336an bere senarra hil zenean. Hurrengo urtean, Alexandrok bere eskua eman zion Langarori, Agriarren erregeari, bere zerbitzuen sari gisa, baina senargaia gaixotu eta hil egin zen.\nZinanek ezkondu gabe jarraitu zuen eta bere alabaren, Adea edo Euridize, hezkuntzari eskaintzen zion bere denbora. Arte martzialetan entrenatu zuen, Zinaneren amak harekin egin bezala. Bere anaiorde Filipo III.a Mazedoniakoa errege aukeratua izan zenean k.a. 323. urtean, Zinanek Euridize berarekin ezkontzea erabaki zuen eta Asia osoa zeharkatu zuen horretarako.\nBere eragina nahiko handia zen, eta bere proiektuek Perdikas eta Antipater asaldatu zituzten. Horregatik, Perdikasek bere anai Alzetas Zinane hiltzera bidali zuen. Alzetasek onartu zuen nahiz eta bere tropek bere kontrakotasuna agertu zuten eta Zinane ohorez hil zen. Euridizeren ezkontza ospatzera iritsi zen, baina bera eta bere senar Filipo handik gutxira hil zituen Olimpiak. K.a. 317. urtean Kasandrok, Olimpia garaitu ostean, Euridice, Arrideo eta Zinane Egaseko errege hilerrian lurperatu zituen.\nPolienok idazten du: \"Zinane, Filiporen alaba, arte militarretan zuen ezagutzagatik zen ospetsua: armadak gidatzen zituen, eta guda zelaian bera zen lehena borrokara joaten, bere soldaduak gidatuz. Ilirioekin izandako borroka batean, Zeria erregina bere esku hutsekin hil zuen eta Iliriako armada garaitu zuen hilketa handi batekin.\""}
{"id": "746617", "revid": "105290", "url": "https://eu.wikipedia.org/wiki?curid=746617", "title": "Winchester (filma)", "text": "Winchester edo Winchester: The House that Ghosts Built 2018ko Michael eta Peter Spierig australiar zinema zuzendarien beldurrezko filma da.\nSinopsia.\nKaliforniako herri batean, Winchester errifleen sortzailearen alabak victoriar estiloko etxe handi bat eraiki du. 160 logela baino gehiago ditu etxe horrek, eta jabea sinistuta dago espirituak haren atzetik dabiltzala. Irekitzen diren ateen atzean ezusteko beldurgarriak daude."}
{"id": "746620", "revid": "58701", "url": "https://eu.wikipedia.org/wiki?curid=746620", "title": "Nomada digitala", "text": ""}
{"id": "746621", "revid": "21098", "url": "https://eu.wikipedia.org/wiki?curid=746621", "title": "Penthelia", "text": "Penthelia antzinako egiptoar emakume apaiza eta musikaria izan zen, Antzinako Egipto Menfisko tenpluan Ptah jainko sortzailea zerbitzatzen zuena."}
{"id": "746622", "revid": "512", "url": "https://eu.wikipedia.org/wiki?curid=746622", "title": "Parisko Kontserbatorioa", "text": "Parisko Goi Mailako Musika eta Dantza-Kontserbatorio Nazionala ( edo , ahoskatua) 1795ean Parisen sorturiko kontserbatorioa da, egun PSL Research Universityren barnean dagoena. Frantziako Kultura Ministerioak kudeatzen du eta munduko kontserbatoriorik nagusienetariko bat da."}
{"id": "746623", "revid": "1545", "url": "https://eu.wikipedia.org/wiki?curid=746623", "title": "Parisko kontserbatorioa", "text": ""}
{"id": "746624", "revid": "1545", "url": "https://eu.wikipedia.org/wiki?curid=746624", "title": "Parisko Goi Mailako Musika eta Dantza-Kontserbatorio Nazionala", "text": ""}
{"id": "746625", "revid": "1545", "url": "https://eu.wikipedia.org/wiki?curid=746625", "title": "CNSMDP", "text": ""}
{"id": "746626", "revid": "512", "url": "https://eu.wikipedia.org/wiki?curid=746626", "title": "Metrodora", "text": "Metrodora Antzinako Greziako medikua izan zen, Egipton II. eta IV. mendeen artean bizi izan zena. Emakumezko batek idatzitako textu mediku zaharrenaren egilea da, \"Emakumezkoen gaixotasun eta zainketen ingurukoa\" (\u03a0\u03b5\u03c1\u1f76 \u03c4\u1ff6\u03bd \u0393\u03c5\u03bd\u03b1\u03b9\u03ba\u03b5\u03af\u03c9\u03bd \u03c0\u03b1\u03b8\u1ff6\u03bd \u03c4\u1fc6\u03c2 \u03bc\u1f20\u03c4\u03c1\u03b1\u03c2) izena duena.\nMetrodoraren biografiari dagokionez izena baino ez da ezagutzen.\nLana.\nMetrodoraren lanak medikuntzaren inguruko eremu ugari hartzen ditu barnean eta 63 atal ditu. Hipokratesen eragin handia nabari da. Sintomatologia eta etiologiaren inguruko gaietan ekarpen handiak egin zituen.\nLatinezko aurreneko itzulpenak III eta V mendeen artean agertu ziren, sarritan Kleopatraren izena erabiliz. Ezagutzen den eskuizkribu zaharrena Florentzian aurkitzen da. Aintzinako Grezia eta Erromako medikuez gain Erdi Aroko Europar anitzek ere erreferentziatu izan zuten.\nMetrodorak praktika klinikoan oinarritu zituen bere idatziak, modu digitalean (eskuaren bidez) zein speculuma erabiliz izandako esperientzietan."}
{"id": "746627", "revid": "1545", "url": "https://eu.wikipedia.org/wiki?curid=746627", "title": "Sara de Sancto Aegidio", "text": "Sara de Sancto Aegidio (\"Sara St. Gillesekoa\" edo \"Sara de Saint Gilles\"\u00a0bezala ere ezaguna) XIV. mendeko medikua izan zen.\nSara de Sancto Aegidio Marseillan bizi zen, Frantzian. Davinen alaba eta Avraham izeneko medikuaren alarguna zen. Bere praktika eta ezagutza medikoa Salon-de-Provence-ko Salvetus de Burgonoro bere ikaslearekin 1326ko abuztuaren 28an sinatu zuen kontratatuagatik ezagutzen da. Kontratuak dio Sara de Sancto Aegidiok zazpi hilabetez medikuntza irakatsi behar ziola, baita ostatua eta arropa ere eman beharko ziola. Sara de Sancto Aegidioren ikasleak, berriz, bere ikasketetan jasotako diru-sarrerak emango zizkion. Dokumentu hau irakasle-ikasleen kontratu mota honen adibiderik zaharrena eta ezagunena da."}
{"id": "746628", "revid": "1545", "url": "https://eu.wikipedia.org/wiki?curid=746628", "title": "Ospitaleko Zaldunak", "text": "Jerusalemgo San Joan Ospitaleko Zaldunen Ordena (), eskuarki Ospitaleko Zaldunak edo San Joan Ospitaleko Zaldunak deitua, kristautasunaren ordena militar ospetsuenetakoa izan zen, Maltako Ordena bilakatu zena. Ofizialki, 1129an sortu zen, Gurutzaden garaian, Lur Santuko erromesak babesteko, eta bi mende inguru iraun zuen.\nHistoria.\n1050 aldean, Amalfiko merkatariek ospitale bat eraiki zuten Jerusalemen, Lur Santura joaten ziren erromes txiro eta gaixoak zaintzeko. Anaia Gerardo, ospitaleko nagusia, hartzen da Ordenako sortzailetzat. Lehenengo Gurutzadaren garaian (1096-1099), Europan eta Sirian zituen ongileek dirua eta lur sail asko harentzat eman zituztenean hartu zuen indarra, artean Anaia Gerardo buru zela. Horren ondoren buru egon zen Raimundo Proventzakoak idatzi zuen ordenaren erregela, XII. mendearen hasieran Aita Santuak onartu zuena. Erregela horrek hamarrenak ordaintzetik eta Aita Santua ez zen beste agintari guztien mendetik libre uzten zuen Ospitaleko Ordena. Lur Santuak defenditzeko eginkizuna ezarri zien trukean."}
{"id": "746629", "revid": "1545", "url": "https://eu.wikipedia.org/wiki?curid=746629", "title": "San Joan Jerusalemgoaren Ospitaleko Zaldun Ordena", "text": ""}
{"id": "746630", "revid": "512", "url": "https://eu.wikipedia.org/wiki?curid=746630", "title": "Sophie Drinker", "text": "Sophie Lewis Drinker, Sophie Lewis Hutchinson ezkonaurreko izenez, (Haverford, Pennsylvania, 1888ko abuztuaren 24a \u2013 Chestnut Hill, Pennsylvania, 1967ko irailaren 6a) estatubatuar idazlea, musikaria eta musikologoa izan zen. Emakumeek historian zehar musikarekin izandako harremana ikertu zuen, eta ikerketatik \"Music and Women: The Story of Women in Their Relation to Music\" liburua argitaratu zuen 1948an."}
{"id": "746631", "revid": "336", "url": "https://eu.wikipedia.org/wiki?curid=746631", "title": "Matilda Joslyn Gage", "text": "Matilda Electa Joslyn Gage (Cicero, New York, 1826ko martxoaren 24a - Chicago, Illinois, 1898ko martxoaren 18a) estatubatuar emakumeen sufragioaren eta amerikar natiboen eskubide zibilen aldeko ekintzailea, abolizionista, librepentsalaria eta idazlea izan zen.\nBiografia.\nLehen urratsak.\nJoslyn Gagek bere haurtzaroa esklaboei laguntzeko sare klandestinoaren (lurpeko trenbidea) parte zen etxe batean igaro zuen. Kartzelan egon zen Fugitive Slave Law of 1850 delakoaren arabera egindako ekintzengatik, ekintza kriminal bezala esklabo iheslariei laguntza ematea tipifikatzen zuena. Bizitza osoan zehar arazo fisiko eta finantzarioak (bihotz-arazoak) izan zituen arren, emakumeen eskubideen alde egindako lana zabala, praktikoa eta askotan bikain gauzatua izan zen.\n1852an Gage emakumeen eskubideen aldeko mugimenduan sartu zen, Sirakusako Emakumeen Eskubideen Konbentzio Nazionalean (New York) hitz egin zuenean. Emakumearen Sufragioaren Aldeko Elkarte Nazionaleko presidentea izan zen 1875etik 1876ra, eta hogei urte baino gehiagoz Batzorde Exekutiboko presidentea edo presidenteordea izan zen. 1876ko konbentzioan, polizia talde batekin eztabaida arrakastatsua izan zuen, elkartea legez kanpoko batzar bat egiten ari zela argudiatuz. Polizia, azkenean, kargurik jaso gabe joan zen\nArgitalpenak.\nGage The National Citizen and Ballot Boxeko editorea izan zen 1878ko maiatzetik 1881eko urrira arte (mikrofilmetan eskuragarri) eta The Liberal Thinker egunkariko editorea 1890etik aurrera. Argitalpen horiek aukera eman zioten saiakerak eta iritzi-artikuluak argitaratzeko. Honako hau da bere lanen zerrenda partziala:\nMatilda efektua.\n1993an, Margaret W. Rossiter zientziaren historialariak Matilda J. Gageren omenez \"Matilda efektua\" terminoa sortu zuen, emakume zientzialariek beren lanaren azterketa objektibo batetik legokiekeena baino kreditu eta aintzatespen txikiagoa jasotzen duten egoera soziala identifikatzeko. Matilda efektua Robert K. Merton soziologo ospetsuak aurkeztutako \"Mateo efektua\" ren ondorio bat da."}
{"id": "746635", "revid": "512", "url": "https://eu.wikipedia.org/wiki?curid=746635", "title": "Claire F. Gmachl", "text": "Claire F. Gmachl (Salzburgo, Austria, 1967) austriar fisikaria da. 2007tik Ameriketako Estatu Batuetan dagoen Princetongo Unibertsitatean ingeniaritza elektrikoko irakasle egiten du lan. Kuantu-jauziko laserraren garapenari egindako ekarpenagatik ezaguna da."}
{"id": "746636", "revid": "512", "url": "https://eu.wikipedia.org/wiki?curid=746636", "title": "Garmendia", "text": "Garmendia (1059 m) Txaruta menditik oso gertu dagoen gailur txikia da, Belate mendilerroan, Bidasoaldean. Igotzeko ez du zailtasun handirik eta goitik ikuspegi ederra dago. Txaruta eta Garmendia artean Garmendi muinoa dago (951); bertan Txarutako txabolak daude."}
{"id": "746637", "revid": "336", "url": "https://eu.wikipedia.org/wiki?curid=746637", "title": "Hertha Ayrton", "text": "Phoebe Sarah Hertha Ayrton (Ingalaterra, 1854ko apirilaren 28a \u2013 Ingalaterra, 1923ko abuztuaren 26a) britainiar ingeniaria, matematikaria, fisikaria eta asmatzailea izan zen. Phoebe Sarah Marks jaiotza izenez, baina Hertha Ayrton izenez ezaguna, Royal Societyren Hughes Domina irabazi zuen arku elektrikoak eta rippleen sorrera ikertzeagatik.\nHaurtzaroa eta hezkuntza.\nPhoebe Sarah Marks Portsea, Hampshiren jaio zen 1854ko apirilak 28an. Bere aita, Levi Marks, poloniar judua zen, imigratu zuena; ama, Alice Theresa Moss, jostuna zen.\u00a0 Phoebe 8 seme-alabetako hirugarrena zen. Aita 1861ean hil zen, Herthak 7 urte zituela, bere emaztean zortzigarren semearekin haurdun zegoelarik. \u00a0\n9 urte zituela, bere izebek Londreseko ipar-mendebaldeko eskola batean ikasteko aukera eskaini zioten, eurena baitzen eskola. Bere lehengusuekin batera bizi eta hezi zen. Bere ikaskide eta irakasleek bizia eta sutsua zela zioten. Bere lehengusi\u00f1ei esker deskubritu zituen Herthak zientzia eta matematikak. 16 urte zituelarik, gobernanta lanetan hasi zen. \u00a0\nGirtonen, matematikak ikasi zituen fisikariaren eskutik. George Elioten gomendioz lortu zuen Herthak Girtoneko unibertsitatean sartzea, Cambridgen zegoela, Esfigmomanometro (tentsio arteriala neurtzeko gailua) bat eraiki, abesbatza zuzendu, Girtoneko su brigada sortu, eta ekin batera matematika kluba sortu zuen. Nahiz eta kurtso guztiak gainditu, emakumea izateagatik, ez zuen gradu akademikoa eskuratu, orduan Cambridgek zertifikatuak ematen zizkien emakumezkoei. Londreseko unibertsitatean, 1881ean, kanpo azterketa gainditu ondoren lortu zuen (batxiller titulua herrialde anglofilotan eskuratu daitekeen gradua da).\nMatematikak eta ingenearitza elektrikoan lana.\nLondresen, broderia et irakaskuntzarekin egin zuen bizimodua. Emakume langileen kluba sortu eta zuzendu eta bere ahizta, zeina gaitasun murriztukoa zen. zaindu zuen aldi berean. Notting Hill eta Ealing High School-en irakasle aritu zen baita. 1884an Ayrtonek lerro-banatzailea patentatu zue. Erraminta honek lerro bat zati berdinetan banatu eta horrela txikitu edota handitzeko gaitasuna ematen zion. Hau izan zen bere lehen asmakuntza handia, eta Louisa Goldsmid eta Barbara Bodichoni esker lortu zuen beharrezko baliabide ekonomikoak lortzea. Asmakuntza hau Emakumeen Asmakuntzen Exibizioan erakutsia izan zen, arrakasta handia izan zuelarik. Hau lehen patentea izanda, hil arte beste 26 gailu patentatu zituen, 5 zatitzaile matematiko, 13 arku elektriko eta elektrodo eta 8 aire propulsio.\n1884an (30 urterekin), arratsaldetan elektrizitate klaseak hartzen zituen Finsburyko Unibertsitate Teknikoan. William Edward Ayrtonek ematen zituen klaseak, hots, etorkizunean bere senarra izango zenak. William ingenearitza elektrikoan eta fisikan uztarlea izan zen Royal Society-aren parte izateaz gain. 1885eko maiatzaren 6an ezkondu ziren. Hortik aurrera, fisika eta elektrizitate arloetan ikerketa ugari egin zituzten batera. Bere kabuz ere Herthak arku elektrikoaren inguruko inbestigazioak egin zituen.\nMende amaieran, arku-bidezko argia nabarmen erabilia zen baina arazo ugari aurkezten zituen. Kliskatu eta txistu egiteko joera zuten arku hauek. The Electrician aldizkarirako hainbat artikulu idatzi zituen Herthak 1895ean, fenomeno hauek azalduz. Bere hitzetan, oxigenoak karboizko hodiekin erreakzionatzean gertatzen zen hau. Lehen emakumea izan zen Ingeniero Elektrikoen Instituzioaren aurren bere artikulua ahotsgoran irakurtzen. Beranduago, instituzio hontako lehen emakume partaidea bihurtu zen. 1901ean, Royal Soceity-an bere artikulua irakurtzeko eskaera egin zuen, baina bere generoa zela eta ukatu egin zioten aukera, eta bere ordez irakurri zuen. Hala ere, Royal Society-ak saria eman zion Herthari, Hertha Ayrton Hughes Medal saria jasotzen lehen emakumea izan zen. Gaur egun, sari hori irabazi duten bi emakume daude soilik. 1906an. XIX. mende amaierarako Ayrtonen lana ezagunagoa zen, eta garrantzi hadiagoa aitortu zitzaion. Hainbat kongreso eta hitzalditan egon zen hizlari, eta bere arrakastari esker Zintziaren Aurrerapenerako Erakunde Britainiarrak emakumeak komite orokor eta sekzionaletan parte hartzea ahalbidetu zuen.\n1902an, The Electric Arc lana aurkeztu zuen, bere lanaren laburpena izan zena. Argitarapen honekin, ingenearitza elektrikoarei eginiko ekarpena ukaezina zen. Hasieran Ayrtonek ez zuen harrera ona izan Royal Societyko zientzialari tradizionalen eta entzutetsuen artean. Lan honen ondorioz, John Perryk Royal Societyko partaide izateko hautagai aurkeztu zuen, baina ezkonduta egotearen aitzakiarekin baztertu zuten eskaera. 1904an Royal Societyan bere lana irakurtzen utzi zioten azkenik. The Origin and Growth of Ripple Marks lana irakurri zuen, zeina gerozeago argitaratua izan zen\u00a0 RSaren aldizkari partikularrean.\nEmakumearen sufragioan ekarpena.\nBere gaztaroan, Ayrton emakumeen sufragioaren mugimenduan aktibista izan zen. 1907an aren\u00a0 (Emakumeen Batasun Politiko eta Soziala) partaide bihurtu zen, askatutako presoen jai batean egon ondoren. Diru bilketak antolatu zituen. Ayrton batera joan zen delegazioaren parte zen, zeinak Lehen Ministroarengana joan ziren 1910eko azaroak 18an (Black Friday).\nAyrton Marie Curie zientzialariaren lagun mina zen, bere alabari matematika klaseak eman zizkion. Curie sufragisten mugimenduan era anonimoan ibili arren, Herthak Mariek protesta batean sinadura uztea lortu zuen, sufragista batzuen kartzelaratzearen aurka.\nMugimendu honi esker ezagutu zuen Ayrtonek Barbara Bodichon, Girton Unibertsitatearen ko-fundatzailea eta sufragista. Emakume honek Hertharen proiektu eta hezkuntzak inbertsio handia egin zuen.\nHelduaroa eta ikerkuntza.\n1901 eta 1926 artean Ayrtonek zazpi lan aurkeztu zituen Royal Society-aren aurrean, azkena hilondoan. eta -ari era bere ikerketen emaitzak aurkeztu zizkien. Hetherrek aire eta ur bortizeengan izan zuen interesak bere jarraitzaleengan eragina izan eta Lehen Mundu Gerran lubakietara jaurtitako gas eta pozoietan izan zuen ondorio. \u00a0\n sortzean lagundu zuen Ayrtonek 1919an, baita \u00a0-a ere 1920an. Odol pozoiketa izan zen bere heriotzaren arrazoia, intsektu baten ziztadak eragina. 1923ko abuztuak 26an hil zen New Cottage, North Lacing, Sussexen.\nBizi pertsonala.\nHertha Ayrton agnostika zen. Nerabea zela Hertha goitizena eman zion bere buruari izen bereko poema liburuaren omenez, non erlijioaren antolakuntza kritikatzen den.\n1885ean ezkondu ondoren, bere lehen alaba Barbie deitu zuen, Barbara Bodichonen omenez. Bere alaba, partidu laboristaren parlamentaria izan zen. Hertharen biloba, Michael Ayrton artista da."}
{"id": "746638", "revid": "12788", "url": "https://eu.wikipedia.org/wiki?curid=746638", "title": "Beauden Barrett", "text": "Beauden John Barrett (New Plymouth, Taranaki, 1991ko maiatzaren 27a) zeelandaberritar errugbi jokalaria da, zabaltzaile eta atzelari postuetan aritzen dena. 2024tik aitzina, Japoniako Errugbi Ligako Toyota Verblitzen jokatuko du. 2012ko ekainaren 23an egin zuen debuta Zeelanda Berriko selekzioarekin, Hamiltonen, Irlandaren aurka, eta zazpiko errugbiko selekzioan ere aritu da. Bi aldiz hautatu dute World Rugbyren urteko jokalari onena: 2016an eta 2017an."}
{"id": "746639", "revid": "1545", "url": "https://eu.wikipedia.org/wiki?curid=746639", "title": "Oskar Groening", "text": ""}
{"id": "746642", "revid": "512", "url": "https://eu.wikipedia.org/wiki?curid=746642", "title": "Robert Trujillo", "text": "Roberto Agust\u00edn Miguel Santiago Samuel Perez de la Santa Concepci\u00f3n Trujillo Veracruz Batista ( ahoskatua; ), Robert Trujillo izenaz ezaguna, estatubatuar gitarra-jotzailea da, mexikar jatorria dauka. Gaur egun Metallica taldean baxua jotzen du."}
{"id": "746648", "revid": "512", "url": "https://eu.wikipedia.org/wiki?curid=746648", "title": "Dan Carter", "text": "Daniel William Carter (Leeston, Canterbury, 1982ko martxoaren 5a) zeelandaberritar errugbilari ohia da, zabaltzaile eta lehen erdiko postuetan aritzen zena. Hiru aldiz hautatu zuten World Rugbyren urteko jokalari onena: 2005, 2012 eta 2015ean, eta historiako zabaltzailerik hoberena izan da aditu askoren iritziz. 2016an, Zeelanda Berriko Meritu Ordena jaso zuen.\nLau aldiz irabazi zuen Super Rugby txapelketa Crusaders taldearekin. Zeelanda Berriko selekzioarekin, berriz, 112 partida jokatu zituen 2003\u20132015 bitartean, eta 1.598 puntu lortu, inoizko markarik handiena; bederatzi aldiz irabazi zuen The Rugby Championship, eta bitan Munduko Errugbi Txapelketa, 2011n eta 2015ean."}
{"id": "746651", "revid": "12788", "url": "https://eu.wikipedia.org/wiki?curid=746651", "title": "Brodie Retallick", "text": "Brodie Retallick (Rangiora, Canterbury, 1991ko maiatzaren 31) zeelandaberritar errugbilaria da, bigarren lerroan aritzen dena. 2024tik aitzina, Japoniako Top Leageko Kobelco Steelers taldean jokatuko du. Zeelanda Berriko selekzioko kidea 2012tik aurrera, 2015ean Munduko Errugbi Kopa irabazi zuen taldean parte hartu zuen. 2014an, World Rugbyren urteko jokalari onena hautatu zuten."}
{"id": "746652", "revid": "38481", "url": "https://eu.wikipedia.org/wiki?curid=746652", "title": "Oozito", "text": ""}
{"id": "746653", "revid": "58701", "url": "https://eu.wikipedia.org/wiki?curid=746653", "title": "Jes\u00fas L\u00f3pez Cobos", "text": "Jesus Lopez Cobos (Toro, 1940ko otsailaren 25a - Berlin, 2018ko martxoaren 2a) espainiar orkestra zuzendaria izan zen.\n1981erako Berlingo Operako zuzendaria zen, eta nazioarteko hainbat orkestratako gidari izan zen ondoren. AEBetan, Cincinnatiko orkestran aritu zen lanean, baita Europan Suitzako Lausanako eta Madrilgo orkestretan ere. Euskadiko Orkestra Sinfonikoaren kolaboratzaile izan zen, 2011n \"Errusiar triptikoa\" emanaldian, esaterako."}
{"id": "746654", "revid": "96586", "url": "https://eu.wikipedia.org/wiki?curid=746654", "title": "Bakarne Jorge", "text": "Miren Bakarne Jorge Romaratezabala (Legazpi, Gipuzkoa, 1970 - Morcenx, Frantzia, 2018ko otsailaren 10a), ezaguna Bakarne Jorge izenez, gipuzkoar aktorea eta musikaria izan zen.\nIbilbidea.\n2001ean egin zuen debuta agertokietan, \"Avant de voir son visage\" antzezlanean; hurrengo urtean estreinatu zuten euskaraz, \"Bere aurpegia ikusi aurretik\" izenburupean. Soinu jotzaile itsu baten rolean aritu zen Jorge, eta hain zuzen, bere pertsonaia bezala, bera ere itsua eta soinu jotzailea zen. 2002an, berriz, \"Ostiralen zain bakarrizketa aurkeztu zuen\". Zuhaitzaren Soinua kolektiboarekin, soinu jotzaile ere aritu zen Europako hainbat herrialdetan"}
{"id": "746655", "revid": "336", "url": "https://eu.wikipedia.org/wiki?curid=746655", "title": "Davide Astori", "text": "Davide Astori (San Giovanni Bianco, Italia, 1987ko urtarrilaren 7a - Udine, Italia, 2018ko martxoaren 4a) italiar futbolaria izan zen, zelaian atzelari jokatzen zuena. Italiako futbol selekzio nazionalarekin nazioarteko partidak jokatu zituen.\nBere kirol ibilbidea osoan zehar Italian jokatu zuen eta hil zenean Serie A ligako A.C.F. Fiorentina taldeko futbolaria zen."}
{"id": "746657", "revid": "512", "url": "https://eu.wikipedia.org/wiki?curid=746657", "title": "Adelberger", "text": "Adelberger Lonbardiakoa (fl. 760) Paulo Lonbardiakoa historialariak irakatsitako hainbat emakume medikuen artean egon zen emakumea da. Paul Comoko monje beneditar bat zen. Adelberger Desiderioren alaba zen. Ez dakigu askoz gehiago emakume honen inguruan."}
{"id": "746658", "revid": "12788", "url": "https://eu.wikipedia.org/wiki?curid=746658", "title": "Kieran Read", "text": "Kieran Read (Papakura, Auckland, 1985eko urriaren 26a) zeelandaberritar errugbilari ohia da, hirugarren lerroko hegal eta hirugarren lerroko erdiko postuetan aritzen zena. 2007-2019 bitartean, Super Rugby txapelketako Crusaders taldean jokatu zuen. Bi aldiz irabazi zuen Munduko Errugbi Kopa Zeelanda Berriko selekzioarekin, 2011n eta 2015ean, eta kapitaina izan zen 2016tik. World Rugbyren urteko jokalari onena aukeratu zuten 2013an."}
{"id": "746659", "revid": "1519", "url": "https://eu.wikipedia.org/wiki?curid=746659", "title": "Kanadako Auzitegi Gorenaren ebazpena, Quebecen balizko sezesioaz", "text": "Renvoi relatif \u00e0 la s\u00e9cession du Qu\u00e9bec (frantsesez) edo Reference re Secession of Quebec (ingelesez) izen ofizialekin ezagutzen den ebazpen judiziala, Kanadako Auzitegi Gorenak hartutako epai bat da, 1998. urtekoa, mugarri inportantea Kanada eta Quebec-entzat, eta baita nazioarteko legediaren baitan, balizko sezesio baten auzia zedarritzen baitu.\nAurrekariak.\n1980. urtean izan zen independentzia erreferendum bat Quebecen, herrialdea Kanadatik banantzeko, eta galdu egin zuten independentistek, baina 1994an Alderdi Quebectarra berriro iritsi zen boterera beste erreferendum bat egingo zuen aginduarekin. Erreferendum hori egin zen 1995. urtean, baina hura baino lehenago, Quebeceko parlamentuak sezesio lege bat onartu zuen, erreferendumean independentzia gailentzekotan, estatu berria sortzeko urratsak proposatuz. Erreferendum hori egin zen 1995. urtean, eta berriro ere independentismoak galdu egin zuen.\nKanadako Gobernu federala guztiz kontra zegoen Quebecen independentziari zegokionez, baina, hala ere, auzia legearen baitan argitu nahi izan zuen, eta estatuko Auzitegi Gorenari zuzendu zitzaion, kontua argitzeko.\nAuzia eta epaia.\nKanadako Gobernuaren galderak.\nHiru galdera espezifiko galdetu zizkion Gobernuak Auzitegi Gorenari. Funtsean:\nErantzun laburra.\nLehen bi galderentzat ezezko erantzuna eman zuen Auzitegi Nagusiak, ez Kanadako konstituzioak ez nazioarteko legeek ez zutela babesten sezesio eskubidea. 3. galdera, beraz, ez zuten erantzun beharrik izan.\n\u00d1abardurak: printzipio demokratikoen nagusitasuna.\nHala ere, sezesioaren legaltasunari ezezko erantzun hauek \u00f1abarduraz jantzi zituen Auzitegi Gorenak, lau printzipioren argitan: federalismoa, demokrazia, legearen lehentasun eta konstituzionalismoa, eta gutxiengoen babesa. Printzipio demokratikoen nagusitasuna nabarmendu zuten epaileek bereziki:Il est vrai, bien s\u00fbr, que la d\u00e9mocratie exprime la volont\u00e9 souveraine du peuple.\u00a0 Pourtant cette expression doit aussi \u00eatre consid\u00e9r\u00e9e dans le contexte des autres valeurs institutionnelles que nous estimons pertinentes dans ce renvoi. Les rapports entre d\u00e9mocratie et f\u00e9d\u00e9ralisme signifient par exemple que peuvent coexister des majorit\u00e9s diff\u00e9rentes et \u00e9galement l\u00e9gitimes dans divers provinces et territoires ainsi qu'au niveau f\u00e9d\u00e9ral.\u00a0[...] Un syst\u00e8me politique doit aussi avoir une l\u00e9gitimit\u00e9, ce qui exige, dans notre culture politique, une interaction de la primaut\u00e9 du droit et du principe d\u00e9mocratique.\u00a0 Le syst\u00e8me doit pouvoir refl\u00e9ter les aspirations de la population.\u00a0Il y a plus encore. La l\u00e9gitimit\u00e9 de nos lois repose aussi sur un appel aux valeurs morales dont beaucoup sont ench\u00e2ss\u00e9es dans notre structure constitutionnelle. Ce serait une grave erreur d'assimiler la l\u00e9gitimit\u00e9 \u00e0 la seule \u00abvolont\u00e9 souveraine\u00bb ou \u00e0 la seule r\u00e8gle de la majorit\u00e9, \u00e0 l'exclusion d'autres valeurs constitutionnelles.Azken finean, bi zilegitasunen arteko talkan (Quebec eta Kanadako Gobernua) Kanadako Auzitegi Gorenarentzat printzipio demokratikoa nagusitzen da. Bozka nagusitzen da, nahiz eta Konstituzioan ez agertu. Bozkaren adierazpen hori galdera derrigor argi batekin egin behar zela zehaztu zuen halaber Auzitegiak, eta emaitza nabarmen aldekoa izan beharko zela, portzentaiarik aipatzen ez den arren epaian. Quebecek oinarri horiek betez erabakitzen badu sezesioa, Kanadako Gobernuak fede onez negoziatu behar du independentzia (fede onaren definizioetan ere ez zen sartu Auzitegia, dena dela).\nOndorengoak.\nAuzitegiaren epaian oinarrituta, Kanadako Parlamentuak Argitasun Legea (\"Clarity Act\") onartu zuen 2000. urtean. Lege horren bidez, Kanadako ordezkarien ganberak boterea du erabakitzeko independentziarako erreferendum baten galdera aski argia den edo ez, eta independentziaren hautuak irabaziz gero aldea behar adinakoa den edo ez. Gainera, lurralde baten independentzia baimentzeko konstituzioa zuzendu behar da, eta, horretarako, gainerako probintzien oniritzia behar da.\nQuebeceko Gobernuak ez zuen Argitasun Lege hori onartu, eta lege propio bat egin zuen independentziarako baldintzak zehazteko. \"Loi sur l\u2019exercice des droits fondamentaux et des pr\u00e9rogatives du peuple qu\u00e9b\u00e9cois et de l\u2019\u00c9tat du Qu\u00e9bec\", izeneko lege horretan, testuak dio quebectarrek eskubidea dutela, aldebakartasunez, beraien erregimen politikoa erabakitzeko, eta burujabetza bera ere erabakitzeko eskubide horren barruan dagoela. Era berean, etorkizuneko balizko independentzia erreferendumetan beharrezko onarpen neurria botoen %50 gehi bat bozetan zehazten da.\nBi lege hauen konstituzionaltasuna edo elkarren artean izan daitekeen kontraesana ez da oraingoz argitu Kanadako sistema konstituzionalean.\nEuskal hemeroteka.\nKanadako Auzitegiaren epai honek iritzi eta ikerketa ugarirako aitzakia eman du Euskal Herrian. Euskal Herriaren burujabetasunarekin, erabakitzeko eskubidearekin eta balizko independentzia prozesu baterako nazioarteko mugarritzat jotzen dute iritzigile eta politologo askok. Hona zenbait aleren bilduma:"}
{"id": "746660", "revid": "116965", "url": "https://eu.wikipedia.org/wiki?curid=746660", "title": "Valtteri Bottas", "text": "Valteri Viktor Bottas (Nastola, Finlandia, 1989ko abuztuaren 28) Finlandiako motor lasterketa gidaria da. Gaur egun Monacon bizi da eta 2017ko denboralditik formula 1 mundu lehiaketaren Mercedes F1 taldean lehiatzen."}
{"id": "746661", "revid": "116965", "url": "https://eu.wikipedia.org/wiki?curid=746661", "title": "Bruno Oscar Schmidt", "text": "Bruno Oscar Schmidt (1986ko urriko 6an) hondartzako boleiboleko brasildar jokalaria da. Bruno Oscar Schmidt, saskibaloiko jokalari ospetsuaren, eta Tadeu Schmidt, telebistako erreportariaren iloba da."}
{"id": "746662", "revid": "512", "url": "https://eu.wikipedia.org/wiki?curid=746662", "title": "Anne Bonney", "text": "Anne Bonny, Boon txikigarria bezala ezagutua (County Cork, Irlanda, 1698ko martxoaren 8a- 1782ko apirilaren 25a), emakume pirata irlandesa izan zen XVII mendeko lehen urteetan lan egin zuena eta nagusiki gogoratua da XVIII mendean pirateriaz errudun izendatutako bi emakumeetako bat izan zelako (bere kidea, Mary Read, izan zen bestea).\nBibliografia.\nIngelesez\nGaliziarraz\nGaztelaniaz"}
{"id": "746663", "revid": "9280070", "url": "https://eu.wikipedia.org/wiki?curid=746663", "title": "Barbara Strozzi", "text": "Barbara Strozzi (edo Barbara Valle) (Venezia, 1619ko abuztuaren 6a - Padua, 1677ko azaroaren 11) Barrokoko abeslari eta musikagilea izan zen.\nObrak.\nBere lan gehienak kantatak dira, soprano bakarlari eta baxu jarraituentzat, horregatik erraza da pentsatzea berak kantatzeko idatzi zituela. Bere musika Seconda prattica-ri lotuta dago, adibiderik onena Claudio Monteverdiren obrak dira. Hala ere, bere obrak enfasi lirikoak dute, bere ahotsean oinarrituta. Bere abestien letra gehienak bere aitak idatzi zituen, Giulio. Bere obren 8 liburuki argitaratu zituen, beste musikagile batzuen kantatak ere argitaratu zituen XVII mendean."}
{"id": "746668", "revid": "42829", "url": "https://eu.wikipedia.org/wiki?curid=746668", "title": "Minotauroa", "text": ""}
{"id": "746669", "revid": "448", "url": "https://eu.wikipedia.org/wiki?curid=746669", "title": "Lophura nycthemera", "text": ""}
{"id": "746671", "revid": "96586", "url": "https://eu.wikipedia.org/wiki?curid=746671", "title": "Yvette Huykoa", "text": "Yvette Huykoa (edo, besterik gabe, Yvette) (Huy, Belgika, 1158 \u2013 Huy, Belgika, ) kristau profeta eta anakoreta izan zen.\nBizitza.\nFamilia aberats baina ez bereziki erlijioso batean jaio zen, Liegeko apezpikuarekin erlazioa zuena, eta gaztetatik bizitza erlijiosoa bizitzen saiatu zen bere etxetik. Bere aita zerga biltzailea zen. Yvette ezkontzera behartu zuten hamahiru urte zituenean eta hiru seme-alaba izan zituen (haietako bat oraindik haurtxoa zenean hil egin zen), eta hemezortzi urte zituela alargun geratu zen. Statten, Mosa ibaiaren goikaldean eta Huytik hurbil, zegoen legenarra zaintzeko ospitalera joan zen orduan. Bertako gaixoak zaintzeko eta bere bokazio erlijiosoa era sakonagoan jarraitzeko hartu zuen erabaki hau.\nBere bi semeak aitonaren kargu utzi zituen. Hamar urte geroago, anakoreta bihurtu zen eta koloniaren ondoan zegoen kapera bateko gelaxka batera erretiratu zen, Orvaleko abadetxeko abadeak egindako zeremonia batean. Bertatik, erromesei gidaritza eskaintzen zien, beregan profeta bat ikusten baitzuten, zentzu apostolikoan jainkotasunarekin lotura zuenaren zentzuan. Apaizak eta baita tokiko elizaren dekanoa ere bere presentziara deitu zituen eta haien portaeragatik kargu hartu zien. Bere aitaren eta bere seme baten konbertsioa eragin zuen. Denbora baten ostean, bere botereak gizonezko kleroarena mehatxatzen zuen. Salatu zuten. Yvette 1228ko urtarrilaren 13an hil zen Huyn, Belgikan.\nBere bizitza Floreffeko Hugh Premontretarrak jaso zuen."}
{"id": "746672", "revid": "20653", "url": "https://eu.wikipedia.org/wiki?curid=746672", "title": "Etelburga Wessexkoa", "text": "Etelburga Wessexkoa edo \u00c6thelburg (ca. 673-740) Wessexko erregina izan zen Ine Wessexkoarekin ezkondu eta gero. Batez ere ezaguna da 722an Taunton gotorlekua suntsitu zuelako, Ealdbert errebeldea aurkitzeko. Gotorleku hau Inek berak eraiki zuen.\nBizitza.\n\u00c6thelburg 673. urte inguruan jaio zen. Wessexko erregearen emazte izan zen. Historialari batzuek uste dute anglo-saxoi emakume gerlari bakarrenetako bat izan zela. 722an Taunton hiria erre zuen, Inek eraikitako hiria, etsaiek suntsitu ez zezaten.\n726an Wesseko erregeak abdikazioa aurkeztu zuen, eta \u00c6thelburg Erromara joan zen."}
{"id": "746673", "revid": "336", "url": "https://eu.wikipedia.org/wiki?curid=746673", "title": "\u00c6thelburg Wessexkoa", "text": ""}
{"id": "746675", "revid": "336", "url": "https://eu.wikipedia.org/wiki?curid=746675", "title": "\u00c6thelwynn", "text": ""}
{"id": "746676", "revid": "512", "url": "https://eu.wikipedia.org/wiki?curid=746676", "title": "Ethylwyn", "text": "Ethylwyn, \u00c6thelwynn edo Ethelwynn X. mendeko emakume noble bat izan zen. Ezaguna da Dunstanekin egindako topaketa dela eta eta berak egindako brodatze lanei esker.\nDunstanen biografiaren arabera, Ethylwynek laguntza eskatu zion erlijio-jantzi batzuk egiteko, hainbat irudi geometriko zituena eta, ondoren, urrez eta harri bitxiz dekoratzea nahi zuena. Ethylwynek egindako jantziak, hala ere, desagertu dira.\nDunstanen biografoaren arabera, Ethylwyn bisitatu zuenean bere lira (edo arpa) eraman zuen, brodatzen zuen bitartean jo ahal izateko. Kondairaren arabera, lira paretan eskegi zuen eta, miraria gertatu zen: bakarrik jotzen hasi zen; hau entzun ostean, Dunstan, Ethylwyn eta eurekin zeuden emakume guztiek egiten zutena utzi eta \"elkarri begiratu zioten harriduraz\"."}
{"id": "746680", "revid": "1519", "url": "https://eu.wikipedia.org/wiki?curid=746680", "title": "Renvoi relatif \u00e0 la s\u00e9cession du Qu\u00e9bec", "text": ""}
{"id": "746681", "revid": "42829", "url": "https://eu.wikipedia.org/wiki?curid=746681", "title": "Mao Zegong", "text": ""}
{"id": "746682", "revid": "56334", "url": "https://eu.wikipedia.org/wiki?curid=746682", "title": "Salerosketa-kontratu", "text": ""}
{"id": "746684", "revid": "9232248", "url": "https://eu.wikipedia.org/wiki?curid=746684", "title": "Legazpi (Albay)", "text": "Legazpi Hiria (erdialdeko bikoleraz: \"Ciudad kan Legazpi\"; ) Filipinetako Albay probintziaren hiriburu politikoa da, Luzon uhartean. Baita ere Bicol lurraldeko hiriburua da. 2015ean 196.639 biztanle zituen. Legazpiko hiriburuak Miguel Lopez Legazpi konkistatzailearen izena hartu zuen. 1616an sortu zen.\nBarangayak.\nOfizialki Legazpik, administratiboki 70 barangay ditu:"}
{"id": "746685", "revid": "46380", "url": "https://eu.wikipedia.org/wiki?curid=746685", "title": "Prosper-Olivier Lissagaray", "text": "Hippolyte Prosper Olivier Lissagaray (Tolosa, Frantzia, 1838ko azaroaren 24a - Paris, Frantzia, 1901eko urtarrilaren 25a), Prosper-Olivier Lissagaray edo soilik Lissagaray izenez ezaguna, frantziar kazetari errepublikazale eta sozialista izan zen.\n1871ko Parisko Komuna altxamenduan parte hartu zuen, baina gobernu iraultzailea erori eta berehala Londresera ihes egin zuen. Londresko erbestealdian Karl Marxen alaba Eleanorrekin maitasun-harremana izan zuen. Eleanorrek berak itzuli zuen ingelesera Lissagarayren \"Histoire de la Commune de 1871\" liburua.\n1880ko uztailaren 11an Frantziako Parlamentuak komuneroei amnistia ematea onetsi ondoren, Lissagaray erbestetik itzuli zen Parisa. Bertan hil zen 1901eko urtarrilaren 25ean."}
{"id": "746686", "revid": "448", "url": "https://eu.wikipedia.org/wiki?curid=746686", "title": "Zilar-koloreko faisai", "text": ""}
{"id": "746687", "revid": "105290", "url": "https://eu.wikipedia.org/wiki?curid=746687", "title": "Big Hero 6 (filma)", "text": "Big Hero 6 2014ko Don Hall eta Chris Williams estatubatuar zinema zuzendarien animaziozko superheroi filma da. Marvel Comics argitaletxeko izen bereko komikien egokitzapen librea da. irabazi zuen.\nArgumentua.\nSan Fransokyo metropolian bizi den Hiro Hamadak, bere gaitasunei etekin ateratzen ikasten du, bere anai Tadashi gailenaren laguntzarekin, eta baita bere lagun gailenen laguntzarekin ere: GoGo Tamago adrenalina bilatzailea, Wasabi-No-Ginger garbiketarekin arduratsua, Honey Lemon kimikan jeinua, eta Fred komiki-zalea. Gertakariek bide hondatzaile bat hartzen dute, eta lagun-taldeak San Fransokyoko kaleetako konspirazi arriskutsu baten erdian ikusten du bere burua. Orduan Hirok bere lagun hurkoa den Baymax robotarengana jotzen du, eta lagun-taldea azken teknologiazko heroi-talde batean bilakatzen du misterioa argitzeko."}
{"id": "746688", "revid": "448", "url": "https://eu.wikipedia.org/wiki?curid=746688", "title": "Zilar koloreko faisai", "text": ""}
{"id": "746689", "revid": "448", "url": "https://eu.wikipedia.org/wiki?curid=746689", "title": "Zilar faisai", "text": ""}
{"id": "746693", "revid": "512", "url": "https://eu.wikipedia.org/wiki?curid=746693", "title": "Kosme Du\u00f1abeitia", "text": "Kosme Du\u00f1abeitia Euba (Bilbo, 1819ko irailaren 27a-1890eko urtarrilaren 18a) Argazkilari eta margolari ospetsua izan zen. Beste margolari ospetsuen irakaslea izan, besteak beste, Antonio Maria Lekuona eta Eduardo Zamacois. Erretratugile bezala ospe handia lortu zuen.\nBiografia.\nGurasoak Juan Antonio Du\u00f1abeitia eta Josefa Antonia Euba ziren. Bost seme-alabak izan zituzten, tartean Kosme. Bilbon hasi zen margolaritza ikasten. 1840an Kosme Erromako Arte Ederren Eskolan zegoen ikasten. Erromatik bueltan Alemaniara joan zen. Berriro Euskal Herrian Iru\u00f1ean margolaritza irakatsi zuen eta Natur Zientzien Museoan lan egin zuen. Carmen Delmas, Juan Barroeta, Antonio Lekuona eta Adolfo Guiardekin batera Nazaretarren izengoitia jaso zuen. Akademizismo joera barruan ere kokatu zitzaion.\n1852ko apirilaren 7an Juana Metxaka Gurbistarekin ezkondu zen, Bilboko San Anton elizan. Hamar seme-alabak izan zituzten. Kosme Du\u00f1abeitia Irudi eta Apaingarri katedratiko izendatu zuten eta Bizkaiko Arte Ederren Akademiaren akademikoa izan zen. 1860ean Afrikara zihoazten euskal oinezkoo erregimenturarko bandera margotu zuen.\n1882ko abuztuaren 11an Bizkaiko Lehiaketa ospatu zen eta Du\u00f1abeitiak zazpi lan aurkeztu zituen. Haietako bat, \"La Jura de los Fueros\", Anselmo Ginea Saria jaso zuen.\nKosme Du\u00f1abetia 1890eko urtarrilaren 18an hil zen, bronkitis baten ondorioz. Emaztea, Juana, lau urte geroago hil zen.\nArgazkilaria.\nCesar Estornesen arabera Du\u00f1abeitia argazkilaritzan hasiko zen 1870. hamarkadan.Du\u00f1abeitiak argazkilaritza tailerra ireki zuen Bilboko Gurutze kalean. Lan hau Instituto Vizca\u00ednon marrazketa irakaslearen lanarekin eramaten zuen. Beste tekniken artean, argazkiak olio teknikaz errepasatzen zuen."}
{"id": "746697", "revid": "89260", "url": "https://eu.wikipedia.org/wiki?curid=746697", "title": "Queer", "text": "&lt;noinclude&gt;\n\"Queer (ingelesez, queer ([k\u02b7\u026a\u025a(\u0279)]), \u201carraro\u201d, \u201cbitxi\u201d, \u201cez ohiko\u201d)\" etiketa libreko gizartea defendatzen duen lanketa teorikoa da, non pertsona guztiak errespetatuak diren eta eskubideak era berdinzalean gauzatzen diren. Gizartean onartutako sexualitateak baino harantzago joatea aldarrikatzen du Queer mugimenduak: bizimodu heterosexualaz, monogamoaz eta adin eta klase bereko pertsonen arteko harremanez harago, alegia. Mugarik gabeko mundua eta eskubide berdineko pertsona ezberdinak izatea lortu nahi da, bakoitza den modua izan eta agertzea, alegia. Irainaren berradierazpenarekin, \"queer\" mugimenduak berretsi nahi du aukera sexual ezberdina giza-eskubide bat dela. \"Normala\" den sexualitatearen espiraletik urruntzen diren sexualitate guztiak sexualitate periferikoak dira.\nHitzaren etimologia.\n\"Queer\" hitzak, aditz gisa, ezarritako arauak \u201cezegonkortzea\u201d esan nahi du. Izenondo gisa berriz, \u201carraroa\u201d, \u201cokerra\u201d edo \u201cbitxia\u201d da eta ez litzateke existituko bere kontrakoa gabe: \"straight\", \u201czuzen\u201d edo \u201cheterosexuala\u201d esan nahi duena.\nHitz ingelesak, izen bezala erabilita, \u201c\"emagizon\u201d,\" \u201chomosexuala\u201d edo \"\u201dgay\u201d\" esan nahi du; sexualitateari gutxiespen-zentzua emanez, orientazio homosexuala ohore falta eta anormaltasunarekin lotzen du. \u00a0\n\"Queer\" hitza hurrengo esamoldeetan agertzen da: \"to be queer in the head\" (burutik jota egotea), \"to be in queer street\" (zor asko izatea), \"to feel queer\" (ondoezik edo gaixorik egotea), \"queer bashing\" (eraso bortitzak homosexualei).\nBerbak, emakume baten izaera iraultzailea eta urratzailea islatzen du, menpeko feminitatearen ohituratik askatzen dena, emakume maskulino batena, \"emagizon\" batena edo tipologia menderatzailea baino sentikortasun gehiago duen gizon batena, \u201caurkako generoaren arropa\u201d daramanarena\u2026\n\"Queer\" hitzak ez dauka itzulpenik ez euskarara, ez gaztelaniara, ez frantsesera (Qubec-ek itzulpen proposamen bat egin zuten 2000n: \"alloxexuel\" edo \"altersexuel\"). \u201c\"Queer\" Teoria\u201d itzultzen saiatu izan da hurrengo izenekin: teoria okerra, \"emagizonen\" teoria, teoria arrosa, \u201culertutako\u201d teoria, teoria urratzailea\u2026 Betiere, hitz ingelesaren esanahi zehatza galtzen da, horregatik mantendu da jatorrizko hizkuntzan (Llamas, 1998; Guasch, 1998, 2000; M\u00e9rida, 2002).\nHistoria.\nXVIII. mendean sartu zen \"Queer\" hitza ingeleseko hiztegian. Hitzak, pertsona tranpati, lapur edo ardi galdu bati egiten zion erreferentzia, baita ere emakumea edo gizona zen igarri ezin zen pertsona bati. Gainera, emakume maskulino edo \"emagizon\" bat kalifikatzeko balio zuen ere.\nViktoriar Aroan (Erresuma Batuan Viktoria I erreginaldian: 1837-1901), heterosexualitatearen balioa defendatzen zenean, \"queer\" hitza erabiltzen zen heterosexualtasunetik ateratzen ziren pertsonak izendatzeko. \"Emagizonak,\" lesbianak eta trabestiak \"queer\" ziren.\nHala ere, bi menderen ostean, hitzaren esanahia zeharo aldatu zen. 1980ko hamarkadako erdialdean, HIES-aren krisialdiak bultzaturik, talde txiki askok \"Queer\" irainaz jabetzea erabaki zuten, eta hortik ekintza politiko-iraultzaile bat atera zuten. Horrela, lehen errepresio soziala eragiten zuen hitza izan zena, iraultzarako osagai bihurtu zen. Halaber, homosexualek \"emagizon\" izena arbuiatu eta beren burua \"queer\" deitu zuten.\n\"Queer\" ikasketen jatorria Amerikako Estatu Batuetako testuinguru sozial korapilatsu batean izan zen. Hasieran, sexualitatearen teoria berrien ostean hasi ziren ikertzen (Foucault,\u00a01976; Weeks, 1998), baita Boswell-en (1980) aurkikuntzaren (Antzinarotik Erdi Aroaren amaierara arte izandako orientazio homosexualaren errespetuari buruz) ondoren ere. Adrienne Rich-ek (1996) derrigorrezko heterosexualitatearen eta orientazio homosexualaren existentziari buruz idatzi zuen artikuluak osatu zuen. Dover-ek (1980) aurkitutako ebidentzia arkeologikoak agerian utzi zuen Aintzinako Grezian egondako jokaera homosexuala.\nHalaber, unibertsitateek sexualitateen ikerketaren inguruan zuten jakin-mina handitzeak ere izan zuen eragina \"Queer\" ikasketetarako.\nAldarrikapena.\nTermino orokorretan, \"Queer\" teoriak \u00a0derrigorrezko heterosexualitatea desafiatu (\u201cheteronormatibitatea\u201d ere deitua) eta gizabanakoa bere genero identitateagatik edo orientazio sexualagatik sailkatzea errefusatzen du.\nEdozein identitate sailkapenek (lesbiana edo heterosexuala adibidez) pertsona arautu, kontrolatu, zilegitu eta neurri txikiagoan, askatu egiten du. Homosexual hitza medikuntzaren boteretik dator, ikuspuntu patologiko batengatik. Zenbait medikuk sortu zuten hitza XIX. mendearen amaieran, ia \u201csubjektu mota\u201d berri bati buruz hitz egiteko.\nZaila da baieztatzea mundu osoan daudela pertsona transgeneristak eta beti existitu direla, ekintzaileek eta medikuek finkatutako termino bat delako. Izan liteke herri indigena batean sailkapen hori ez existitzea eta soilik \u201cbi espiritu\u201d-ko pertsona bat izatea. 2002tik hitz egiten da trans. pertsonei buruz, lehenago \"zoroak\" edo \"trabestiak\" baitziren.\nSailkapen homosexual, heterosexual eta transexualaren kontra egiteaz gain, \"Queer\" teoriak generoaren araberako sailkapenak ere zalantzan jartzen ditu: emakume, gizon, maskulino eta femenino, ezarpentzat hartzen dituelako. Fonseca eta Quintero ikertzaileen arabera, feminitatea ez da aukeraketa baten emaitza, baizik eta genero arau batzuen ondorioz inposatutakoa.\nLGTBIQ+ siglak.\n\"Queer\" pentsamoldeak LGTBI+ (Lesbianak, Gayak, Transexualak, Bisexualak eta Intersexualitatea) kontuan hartzen dituenez, kontraesana da LGTBIQ+-ri buruz hitz egitea.\n\"Queer\" ezin da sigla horren sailkapen bat gehiago bezala ulertua izan: ez da lerrokatu nahi, ez definitu nahi, jariakortasun etengabe batean bizi nahi du terminoak.\nOrain, \"queer\" ezin da ulertu gay edo homosexualaren sinonimo gisa. Identitate batean pausatzearen tentaldira eusteari buruz doa. Etengabeko garapenean egotea eta kontzientzia kritikoa proposatzen ditu teoriak.\nTeoriaren kontrako iritziak.\n\"Queer\" Teoriak baditu aurkariak ere: itzulpenik ez daukan hitz bat erabiltzeagatik kritikatzen dutenak, LGTBI+ borroka politikoa ezagutzen ez dutenak, identitate horiek zalantzan jartzen dituztelako.\nBeste batzuentzat, \"Queer,\" moda akademiko bat da soilik, akademikoek soilik ulertzen duten eta lainoetan dagoen eztabaida bat dela argudiatuz.\nAktibista batzuk akademiako hizkuntzagatik beldurtzen dira. Toki baztertzaile bat dela sentiarazten dute; horregatik, adierazten dute garrantzitsua dela ahalegin handiagoa egitea hitz egiteko eta elkarri laguntzeko.\nJudith Butler-ek, \"Critical Queer\" (2002) testuan, azpimarratzen du \"Queer\" terminoak hizkuntza praktika batengatik jardun duela, eta helburua mintzatzen den pertsonaren degradazioa dela. Filosofoarentzat, genero arauak bakarrik funtzionatzen du, feminitateari eta maskulinitateari buruzko idealen haragitzea exijitzen du eta ia beti heterosexualtasunarekin bat egiten du.\nBadaude gainazaleko hainbat kritikak ere. Haietan, baieztatzen da teoria honen atzetik pertsona batzuk bakarrik daudela, beren burua garrantzitsuago ikusten dutenak \"Queer\" bezala definituz, gay edo lesbiana ordez."}
{"id": "746701", "revid": "1545", "url": "https://eu.wikipedia.org/wiki?curid=746701", "title": "Muhammad an-Nasir", "text": ""}
{"id": "746702", "revid": "1545", "url": "https://eu.wikipedia.org/wiki?curid=746702", "title": "Claire Gmachl", "text": ""}
{"id": "746703", "revid": "1545", "url": "https://eu.wikipedia.org/wiki?curid=746703", "title": "Jesus Lopez Cobos", "text": ""}
{"id": "746706", "revid": "1545", "url": "https://eu.wikipedia.org/wiki?curid=746706", "title": "Legazpi Hiria (Albay)", "text": ""}
{"id": "746707", "revid": "1545", "url": "https://eu.wikipedia.org/wiki?curid=746707", "title": "Ibn Tumart", "text": "Abu Abd Allah Muhammad Ibn Tumart (, , ca. 1080\u20131130 edo 1128) berebere irakasle eta buruzagi erlijiosoa izan zen. Almohadeen mugimendua sortu zuen, Masmuda tribuari esker zabaldu zen mugimendu erlijioso puritanoa izan zena. 1120ko hamarkadan almorabideen aurkako matxinada bat zuzendu zuen, iparraldeko Afrika eta Iberiar penintsulako eskualde zabalak konkistatuko zuena."}
{"id": "746708", "revid": "1545", "url": "https://eu.wikipedia.org/wiki?curid=746708", "title": "Abu Abd Allah Muhammad Ibn Tumart", "text": ""}
{"id": "746709", "revid": "1545", "url": "https://eu.wikipedia.org/wiki?curid=746709", "title": "Abd Al-Mumin", "text": ""}
{"id": "746710", "revid": "12788", "url": "https://eu.wikipedia.org/wiki?curid=746710", "title": "Thierry Dusautoir", "text": "Thierry Dusautoir (Abidjan, 1981eko azaroaren 18a) bolikostar-frantziar errugbilari ohia da, hirugarren lerroko hegal postuan aritzen zena. Stade Toulousain taldeko jokalaria izan zen 11 denboralditan, eta 80 partida jokatu zituen Frantziako selekzioarekin, 2017an erretiratu zen arte. World Rugbyren urteko jokalari onena aukeratu zuten 2011n.\nIbilbidea.\n2001ean egin zuen debuta Frantziako errugbi txapelketan, CA B\u00e8gles-Bordeaux taldearekin; US Colomiersen denboraldi bat egin ostean, Biarritz Olympiquek kontratatu zuen 2004an, eta Europako koparen finalera iritsi zen 2006an; Cardiffeko Millennium Stadiumen jokatu zen final horretan, 23\u201319 nagusitu zen Munster taldea. 2006-07 denboraldian, Stade Toulousainera aldatu zen; talde horrekin berriz ere Europako koparen azpitxapeldun izatea lortu zuen 2008an, eta txapeldun 2010ean. Frantziako selekzioarekin, 2010eko Grand Slama irabazi zuen taldeko kidea izan zen, eta 2007, 2011 eta 2015eko Munduko Kopetan parte hartu zuen, 2011ko finalean barne."}
{"id": "746711", "revid": "1545", "url": "https://eu.wikipedia.org/wiki?curid=746711", "title": "Abd al-Wahid I.a", "text": "Abu Muhammad Abd al-Wahid 'al-Makhlu' ( \"Ab\u016b Mu\u1e25ammad \u2018Abd al-W\u0101hid bin Y\u016bsuf\"), Abd al-Wahid I.a izenaz ezaguna, almohadeen buruzagia izan zen, 1224an Inperioko kalifa bilakatu zena.\nYusuf al-Mustansirren semea, aitaren bisir bera izan zuen: Abu Said Uthman ibn Jami. Bere agintaldia ez zen baketsua eta laster erail zuten."}
{"id": "746712", "revid": "1545", "url": "https://eu.wikipedia.org/wiki?curid=746712", "title": "Abdul-Wahid I.a", "text": ""}
{"id": "746713", "revid": "1545", "url": "https://eu.wikipedia.org/wiki?curid=746713", "title": "Abdallah al-Adil", "text": "Abu Muhammad \u02bfAbdallah 'al-\u02bfAdil' ( \"\u02bfAbd All\u0101h\"; ) almohadeen buruzagia izan zen, 1224 eta 1227 artean Inperioko kalifa bilakatu zena.\nAl-Andalusko gobernadorea izandakoa, 1224an Abd al-Wahid I.a erail zuen. Bere estatu-kolpeak, ordea, ez zuen egonkortasuna ekarri eta tribu berebereek bere kontra egin eta erail zuten."}
{"id": "746714", "revid": "1545", "url": "https://eu.wikipedia.org/wiki?curid=746714", "title": "Abu Muhammad al-Adil", "text": ""}
{"id": "746715", "revid": "1545", "url": "https://eu.wikipedia.org/wiki?curid=746715", "title": "Yahya al-Mutasim", "text": "Yahya al-Mutasim (; \"Ab\u016b Zakar\u012by\u0101' Al-Mu`ta\u1e63im Ya\u1e25y\u0101 ibn An-N\u0101\u1e63ir\"; ?-1236) almohadeen buruzagia izan zen, 1227 eta 1229 artean Inperioko kalifa bilakatu zena.\nMuhammad al-Nasirren semea, 1227an Abdallah al-Adil hil zenean, Marrakexko xekeen babesa jaso zuen. Hala ere, boterea izateko borrokatu behar izan zuen."}
{"id": "746716", "revid": "1545", "url": "https://eu.wikipedia.org/wiki?curid=746716", "title": "Abu Zakariyya al-Mutasim", "text": ""}
{"id": "746717", "revid": "1545", "url": "https://eu.wikipedia.org/wiki?curid=746717", "title": "Idris al-Mamun", "text": "Abu al-Ala Idris al-Mamun (; \"Ab\u016b Al-`l\u0101 Al-M\u0101'm\u016bn Idr\u012bs ibn Al-Man\u1e63\u016br\"; 1186- edo 17) almohadeen buruzagia izan zen, 1227 eta 1229 artean Inperioko kalifa bilakatu zena.\nAbu Yusuf Yaqub al-Mansurren semea, 1227an Abdallah al-Adil hil zenean, Errando III.a Gaztelakoaren babesa jaso zuen. Hala ere, boterea izateko borrokatu behar izan zuen."}
{"id": "746718", "revid": "1545", "url": "https://eu.wikipedia.org/wiki?curid=746718", "title": "Abu Ala Al-Mamun", "text": ""}
{"id": "746719", "revid": "1545", "url": "https://eu.wikipedia.org/wiki?curid=746719", "title": "Idris al-Ma'mun", "text": ""}
{"id": "746720", "revid": "512", "url": "https://eu.wikipedia.org/wiki?curid=746720", "title": "Abd al-Wahid II.a", "text": "Abu Muhammad ar-Rashid Abd al-Wahid (; Ab\u016b Mu\u1e25ammad Ar-Rash\u012bd `Abd al-W\u0101\u1e25id ibn Al-M\u0101'm\u016bn; ?-) almohadeen buruzagia izan zen, 1232 eta 1242 artean Inperioko kalifa bilakatu zena.\nIdris al-Mamunen semea, aitaren oinordekoa izan zen. Ezin izan zituen kaliferriaren osotasuna mantendu eta 1236an Tilimsengo emirrak independentzia aldarrikatu zuen."}
{"id": "746721", "revid": "1545", "url": "https://eu.wikipedia.org/wiki?curid=746721", "title": "Abd Al-Wahid Ar-Rashid", "text": ""}
{"id": "746722", "revid": "1545", "url": "https://eu.wikipedia.org/wiki?curid=746722", "title": "Abu al-Hasan as-Said al-Mutadid", "text": "Abu al-Hasan as-Said al-Mutadid (; \"ab\u016b al-\u1e25asan al-mu`ta\u1e0did bi-llah as-sa`\u012bd ben al-m\u0101'm\u016bn\"; ?-1248) almohadeen buruzagia izan zen, 1242 eta 1248 artean Inperioko kalifa bilakatu zena.\nIdris al-Mamunen semea, Abd al-Wahid II.a anaiaren oinordekoa izan zen. Ezin izan zituen kaliferriaren osotasuna mantendu eta hafsidar eta mariniek eskualde asko kendu zizkioten."}
{"id": "746723", "revid": "1545", "url": "https://eu.wikipedia.org/wiki?curid=746723", "title": "Ali Abu l-Hasan As-Said", "text": ""}
{"id": "746724", "revid": "1545", "url": "https://eu.wikipedia.org/wiki?curid=746724", "title": "Abu Hafs Umar al-Murtada", "text": "Abu Hafs Umar al-Murtada () almohadeen buruzagia izan zen, 1248 eta 1266 artean Inperioko kalifa bilakatu zena.\nEzin izan zituen kaliferria mantendu eta Marrakex baino ez zuen mantendu. Mariniei zergak ordaindu zizkion."}
{"id": "746725", "revid": "1545", "url": "https://eu.wikipedia.org/wiki?curid=746725", "title": "Idris al-Wathiq", "text": "Abu al-Ula al-Wathiq Idris (), Abu Dabbus izengoitiz deitua, almohadeen azken buruzagia izan zen, 1266 eta 1269 artean Inperioko kalifa bilakatu zena.\nMariniei esker Abu Hafs Umar al-Murtada ordezkatu zuen Marrakexen. Hala ere, mariniek ideia aldatu eta hiri hartu zuten."}
{"id": "746726", "revid": "1545", "url": "https://eu.wikipedia.org/wiki?curid=746726", "title": "Abu Dabbus", "text": ""}
{"id": "746728", "revid": "42829", "url": "https://eu.wikipedia.org/wiki?curid=746728", "title": "Europar Batasunaren ereserki", "text": ""}
{"id": "746729", "revid": "56334", "url": "https://eu.wikipedia.org/wiki?curid=746729", "title": "Agnes Sampson", "text": "Agnes Sampson Eskoziako sendalari bat izan zen, sorgin izatea leporatu ziotena. \"Keitheko emakume jakintsua\" izena ere eman zioten, eta North Berwickek XVI. mendearen amaieran egon ziren sorgin-ehiza epaiketatan kondenatu eta hil zuten.\nBiografia.\nNether Keithen bizi izan zen, Keitheko baronerrian, Ekialdeko Lothianen. Sendatzeko boterea zuela esaten zen eta herriko emagina zen. 1590ean Jakue I.a Ingalaterrakoa eta VI.a Eskoziakoa Oslotik bueltatu zen Ana Danimarkakoarekin ezkondu eta gero, Danimarka eta Norvegiako errege zena. Garai hartan Danimarkan oso kezkatuta zeuden arte-ilun eta sorginkeriaren inguruan, eta baliteke horrek eragina izatea errege gaztearengan. Itzultzeko bidaian barkuak ekaitz gogorrak izan zituen, eta Danimarkako tribunalek erabaki zuten, torturapean ateratako testigantzetan oinarrituta, sorgin talde batek eragin zituela. Hori dela eta, erregeak erabaki zuen sorgin-ehiza egiteko epaimahai bat sortzea.\n1590eko udazkenean Eskozia osoa zegoen sorgin-ehiztariz betea; sorgin horiek erregeak berak epaitzen zituen. Gillis Duncanek Agnes salatu zuen, eta ekaitzak sortzea leporatu zioten. Torturatu ostean, karguak onartu zituen. Castlehillen exekutatu zuten, lehenengo garrotearekin eta, ondoren, gorpua erre zuten. Esaten da Holyroodeko jauregian bere mamua agertzen dela, biluzik eta torturatuta."}
{"id": "746730", "revid": "88969", "url": "https://eu.wikipedia.org/wiki?curid=746730", "title": "Agnes Waterhouse", "text": "Agnes Waterhouse (c. 1503 - 1566ko uztailaren 29a) edo Waterhouse Ama Ingalaterran sorginkeria leporatuta exekutatutako lehenengo emakumea izan zen.\n1566an sorginkeria leporatu zioten beste bi emakumerekin batera, Elizabeth Francis eta Joan Waterhouse. Hiruak herri berekoak ziren, Hatfield Peverel. Sorgina zela konfesatu zuen eta bere espiritu familiarra katu bat zela esan zuen (ondoren apo bat zela esan zuen) Satan izenekoa. Batzuetan Sathan izenarekin idazten zuen eta Elizabeth Francisena izan zela aurretik adierazi zuen.\nSorgin-ehiza Chelmsforden egin zen, urte horretan bertan. William Fynneri gaixotasuna eragitea leporatu zioten, aurreko urteko azaroan hil zena. Etxe-abereak hiltzeko magia-beltza egiten zuela eta bere senarraren heriotza ekarri zuela leporatu zioten. Bere alabari, Joan Waterhouse, krimen berdina leporatu zioten, baina ez zuten zigortu."}
{"id": "746732", "revid": "23317", "url": "https://eu.wikipedia.org/wiki?curid=746732", "title": "Sharks (errugbi taldea)", "text": "Sharks Hegoafrikako errugbi talde profesionala da, Durban hirian egoitza duena. Super Rugby ligan jokatzen zuen eta 2021etik aurrera United Rugby Championship Ligan aritzen da irlandar, galestar, eskoziar eta italiar taldeekin batera."}
{"id": "746733", "revid": "23317", "url": "https://eu.wikipedia.org/wiki?curid=746733", "title": "Lions (errugbi taldea)", "text": "Lions Hegoafrikako errugbi talde profesionala da, Johannesburgo hirian egoitza duena. Super Rugby ligan jokatzen zuen eta 2021etik aurrera United Rugby Championship Ligan aritzen da irlandar, galestar, eskoziar eta italiar taldeekin batera."}
{"id": "746734", "revid": "58701", "url": "https://eu.wikipedia.org/wiki?curid=746734", "title": "Cosme Du\u00f1abeitia", "text": ""}
{"id": "746735", "revid": "23317", "url": "https://eu.wikipedia.org/wiki?curid=746735", "title": "Stormers (errugbi taldea)", "text": "Stormers Hegoafrikako errugbi talde profesionala da, Lurmutur Hirian egoitza duena. Super Rugby txapelketan parte hartzen zuen, baina 2021ean United Rugby Championship ligan hasi zen jokatzen irlandarrekin, galesekin, eskoziarrekin eta italiarrekin batera. Southern Kings taldearen tokia hartu zuen eta aurreneko partehartzean txapelduna izan zen."}
{"id": "746736", "revid": "23317", "url": "https://eu.wikipedia.org/wiki?curid=746736", "title": "Melbourne Rebels", "text": "Melbourne Rebels Australiako errugbi talde profesionala da, Melbourne hirian egoitza duena. Super Rugby ligan jokatzen du."}
{"id": "746737", "revid": "105290", "url": "https://eu.wikipedia.org/wiki?curid=746737", "title": "Sunwolves", "text": " Japoniako errugbi taldea da, Tokion egoitza duena. Singapurren ere jokatu izan ditu partida batzuk. Super Rugby ligan jokatzen du."}
{"id": "746738", "revid": "12788", "url": "https://eu.wikipedia.org/wiki?curid=746738", "title": "Jaguares (errugbi taldea)", "text": "Jaguares Argentinako errugbi talde profesionala izan zen, egoitza Buenos Airesen zuena. 2016-2020 bitartean Super Rugby txapelketan parte hartu zuen ."}
{"id": "746740", "revid": "12788", "url": "https://eu.wikipedia.org/wiki?curid=746740", "title": "Richie McCaw", "text": "Richard Hugh McCaw (Oamaru, Hego uhartea, 1980ko abenduaren 31) zeelandaberritar errugbilari ohia da, hirugarren lerroko hegal postuan aritzen zena. 2001-2015 bitartean, Super Rugby txapelketako Crusaders taldeko kidea izan zen. Zeelanda Berriko selekzioarekin, berriz, 148 partida jokatu zituen, horietako 110 kapitain, bi Munduko Txapelketa irabaziz: 2011koa eta 2015ekoa. Hiru aldiz hautatu zuten World Rugbyren urteko jokalari onena: 2006, 2009 eta 2010ean."}
{"id": "746742", "revid": "512", "url": "https://eu.wikipedia.org/wiki?curid=746742", "title": "Aikia Aikianpoika", "text": "Aikia Aikianpoika (Kemi, Finlandia, 1591-1671) gizonezko xaman sami bat izan zen. Kuolaj\u00e4rvellan egindako sorgin-ehizan heriotzara kondenatu zuten. Etsai bat sorginkeria bidez hiltzea lortu zuelakoan akusatu eta kondenatu zuten (itota hil zen ustezko biktima). Aikianpoikaren kasua Finlandiako sorgin-ehiza gertaerarik ezagunenetako bat da."}
{"id": "746743", "revid": "12788", "url": "https://eu.wikipedia.org/wiki?curid=746743", "title": "Shane Williams", "text": "Shane Mark Williams (Morriston, Swansea, 1977ko otsailaren 26a) galestar errugbi jokalari ohia da, hegaleko eta uztartze-erdilari postuetan aritzen zena. 2003-2012 bitartean, Ospreys Rugby taldeko kidea izan zen, eta lau aldiz irabazi zuen Celtic League. Galesko selekzioarekin, berriz, 87 partida jokatu zituen, Grand Slama bi aldiz lortuz, 2005ean eta 2008an; test-partidetan entsegu gehien lortu duten jokalarietan laugarrena da, Daisuke Ohata, David Campese eta Bryan Habanaren ondotik. World Rugbyren urteko jokalari onena aukeratu zuten 2008an."}
{"id": "746744", "revid": "512", "url": "https://eu.wikipedia.org/wiki?curid=746744", "title": "Leu (argipena)", "text": "Leu hitzak hainbat adiera ditu:"}
{"id": "746745", "revid": "201", "url": "https://eu.wikipedia.org/wiki?curid=746745", "title": "Azidotasun", "text": ""}
{"id": "746746", "revid": "512", "url": "https://eu.wikipedia.org/wiki?curid=746746", "title": "Lombok poni", "text": "Lombok ponia edo macassar indonesiako Lombok uharteko bertako zaldi arraza bat da Bere tamaina zein ezaugarriengatik ponien sailkapen taldean sartzen da.\nArrazaren jatorria ezezaguna da. Kontutan hartuz Herbehereetako gobernuaren egote koloniala uhartean, XIX. mendeko bigarren aldean, baliteke arrraza Herbehereetako zaldi arrazen eragina izatea, baina hau ez dago benetan egiaztaturik.\nOro har zaldi hauek lor-zaldi lanetan erabiltzen dira zalgurdietatik tiratzeko.\nBibliografia.\n[Porter 2002] (en) Valerie Porter, Mason's World Dictionary of Livestock Breeds, Types and Varieties, CAB International, 3 janvier 2002, 5. argitalpena, 400. horrrialdea. (, OCLC 828044517), \u00ab Lombok \u00bb, 188. horrialdea."}
{"id": "746747", "revid": "3591", "url": "https://eu.wikipedia.org/wiki?curid=746747", "title": "Macassar", "text": ""}
{"id": "746748", "revid": "512", "url": "https://eu.wikipedia.org/wiki?curid=746748", "title": "Kosovoko guda (argipena)", "text": "Kosovoko guda termino anbiguoa izan daiteke, gertaera desberdinak adieraz baitaitezke berarekin:"}
{"id": "746749", "revid": "105290", "url": "https://eu.wikipedia.org/wiki?curid=746749", "title": "El aviso (filma)", "text": "El aviso 2018ko Daniel Calparsoro gipuzkoar zinema zuzendariaren filma da. Jorge Gerrikaetxebarriak eta Chris Sparlingek idatzitako thriller hau Paul Penen izen bereko eleberrian oinarrituta dago.\nSinopsia.\nHamar urte dituen arren, Nicok heriotza mehatxu bat jasoko du. Ez daki nork eta zergatik bidali dion abisu hori, eta bere ingurukoen artean inork ez dio garrantzia handirik ematen. Baina Jonek, zenbakiekin obsesionatuta bizi den gazteak, horren berri izanen du. Azken urteotan inguru horretan gertatu diren heriotza misteriotsuak ikertzen ari da Jon, eta uste du Nicok jaso duen mehatxua horiekin lotuta dagoela."}
{"id": "746750", "revid": "512", "url": "https://eu.wikipedia.org/wiki?curid=746750", "title": "Gringo (2018ko filma)", "text": "Gringo 2018ko Nash Edgerton australiar zinema zuzendariaren filma da.\nSinopsia.\nEnpresari estatubatuar batek negozio ilun samarra du enpresa farmazeutiko batekin, eta Mexikon izanen duen gertaera batek hankaz gora jarriko dio bizimodua. El Fronteras herrira iritsiko da, eta aurre egin beharko dio sheriff-ari."}
{"id": "746752", "revid": "119347", "url": "https://eu.wikipedia.org/wiki?curid=746752", "title": "Maarrat al-Numan", "text": "Maarat al-Numaan (, \"Ma\u02bfarrat al-Nu\u02bfm\u0101n\") edo al-Maarra, ipar-mendebaldeko Siriako hiria da, Idlib eskualdean dagoena. 2004an 58.000 biztanle inguru zituen. Greziarren garaietan Arra izena zuen.\n1098an, Lehenengo Gurutzadaren barnean, hiriak setio ospetsu bat jasan zuen, noiz gurutzatuek kanibalismoari ekin zioten."}
{"id": "746753", "revid": "1545", "url": "https://eu.wikipedia.org/wiki?curid=746753", "title": "Maarrat al-Nu'man", "text": ""}
{"id": "746754", "revid": "1545", "url": "https://eu.wikipedia.org/wiki?curid=746754", "title": "Maarat an-Numan", "text": ""}
{"id": "746755", "revid": "201", "url": "https://eu.wikipedia.org/wiki?curid=746755", "title": "Lurbeltz", "text": ""}
{"id": "746757", "revid": "23317", "url": "https://eu.wikipedia.org/wiki?curid=746757", "title": "Emakumezkoen Europako Errugbi Kopa", "text": "Emakumezkoen Europako Errugbi Kopa (ofizialki \"Rugby Europe Women's Championship\") Europako herrialdeetako emakumezkoen errugi selekzioen artean urtero jokatzen den errugbi txapelketa da.\nHistoria.\nTxapelketa irabazten duena Europako txapeldun kontsideratzen den arren Emakumezkoen Sei Nazioen Txapelketa baino maila apalagoa du. Horregatik Frantzia eta Ingalaterra bezalako selekzioen B taldeak hartzen du parte txapelketan.\nLehenengo edizioa 1988an izan zen eta lau naziok hartu zuten parte, Frantziak, Ingalaterrak, Herbehereek eta Italiak. Bigarren edizioa 1995ean jokatu zen eta ordutik aurrera urtero jokatu izan da, 1998an ezik, urte hartan Munduko Txapelketa jokatu baitzen.\n2012 artean \"FIRA Women's European Championship\" izena izan zuen, 2013an Munduko Txapelketarako kalifikazio txapelketa izan zen eta 2014tik aurrera Europako Kopa bihurtu da. 2014 eta 2015eko ekitaldietan Munduko Txapelketara sailkaturiko selekzioek ez zuten parte hartu. 2017an ez zen jokatu Munduko Txapelketa izateagatik."}
{"id": "746758", "revid": "23317", "url": "https://eu.wikipedia.org/wiki?curid=746758", "title": "Emakumezkoen Europako Txapelketa", "text": ""}
{"id": "746759", "revid": "336", "url": "https://eu.wikipedia.org/wiki?curid=746759", "title": "Madeleine de Souvr\u00e9, Sabl\u00e9ko markesa", "text": "Madeleine de Souvr\u00e9, Sabl\u00e9ko markesa (1599 - 1678ko urtarrilaren 16a), idazle frantsesa, Gilles de Souvr\u00e9-ren (Courtenvaux-ko markesa, Louis XIII.aren tutorea eta Frantziako mariskala) alaba zen.\nBizitza.\n1614an, Philippe Emmanuel de Laval-ekin (Sabl\u00e9-ko markesa) ezkondu zen, 1640. urtean hil zena, bera egoera zertxobait estuan utziz. Bere laguna Saint-Maure-ko kondesarekin, Parisko Place Royale-n gela batzuk hartu zituen eta literatura areto bat ezarri zuen. Literatura eskola horrek, La Rochefoucauld-en\u00a0\"Maximes\"-ena adibide ezagunenetakoa denak, hor du jatorria.\nSabl\u00e9-ko markesaren \"Maximes\"-ak, hain zuzen ere, La Rochefoucauld-enaren aurretik konposatu ziren, nahiz eta heriotzara arte ez argitaratu. 1655. urtean, Saint-Maur-eko kondesarekin batera, erretiroa hartu zuen Port-Royal des Champs-eko komentura, Marly-tik hurbil, 1661. urtean utziz, Auteuil-era joanez, itxi zutenean. 1669an egoitza hartu zuen Parisko Port-Royal-eko Abadetxean, non 1678ko urtarrilaren 16an hil zen."}
{"id": "746760", "revid": "1712", "url": "https://eu.wikipedia.org/wiki?curid=746760", "title": "Kontsumoko produktuak", "text": ""}
{"id": "746761", "revid": "1712", "url": "https://eu.wikipedia.org/wiki?curid=746761", "title": "Kontsumigarri", "text": ""}
{"id": "746762", "revid": "20653", "url": "https://eu.wikipedia.org/wiki?curid=746762", "title": "Madeleine de Sabl\u00e9", "text": ""}
{"id": "746764", "revid": "512", "url": "https://eu.wikipedia.org/wiki?curid=746764", "title": "Triosa", "text": "Triosak hiru karbono atomo dituzten monosakaridoak dira. Beren formula enpirikoa &lt;chem&gt;C3H6O3&lt;/chem&gt; da.\nEzaugarriak.\nMonosakarido guztietan bezala, triosek zetona edo aldehido taldeak dituzte. Zetona taldea dutenek \"zeto\" aurrizkia daramate, eta aldehido taldearenek \"aldo\" aurrizkia.\nTriosa garrantzitsuenak glizeraldehidoa (aldotriosa) eta dihidroxiazetona (zetotriosa) dira, gluzidoen metabolismoan garrantzi handia dutenak (glukolisian eta Calvin zikloan, besteak beste).\nGlizeraldehidoak bi estereoisomero ditu: D-glizeraldehidoa eta L-glizeraldehidoa. Dihidroxiazetonak aldiz ez du isomerorik, ez baitu karbono asimetrikorik."}
{"id": "746765", "revid": "336", "url": "https://eu.wikipedia.org/wiki?curid=746765", "title": "Zaraputz (Lizarra)", "text": "Zaraputz Lizarrako historikoki hustua izan zen auzoa eta monasterioa da. Monasterioren erorkinak gordetzen dira. Izen eta grafia desberdinekin idatzita jaso egin da: \"Zarapuz\", \"Zampuzo\", \"Sarapu\u00e7\", \"Zarapuzu\", \"\u00c7arapu\u00e7o\".\nGeografia.\nLizarra udalaren barruan kokatuta dago, Villatuerta, Arintzano, Iratxe eta Noveleta auzoa artean dago, Jurramendiren oinean. Oso toki estrategikoa izan zen, Ega ibaiaren ertza ondoan eta Irantzu ibaiatik gertu.\nHistoria.\nZaraputzeko monasterioa 989an agertzen da aipatuta, Lizarra bera sortu baino lehen, 1090ean. 992ko data duten dokumentu batzuk Antso II.a Garzeitz Abarkak Zaraputz auzoa San Juan de la Pe\u00f1a monasterioari eman zion. 1068an Iratxeko monasterioaren menpera pasa zen.\nZaraputz Villatuerta eta Iratxe arteko Donejakue bidearen puntu estrategikoa izan zen. Bertan erromesen ospitalea ireki zen.\n1090ean Antso V.a Remiritz errege nafarrak Lizarra sortzea erabaki zuen, Ega ibaiaren beste aldean. Erabakia Zaraputzeko monjeen interesen aurkakoa izan zen zeren eta hauek monasterioa bere leku estrategikoa betetzen jarraitzea nahi zuten. Beraz, ordura arte, XII. mende arte, Zaraputzek egun oparoak ezagutu bazituen, Lizarra sortu ondoren eta Donejakue Bidearen aldaketarekin Lizarrara monasterioa hondamendira eraman zuen."}
{"id": "746766", "revid": "58701", "url": "https://eu.wikipedia.org/wiki?curid=746766", "title": "Zaraputz", "text": ""}
{"id": "746767", "revid": "1712", "url": "https://eu.wikipedia.org/wiki?curid=746767", "title": "Produktuen kanibalizatzea", "text": ""}
{"id": "746768", "revid": "119347", "url": "https://eu.wikipedia.org/wiki?curid=746768", "title": "Jerusalemgo setioa (1099)", "text": "Jerusalemgo setioa 1099ko ekainaren 7tik uztailaren 15era gertatu zen, Lehenengo Gurutzadan zehar. Lehenengo Gurutzadaren klimaxa izan zen, izan ere, gurutzatuek bere helburuak bete zituzten: fatimitarren eskuetatik Jerusalem hartu zuten eta Jerusalemgo Erresuma ezarri zuten.\nAurrekariak.\n1098ko ekainean Antiokiako setioa burutu ondoren, gurutzatuek urtebete eman zuten eskualdean. Ademaro Monteilgoa legatu apostolikoa hil zen eta Bohemundo Tarantokoak hiriaren jabetza aldarrikatu zuen. Balduino Boloniakoa 1098an konkistaturiko Edesan gertatu zen. Buruzagiek gogor eztabaidatu zuten hurrengo pausua: Raimundo Tolosakoak, sumindurik, Antiokia utzi eta Maarrat al-Numan hartu zuen, setio ospetsu baten ostean. Urtearen amaierako, maila baxuko zaldunek eta infanteek Jerusalemerantz noblerik gabe abiatzeko mehatxuak egin zuten. Gauzak horrela, 1099ko urtarrilaren 13an, Raimundok Mediterraneoko kostaldetik ekin zion bideari, Roberto II.a Normandiakoa eta Bohemundoren iloba zen Tankredo Galileakoarekin batera.\nBidean, gurutzatuek Arqa setiatu zuten baina ezin zuten hartu eta maiatzaren 13an hegoalderantz jo zuten. Fatimitarrak bakea egitea saiatu ziren, gurutzatuek Jerusalemerantz joan ez zitezen baina hauek proposamenari uko egin zioten; Iftikhar ad-Daula Jerusalemgo fatimitar gobernadoreak gurutzatuen nahiak ezagutzen zituen eta kristauak hiritik egotzi zituen. Ondorengo hiriek ez zituzten gurutzatuak aurre egin.\nSetioa.\nEkainaren 7an, gurutzatuak Jerusalemera ailegatu ziren. Fatimitarrak urtebete baino ez ziren hiriaren jabeak, aurretik seljuken eskuetan baitzegoen. Gurutzatu askok negar egin zuten hiria ikustean. Antiokian egin zuten moduan, gurutzatuek hiria setiatzeari ekin zioten, nahiz eta inguru haietako ur eta janarien eskasia zela eta, setiatzaileen kalterako izan zen. Iftikhar ad-Daulak ondo prestatu zuen hiria setiorako. Gurutzadan parte hartu zuten 5.000 zaldunetatik 1.500 baino ez ziren geratzen; era berean, 30.000 infanteetatik 12.000 baino ez ziren Jerusalemeraino ailegatu.\nSetioaren hasieran, maila baxuko zaldun batzuk Antiokian tifusak eraildako Ademaro Monteilgoa legatu apostolikoa ikusi zutela adierazi zuten. Josueren Liburuaren Jerikoko guduaren antzeko egoera zela esan eta oinutsik erromes egin zuten hiriko harresien inguruan. Egun batzuk eman zituzten horrela, salmoak kantuka. Orduan, Petri Ermitauak Josafateko haranean, Getsemaniko baratzean eta Olibetako mendian sermoiak egin zituen eta gurutzatuek lanari ekin zioten.\nGodofredok, Roberto Flandriakoak eta Roberto, Normandiak iparraldeko harresiak setiatu zituzten Daviden dorreraino; Raimundok berriz, mendebaldeko harresiak eraso zituen Dabiden dorretik Sion mendiraino. Ekainaren 13ko erasoa ez zen arrakastatsua izan: hornigairik gabe, laster konturatu ziren akatsaz. Handik gutxira, hornigaiak zituzten genoar galera bi Jaffako portuan sartu ziren. Gainera, gurutzatuek Samariako basoak ustiatu zituzten setiatzeko armak egiteko. Oraindik gabeziak zituzten eta ekainaren amaieran Egipton fatimitar armada martxan zegoela jakin zuten.\nAzken erasoa.\nGurutzatuen premia nagusia eskalak eta dorre mugikorra ziren hiriko harresiak eskalatzeko. Fatimitar garnizioak inguruko zuhaitz guztiak bota zituen eta gurutzatuek Samariaraino joan ziren zuraren bila. 400 zurezko piezak topatu zituzten, bi dorre, ahari-buru bat eta zenbait katapulta eraikitzeko beste. Guglielmo Embriacok zuzenduriko genoar itsasontziak ere laguntza handia izan ziren: gurutzatuek itsasontziak desmuntatu zituzten eta bere sokak ere erabili zituzten.\nUztailaren 14ko gauean, gurutzatuek bi aldibereko eraso egin zituzten: bata hegoaldetik eta bestea ipar-mendebaldetik. Musulmanek kristauek bazekiten dorre mugikor bat besterik ez zutela behar Jerusalem hartzeko. Lehenengoa geziz eta suaz gelditu zuten baina ipar-mendebaldekoa zutik zirauen. Godofredoren dorreak bi ordu eman zituen ipar-ekialdeko muturreko atetik hurbil zegoen puntu ahuleraino ailegatzeko. \"Gesta\"ren arabera, Tournaiko flandriar zaldun bi, Lethaldo eta Engelberto izenekoak, hirian sartzeko lehenak izan ziren, Godofredo, Eustakio, Tankredo eta bere osteen aurrean. Lubanarroak Raimundoren dorrea gelditu zuen baina, gurutzatuak hiriaren barnean zeudela jakinda, guardia musulmanek harresiak utzi zituzten.\nSarraskia.\nSetiatutako hirietako biztanleen aurkako ankerkeriak egitea ohikoa zen Antzinaroko eta Erdi Aroko gerran. Gurutzatuek horrelakorik egin zuten Antiokian eta fatimitarrek Siziliako Taorminan, Romettan eta Tiron. Hala ere, sarraskia ohiko baino ankerragoa izan zen Jerusalemen. Michael Hull historialariaren ustetan, sarraskia baino nahita egindako politika izan zen, \u201cpaganoen superstizioaren kutsadura\u201d kentzeko asmotan (Fulkerio Chartreskoaren esanetan) eta Jerusalem latindar kristau hiri bat bilakatzeko.\nOndorioak.\nHiria hartu eta gero, Godofredo Bouillongoa \"Advocatus Sancti Sepulchri\" (\"Hilobi Santuarenren abokatu\" edo \"babesle\") bilakatu zen eta, uztailaren 22an, errege tituluari uko egin zioen, Kristo arantza-koroa bat izan zuen hirian koroarik hartuko ez zuela esanez. Raimundok titulurik ez hartzea erabaki zuen eta Godorfredok Daviden dorrea uztera ere konbentzitu zuen. Raimundo erromes joan zen eta, orduan, abuztuaren 1ean, Arnulfo Chocqueskoa lehenengo patriarka latino hautatu zuten (greziar patriarkaren haserrerako). Abuztuaren 5ean, Arnulfok, bizirik ziren biztanleak galdetu ondoren, Gurutze Santuaren erlikia topatu zuen.\nAbuztuaren 12an, Gododofredok armada bat zuzendu eta, Gurutze Santua abangoardian izanik, fatimitar armada borrokatu zuen Axkelongo guduan. Garaipenaren ondorioz, gurutzatu gehienek bere botoak bete zituztela uste zuten eta, ehunka batzuk baino ez, Europara itzuli ziren. Hala ere, bere garaipenari esker Jerusalemgo Erresuma gurutzatua ezarri zuten.\nEuropan garaipena jakin zutenean, mendeko berri bilakatu zen eta laster \"Chanson de J\u00e9rusalem\" bezalako gesta kantak egin zituzten."}
{"id": "746770", "revid": "1712", "url": "https://eu.wikipedia.org/wiki?curid=746770", "title": "Merkatu test-a", "text": ""}
{"id": "746771", "revid": "1545", "url": "https://eu.wikipedia.org/wiki?curid=746771", "title": "Jerusalemgo setioa", "text": "Jerusalemgo setioa hiriak jasandako hainbat gudutako izena da:"}
{"id": "746772", "revid": "77047", "url": "https://eu.wikipedia.org/wiki?curid=746772", "title": "Elena Cornaro Piscopia", "text": "Elena Lucrezia Cornaro Piscopia (Venezia, Veneziako Errepublika, 1646ko ekainaren 5a - Padua, Veneziako Errepublika, 1684ko uztailaren 26a) veneziar filosofoa izan zen. Unibertsitate-titulu bat lortu zuen lehenengo emakumetako bat izateaz gain, 1678an munduan doktore-titulu bat lortu zuen lehenengo emakumea izan zen, filosofia eremuan hain zuzen ere.\nVeneziako Errepublikako Giovanni Battista Corner (haren abizena italianizatuz \u00abCornaro\u00bb) noblearen eta Zanetta Boni nekazariaren hirugarren alaba izan zen Elena. Haren gurasoak ez zeudenez ezkondurik hura edukitzerakoan, sasiko alaba zen eta beraz, veneziar legearen baitan edozein noble pribilegiorengandik bazterturik zegoen. Gurasoak 1654ean ezkondu ziren, baina familia osoaren egoera ez zen 1664ra arte hobetu, Giovanni Veneziako \"Procuratore di San Marco di Supra\", hots, diruzain izendatu zuten arte.\n1665ean Beneditiar ordeneko oblatu bilakatu zen, honi esker, itxialdi monastikoa saihestu zezakeen eta aldi berean mundu sekularrean parte hartzen jarraitu, honek eskaintzen zizkion askatasun eta ikasketekin jarraitzeko baliabideak izanik.\nBiografia.\nElenaren aitak, alaba zein inteligentea zelaz ohartu bezain azkar, ahal izan zuen modu guztietan babestu zuen haren hezkuntzarako aukera, garaiko irakasle hoberenekin ikasteko aukera eskainiz: Giovan Battista Fabris, San Luca elizako apaiza, eta Alvise Gradenigo, Marciana Liburutegiko liburuzaina, izan ziren haren grezierako irakasleak; San Marcoko Giovanni Valier kanonikoa izan zuen latineko irakasle. Carlo Maurizio Vota jesuitak irakatsi zizkion zientziako zenbait ezaguera eta Carlo Rinaldini, Pisako eta ondoren Padovako katedradunak filosofia irakatsi zion. Hebreera eta gaztelania Shemel Abroaf errabinoak irakatsi zizkion eta teologia Felice Rotondik, aurrerago Padovako Unibertsitatean irakasle bilakatu zena. Frantsesa eta arabiarra ere bazekizkien, honi esker \u00abOraculum Septilingue\u00bb titulua lortuz.\nHaren erudizioagatik ezaguna egin zen Italiako jakintsuen artean, Elena 1669an Padovako \"Accademia dei Ricovradi-\"n, Zientziaren, Letren eta Arteen galilear Akademia, onartua izan zen eta ondoren, Erromako \"Accademia degli Infecondi-\"n, Sienako \"Accademia degli Intronati\"-n eta Bresciako \"Accademia degli Erranti\"-n. Elenaren ospea Italiatik kanpo ere zabaldu zen, adibidez, Darmstadt-eko kardinal Federicok 1670ean geometriako problemekin laguntza eskatu zion.\nUnibertsitatea.\nElenak Venezian teologiaren inguruko eztabaida publiko bat izan ondoren, bai grekeraz baita latinez ere, aitak Padovako Unibertsitateak teologiako doktoretza-titulua esleitzea nahi zuen; beste iturri batzuetan Carlo Rinaldiniren gomendioak jarraituz dio. Dena den, Gregorio Barbarigo, Padovako apezpikuak kontra egin zuen eta haren baimena funtsezkoa zen, Unibertsitateko sekretario zen heinean. Haren ustetan, \u00absekulako zentzugabekeria izango litzake doktore izendatzea emakume bat\u00bb eta honek \u00abbarregarri izatea mundu guztiaren aurrean\u00bb egingo luke. Aitak alabarengatik borrokatzen jarraitu zuen eta azkenean apezpikuak filosofian doktoretza-lortzea onartu zuen.\n1678ko ekainaren 25ean, Elena Cornarok haren disertazioa defendatu zuen Padovako katedralean Unibertsitateko agintarien, fakultate guztietako irakasle eta ikasleen, veneziar senatari askoren eta Bolonia, Perugia, Napoli eta Erromako unibertsitateetako hainbat gonbidaturen aurrean. Ordubetez, Aristotelesen hainbat pasarte latineraz azaldu zituen. Padovako Unibertsitateko Medikuen eta Filosofoen Kolegioan onartua izan zen, baina emakume zenez, ezin zituen klaseak eman.\n32 urte zituen Filosofiako doktoretza-titulua lortu zuenean, baina haren lorpenak ez zen bultzada bat izan emakumeen hezkuntza-eskubiderako, izan ere, 1732ra arte beste emakume batek ez zuen Italian honelako titulurik lortu; hura Laura Bassi fisikari boloniarra izan zen.\nElena Cornaro 1684ean hil zen, tuberkulosia dela eta. Santa Giustina Padovako basilikan lurperatua izan zen eta Padovako Unibertsitateak haren ohorez estatua bat eraiki zuen.\nKritikak primatuari.\nZenbait iturriren arabera, beste zenbait emakumeek lortu zuten unibertsitate-titulua Elena Cornerrek baino lehen. Ezagunenen artean: Bettisia Gozzadini, zuzenbide kanonikoan doktore-titulua lortu zuen 1236an Bolonian; Costanza Calenda, medikuntzan doktore-titulua lortu zuen 1422an Napolin."}
{"id": "746776", "revid": "1712", "url": "https://eu.wikipedia.org/wiki?curid=746776", "title": "Merkatu kuota", "text": ""}
{"id": "746778", "revid": "336", "url": "https://eu.wikipedia.org/wiki?curid=746778", "title": "Yolanda Aragoikoa", "text": "Yolanda Aragoikoa edo Violante Aragoikoa ( - ) Aragoiko tronuaren erreginagaia, Napoliko erregina ezkontidea, Anjouko dukesa, Proventzako kondesa eta berea semea adin txikikoa zelarik Provenzako erregeordearen emaztea izan zen. Joanes I.a Aragoikoaren eta bere emazte Violante Barrekoaren (Robert I.a, Barreko Dukearen eta Maria Valoisekoaren alaba) alaba zen. Yolandak Frantzian eta Ingalaterraren arteko borroketan funtsezko zeregina izan zuen, hala nola, 1429ko Joana Arc-ekoaren armada finantzatu zuen, gerra frantziarren alde bideratzen lagunduz. Tradizioak Rohaneko Orduak liburu famatua agindu zuela dio\nFamilia eta ezkontza.\nYolanda Zaragozan, Aragoin, 1384ko abuztuaren 11n jaio zen, eta Joanes I.a Aragoiko erregeak bere bigarren emaztearekin, Violante Barrekoa, Joan II.a Frantziakoaren bilobarekin, izan zuen alaba zaharrena zen. Hiru anai eta bi ahizpa izan zituen, baita bost neba-ahizpaorde ere, bere aitak bere lehen emazte Marta Arma\u00f1akekoarekin izan zituenak. Yolandak Ingalaterra, Frantzia eta Aragoiko politikan garrantzi handia izan zuen XV. mendearen lehen erdian.\n1389. urtean, Luis II.a Napoliko errege bihurtu zen. Bere ama Maria Bloisekoak negoziazioak ireki zituen bere semea Yolandarekin ezkontzeko, era honetan Aragoik bere agintea urratzea saihesteko. Yolandak hamaika urte zituela, dokumentu bat sinatu zuen Luis II.a ezkontzeko enbaxadoreek egindako promesak desegiteko. 1395. urtean, Rikardo II.a Ingalaterrakoak negoziazioak ireki zituen Yolandarekin ezkontzeko. Ezkontza ekiditeko, Karlos VI.a Frantziakoak bere alaba Elisabet eskaini zion Rikardo erregeari. Yolandaren aitaren heriotzaren ondoren, Maria Bloisekoak Yolandaren osaba Martin I.a Aragoikoa konbentzitu zuen Yolanda Luis II.arekin ezkontzeko. Yolandak protesta bat sinatu zuen, baina atzera egin behar izan zuen geroago. Bikotea Arlesen 1400eko abenduaren 2an ezkondu zen. Yolandaren aurreko oztopoak eta bere senarraren gaixotasunetik gaindi, ezkontza arrakastatsua izan zen.\nAragoiko tronuaren erreklamazioa.\nJoan I.a Aragoikoa erregearen alaba bizidun bakar gisa, Aragoiko tronua aldarrikatu zuen Joana Aragoikoa, Foixeko kondesa bere alaba zaharrena eta bere osaba, Martin I.a hil zenean. Hala eta guztiz ere, nahiz eta Aragoi eta Bartzelonako garai hartako suzesio legeak ez zeuden batere argi, gizonezkoak lehenesten zituztela ulertu zen (horrela eskuratu zuen Yolandaren osaba Martinek Aragoiko tronua). Martin oinordekotzarik gabe hil zen 1410. urtean, eta bi urte errege gabe egon ostean, Aragoiko estatuek Fernando, Leonor Aragoikoaren eta Joan I.a Gaztelakoaren bigarren semea, hautatu zuen Aragoiko errege gisa.\nAragoiko tronurako Anjou etxearen hautagaia Yolandaren seme gazteena, Luis III.a Calabriako dukea zen. Bere hautagaitza Caspeko hitzarmenean atzera bota zen. Yolanda eta bere semeek euren burua oinordeko legitimotzat zuten, eta Aragoiko Errege titulua erabiltzen hasi ziren. Hau dela eta, Yolanda \"Lau erreinuen erregina\" deitu zuten, itxuraz Sizilia, Jerusalem, Zipre eta Aragoi zirelarik. Beste interpretazio batek Napoli Siziliatik banatzen du, Jerusalem eta Aragoi gehituz. Zenbakia zazpira igo daiteke, Aragoiko Koroaren bi erreinu (Mallorca eta Valentzia) eta Sardinia kontatuz gero. Alabaina, errealitatea Yolandak eta bere senideek erresuma hauetako lurralde hauek oso denbora tarte laburrean kontrolatu zituztela da. Beren benetako erresuma Frantziako Anjouko feudoak izan ziren: Provence eta Anjou probintziak haien agintepean egon ziren beti, eta, tarteka, baita Bar, Maine, Turena eta Valois. Yolandaren seme Renato I.a Anjoukoa Lorrenako erregea izan zen, Isabel Lorrenako dukesarekin ezkondu zenean."}
{"id": "746779", "revid": "512", "url": "https://eu.wikipedia.org/wiki?curid=746779", "title": "Hawise Aumalekoa", "text": "Hawise, Aumaleko kondesa (1214ko martxoaren 11n hil zen) 1179. urteaz geroztik 1194. urtera arte bere senarrekin gobernatzen aritu zen. Gilen Aumaleko kondearen eta Zeziliaren (Gilen Fitz Duncanen alaba eta oinordekokidea) alaba eta oinordekoa izan zen. Essex-ko kondesa izan zen\u00a0Gilen de Mandevillekin, Essex-ko III. kondearekin, ezkontzeagatik."}
{"id": "746780", "revid": "512", "url": "https://eu.wikipedia.org/wiki?curid=746780", "title": "Kuningan zaldi", "text": "Kuningan zaldia, edo Kumingan, (), Indonesiako bertako zaldi arraza bat da. Bere tamaina zein ezaugarriengatik zaldi hauek ponien sailkapen taltean sartzen dira.\nArrazaren jatorria Javako uhartearen mendebaldean dago.\nHistoria.\nArrazaren jatorria VII. mendean dago. Arrazaren sorreran mongoliar zaldien, Txinako ponien eta Hego-ekialdeko Asiako ponien arteko nahasketak daude."}
{"id": "746781", "revid": "98220", "url": "https://eu.wikipedia.org/wiki?curid=746781", "title": "Medb Lethderg", "text": "Medb Lethderg irlandar mitologian ([m\u025b\u00f0v l\u0348\u02b2e\u03b8.\u00f0er\u0261]; \"alde gorria\") Tara-rekin lotutako subiranotasunaren jainkosa zen. Ondoz ondoko bederatzi erregeren emaztea edo maitalea izan zen, besteak beste Fedlimid Rechtmar, Art mac Cuinn eta Cormac mac Airt.\nSeguru asko, Connacht-ko Medb-en berdin-berdina edo inspirazioa da Ulsterko zikloan (Byrne 2001).\nLeinsterren liburuko \"Macc Moga Corbb celas cl\u00fa\" poema atxikitzen zaio."}
{"id": "746782", "revid": "15251", "url": "https://eu.wikipedia.org/wiki?curid=746782", "title": "Pantera Beltzak", "text": ""}
{"id": "746783", "revid": "3591", "url": "https://eu.wikipedia.org/wiki?curid=746783", "title": "Kumingan", "text": ""}
{"id": "746784", "revid": "336", "url": "https://eu.wikipedia.org/wiki?curid=746784", "title": "Alexandra Billings", "text": "Alexandra Scott Billings (Schaumburg, Illinois, Ameriketako Estatu Batuak, 1962ko martxoaren 28a) estatubatuar aktorea, irakaslea, abeslaria eta ekintzailea da. Billings bere burua emakume transgenerotzat aitortutako lehenengo aktoreetako bat izan zen telebistan pertsonaia transgenero bat antzezten, 2005ean \"Romy and Michele: In The Beggining\" telebistako filman Donna pertsonaia antzeztu eta gero."}
{"id": "746785", "revid": "58701", "url": "https://eu.wikipedia.org/wiki?curid=746785", "title": "Transfeminismo", "text": "Transfeminismoa -ikuspegi transgeneroa feminismoan edo ikuspegi feminista transgeneroen auzietan-, feminismoaren korronteetariko bat da, bereziki emakume transek gidatzen duten mugimendua, eta beraien askapena emakume guztien askapenarekin bat datorrela defendatzen dute.\nHau ulertzeko, beharrezkoa da ulertzea sexu eta generoaren artean dagoen bereizketa eta jaiotzerakoan esleitutako sexua eta generoa bat ez etortzea posible dela aitortzea. Sexua ezaugarri biologikoen multzoa bada, generoa, gizartean betetzen diren rol eta betebeharren multzoa da. Generoak gizabanakoen gorputzak sistema sozial jakin batera moldatzen ditu, kontrolatu, beraz, generoa, opresiorako mekanismo gisa erabiltzen den tresna litzateke. Komenigarria da baita orientzazio-sexuala eta identitate sexuala bereiztea, lehenak erakartze sexualari egiten baitio erreferentzia, eta bigarrenak izateari.\nMugimenduaren bultzatzaileak nagusiki emakume transak badira ere, hau irekia dago queer, gizon trans, intersexualak, transak ez diren emakumeak zein gizonak, edo bestelako subjektuengana, hauek beren askapen pertsonalerako trans emakumezkoekin aliantza izatea ezinbestekoa dela defendituz gero. Beraz, feminismoaren subjektuak zabaltzen ditu emakume zisgenerotik haratago.\nMugimendu honek gorputzaren kontrolaren inguruko kontzeptuak hartu eta zabaltzen ditu (abortua, hormonak, besteak beste) eta baita genero biolentziaren ingurukoak, honek emakume zisetatik haratago, emakume zein gizon trans, gay eta lesbianengan eragina baitu.\nTransfeminismoa feminismoaren hirugarren oldean sartua dago. LGBT mugimenduak eta queer teoriek eragiten die, batez ere transexualen eta intersexualen ikuspegitik. Horiek ezezik, mugimendu antiarrazisten, postkolonialisten eta gizarte-mailaren, etniaren, generoaren edo sexu-orientazioaren araberako bazterkeriaren aurka borrokatzen duten mugimendu politikoen eragina ere jasotzen du.\nPrintzipioak.\nMugimendu honek, bi printzipio nagusi defendatzen ditu:\n1) Gizabanako orok bere identitatea definitzeko eskubidea du eta gizarteak errespetatu beharra du, generoa eta honen adierazpenak ere kontuan izanik.\n2) Norberak bere gorputzaren gaineko kontrola eta eskubidea du, autoritate politiko, osasun zein erlijiosoen gainetik.\nHala ere, inor ez dago genero gizarte eta kultura dinamiketatik at, eta beraz, trans emakumeek sistema binariora egokitzera behartuta ikusten dute sarritan beren burua; onartuak izateko, emakume izatearen eskema tradizional eta zurrunetara, batez ere medikuntza eta osasun munduan.\nTransfeminismoak emakume guztiei zabaltzen die norbanakoaren ekintza sexista eta heteropatriarkalak berraztertzeko erronka.\nHistoria.\nHirugarren olatuko feminismoen baitan kokatzen dute autore askok transfeminismoa, beste zenbaitek ordea, olatu berriko korronteetan.\nLehenik eta behin, transfeminismora heldu aurretik, kontutan izan behar dugu feminismoak izan dituen Hiru Olatuak. Laburtuz, Lehen Olatua sufragistena izan zen, gizarte zibilean eskubideak aitor ziezaietenaren borroka; Bigarren Olatua Betty Friedanen \"The Feminine Mystique\" liburuan ageritakoari jarriki, gizon-emakume arteko berdintasunaren borroka da, gizartean berdintasun ekonomiko eta sozialaren borroka; eta Hirugarren Olatua Bigarren Olatuko feminismoak erantzun ez zituen auziei erantzuna ematen saiatzen da. Hirugarren Olatu hau, feminismo \"Intersekzionala\"ren gorakada bezala ere deitua izan da, generoa ez ezik, ekonomia, arraza, genero identitatea eta bestelako kategoriak edo ezaugarriak kontuan hartzen baititu.\nBadirudi, transfeminismoaren barnean ere olatu ezberdinak identifika genitzakeela. Transfeminismoaren Lehen Olatua Christine Jorgensenen -1926an jaioa- irudiarekin irudika genezake. Honek, Paul de Kruif-en \"The Male Hormone\" izeneko liburua erreferentziatzat hartuz pentsatu zuen hormonen erabilera izango zela bere genero auzia konpontzeko irtenbidea.\nBigarren olatuak gizartera ateratzen diren transak errepresentatzen ditu, transek sufritzen zuten diskriminazioarekin bukatzeko borrokan oinarritu zen; feminismoaren Bigarren Olatuaren nahiko antzera.\nSandy Stonek 1900ko hamarkandan Janice Raymond-i emandako erantzuna transfeminismoaren aitzindaritzat hartu ohi da, behintzat zentzu filosofikoan \"\"The Empire Strikes Back: A Posttranssexual Manifesto\".\" Idatzi honek korronte transak barneratu zituen garaiko pentsamendu feministan. Bigarren Olatu honek arreta berezia ezarri zuen osasun edo medikuntza arloan, transen genero arazoak konpontzeko; garai honetan transek gizon-emakume binomioari gogor eutsi zioten beraien identitatea defenditzeko eta gizartean onartuak izateko.\n90eko hamarkadan Kate Bornteinen teorien eskutik eta bere idatzien ondorioz, Hirugarren Olatua deritzonari hasiera eman zitzaion. Honek genero sistema binarioari aurre egiten dio eta identitate ez-binarioak aldarrikatzen ditu; identitate anitzak.\nGaur egun Hirugarren Olatu horretan gaudela ematen badu ere, Bigarren Olatuko borrokak (transen normalizazioa) ez dira oraindik eman, beraz, bi olatu hauen arteko uztartzea ematen ari da.\nTransfeminism.org web-orrialdea 2000 urtean sortu zen, transfeminismoaren borrokaren adeko kanpaina gisa.\nEztabaidak, feminismo erradikala eta transfeminismoa.\nFeminismo erradikala eta transfeminismoaren artean sortu da eztabaida handiena, beraz, bi korronte hauen arteko liskarrak azaltzea premiazkoa da.\nFeminismo erradiakala 60ko hamarkadan jaio zen AEBn eta honen helburua, patriarkatuak sortzen dituen ezberdintasunak errotik desagerraraztea da. Hauentzat, generoa abolitzea beharrezkoa da, sexuaren ondorioz eginiko bereizketa binarioaren ondorioz esleitutako generoan baitago opresioaren sorrera. Labur esanda, generoa eraikuntza soziala da eta eraikuntza hau desberdintasunak legitimatzeko tresna bezala erabili da historikoki. Feminista erradikalentzako opresio patriarkala sexuala da, eta jaiotzetik pairatzen da, sexu-genero sistemaren ondorioz ematen da.\nTransfeministek ordea, identitate anitzen defentsa sustatzen dute, genero aniztasuna aldarrikatzen dute feminista erradikalen genero abolizioaren aurrean; generoak abolitu baino, auzitan jartzen du emakume-gizon sistema binarioa. Hauen ustez, gizarteak esleitutako generoarekin bat egiten duten pertsonak pribilegiatuak dira, eta gainontzekoak baztertuak. Generoa kategoria neutro bezala identifikatzen dute, eta horregatik, genero aniztasunaren defentsa sustatzen dute. Emakume izatetik haratago, sistema binariotik ateratzen diren identitate guztiak patriarkatuak zapaltzen dituela defendatzen du (transak, homosexualak, intersexualak...). Generoaren ondorioz esleitutako esterotipo eta roletaz askatu beharra aldarrikatzen dute ordea, eta hemen aurrez aurre jartzen dira feminista erradikalekin, horiek uste baitute hori ezinezkoa dela generoa abolitu gabe.\nEmaten den beste eztabaidetako bat opresioaren ingurukoa da, transfeministek defendatzen baitute, transak izateagatik opresio bikoitza jasaten dutela, eta feminista erradikalen ustez baieztapen hau ez da egokia, beraien bizitzako parte bat gizon gisa identifikatuak izan direlako, eta beraz, ez dute jasan emakumeek berez jasaten duten opresioa.\nTransfeminismoak kontzeptu berri bat asmatu du transgenerismoa kritikatzen duten feminista erradikalak izendatzeko: TERF (\"ingelesez: Trans Exclusionary Radical Feminist).\"\nBi korronte hauen arteko tentsioa agerikoa dela egia bada ere, batez ere sare sozialetan ematen den eztabaida da. Eta bereziki, generoa abolitzearen eta generoa auzitan jarriz identitate anitzak eraikitzearen arteko eztabaida da.\nTransfeminismoa Euskal Herrian.\nEuskal Herrian transfeminista aktibista ezagunetarikoa Josebe Iturrioz ordiziarra dugu. Gaztetatik aktibismo feministan egon ostean, Plazandreok izeneko partidu politikoan militante izana da eta ondoren, Medeak izeneko kolektibo lesbiano eta transfeminista sortu zuen beste kide batzuekin."}
{"id": "746786", "revid": "56334", "url": "https://eu.wikipedia.org/wiki?curid=746786", "title": "Candy Darling", "text": "Candy Darling (New York, Ameriketako Estatu Batuak, 1944ko azaroaren 24a - New York, Ameriketako Estatu Batuak, 1974ko martxoaren 21a) estatubatuar emakumezko aktore transgeneroa zen. Andy Warholen superizarretako bat izateagatik ezaguna izan zen. Warholen \"Flesh\" (1968) eta \"Women in Revolt\" (1971) filmetako protagonista izateaz gain, The Velvet Underground protopunk musika taldearen musa izan zen."}
{"id": "746787", "revid": "6160021", "url": "https://eu.wikipedia.org/wiki?curid=746787", "title": "Erika Ervin", "text": ""}
{"id": "746788", "revid": "336", "url": "https://eu.wikipedia.org/wiki?curid=746788", "title": "Harmony Santana", "text": "Harmony Santana (New York, Ameriketako Estatu Batuak, 1991) estatubatuar aktorea da. 2011ko \"Gun Hill Road\" filman agertzeagatik ezaguna da. Izan ere, film horretagatik Independent Spirit Sarietan taldeko emakumezko aktorerik onena kategorian izendapen bat lortu zuen, Ameriketako Estatu Batuetan garrantzizko antzezpen sari izendapen bat jaso zuen lehenengo emakumezko aktore transgeneroa bihurtuz."}
{"id": "746789", "revid": "105290", "url": "https://eu.wikipedia.org/wiki?curid=746789", "title": "Noveleta", "text": "Noveleta edo Gurutzearen auzoa Lizarrako auzoa da, Nafarroan. XVIII. mendean sortu zen Lizarratik hiru kilometrotara.\nGeografia.\nLizarra udalaren barruan kokatuta dago, Jurramendiren oinean. Inguruan Zaraputz auzoa hustua eta monasterioaren erorkinak daude. Ega ibaiak gurutzatzen du auzoa. Muga egiten du herri hauekin: Villatuerta, Ayegui, Aberin eta Morentin; Ordoitz, Legardeta eta Etxabarri baserriarekin egiten du muga ere bai.\nEtimologia.\nDirudienez Noveleta izena \"novella\" hitz latindarratik dator, euskaraz \"mahasti berri\"a. Historikoki inguru honetan mahastiak gutxienez XIV. mendetik landatu dira. Dena dela, Manuel Joaqu\u00edn Navarroren morroi bat Noveleta zen.\nHistoria.\n1780an Manuel Joaqu\u00edn Navarrok sortu zuen. Horretarako, Karlos III.a Espainiakoaren onarpena behar izan zuen; onarpenaren helburua lurren ustiatze egokiago egitea izan zen. Auzoa sortu aurretik inguruan Navarro familiaren landetxe bat zegoen bakarrik. 1781eko irailaren 23tik 27ra Navarrok bederatzi kolono familiekin alokatze-kontratuak sinatu zituen. Familia berriak Lizarratik, Lerindik eta Lakarretik zetozen.\n1806an San Jose kapera eraiki zen; 1880an parrokia izendatu zuten.\n1812ko urriaren 12an, bestetik, Noveletan Frantziako armada eta Francisco Espoz Mina gerrillariaren arteko borroka gertatu zen. Egun horretan, frantsesez, jakinez gerrillaria Lizarran zegoela, Tafallatik atera ziren hura harrapatu nahian. Abbe jenerala 3.500 oinezko soldaduekin eta 150 zaldunekin Espoz Mina ezustean harrapatzen saiatu zen. Baina gerrillariak abisatuak, aurre egin zien. Borroka hiru ordu iraundu zuen eta, azkenik, gerrillariek alde egin behar izan zuten, atzean 36 hildako utzita. Frantsesek, ondoren, inguruko herriak inbaditu zituzten eta Lizarra arpilatu zuten."}
{"id": "746790", "revid": "137486", "url": "https://eu.wikipedia.org/wiki?curid=746790", "title": "Flores uharteko ponia", "text": "Flores uharteko ponia Indonesiako izen bereko Flores uharteko bertako zaldi arraza bat da. Bere tamaina zein ezaugarriengatik ponien sailkapen taldean sartzen da. Tamaina txikiko aberea da, 1.25 cm inguru soin gurutzera. Zela zalditzat erabiltzen da. Flores uharteko ponia oso gertutuko arraza da Timordar ponirekin.\nArraza sortzeko Indiatik ekarritako zaldiak eta hainbat poni mota erabiliak izan ziren. Timordar poniekin batera Flores uharteko poniak erabiliak izan ziren Australiara eramateko eta bertako Australiako poni arrraza sortzeko."}
{"id": "746791", "revid": "512", "url": "https://eu.wikipedia.org/wiki?curid=746791", "title": "Asmoz eta Jakitez", "text": "Asmoz eta Jakitez, Asmuz ta jakitez, Eusko Ikaskuntza erakundearen goiburua da. Etxebarriako Aulesti auzoan dagoen Bengoetxeatarren etxeko armarrian iltzatuta gelditu ziren esaldiko azken hiru hitzak. Orotariko Euskal Hiztegian gutxienez bi bertsio ematen dira:\nBizkaiera zaharrean\u02d0 (Behean dagoenak goikoa duena lortu ahal du eta txikiak handia bentzutu (garaitu) ahal du. Asmoz eta jakitez.)\u00bb."}
{"id": "746792", "revid": "3591", "url": "https://eu.wikipedia.org/wiki?curid=746792", "title": "Flores uharteko poni", "text": ""}
{"id": "746793", "revid": "336", "url": "https://eu.wikipedia.org/wiki?curid=746793", "title": "Carmen Moore", "text": "Carmen Kym Moore, benetako izenez Kymberly Yazzie, (Navajo Nazioa, Ameriketako Estatu Batuak, 1986ko otsailaren 21a - 2018ko abuztuaren 28a) estatubatuar emakumezko aktore eta modelo pornografiko transgeneroa izan zen. Nahiz eta gehienbat film pornografikotan antzeztu, 2014an film arrunt batean antzeztu zuen lehenengo aldiz.\"Drunktown's Finest\" izeneko filman izan zen eta Felixia pertsonaia transgeneroa antzeztu zuen.\nBizitza.\nCarmen Moore Navajo Nazioan jaio eta hazi zen, Arizonan.\n2018ko abuztuaren 28an hil zen."}
{"id": "746794", "revid": "56334", "url": "https://eu.wikipedia.org/wiki?curid=746794", "title": "Stormers", "text": ""}
{"id": "746796", "revid": "56334", "url": "https://eu.wikipedia.org/wiki?curid=746796", "title": "Kuolaj\u00e4rvella", "text": ""}
{"id": "746797", "revid": "512", "url": "https://eu.wikipedia.org/wiki?curid=746797", "title": "Elizabeth Lucar", "text": "Elizabeth Lucar (Elizabeth Withypoll) (1510 - 1537ko urriaren 29a) ingeles emakume kaligrafoa izan zen. Pertsona adimentsua, ingelesez, latinez, gaztelaniaz eta italieraz zuzenki hitz egiten zuen. Musikaria ere izan zen eta algoritmoen funtzionamendua ezagutzen zuen. Errege eta hiritar proiektuak onartzen zituen familia merkatari ospetsuaren kide izan zen. Bere ezkontza interesagatik egin zen, Merchant Taylors konpainiaren enpresaren oinordekoekin. Bere bizitza laburra emakume kristau adimentsu gisa, ama eta emakumea, hainbeste gaitasunekin, mendeetan zehar iruzkindu da hainbat arrazoirengatik."}
{"id": "746798", "revid": "336", "url": "https://eu.wikipedia.org/wiki?curid=746798", "title": "Rebecca Root", "text": "Rebecca Root (Woking, Ingalaterra, Erresuma Batua, 1969ko maiatzaren 10a) britainiar aktorea eta umorista da."}
{"id": "746799", "revid": "20653", "url": "https://eu.wikipedia.org/wiki?curid=746799", "title": "Elizabeth Withypoll", "text": ""}
{"id": "746801", "revid": "512", "url": "https://eu.wikipedia.org/wiki?curid=746801", "title": "April Ashley", "text": "April Ashley (Liverpool, Ingalaterra, 1935eko apirilaren 29a - Londres, 2021eko abenduaren 27a) britainiar modeloa izan zen. April emakume transgeneroa zen.\nBizitza.\nApril Ashley Liverpooolen sortu zen 1935eko apirilaren 29an.\n1960an Georges Burou ginekologo ospetsuak sexua berresleitzeko ebakuntza egin zion Casablancan (Maroko). Ebakuntzatik osatu zenean modelo hasi zen, eta berehala bilakatu zen ospetsu. \"Vogue\" aldizkarian agertu zen eta \"The Road to Hong Kong\" filman antzeztea eskaini zioten. 1961ean \"The Sunday People\" tabloideak April emakume transgeneroa zela zabaldu zuen \"Bere isilpekoa agerian\" () lerroburuarekin, Aprilen lagunetako batek Aprilen historia prentsari kontatu ondoren. Horrek eskandalu handia sortu zuen eta filman parte hartzeko eskaintza bertan behera utzi zuten."}
{"id": "746802", "revid": "336", "url": "https://eu.wikipedia.org/wiki?curid=746802", "title": "Antiokiako setioa", "text": "Antiokiako setioa 1097ko urriaren 21etik hurrengo urteko ekainaren 28ra gertatu zen, Lehenengo Gurutzadan zehar. Lehenengo setioan, gurutzatuek seljukarren eskuetan zegoen hiria hartu zuten eta 1097ko urriaren 21etik hurrengo urteko ekainaren 2raino iraun zuen. Antiokia leku estrategikoa izan zen Palestinarako gurutzatuen bidean. Yaghi-Siyan seljukar gobernadoreak, gurutzatuen asmoen jakinaren gainean zegoen eta hornigaiak pilatzeari eta laguntza eskatzeari ekin zizkion. Hiria babesten zuten bizantziar harresiak berebiziko oztopo izanda ere, buruzagi gurutzatuek hiria setiatzeari ekin zioten.\nGurutzatuak urriaren 21ean ailegatu ziren. Garnizioak abenduaren 29an setioa haustea saiatu arren, eutsi zion. Eskualdea agortu ondoren, gurutzatuek urrunago joan behar izan ziren hornigaien bila eta segadetan erori ziren. Abenduaren 31n, 20.000\u00a0gurutzatuk Duqaq Damaskokoak zuzenduriko armada laguntzaile topatu zuten eta bertan menderatu zuten. Setioa iraun ahala, hornigaiak bukatu eta gurutzatuek gosetea jasan zuten.\nOtsailaren 9an Ridwan Alepokoak zuzenduriko bigarren armada laguntzailea Antokiarako bidea hartu zuen eta, berriro, menderatua izan zen. Ekainaren 3an hiria erori zen, zitadela musulmanen eskuetan eutsi arren. Kerboghak gurutzatuen aurkako bigarren setio bat egin zuen, 1098ko ekainaren 7tik 28raino. Gurutzatuek hiritik atera ziren eta Kerbogharen armada menderatu zuten. Armadaren porrota ikustean, zitadelako defendatzaileek amore egin zuten."}
{"id": "746804", "revid": "56334", "url": "https://eu.wikipedia.org/wiki?curid=746804", "title": "Violante Aragoikoa", "text": ""}
{"id": "746805", "revid": "56334", "url": "https://eu.wikipedia.org/wiki?curid=746805", "title": "Yolande of Aragon", "text": ""}
{"id": "746806", "revid": "201", "url": "https://eu.wikipedia.org/wiki?curid=746806", "title": "Alos dorrea", "text": ""}
{"id": "746807", "revid": "512", "url": "https://eu.wikipedia.org/wiki?curid=746807", "title": "Rachel Katznelson", "text": "Rachel Katznelson-Xazar (), Rachel Xazar ere deitua (Babruisk, Bielorrusia, 1885eko urriaren 24a - Jerusalem, 1975eko abuztuaren 11) Errusian jaiotako Israelgo\u00a0emakume\u00a0idazlea, hezitzailea eta ekintzailea izan zen. Zalman Xazar Israelgo hirugarren presidentearen emazte bezala Israelgo lehen andrea (1963-73) izan zen.\nBiografia.\nRachel Katznelson bezala jaio zen 1885eko urriaren 24an, Babruisk hirian, orduan Errusiar Inperiokoa eta gaur egun Bielorrusiakoa, familia judu tradizional batean. 18 urte zituela, errusiar eskolan ikasketak ohorekin egin zituen. Izan ere, unibertsitatera sartzeko aukera eman zion, zeren eta juduentzat lekuen ehuneko txikia baino ez baitzen. San Petersburgoko Estatu Unibertsitatean literatura eta historia ikasteko onartu zuten. San Petersburgoko Juduen Ikasketen Akademian ere ikasi zuen, non bere senarra Zalman Xazar \u2014orduan Shneur Zalman Rubashov bezala ezaguna\u2014 ezagutu zuen, 1920an ezkondu zenarekin.\n1912. urtean, Katznelsonek Palestinara emigratu zuen, orduan Otomandar Inperioaren parte eta gaur egun Israelena, eta berehala erakunde sionista askotan parte hartu zuen, 1905ean bere jaioterrian sionismoaren mugimendu sozialistaren parte izan zena. 1916an, Mugimendu Sozialistaren Lehen Kultur Batzordea hautatu zuten, Berl Katznelson-ekin eta Yitzhak Tabenkin-ekin (Babruisk-en jaioak ere) batera eta haiekin lan egin zuen langileen heziketa hobetzeko. Geroago, Achdut Ha'avodah alderdiko batzorde kulturaleko kide izendatu zuten, eta Histadrut-ekoa, 1924an. Bere bizitzan, Histadrut-ekin eta Mappay alderdiarekin parte hartu zuen. Halaber, bere senarrari lagundu zion hainbat betebehar publikotan, Knesset-eko kidea, gobernuko ministroa, Israelgo Lurrerako Judu-Agentziako zuzendaritza-batzordeko kidea eta, azkenik, Israelgo presidentea 1963tik 1973ra arte.\nFamilia.\nBere nebak Avraham Katznelson (Israelgo Independentzia Adierazpenaren sinatzaileetako bat izan zen), Joseph Katznelson (Ze'ev Jabotinsky-ren lankidea eta Irgungo legez kanpoko immigrazioko bi nagusietako bat) eta Reuben Katznelson (Judu-Legioko kidea eta sargentoa, eta Joseph Trumpeldorren laguna, Galipoliko guduan). Reuben Katznelson Shulamit Katznelson-en eta Shmuel Tamir-en aita izan zen."}
{"id": "746808", "revid": "56334", "url": "https://eu.wikipedia.org/wiki?curid=746808", "title": "LGBT mugimendua", "text": ""}
{"id": "746809", "revid": "512", "url": "https://eu.wikipedia.org/wiki?curid=746809", "title": "Bo Van Spilbeeck", "text": "Bo Van Spilbeeck (Anberes, Belgika, 1959ko otsailaren 7a) flandriar kazetaria da. Boudewijn (edo Baudouin) Van Spilbeeck izenez ere ezaguna da.\nBizitza.\nBoudewijn Anberesen jaio zen 1959an. Belgikako Irrati Telebistaren nazioarteko gaietarako erredakzioan kazetari lanetan hasi aurretik, Boudewijnek Filologia Erromanikoa ikasi zuen Anberesko Unibertsitatean frantsesa eta gaztelania hizkuntzekin. Gero, 1989an, flandriar VTM telebista-kate pribatuan hasi zen lanean.\n2018ko urtarrilean bere burua emakume transgenerotzat aitortu eta emakumerako trantsizioa egingo zuela jakinarazi zuen."}
{"id": "746810", "revid": "201", "url": "https://eu.wikipedia.org/wiki?curid=746810", "title": "Disgregazio mekaniko", "text": ""}
{"id": "746811", "revid": "201", "url": "https://eu.wikipedia.org/wiki?curid=746811", "title": "Meteorizazio kimiko", "text": ""}
{"id": "746812", "revid": "512", "url": "https://eu.wikipedia.org/wiki?curid=746812", "title": "Ereinotz nabar", "text": "Ereinotz pikardatua edo ereinotz nabarra (\"Aucuba japonica\") landare fanerogamo mota bat da, Garryaceae familiakoa.\nDeskribapena.\n1 eta 5 metro arteko luze den zuhaixka bat da, jatorriz Japonia eta Txinako mendi eta ibarretako basoetakoa. \"Aucuba japonica\" adioikoa da, hots, landare desberdinetan aurkezten ditu sexu femenino eta maskulinoa. Oso ohikoak dira Europako lorategietan. Zuhaixka hau Amerikako Estatu Batuetan ere oso ohikoa da, han \"Gold Dust Plant\" izena ere ematen zaio (urre hauts landarea).\nTaxonomia.\n\"Aucuba Japonica\" Carl Peter Thunbergek deskribatu eta \"Nova Genera Plantarumen\" argitaratu zuen 3: 62. 1783."}
{"id": "746813", "revid": "12788", "url": "https://eu.wikipedia.org/wiki?curid=746813", "title": "Maro Itoje", "text": "Oghenemaro Miles Itoje (Camden, Londres, 1994ko urriaren 28a), kirolaren munduan Maro Itoje deitua, Ingalaterrako errugbilaria da, bigarren lerroko eta hirugarren lerroko hegal postuetan aritzen dena. 2012tik Ingalaterrako Saracens FC taldean jokatzen du. Ingalaterrako selekzioarekin, 2016an, 2017an eta 2020an Sei Nazioen Txapelketa irabazi zuen."}
{"id": "746814", "revid": "46380", "url": "https://eu.wikipedia.org/wiki?curid=746814", "title": "Ereinotz nabarra", "text": ""}
{"id": "746815", "revid": "12788", "url": "https://eu.wikipedia.org/wiki?curid=746815", "title": "Jamie Heaslip", "text": "James Peter Richard Heaslip (Tiberiades, Israel, 1983ko abenduaren 15a) irlandar errugbi jokalari ohia da, hirugarren lerroko erdiko postuan aritzen zena. Leinster Rugby taldearen jokalaria izan zen 2005\u20132018 bitartean, eta 95 partida jokatu zituen Irlandako selekzioarekin 2006tik 2017ra. 2018ko otsailean, erretiroa hartu behar izan zuen, bizkarreko lesio luze baten ondorioz."}
{"id": "746816", "revid": "56334", "url": "https://eu.wikipedia.org/wiki?curid=746816", "title": "Anne Bonny", "text": ""}
{"id": "746817", "revid": "56334", "url": "https://eu.wikipedia.org/wiki?curid=746817", "title": "Pariseko Kontserbatorioa", "text": ""}
{"id": "746818", "revid": "15795", "url": "https://eu.wikipedia.org/wiki?curid=746818", "title": "Juan Cris\u00f3stomo de Arriaga", "text": ""}
{"id": "746820", "revid": "56334", "url": "https://eu.wikipedia.org/wiki?curid=746820", "title": "Delicious (website)", "text": ""}
{"id": "746824", "revid": "2048", "url": "https://eu.wikipedia.org/wiki?curid=746824", "title": "Foruen amaiera Ipar Euskal Herrian", "text": "Foruen amaiera Ipar Euskal Herrian bertako erakunde publiko eta lege sistemaren bukaera izan zen Frantziako Iraultzaren aldian (1789-1795). Euskal autogobernua frantses tropak Euskal Herrira heldu zirenean desegin zen eraginkorki, Konbentzioaren Gerran kokatuta, herritarren kontrako izua zabalduz Lapurdin. 1780ko hamarkadan, Frantziako Koroaren hertsapen fiskalak handitu egin zuen haren eta mendeko lurraldeen arteko leizea, baita estamentuen arteko gatazka bizitu ere. Ipar Euskal Herrian, oso bizirik ziren herri lurren eta estatuen arteko mugaren inguruko gatazka eta aztoramendua, bereziki Baigorri haranean. Bestalde, artean, Nafarroa Beherea ez zen, formalki, Frantziako Erresumako zati.\nAdministrazio eta politika diseinu berriaren ondorioz, 1789ko abuztuaren 4an Parisen erabakia, beharturik desagerrarazi ziren Zuberoa, Nafarroa Beherea eta Lapurdiko ordu arteko gobernu eta jurisdikzio organoak. Euskal departamentu bat eratzeko euskal ordezkariek egin ahaleginak ahalegin, Pirinio Apaletako departamendua eratu zen trukean (legez, 1790eko otsailean), euskaldunak eta bearnesak administrazio lurralde berean gogoz kontra elkartuz, Frantziako departamendu sistema berrian kokaturik; diseinu horrek egun arte iraun du.\nElizjendearen Konstituzio Zibila, Ipar Euskal Herrian arbuiatua, ezarri zenean, herritar ugarik ihesari eman zioten, Pirinioak Gipuzkoa eta Nafarroa Garaira zeharkatuz eta batzuek hor erresistentziarekin bat eginez. Konbentzioaren Gerraren hasierak (1793ko martxoa) ekarri zuen aldaketa bortitzena eta itzulezina. Mendebaldeko Pirinioetako Armadak hartu zuen agintea Ipar Euskal Herrian, Konbentzio Nazionaleko mandatarien pean: Jacques Pinet eta Jean-Baptiste Cavaignac. Haiek agindu zuten Lapurdiko zenbait herritako ehunka (edo milaka) biztanleren deportazioa.\nHertsapen giroaren aldi gogorrena 1795eko uztailean joan bazen ere, Frantziako nazio estatuaren aztarna geratzeko heldu zen, euskaldunen birnazionalizazio eredu bati ekinez, hezkuntza eta zerbitzu militarra ardatz harturik. Napoleonen 1814ko porrotaz geroztik ez zen eredu hori baliogabetu. Ipar Euskal Herria, berriz, joera politiko eliztarrari eta kontserbadoreari atxiki zitzaion. Hego Euskal Herrian, Lehen Karlistalditik Bigarren Karlistaldi osteko aldira galdu ziren foruak.\nAurrekariak.\nAutogobernuaren higadura historikoa.\n1620tik aurrera pixkanaka murriztuta bazen ere, Frantziako koroaren peko euskal herritarrek estatus erdi-autonomo bati eutsi zioten, erresuma horretan zuten bazter kokapenari eta Hego Euskal Herriarekin zituzten harreman eta loturei esker, hor ere antzeko autogobernu sistema baitzuten. Hala ere, hiru gobernu eta lege jurisdikzio zituzten, eta horietako ordezkariak baziren ere Bordeleko Parlamentuko kideak Gaskoinian (Lapurdi) eta Paueko Nafarroako Parlamentukoak (Nafarroan Beherea, Zuberoa).\nLapurdi zen Ipar Euskal Herriko probintzia dinamikoena, autonomia oso handiaz zerga sisteman XVIII. mende erdialdera, baina aldi berean arrantza okerrera zihoan, Amerikara irekitzen saiatutako merkataritza bideek huts egin zuten, eta ez zen sortzen merkataritza erakartzeko balio erantsiko produkturik. Lapurdiko erakunde legegilea Biltzarra zen, erakunde demokratikoa, eta oso parte-hartzailea orduko estandarretarako. Nobleziaren pisua bertan zinez txikia zen.\nNafarroa Behereak Frantziako Erresumaz aparte iraun zuen Pirinioen magalean, ekonomikoki bortuetako merkataritza bideak baliatuz, adibidez, Iru\u00f1ea-Baiona bidea. Zuberoako oinarrizko lege agiria Kost\u00fcma zen, baina haren biltzar legegileko (estatua edo zinbideta) eskumen garrantzitsuenak 1733an erauziak izan ziren. Nafarroako Estatuek antzeko patua izan zuten Paueko agintariekin izandako auzien ondoren botere legegileak zorrozki murriztu zitzaizkienean, 1748an errege dekretu bidez.\nMugaren, herri lurren eta zergen auzia.\nFrantziako koroaren eta euskaldunen arteko harremanak gero eta zailagoak ziren: koroa gero eta eskumen gehiago biltzen ari zen, eta zerga ekarpen gero eta handiagoa eskatzen zuen. 1768tik Baigorri Harana eta Etxauzko bizkondearen etxea elkarren kontra asaldaturik zebiltzan errege jurisdikzioko lurren gaineko eskubideez. Eskubideak Etxautzeko jaunak eskuratu zituen, baina protestaka 1775ean herriak horiek berreskuratzea lortu zuen.\n1784an, liskar gordin bat berpiztu zen Etxautzeko etxearekin, armak eraman eta ehizarako eskubidearen gainean. Mugen gaineko 1785eko Elizondoko Itunak berriz bizitu zuen herri xehearen haserrea, estatuek beren logika herriaren interesen gainetik inposatu zituztenean.\nLapurdin, berriz, zerga berri bat, gabela, sartzeko koroaren ahaleginak zirela eta, ezinegona piztu zen herritarren artean 1784an. 2.000 emakumetik gora kalera atera ziren, haietako batzuk armak eskuetan. Guienako Nevilleko jaunak armadak deitu zituen monarkiako toki desberdinetatik eta interbentzio militar peto-peto bat prestatu. Haranburu apaizaren artekaritzak baretu zuen giroa.\nForuak kendu Frantziako Iraultzan.\nHautsak harrotuta Nafarroan, eta Frantziako Erresuman.\nNafarroa Beherea asaldatuta zebilen, baina ez zen lurralde bakarra. Frantziako Erresuman, Luis XVI.a erregea estutzen ari zen erresumako lurraldeak zergapetzeko presioa. Aldiz, askotan tokian tokiko gorteen oposizioa aurkitzen zuen. Erregea hertsapenaren sinonimo bihurtzen ari zen, eta gorte horiek gogor egiten zioten. Luis XVI.ak 1788ko Maiatzaren 1eko Ediktua eman zuen; haren bitartez, bertan behera utzi zituen bere koroaren peko gorteak (parlamentuak).\nPaueko Nafarroako Parlamentuak kontra erreakzionatu zuen, eta errebolta piztu zen. Frantziako Erresuma osoan izan ziren altxamenduak. Aztoramendu bizia ikusita, monarkak balio gabe utzi zuen bere lehengo erabakia (1788ko ekaina). Aldiz, erregeak zerga berriak jarri zituen, eta Nafarroako Parlamentuak amore eman zuen azkenean, \"azken aldiz\", adierazi zutenez. 1789an, beraz, Nafarroako Gorteak (estatuak, alegia, parlamentua) ez ziren jada ohartarazpenekin ase, eta betoak jarri zizkieten errege aginduei eta, aldi berean, beren agintaritza eta subiranotasuna berretsi.\nDenak zeuden erregearen kontra, eta lurraldeotako eliza eta noblezia estamentuek lehengo protagonismoa eta indarra berreskuratzeko parada ikusi zuten tokian, hirugarren estatuko kideek, haatik, erregeari uztartuta nobleak eta elizjendea ere botatzeko nahia zuten. Luis XVI.ak Pariseko Estatu Orokorrak deitu behar izan zituen.\nAztoramendu horretan, Nafarroako Kantzilertza berrezartzeko mugimenduak hasi ziren. Protestari lotuta eta kantzilertza berrezartzeko, Nafarroako Erresumako intendenteak batzar bat deitu zuen Donapaleun, baina kale protestak erabakietan presioa egin zezakeelakoan, hura Donibane Garazira lekualdatu zuen; are, Kantabriar Ehiztarien konpainia bat bidali zuen bilkuren lasaitasuna bermatzeko. Bertan, \"Alderdi Abertzale\" (\"partie patriote\") berriak, tokiko gorteak sendotzera dei egiteaz gain, noblezia eta eliza estamentuak elkartzeko erreklamatu zuen, pertsona bakoitzerako sufragio unibertsala, hirugarren estaturako sindiko berezi bat, eta Frantziako Erresumako \"hiri eta probintzietan hartutako deliberoekiko atxikimendua\".\nVersaillesko Estatu Orokorretarako deia.\n1788ko abuztuaren 8an, Frantziako koroaren peko estatuetako ordezkariek Versailleseko Estatu Orokorretarako deialdia atera zioten Luis XVI.a erregeari (Nafarroako Luis V.ari). Horiek 175 urte lehenagotik ez ziren egiten Frantziako Erresuman. Nafarroako hirugarren estatua, Alderdi Abertzalea, Versaillesen parte hartzearen alde jarri zen; ez, ordea, elizjendea eta noblezia; trukean, protesta bat igortzearen aldekoak ziren. Lapurtarrek, berriz, Kexuen Kaiera prestatu eta protesta bat plazaratu zuten 1788ko abenduan elkartu zirenean: erregearen deialdian, Baiona, Akize eta Saint-Severekin sartua izan zen Lapurdi. Garat anaiek esku hartu eta puntu hori konpondu zuten.\n1789ko apirilaren 19an, larunbata, Lapurdiko 35 parrokiak Uztaritzen bildu ziren Versaillesera igorri beharreko ordezkariak hautatzeko. Hiru estamentuetako ordezkariak bildu ziren, erabat ezohikoa, Lapurdin erabakiak hartzeko eskumena hirugarren estatuak baitzuen. Goizeko hamarretan hasi zen bilkura San Bixintxo elizan, 16 urteko Dominique Joachim Urtubiakoa bailea buru zuela. Tartean, bozen eroskeria salaketak entzun ziren; izan ere, Ithurbide zen beste hautagaietako bat, Garat gazteenarekin lehia bizian, eta bigarren hori arrunt arrotza zen Lapurdin. Lapurtarrek 1788ko abenduan egin bezala, baxenabartarrak Donibane Garazin bildu ziren apiril hasieran, eta 1789ko apirilaren 4an ohartarazpena idatzi zioten erregeari:\nEkainaren 17an, Estatu Orokorrak ireki ziren Versaillesen; Nafarroan, berriz, Kexuen Kaiera prestatzen zuten, Nafarroako Estatu Orokorretako azkena, eta tonu zaharkitukoa, Bearno eta Lapurdikoa ez bezalakoa; azken bi horiek ere beren 'konstituzioa' (alegia, erakunde-egitura eta legeak) babesten zuten. Kaiera horretan, Nafarroa Frantziako tronutik aparte existitzen dela babesten da, baina erregea Nafarroa \"bisitatzera\" gonbidatu zuten, ohi zen bezala, erregeak bertako lurraldean egin behar baitzuen zina. Nafarrek Frantziako Erresumarekin konfederazio bat osatzeaz hitz egiten zuten. Azkenean, nafar ordezkariek Parisera mandatariak (diputazio bat) igortzeko deliberoa hartu zuten, erregearen aurrera.\nBertan, Logras, Olhontzeko markesa, eta \u00c9tienne Polverel sindikoa nabarmentzen ziren. Nafar mandatariak uztailaren amaieran heldu ziren Parisera, \"beste mundu bateko enbaxadoreak izango balira bezala\", Destre\u00e9ek dioenez. Haatik, ordurako, erregeak Estatu Orokorrak desegiteko agindua emana zuen, eta Bastillaren Hartzea gertatua zen, uztailaren 14an. Beste mundu bateko ordezkariak ziruditela aurkeztu ziren Frantziako Nazio Biltzarrera, eskumen mugatuz, baina berehala adierazi zieten haien aginduak eta eskumenak baliogabeak zirela han. Zuberoako ordezkariek, nafarrak bezala, ez zuten ekaineko eta uztaileko bilkuretan parte hartu, artean Parisen ez zeudelako. Abuztuaren 4rako, helduak ziren.\nIpar Euskal Herriko foru antolamenduaren azkena.\nNafar ordezkariek are interes gutxiago agertu zuten gertatuko zena ikusirik. Abuztuaren 4ko gauean, Nazio Biltzarra aztoramendu handi batez egin zen. Oihuak entzuten ziren: \"Askatasuna, anaitasuna, berdintasuna, ala heriotza!\". Estamentuen amaiera aldarrikatzen zen, baina horren inguruko adostasunaz giroa baretzen zela zirudienean, Le Guen de Kergal bretoi ordezkariak \"pribilegio kolektiboen\" amaiera ere erreklamatu zuen. Euskaldunek, Garat anaia ilustratuak buru zituztela (Dominique Joseph eta Dominique \"Zaharra\"), ezin sinetsiz entzun zuten departamendu proposamena, eta aurka egin zioten frantses biltzarrean emandako hitzaldi sutsuetan.\nUhart eta Escuret-Laborde Zuberoko ordezkariak, halaber, haren kontra mintzatu ziren, eta foruak defendatu zituzten. Ondorioz, gaitzespen oihuak eta txistuak entzun behar izan zituzten, eta ganberatik alde egin zuten. Garat anaiak, haatik, aztoramendu iraultzaile horretan, gainezkaturik ikusi zuten beren burua, eta lege- zein zerga-arloko berezitasunak bertan behera uztearen alde bozkatu zuten. Manera horretan, bi estamentuen pribilegio eta eskumenak indargabetu ez ezik (eta horretan, nafar ordezkariak bederen, ados ziren), \"probintzia, printzerri, herrialde, kantonamendu, herri eta herritar-komunitateenak\" abolitu zituzten Frantziako Erresuma osorako. Adierazpen hori 1791ko Frantziako konstituziora gehitu zen.\nGarat anaiak Lapurtarren Biltzarraren mandatariak besterik ez ziren foruaren arabera, eta haren mandatua babesteko igorri zituzten Parisera. Beraz, Lapurtarren Biltzarreko kideak asaldaturik zeuden gertaturikoa entzundakoan. Irailaren 1ean egindako biltzarrean, Piarres Ithurbidek salaketa hitzaldi gogor bat zuzendu zien lapurtar ordezkariei Garat anaien kontra, eta batzartuek aho bateko sumina adierazi zuten. Nafarrek beren estatusari eusten zioten. Erregeari adierazi zioten Nafarroako Gorteak deitu behar zirela, Frantziako Nazio Biltzarraren dekretuaren gainean haien erabakia eman zezaten. Erregeak onartu egin zuen hori, baita Longo markesari agindu ere deialdi hori egin zezan, irailaren 19an egitekoa. Ordurako, Nafarroako Gorteen askatasuna fikziozkoa zen gehiago erreala baino. Longo markesak gutun bat eskuratu zuen koroaren estatu idazkariarengandik, ohartaraziz deialdia egin zezala soilik baldin eta haren bidez Frantziako Nazio Biltzarraren dekretuaren aldeko atxikimendua erdietsiko bazuen. Hala ere, gutun hori bere eskuetara heltzerako, Longo markesak deialdia egina zuen.\nNafar lehen eta bigarren estatua dekretu horren guztiz aurka agertu ziren; hirugarren estatua, berriz, alde. Aho bateko adostasunik ez zegoenez, Longo markesak bertan behera utzi zituen deliberamenduak irailaren 22an, Bearnoko Estatuak elkartu ondoren haiei segida emango zitzaiela zioen klausula baten bidez; Gorteetako nafar ordezkariek protesta egin zuten. Bada, Nafarroako Gorteak urriaren 17tik 22ra berriz elkartu ziren, azkeneko aldiz. Bitartean, urriaren 8an, Frantziako Nazio Biltzarra erregea \"frantsesen errege\" titulu soilaz izendatzea eztabaidatzen ari zen, \"Frantziako eta Nafarroako errege\"ren ordez. Lapurtarrek (Dominique Joseph and Dominique \"Zaharra\"), haatik, asaldatuta erantzun zioten saiakera horri. Argudiatu zuten horrek Espainiaren alde jokatuko zukeela, eta \"Nafarroa Garaiaren gaineko erregearen eskubideari uko egitea\" izango zitzakeela.\nUrriaren 12an, Frantziako Nazio Biltzarrak bere hurrengo biltzarra egin zuen. Bertan, Polverelen gutun bat jaso zuen eta, Garatek emandako azalpenari segida emanez, ohartarazten zuen Nafarroa ez zela Frantziako probintzia, erresuma baizik, eta \"frantsesen errege\" tituluak galarazi egingo zuela erregeak Nafarroa Garaiaren zein Beherearen gaineko eskubiderik izatea. Askatasunaren izenean, Garatek Nafarroako Gorteen oniritzia eskatu zuen lehenik. Hasiera batean, Frantziako Nazio Biltzarrak oniritzia emango ziola zirudien arren, berehala estatuak zituzten gainerako lurraldeak berdina eskatzen hasi ziren, erresuma ez ziren arren. Biltzarrak erabaki zuenez, \"rien ne sera ajout\u00e9 \u00e0 l'expression Roi des Fran\u00e7ais\". Artean, Nafarroako Gorteek beste ahalegin bat egin zuten, Polverelen \"Tableau de la Constitution du Royaume de Navarre et de ses rapports avec la France\" inprimatuz eta aurkeztuz, kutsu historizista handikoa. Patua, haatik, ez zuten alde. Pixkanaka, beren burua ezinean ikusita, Nafarroako hainbat udalerri antolamendu berria onartzen hasi ziren: Bastidak abenduaren 8an, Donibane Garazik hil beraren 13an.\nFrantses antolamendu politiko berri bat.\n1790eko urtarrila Frantziako Nazio Biltzar eratu berriaren (\"Assembl\u00e9e nationale\") beste eztabaida batez hasi zen. Eskubideen berdintasunaren izenean, probintziak eta ordu arteko eskualdeko identitateak ezabatu nahi zituzten, desparekotasunak sortzen zituztelakoan. Parisen, Nazio Biltzarrak deliberoa hartu zuen: hutsetik hasitako diseinu administratibo bat erabaki zuen, eta bertan behera utzi ohiturazko herri lotura guztiak administrazioan. Beraz, proposatu zen Baiona, euskal lurraldeak eta Biarno elkartuko zituen departamentua sortzea. Euskal ordezkariek, Biarnorekin zituzten hizkuntz eta kultura desberdintasunak aipatuz, proposamen bat egin zuten hiru euskal lurraldeak departamendu batean elkartuko zituen diseinu administratibo alternatibo bat eratzeko. Garai honetan guztian, euskara zen eguneroko hizkuntza hiru lurraldeotan, gehiengo elebakarraz eta euskal-gaskoi elebidunen zati txiki batez osatuak, eta euskal ordezkariek euskaldunen hizkuntz errealitate desberdina nabarmendu zuten Frantziako Nazio Batzarrean.\nOtsailaren hasieran, Ipar Euskal Herriko parrokiak eta haranak, Donapaleun bildurik, euskaldunen departamendu baten alde agertu ziren, Biarnotik bereiz. Herri ordezkarien gogoa ez zen urrun heldu; izan ere, otsailaren 26an, Pirinio Apaletako departamendu berriak unitate administratibo bakarrean uztartu zituen Biarno eta euskal lurraldeak, Jacques Guillaume Thoureten diseinuaren arabera. Lurralde unitate horretan, baina, euskaldunak gutxiengoa ziren. Etsipena eta samina zabaldu zituen euskaldunen artean, eta, Manex Goienetxearen esanetan, mugarria finkatu zuen Iraultzaren aroan Ipar Euskal Herrian.\nFrantziako departamendu sistema sortzeko dekretuari Pirinio Apalak departamenduaren sorrera jarraitu zion 1790eko otsailean. Lapurdiko Biltzarrak sumindurik hartu zuen frantses erabakiaren berri eta, are, Garat anaiak kargugabetu zituen, azkenean Frantziako departamendu sistema berriaren alde bozkatzearren. Aldi berean, lurralde erakunde txikiagoak berritxuratu ziren, adibidez, Uztaritze eta Baiona uztartuz, 1780ko hamarkadan banandu berriak zirenean, Biltzarrak hala galdeginik. Frantses erabakiak berehala ekarri zituen arazoak. \"Garat pastorala Pagolan\" liburuko historia txostenaren arabera, une horretan, politikarako herritar aktibo berriak zerrenatu ziren: ez zen sufragio unibertsalik izango; izan ere, ordutik aurrera, euskal herritarren % 15ek baino gutxiagok izango zuten bozkatzeko eskubidea, eta hautagai izatekoa, berriz, % 1ek baino gutxiagok, ordu arteko tokiko biltzarretan usatzen zen etxe bakoitzeko boz bat printzipioaren kontrako aldean.\n1791n, konstituzioa onartu zen Frantzian, 1790n bozkatutako antolamendu administratiboa berretsi zuena. Dominique Garat \"Zaharra\"k uko egin zion konstituzio horren aleak banatzeari, adieraziz euskarazko bertsiorik ez zutela. Nafarroaren ordezkariek (Frantxistegi, Polverel) erabaki zuten ez zutela bozketan parte hartuko, Luis XVI.a erregeak bere burua \"Frantsesen Errege\" izendatu baitzuen (1791ko irailaren 4a), ohiturazko \"Frantziako eta Nafarroako Errege\"ren ordez, argudiatuz haiek Frantziako zati ez zirela, eta lurralde erakunde aparte bat sortzeko aukera iradoki zuten. Frantzia erresuma zen artean eta, beraz, erregimen politikoak lehengo horretan jarraitzen zuen. Haatik, politikako kontuak pixkanaka aldatzetik iraultza kutsua hartzera pasa ziren. 1792ko irailean, Frantziako Lehen Errepublika aldarrikatu zen, eta jakobinoak zein Nazio Konbentzioa igo ziren agintera. Luze gabe, Luis XVI.a Frantziako erregea atxilotu eta exekutatu zuten 1793ko urtarrilean, eta nazioarteko aliantza bat eratu zen Frantzia iraultzaileari kontra egiteko.\nKonbentzioaren Gerra.\nArmada frantsesa Ipar Euskal Herrian.\nKonbentzioaren Gerrak berretsi egin zuen erregimen berria geratzeko etorria zela, Ipar Euskal Herriko lurraldeak kontrol militarraren pean geratu zirenean, Mendebaldeko Pirinioetako Armada heltzearekin batera. Luis XVI.a 1793ko urtarrilean exekutatu zuten arte, tentsioa gora egiten joan zen, elizjendeari Frantziako Elizjendearen Konstituzio Zibila zin egitea exijitu zitzaionean. Euskal apaiz gehienek uko egin zioten eta, trukean, apaiz 'konstituzionalak' ezartzeko agindua eman zen. Zenbait tokitan, elizak arrazoiaren tenplu bihurtu zituzten. Horrek agintari iraultzaile frantsesen eta euskal herritarren arteko tentsioak igo zituen.\n1793 hasieran Konbentzioaren Gerra piztu zenean, euskal herritarrei frantses armadara joateko deia egin zitzaien. Haatik, oso gutxik erantzun zuten, eta euskaldunak Frantziako Errepublikaren aurkakotzat jo ziren. Euskaldunak beldurtzeko, Errepublikaren tokiko ordezkariek izua zabaltzea aztertu zuten, eta horretarako egokiera ikusi zuten Sara eta Ainhoako hamarnaka gaztek beren postuak utzi eta Bera aldera ihes egin zutenean. Haizekorraren hasieran (1794ko otsailaren amaieran), gazte batzuek apaiz konstituzionalen kontrako bertsoak kantatu zituzten Ezpeletan. Agintari iraultzaileak guztiz haserrarazi zituen horrek; Duhalde auzapeza eta Gorostarzu jujea atxilotu, epaitu, eta burua moztu zieten Baionan haizekorraren 24an (martxoaren 11n).\nIzutea.\nErrepublikako agintariek, Jean-Baptiste Cavaignac eta Jacques Pinet buru zituztela, Lapurdin hegoaldean errepresio zabala ezartzea erabaki zuten. Euskara debekatua izan zen bizitza publikoan, adieraziz \"fanatismoa euskaraz mintzatzen\" zela. Are, hiru hilabete geroago, Parisen \"Rapport sur la n\u00e9cessit\u00e9 et les moyens d'an\u00e9antir...\" onartu zen belardunaren 16an (ekainaren 4an), frantsesa esplizituki \"askatasunaren hizkuntza\" deklaratzen zuena.\n1794ko udaberrian, milaka herritar etxetik kanpora behartu, adinaren eta sexuaren arabera taldekatu, eta ilara luze batean bultzatu zituzten haien etxetik gutxienez 80 kilometrora, Donibane Lohizunetik pasa ondoren eta gehienak Capbreton ingurura. Ehunka hil ziren, eta haien jabetzak erre edo bahituak izan ziren.\nHilabete batzuen buruan, deportatu askok itzultzea erdietsi zuten Konbentzio Nazional Jakobinoak porrot egin zuenean, baina ordurako beren jabetzak frantses 'abertzaleen' eskuetan zeuden. Epaiketa bat egin zen erantzukizunak argitzeko Berolisko Konbentzioan, baina ez zen goi-arduradunik erruduntzat jo. Herritarrak asaldatu egin ziren Lapurdi hegoaldean mendeku gosez eta gauzak bere onera etor zitezen. Adibidez, talde batek Uztaritzeko Mundutegi jauna hil zuen, talde deportazioa babestu zuelakoan. Erregimen berriaren biktima eta disidente asko erbestera joan ziren.\nEuskaldunak foruak galdu ondoren.\nFrantziako nazio-estatuaren hertsapena.\nLehendabiziko Frantses Errepublikako garai gogorrena joan zen arren, errepresioak ondorio kaltegarri eta ahantzezinak utzi zituen euskal gogo kolektiboan. Hura izan zen frantses egituraketa nazional berrian euskaldunak desagerrarazteko lehen ahalegina. Modernitatea frantses nazio-estatuari loturik zegoelako ideiak baztertu egin zituen euskaldunak kultur eta politikako identitate berezi bat edukitzetik. Euskal Herrian, hiru mailatan ezarri zen zentralizazioa: foru abolizioa, lurralde batasuna eta hizkuntza uniformetasuna, eta horrek goitik behera astindu zituen komunitate historiko batek dituen hiru alderdi berezienak: politika, geografia eta hizkuntza.\nArtean, Luis XVIII.a Borboiak Nafarroako Errege tituluarekin gobernatu zuen 1815etik 1824ra, baina sinbolikoa baizik ez zen, ez baitzuen esanahi juridiko edo politiko errealik: Nafarroako Erresuma ez zen existitzen gehiago. Iraun zuten Amikuze, Baigorri, Oztibarre, Garazi eta Zuberoako herri lurrek; 1838an ofizialki onartu ziren sindikatu komisioak eremu horiek kudeatzeko, eta 1856ko abenduko mugei buruzko hitzarmenak Pirinioetako haranen partzuergoak arautu zituen A\u00f1elarratik Txingudiko badiaraino.\nNafarroa Beherean, Alduden izan ezik, hirugarren estatua frantses sistema berriaren alde lerratu bide zen, bertako nobleziaren kontra egiten zuelakoan. Baigorriko herritarrek babesa eman zioten Jean Isidore Harizperi, 1.800 tiratzaileko Euskal Xazurren (edo Ehiztarien) armada osatuz eta Frantses Errepublikaren alde borrokatuz. Hurrengo hamarkadetan, ordea, euskaldunek kopuru handitan alde egin zuten Frantziako armadatik, bazterketa eta tratu txarren salaketen artean.\nEuskal departamenduaren proposamena.\nHala ere, Dominique Joseph Garatek, 1800 inguruan Bonaparteren arduradunetako bat zela, Frantziaren esaneko euskal printzerri bat sortzeko aukera proposatu zion. Proposamen horren zati batzuk Hego Euskal Herrian 1810etik aurrera ezartzen hasi ziren arren, Bonaparteren konponbidean Aragoi eta Kataluniako lurraldeak ere sartu ziren, Ebroz iparraldeko eremua, eta Bonapartek ez zuen kontuan hartu plan hori Ipar Euskal Herrirako.\n1804an, Napoleonen Kode Zibila agindu zen, eta horrek oinordetzari eta jabetzari buruzko ohiturazko ikuspegia hautsi zuen, familiaren baserrien zatiketa ekarriz eta herri lurren erabilera murriztuz (estatuak zerga batzuk eskatzen zituen), beste emigrazio olde bat bultzatuz.Lege eta instituzioetako gertaera horiekin batera, askotariko espedizio militarrek exijentziak, errekrutatzeak eta bahimenduak ezarri zizkieten herritarrei, adibidez, Iberiar Penintsulako Gerran.\nFrantses errepublikaren kontra.\nMende erdi geroago, Pirinio Apaletako prefetak deitoratu egin zuen bere eskumeneko lurraldean 80.000 biztanle gutxiago zeudela zergapetzearen eta zerbitzu militarraren ondorioz; Fermin Lasala donostiarrak komentario hori nabarmendu zuen Araba, Gipuzkoa eta Bizkaiko berezitasun instituzionala defendatzeko, euskal lurralde horietako foruak bertan behera geratu (1876) baino justu aurretik.Ipar Euskal Herriko euskaldun gehienek Frantziako Errepublikaren ideiaren kontra agertzen jarraitu zuten mende batetik gora, Erregimen Zaharra eta bertako instituzioak berrezartzeko esperantzaz."}
{"id": "746825", "revid": "23317", "url": "https://eu.wikipedia.org/wiki?curid=746825", "title": "Emakumezkoen Asiako Errugbi Txapelketa", "text": "Emakumezkoen Asiako Errugbi Txapelketa (\"Asia Rugby Women's Championship\") Asiako emakumezkoen errugbi selekzio onenen artean urtero jokatzen den txapelketa da. 2006an abiatu zen eta Kazakhstan eta Japonia dira garaipen gehien lortu dituzten selekzioak.\nEgituraren aldetik aldaketa handiak izan ditu urtero."}
{"id": "746829", "revid": "3591", "url": "https://eu.wikipedia.org/wiki?curid=746829", "title": "Zalgurdi", "text": "Zalgurdia pertsonak garraiatzeko ibilgailu gurpilduna da, zaldi batek edo gehiagok tiratua, kotxea hitzez ere ezaguna. Zalgurdiak estalitako ibilgailuak izaten ohi dira.\nHala ere euskaraz zalgurdi terminoak esanahi zabalagoa dauka, eta zaldiek tiratako ibilgailu mota asko hartzen du bere baitan.\nEtimologia.\nHizkuntz askotan zalgurdiaren adiera \"itxita dagoen eta zaldiek tiratako ibilgailua\" da, handik \"zaldi-kotxe\"aren adiera. Euskaraz ordea zalgurdi terminoak esanahi zabalagoa dauka eta zaldiek eramandako gurdi ezberdinak hartzen ditu. Esate baterako pertsonez gain gauzak eta merkantziak garraiatzeko zalgurdiak.\nEzaugarriak.\nZalgurdia kutxa handi batez osatua dago, erdizirkularra edo beste forma batekoa. Uhalen bidez zintzilikaturik dago, edo bestela malgukien gainean jarrita dago. Albotan, oro har, bi atetila dauzka, eta kristaldun lehiatilak. Kutxaren barruan aulkiak daude bidaiarientzat. Lau gurpidunak dira generalki, baina badaude bi gurpildun zalgurdiak ere."}
{"id": "746830", "revid": "1545", "url": "https://eu.wikipedia.org/wiki?curid=746830", "title": "Aucuba japonica", "text": ""}
{"id": "746831", "revid": "105290", "url": "https://eu.wikipedia.org/wiki?curid=746831", "title": "Garryaceae", "text": "Garriazeo (Garryaceae) garrialen ordenako izen bereko familiako zuhaixkez esaten da. Lau aldeko adarrak dituzte eta hostoak estipularik gabeak, urte osoan berde izaten direnak. Mahatsondoarenak bezalakoak ditu loreak. Fruituak bi hazi izaten ditu, estalki mehe batek inguratuak. Familia hau da garrialen ordenak duen bakarra.\nBarnean bi genero besterik ez ditu:"}
{"id": "746832", "revid": "1545", "url": "https://eu.wikipedia.org/wiki?curid=746832", "title": "Garriazeo", "text": ""}
{"id": "746834", "revid": "105290", "url": "https://eu.wikipedia.org/wiki?curid=746834", "title": "Garryales", "text": "Garrial (Garryales) koripetaloen azpiklaseko izen bereko ordenako landareez esaten da. Sexu bakarreko loreak dituzte; arrek 4 lorezil eta perianto soila dute, emeek 2-3 karpelo dituzte eta periantorik ez.\nHona hemen bere banaketa:"}
{"id": "746835", "revid": "1545", "url": "https://eu.wikipedia.org/wiki?curid=746835", "title": "Garrial", "text": ""}
{"id": "746836", "revid": "119347", "url": "https://eu.wikipedia.org/wiki?curid=746836", "title": "Americas Rugby Championship", "text": "Americas Rugby Championship ezizenez Amerikako Sei Nazioak Amerikako errugbi selekzioen arteko txapelketa da.\nHistoria.\n1995 eta 2003 artean Txapelketa Panamerikarra jokatu zen baina ez zuen jarraipenik izan. 2006 eta 2008 artean Kanada eta Estatu Batuetako bina taldek North America 4 txapelketa jokatu zuten eta izandako arrakasta ikusita 2009an Hegoamerikarrak gonbidatu eta Americas Rugby Championship abiatu zen. Argentina Jaguares da garaipen gehien lortu dituen taldea, hau Argentinaren B taldea da, talde nagusiak The Rugby Championship jokatzen baitu.\n2009ko ekitaldia taldeen artekoa izan zen. 2010tik aurrera selekzioek hartu zuten parte, baina B taldeek. Lehenengo ekitaldi honetan Tonga ere aritu zen gonbidatuta. 2011 eta 2015eko edizioak ez ziren jokatu Munduko Errugbi Txapelketa jokatzen zelako.\n2016an Europako Sei Nazioen antzera seikotea osatu zen eta Selekzio nagusientzako txapelketa bihurtu zen, Argentinako selekzioa ezik."}
{"id": "746837", "revid": "46380", "url": "https://eu.wikipedia.org/wiki?curid=746837", "title": "Antonio Garrigues D\u00edaz-Ca\u00f1abate", "text": "Antonio Garrigues D\u00edaz-Ca\u00f1abate (Madril, - \"ib.\", ) espainiar legegizon eta diplomatikoa izan zen. Gaztetan, harreman estuak izan zituen literaturaren munduarekin. Jos\u00e9 Bergam\u00edn eta Eugenio Imazekin batera, \"Cruz y Raya\" aldizkaria sortu zuen, 1934an. Hiru urte lehenago, Justizia ministerioko erregistro eta notariotzaren zuzendari nagusia izendatu zuten, eta Espainiaren enbaxadore izan zen Washingtonen eta Vatikanoan. Monarkiaren garaiko lehen gobernuan, Justizia ministro izan zen. Haren literatura obra guztia hiru liburuz eratua dago: \"Di\u00e1logo conmigo mismo\" (1978, Elkarrizketa neure buruarekin), \"Los Poemas en la encrucijada de Roma\" (1985, Poemak Erromako bidegurutzean) eta \"Reflexi\u00f3n sobre las cosas que pasan\" (1984, Gertatzen diren gauzei buruzko gogoeta)."}
{"id": "746838", "revid": "1545", "url": "https://eu.wikipedia.org/wiki?curid=746838", "title": "Garro etxea", "text": ""}
{"id": "746839", "revid": "20653", "url": "https://eu.wikipedia.org/wiki?curid=746839", "title": "Sophonisba Angussola", "text": ""}
{"id": "746840", "revid": "20653", "url": "https://eu.wikipedia.org/wiki?curid=746840", "title": "Anguisciola", "text": ""}
{"id": "746842", "revid": "512", "url": "https://eu.wikipedia.org/wiki?curid=746842", "title": "Charlotte Guest", "text": "Charlotte Guest edo Lady Charlotte Elizabeth Guest (jaiotzez Bertie; 1812ko maiatzaren 19a \u2013 1895ko urtarrilaren 15a), beranduago Lady Charlotte Schreiber, ingeles aristokrata, itzultzaile eta enpresaburu bat izan zen, ezaguna dena \"The Mabinogion\" inprimatze sistema modernoekin argitaratzen lehengoa izan zelako, Britainia Handiko lehen prosazko literatura izan zena.\nGalesezko literaturaren eta hizkuntzaren ikertzaile nabarmenetakoa izan zen. \"The Mabinogion\"ez gain, galesezko erdi aroko hainbat ipuin itzuli zituen ingelesera."}
{"id": "746843", "revid": "512", "url": "https://eu.wikipedia.org/wiki?curid=746843", "title": "Roland Garros (argipena)", "text": "Roland Garros izan daiteke:"}
{"id": "746844", "revid": "23317", "url": "https://eu.wikipedia.org/wiki?curid=746844", "title": "Afrikako Errugbi Kopa", "text": "Afrikako Errugbi Kopa Afrikako errugbi selekzioen arteko txapelketa da.\nHistoria eta egitura.\n2000 urtean izan zuen lehen ekitaldia. Bertan Maroko, Tunisia, Namibia eta Zimbabweko selekzioez gain Hegoafrikako B talda aritu zen. 2004an bigarren txapelketa bat gehitu zitzaion, Promozio txapelketa, gaur egun 19 urtez azpikoek jokatzen dutena.\n2011n bigarren maila eratu zen eta gaur egun lau maila ditu, Gold Cup (urrezkoa, 6 talde), Silver Cup (zilarrezkoa, 6 talde), Bronze Cup (brontzezkoa, 4 talde) eta Regional Challenge (gainontzeko taldeak).\n2019ko ekitaldia atzeratu egin zen COVID-19 pandemiaren erruz eta 2019-20ra atzeratutakoa ere ez zen jokatu. Hurrengo ekitaldia 2021-22 denboraldian izan zen eta bigarren aldiz azken fasea Afrikatik kanpora jokatu zen, 2005ean bezala Frantzian."}
{"id": "746845", "revid": "1545", "url": "https://eu.wikipedia.org/wiki?curid=746845", "title": "Roland Georges Garros", "text": ""}
{"id": "746846", "revid": "105290", "url": "https://eu.wikipedia.org/wiki?curid=746846", "title": "Afrin (Siria)", "text": "Afrin (; edo ; ) Siriako iparraldeko hiri eta barruti bat da. Siriako Arabiar Errepublikaren barruti (\"mantiqah\") gisa Alepo eskualdearen parte da. 2005ean 172.095 pertsona bizi ziren, horietatik 36.562 Afrin hirian bertan. Hiriak zein barrutiak Afrin ibaiaren izena daramate, eta hiria Alepora doan errepidearen zubi baten ondoan dago. Ibaiak hiria bi zatitan banatzen du.\nSiriako gerra zibilaren baitan, Turkiak operazio militarra egin zuen. Kurduek zuzendutako YPG eta YPJ taldeek hiria utzi zuten 2018ko martxoaren 17an. Hiria Turkiak babestutako Siriako Armada Askeak inguratu zuen egun horretan eta martxoaren 18an Turkiaren esku geratu zen."}
{"id": "746847", "revid": "336", "url": "https://eu.wikipedia.org/wiki?curid=746847", "title": "Siriako Arabiar Errepublika", "text": ""}
{"id": "746848", "revid": "512", "url": "https://eu.wikipedia.org/wiki?curid=746848", "title": "Catherine Tishem", "text": "Catherine Tishem (1595ean hil zen) XVI. mendeko erlijio jazarpenetik ihes egiteko Ingalaterrara ihes egin zuen emakume holandarra izan zen.\nBizitza.\nCatherine Tishemen bizitzako iturri nagusia bere semeari, Jan Gruter-i, omenaldi zoragarri bat da, bere ikasleetako batek, Balthasar Venatorrek idatzia.\n1558an, Tishem Gualtherius Gruter Anbereseko burgumaisuarekin ezkondu zen. Hamar urte geroago, Herbehereetako jazarpen erlijiosotik ihes egin zuten Ingalaterrako Norwicheko holandar erbesteratutakoen komunitatera. Catherine azkenean Herbehereetara itzuli zen 1577an.\nVenatorren arabera, Tishem emakume oso jakintzua izan zen, erraz hitz egiten zituen latinez, grekoz, frantsesez, italieraz eta ingelesez. Bere semearen heziketa ikuskatzen zuen, klasikoen erudito ospetsu bihurtu zena."}
{"id": "746851", "revid": "119347", "url": "https://eu.wikipedia.org/wiki?curid=746851", "title": "Ofelia Uribe de Acosta", "text": "Ofelia Uribe de Acosta (Oiba, Santander, 1900eko abenduaren 22a - Bogota, 1988ko abuztuaren 4a) Kolonbiako sufragista izan zen. 1944 eta 1955. urtean, hurrenez hurren, bi aldizkari politiko sortu, editatu, zuzendu eta banatu zituen, lehena \"Agitacion Femenina\" izenekoa eta bigarrena \"Verdad\". 1963an \"Una voz insurgente\" liburua argitaratu zuen."}
{"id": "746852", "revid": "20653", "url": "https://eu.wikipedia.org/wiki?curid=746852", "title": "Ofelia Uribe", "text": ""}
{"id": "746853", "revid": "1545", "url": "https://eu.wikipedia.org/wiki?curid=746853", "title": "1521-1526 bitarteko Italiako Gerra", "text": ""}
{"id": "746854", "revid": "1545", "url": "https://eu.wikipedia.org/wiki?curid=746854", "title": "1521-1526ko Italiako gerra", "text": ""}
{"id": "746856", "revid": "512", "url": "https://eu.wikipedia.org/wiki?curid=746856", "title": "Carmen Moore (Kanadako aktorea)", "text": "Carmen Moore (Burnaby, Britainiar Columbia, Kanada, 1972ko abenduaren 24a) kanadar aktorea da. \"Arctic Air\" telesailean Loreen Cassway pertsonaia antzezteagatik eta \"Blackstone\" telesailean Leona Stoney pertsonaia protagonista antzezteagatik ezaguna da."}
{"id": "746857", "revid": "6160757", "url": "https://eu.wikipedia.org/wiki?curid=746857", "title": "Carmen Moore (argipena)", "text": "Carmen Moore pertsonaia hauen izena izena da:"}
{"id": "746858", "revid": "6160758", "url": "https://eu.wikipedia.org/wiki?curid=746858", "title": "Carmen Moore (Ameriketako Estatu Batuetako aktorea)", "text": ""}
{"id": "746859", "revid": "56334", "url": "https://eu.wikipedia.org/wiki?curid=746859", "title": "The Mabinogion", "text": ""}
{"id": "746860", "revid": "105290", "url": "https://eu.wikipedia.org/wiki?curid=746860", "title": "Alsaziar", "text": "Alsaziarrak Alsaziako biztanleak dira. Frantzia eta Alemania artean dagoen eskualde batean bizi direnez, herrialde biak eskualdea bereganatzea saiatu dira, baina bertokoek bere kultura mantendu dute.\nIkuspuntu linguistiko baten arabera, bi taldetan banatzen dira: germanofonoek alsazieraz egiten dute (gehiengoa) eta erromantzefonoek lorreneraren welche aldaeran eta franche-comteraz (gutxiengoa) egiten dute."}
{"id": "746864", "revid": "512", "url": "https://eu.wikipedia.org/wiki?curid=746864", "title": "Edith Wessexkoa", "text": "Edith Wessexkoa (c. 1025 - Winchester, 1075eko abenduaren 18a) Ingalaterrako erregina ezkontidea izan zen 1042. eta 1066. urteen artean, Eduardo Aitorlearekin ezkontzeagatik. Godwin Wessexkoren (Ingalaterrako konderik indartsuenena) eta Gytha Thorkelsd\u00f3ttir-en (Ulf Danimarkako kondearen anaia, Kanuto II.a Handiaren koinatua) alaba zen. Edith, Wilton abadian hezitakoa, hainbat hizkuntzatan hitz egin zuen emakume jantzia izan zen, ziurrenik abadian eskuratu zuen trebezia. Beti badiara lotuta egon zen, eta azken urteetan eliza berreraiki zuen."}
{"id": "746865", "revid": "105290", "url": "https://eu.wikipedia.org/wiki?curid=746865", "title": "Wiltongo abadia", "text": "Wiltongo abadia Wiltshire-ko (Ingalaterra) beneditarren komentua izan zen, Salisbury-tik hiru miliara egun Wilton House-k okupatutako gunean."}
{"id": "746866", "revid": "20653", "url": "https://eu.wikipedia.org/wiki?curid=746866", "title": "Wilton abadia", "text": ""}
{"id": "746867", "revid": "105290", "url": "https://eu.wikipedia.org/wiki?curid=746867", "title": "Wilton House", "text": "Wilton House Wiltshire-ko Salisbury inguruko Wiltongo ingeles basetxe bat da. Pembrokeko kondeen landa egoitza izan da 400 urte baino gehiagoz."}
{"id": "746868", "revid": "119347", "url": "https://eu.wikipedia.org/wiki?curid=746868", "title": "Korsikar", "text": "Korsikarrak (; ) Korsikan jatorria duen talde etniko baten kideak dira. Korsikarrek Frantzian, Sardinian, Italian eta Hego Amerikan diaspora zabal bat dute. Bertoko hizkuntza korsikera dute, italieraren toskanar aldaerarekin lotura estua duena."}
{"id": "746869", "revid": "1545", "url": "https://eu.wikipedia.org/wiki?curid=746869", "title": "Maria Laetizia Ramolino", "text": ""}
{"id": "746871", "revid": "512", "url": "https://eu.wikipedia.org/wiki?curid=746871", "title": "Marie-Christine de Lalaing", "text": "Marie-Christine de Lalaing, edo Philippe-Christine de Lalaing, Karlos II.a Lalaingeko kondearen eta Marie de Montmorency-Nivelle-en alaba izan zen. Pierre de Melun Tournaiko gobernadorearekin ezkondu zen. Senarra ez zenean, Tournai hiria defendatu zuen Alexander Farnese Parmako Dukearen aurka, 1581. urtean.\nTournaiko defentsa.\nXVI. mendearen erdialdean, predikari kalbinistek Tournain laguntza handia lortu zuten, Felipe II.a Espainiakoak mugimendua desagerrarazteko ahaleginak egin arren. 1576. urtean, Herbehereetako Estatu Nagusiek Tournaiko gobernadore izendatu zuen Pierre de Melun. Tournai utzi ondoren, Gravelines erasotzeko, Melunek Tournaiko defentsa bere tenienteari eta Marie-Christine de Lalaingi emazteari utzi zion. Handik gutxira, Orangeko printzea ohartarazi zion Farnesek hiria eraso zezakeela, negua bazetorren ere. Flandriako armada hirira iritsi zenean, Marie-Christine de Lalaing-ek bere soldaduak hitzaldi batean bildu zituen: \"Ni, zuen gobernadorearen emaztea naiz, orain gerrara joan dena, bere bizitza arriskuan jartzen ari dena, bere herrialdeko zerbitzura. Jarraitu nire adibidea: nire bizitza galdu nahiago dut nire herrialdetik alde egitea baino \". Erresistentzian zauritu zuten."}
{"id": "746873", "revid": "56334", "url": "https://eu.wikipedia.org/wiki?curid=746873", "title": "Tarbeko katedrala", "text": "Tarbeko Egoitzako Gure Amaren katedrala () Frantziako Pirinio Garaiak departamentuan dagoen Tarbe hiriko katedrala da. XII. mendean eraikia, 1906an monumentu historiko izendatu zuten."}
{"id": "746874", "revid": "336", "url": "https://eu.wikipedia.org/wiki?curid=746874", "title": "Siriako gerra zibil", "text": ""}
{"id": "746875", "revid": "105290", "url": "https://eu.wikipedia.org/wiki?curid=746875", "title": "Tournayko Gure Amaren abadia", "text": "Tournayko Gure Amaren abadia () Frantziako Pirinio Garaiak departamentuan dagoen Tournay hiriko beneditar abadetxea da. XI. mendean, bertan priore-etxe bat ezarri zuten, XVII. mendean abadetxe bilakatu zena. Frantziar Iraultzan desagertu bazen ere, 1952n monjeak berriro hara joan ziren."}
{"id": "746879", "revid": "12788", "url": "https://eu.wikipedia.org/wiki?curid=746879", "title": "Bryan Habana", "text": "Bryan Gary Habana (Johannesburgo, 1983ko ekainaren 12a) hegoafrikar errugbi jokalari ohia da, hegaleko postuan aritzen zena. 2013tik 2018ra Frantziako Top 14 txapelketako Rugby Club Toulonnaisen jokatu zuen. Hegoafrikako selekzioko kidea 2004tik, garaipena lortu zuen 2007ko Munduko Errugbi Kopan. Munduko kopetako entsegu errekorra dauka, 15, Jonah Lomurekin berdindurik. World Rugbyren urteko jokalari onena izendatu zuten 2007an."}
{"id": "746880", "revid": "105290", "url": "https://eu.wikipedia.org/wiki?curid=746880", "title": "Mauvezingo gaztelua", "text": "Mauvezingo gaztelua () Frantziako Pirinio Garaiak departamentuan dagoen Mauvezin herriko gaztelua da. Jada historiaurrean erabilia, 1380 inguru Gaston Febusek bertan gaztelu bat eraiki zuen. Bigorrako kondeen eskuetan izan zen eta, Foix leinuaren bitartez, Nafarroako monarken eskuetara pasa zen."}
{"id": "746881", "revid": "512", "url": "https://eu.wikipedia.org/wiki?curid=746881", "title": "Sorgorraldi", "text": "Sorgorraldia organismoen bizi zikloaren garai bat da, non hazkuntza, garapena eta (animalietan) jarduera fisikoa aldi baterako eteten diren. Horrela aktibitate metabolikoa gutxitzen da eta honek energia aurrezten laguntzen du. Sorgorraldiak inguruneko baldintzekin estuki lotura izan ohi du, tenperaturarekin, adibidez. Bizi-zikloko fase batzuetan bereziki gertatzen da fenomenoa, esaterako hazi-fasean edo arrautza-fasean.\nOrganismoek ingurunearekin sinkronizatu dezakete sorgor fase batera sartzea, iragarpenezko edo ondoriozko baliabideen bidez:\nAnimaliengan.\nHibernazioa.\nHibernazioa animalia zenbaitek negua igaro ahal izateko euren metabolismoa geldotzen duten garaia da, energia aurreztuz eta honela bizirauteko kontsumitu beharreko janari kopurua murriztuz. Hibernazioan, animaliak gorputzeko tenperatura jeisten du eta elikagaien eskaria, bihotzaren erritmoa eta arnasketaren maiztasuna gutxiagotu egiten dira.\nDiapausa.\nDiapausa iragarpeneko estrategia bat da, animaliaren genotipoak predeterminatua. Izakiaren garapena moteldu edo atzeratzen du, ingurugiro-balditzak egokiagoak izan arte. Ohikoa da intsektuengan eta beste artropodoengan. Diapausak garapena etetea ahalbidetzen du udazkenaren eta udaberriaren artean.\nUgaztunengan enbrioiaren diapausa atzeman daiteke. Enbrioiaren diapausa umekiak garapenean egiten duen pausaldia da, jaiotza momentu ezegokian gerta ez dadin. Orkatzetan, adibidez, diapausak umekiaren garapena moteltzen du kumea udaberrian jaioko dela ziurtatzeko, eta ez lehenago.\nEstibazioa.\nEstibazioa da ondoriozko sorgorraldiaren adibidea, baldintza oso bero edo lehorrei erantzunez. Ohikoa da ornogabeetan, adibidez barraskilo eta zizareetan, baina beste animalia mota batzuetan ere ager daiteke, hala nola dipnoi, arrabio, basamortuko dortoka eta krokodiloetan.\nBrumazioa.\nBrumazioa narrasti batzuek duten sorgorraldia da, hibernazioaren antza duena, baina prozesu metaboliko desberdinak dituena. Narrastiek udazken amaieran hasi ohi dute brumazioa (garai zehatza espeziearen araberakoa da). Brumazioan zehar, ura edateko \"esnatu\" ohi dira eta gero berriz \"lokartu\".\nLandareengan.\nLandareen fisiologian, sorgorraldia hazkuntza eteten den garaia da. Espezie ugarik garatu duten biziraute estrategia da, zeinak bizirautea ahalbidetzen duen hazteko egokiak ez diren urtaro batzuetan, hala nola neguan edo urtaro lehorrean.\nHaziak.\nInguruneko baldintzak muturrekoak direnean, angiospermoen hazien garapena eta ugalketa eten egiten da, une eta baldintza onenak etorri arte, indarrak ondo gordetzeko.\nBernalizazioa.\nLandare batzuk loratze prozesua hasteko hotzaldia jasan behar dute lehenago. Mekanismo honi bernalizazioa deritzo. tenperatura txikiko garaiaren iraupen beharra espeziaren araberakoa da, baina landare banakoaren ezaugarrien arabera ere alda daiteke (adibidez landarearen adina edo ingurune hurbila). Prozesu horretan eragin handia du FLC (Flowering Locus C) loratze-errepresoreak. FLCaren proteinek loratzea blokeatzen dute, baina hotzaldia luzaroan izatean kontzentrazioak behera egiten du eta eguraldi epela datorrenerako posible da loratzea.\nBakteriengan.\nInguruko baldintzak txarrak direnean (hezetasun eta tenperatura ezegokiak, batez ere), hainbat bakteriok sorgorraldi mekanismoen bidez biziraun dezakete. Endosporak sortzea, adibidez, horietako mekanismo bat da. Badirudi inguruan topa daitezkeen bakterio laginen gehiengoa metabolikoki itzalia dela, baina zati handi bat berpiz daitekeela."}
{"id": "746882", "revid": "119347", "url": "https://eu.wikipedia.org/wiki?curid=746882", "title": "Hawkingen erradiazio", "text": "Hawkingen erradiazioa zulo beltz baten gertakari-horizontean sortzen den erradiazio mota bat da, mota kuantikoko efektuen eraginez osoki sortua. Erradiazio mota honen izena Stephen Hawking britaniar fisikariarengandik dator, berak proposatu baitzuen aipatutako erradiazioaren izatea lehen aldiz, 1976an. Bide batez, fisikari bikain honek erradiazio honen ezaugarriak deskribatzeaz gain, grabitate kuantikoaren lehen emaitzak ere lortu zituen. Hawkingek bere lana plazaratu aurretik, 1973an Mosku bisitatu zuen. Bertan, Y\u00e1kov Zeld\u00f3vich eta Aleks\u00e9i Starobinski zientzialari errusiarrek, mekanika kuantikoaren ziurgabetasunaren printzipioarekin ados, errotazioan zeuden zulo beltzek partikulak sortu eta igorri behar zituztela frogatu zioten.\nHawkingek aurkikuntza burutu ondoren, Paul Davies\u200b eta Bill Unruh zientzialariek jarraian duzuen adierazpena frogatu zuten: azelerazioa duen behatzaile batek edo Rindler behatzaile batek, Minkowskiren espazio-denbora lau batean Hawkingen erradiazioa atzeman dezake.\nHawkingen erradiazioaren jatorria.\nHeisenbergen ziurgabetasun-printzipioaren ondorioetako bat hutsaren gorabehera kuantikoak dira. Hauek hutsetik sortutako partikula-antipartikula bikoteen sorkuntzan oinarritzen dira, garrantzitsua da, sorkuntza hori denboraldi oso labur batekoa dela aipatzea. Hasiera batean, partikula hauek \"birtualak\" dira, baina zulo beltzaren grabitate ikaragarriak benetakoak bihurtzen ditu. Berehalakoan, bikote hauek elkarren artean desegiten dira, beraien sorkuntzarako \"utzi\" zitzaien energia \"itzuliz\". Hala ere, zulo beltz baten gertakari-horizontearen mugan, bikotearen kide bat barnealdean sortzearen eta bestea kanpoaldean sortzearen aukera ez da ezinezkoa, beraz, bikotekide batek zulo beltzetik ihes egin dezke; hala egiten badu, zulo beltzetik energia igorriko da. Gauzak horrela, zulo beltzak energia galdu beharko du, banandu zituen bi partikulen sorkuntza orekatzeko. Labur esanda, fenomeno honek bi ondorio ditu: zulo beltzak erradiazio igorpen garbia duela eta masa gutxitzen zaiola.\nTeoria honen arabera, zulo beltzak masa galtzen jarraitzen du, honek duen erritmoaren erritmo alderantziz proportzional batean, efektu kuantiko baten eraginez. Hau da, masa txikiko zulo beltz bat masa handiagoko bat baino azkarrago desagertuko da. Zehazki, tamaina edo dimentsio subatomikoak dituen zulo beltz bat ia berehalakoan desagertuko zen.\nAipatzekoa da, teoria hau egia izatekotan, Hawkingen erradiazioaren bidezko zulo beltzen masaren gutxitzeak edo desegiteak unibertsoaren adinarekin alderatu daitezkeen denbora-eskaletan baino ezingo zirela antzeman. Gainera, zulo beltz hauek tamaina mikroskopikoa eduki beharko lukete eta agian, Big Bang-a gertatu bezain laster izan ziren garaietako hondarrak izan beharko zuten. Hau horrela bada, gaur egun zulo beltz nanoen leherketak ikustea posible izan beharko da, zoritxarrez, oraindik ez da horrelako ekintzen aztarnarik edo frogarik aurkitu.\nIgorpen-prozesua.\nZulo beltz batek Hawkingen erradiazio termalizatua igortzen du, formula_1 tenperatura bat dagokion gorputz beltz baten banaketa berberaren arabera. Tenperatura hau, Plancken unitateen arabera, ondorengo moduan adieraziko zen:\nformula_2\nFormula horretan, formula_3zerumugaren edo horizontearen gainazalean dagoen grabitatearekin lotura duen parametro bat da. Bestalde, azelerazio uniformea duen Rindler behatzaile batek, gorputz beltzaren tenperatura batekin lotura duen erradiazio termalizatu bat nabarituko du bere inguruan:\nformula_4\nFormula horretan, formula_5azelerazioa da, Placken unitateetan. Aurreko bi formulak unitate konbentzionaletan berridazten baditugu, Schwarzschild zulo batentzako Hawkingen erradiazioa eta behatzaile azeleratu batentzako Unruhen erradiazioa hurrenak dira:\nformula_6\nbertan:\nAipatutako ekuazioak Eguzkiari aplikatzen badizkiogu, Hawkingen erradiazioa existitzen dela jakingo dugu. Pentsa dezagun Eguzkia zulo beltz bat bihurtzen dela, 60 nK-eko (nanokelvin) erradiazio-tenperatura baino ez luke edukiko, Hondoko mikrouhin erradiazioari dagokion tenperatura baino askoz ere baxuagoa (honen tenperatura 2,7K-ekoa baino altuagoa da). Beraz, Hawkingen erradiazioa existitzen da, baina ezinezkoa da atzematea."}
{"id": "746884", "revid": "103793", "url": "https://eu.wikipedia.org/wiki?curid=746884", "title": "Albreteko gaztelua", "text": "Albreteko gaztelua () edo Labriteko gaztelua () Frantziako Landak departamentuan dagoen Albret herriko gaztelua da. 1225 eta 1230 artean eraikia, Albreteko etxearen sorlekua izan zen. Leinu gaskoi honen bitartez, Nafarroako monarken eskuetara pasa zen.\n1990ean monumentu historiko izendatu zuten."}
{"id": "746886", "revid": "2048", "url": "https://eu.wikipedia.org/wiki?curid=746886", "title": "Foruen amaiera ipar euskal herrian", "text": ""}
{"id": "746887", "revid": "2048", "url": "https://eu.wikipedia.org/wiki?curid=746887", "title": "Foruen galera ipar euskal herrian", "text": ""}
{"id": "746888", "revid": "56334", "url": "https://eu.wikipedia.org/wiki?curid=746888", "title": "Finola O'Donnell", "text": "Finola O'Donnell Donegalgo monasterio frantziskotarra\u00a0batera sortu zuen XV. mendeko irlandar noblea zen.\nFinola O'Brien-en jaio zen (Conor-na-Srona) eta gero Hugh Roe O'Donnell-ekin, Niall Garve O'Donnellen semearekin, ezkondu zen. Iturriek oso emakume eskuzabaltzat erregistratzen dute.\n1474an, Finola O'Donnellek Donegalgo monasterio frantziskotarra ezarri zuen bere senarrarekin. Monasterioa Jainkoari eta San Frantziskoren fraideei eman zitzaien. \"Arima propioen oparotasunerako\" leku gisa sortu zen, baita \"haien eta haien ondorengoen ehorzketa lekua\" ere. Finola 1528an hil zen.\n1632. eta 1636. urteen artean, monasterioa \"Ann\u00e1la R\u00edoghachta \u00c9ireann\u00a0\"(Lau maisuen urte-liburua) liburua idazteko lekua izan zen. Esaten zen egileek herrialdean zehar bidaiatzen zutela urtaro beroetan informazio bila eta hotzetan monasterioan egoten zirela idazteko."}
{"id": "746889", "revid": "105290", "url": "https://eu.wikipedia.org/wiki?curid=746889", "title": "Montr\u00e9algo gaztelua (Peirahorada)", "text": "Montr\u00e9algo gaztelua () edo Ortheko gaztelua () Frantziako Landak departamentuan dagoen Peirahorada herriko gaztelua da. XVI. mendean eraikia, Pays d'Ortheko bizkondeen egoitza izan zen. Egun, herriko udaletxea da.\n1947an monumentu historiko izendatu zuten."}
{"id": "746890", "revid": "65203", "url": "https://eu.wikipedia.org/wiki?curid=746890", "title": "Schalk Burger", "text": "Schalk Willem Petrus Burger (Port Elizabeth, 1983ko apirilaren 13a) hegoafrikar errugbilari ohia da, hirugarren lerroko hegal postuan aritzen zena. 2016\u20132019 bitartean, English Premiership-eko Saracens FC taldean jokatu zuen. Hegoafrikako selekzioko kidea 2003tik, 2007ko Munduko Txapelketan garaipena lortu zuen taldean parte hartu zuen. World Rugbyren urteko jokalari onena izendatu zuten 2004an."}
{"id": "746891", "revid": "59631", "url": "https://eu.wikipedia.org/wiki?curid=746891", "title": "Theroigne de Mericourt", "text": "Theroigne de Mericourt (Marcourt 1762ko abuztuaren 13a - Paris 1817ko ekainaren 8a) Anne Josephe Terwagne jaiota, beranduago Lambertine izena hartuko zuena, Frantziako Iraultzan zeregin garrantzitsua izan zuen valoniar jatorriko politikari eta feminista izan zen."}
{"id": "746892", "revid": "336", "url": "https://eu.wikipedia.org/wiki?curid=746892", "title": "Birjina", "text": ""}
{"id": "746893", "revid": "98220", "url": "https://eu.wikipedia.org/wiki?curid=746893", "title": "Akizeko zezen plaza", "text": "Akizeko zezen plaza () Landak departamentuan dagoen Akize hiriko zezen plazaa da. 1913an eraikia, bertan zezenketak eta Landetar zezenketak egiten dituzte.\n2013an monumentu historiko izendatu zuten."}
{"id": "746895", "revid": "105290", "url": "https://eu.wikipedia.org/wiki?curid=746895", "title": "Hizkuntza-substratu", "text": "Hizkuntza-substratu kontzeptuak herri baten hizkuntza, normalean inbaditzailea den beste batekin ordezkatzen denean, hizkuntza berrian aurrekoaren elementu eta ezaugarriak agertzearen fenomenoa izendatzen du. Jatorrizko hizkuntzak berrian eragin lexikoa, fonetikoa eta gramatikala izan dezake. Beste fenomeno desberdina Hizkuntza super-estratuarena da; kasu horretan hizkuntza inbaditzaileak atzera egiten du baina haren ezaugarriak, modu batez, hizkuntza inbadituan gelditzen dira.\nEuskararen kasuan horrelako adibide asko daude. Euskara desagertu den lurraldetan oraindik orain euskal toponimoak, hitzak, ahozkerak...aurkitzen dira. Gaztelaniaren kasuan, bestetik, euskararen eraginez hasierako \"f\"a desagertu zen.\nSubstratua hizkuntza berrien iturria.\nLatinaren garapena lurralde desberdinak ulertzeko filologiak substratuaren eragina erabili du sarritan. Lurralde desberdinetan bertako hizkuntza desberdinak erabiltzen ziren. \"Latinak hizkuntza indigenekin izan zuen kontaktua hartu behar dugu kontuan: substratuak garrantzi handikoak dira. Hasiera batean latina hizkuntza indigena horien gainean ezarri zen, geroago ordezkatu zituelarik, baina hizkuntza horiek hizkuntza berrian aztarnak utzi dituzte: horiei deitzen diegu substratu\". Hizkuntza aldaketa eman aurretik hainbat belaunalditan elebitasun garai bat ematen da eta horrek hizkuntza berrian aldaketak eragin ditzake. Elkarreko eragin hori garaikidea denean hizkuntza-adstratu fenomenoa da; behin hizkuntza bat galduta, substratukoa bihurtzen da. Beraz, hizkuntza zaharra, historikoa, ez da erabat desagertzen."}
{"id": "746896", "revid": "201", "url": "https://eu.wikipedia.org/wiki?curid=746896", "title": "Dormantzia", "text": ""}
{"id": "746897", "revid": "201", "url": "https://eu.wikipedia.org/wiki?curid=746897", "title": "Dormizio", "text": ""}
{"id": "746898", "revid": "56334", "url": "https://eu.wikipedia.org/wiki?curid=746898", "title": "Hawkingen erradiazioa", "text": ""}
{"id": "746899", "revid": "201", "url": "https://eu.wikipedia.org/wiki?curid=746899", "title": "Sorgor", "text": ""}
{"id": "746911", "revid": "448", "url": "https://eu.wikipedia.org/wiki?curid=746911", "title": "Askapenerako Herri Gudarostea", "text": ""}
{"id": "746912", "revid": "448", "url": "https://eu.wikipedia.org/wiki?curid=746912", "title": "Itsas Gudaroste Garaiezina", "text": ""}
{"id": "746914", "revid": "448", "url": "https://eu.wikipedia.org/wiki?curid=746914", "title": "Gudarostea", "text": ""}
{"id": "746915", "revid": "448", "url": "https://eu.wikipedia.org/wiki?curid=746915", "title": "Itsas gudarostea", "text": ""}
{"id": "746916", "revid": "56334", "url": "https://eu.wikipedia.org/wiki?curid=746916", "title": "Pascal Paoli", "text": ""}
{"id": "746918", "revid": "512", "url": "https://eu.wikipedia.org/wiki?curid=746918", "title": "Concepci\u00f3ngo Unibertsitatea", "text": "Concepci\u00f3ngo unibertsitatea ( edo \"UdeC\") Txileko unibertsitate bat da, Concepci\u00f3n hirian sortua 1919an. Txile eta Latinoamerika osoko garrantzitsuenetarikoa. Gaur egun, 18 fakultate, 27.468 ikasle eta 1.313 langile inguru ditu (2017).\nErrektoreak.\nErrektorea autoritate handiena da unibertsitateren barruan. UdeCren zuzendariak honako hauek izan dira:"}
{"id": "746920", "revid": "119347", "url": "https://eu.wikipedia.org/wiki?curid=746920", "title": "Carmenta", "text": "Erromatar mitologian, Carmenta jaiotzaren eta profezien jainkoa zen, berrikuntza teknologikoarekin, amekin eta seme-alaben babesarekin erlazionatuta zegoen. Latindar alfabetoaren asmatzailetzat hartzen da. Nicostrata jainkosa greziarraren erromatarren bertsioa dela esaten da.\nAurrekariak.\nBere izena Carmenetik ei dator eta orakulua edo abestia adierazten du. Bere izen greziarra Nicostrata, Temis edo Timandra zen, baina erromatarrek geroago izena aldatu zioten. Evanderren ama izan zen. Carmenta, Evandro eta jarraitzaile batzuek \"Pallantium\" hiria sortu zuten. Geroago, toki horretan Erroma sortuko zen.\nCarmenta \"Camenae\" bat zen. Bere gurtzaren gida \"flamen carmentalis\" deitua zen.\nCarmentaren omenez Carmentalia jaia ospatzen zen. Emakumeek jai hau urtarrilak 11-an eta 15-ean ospatzen zuten."}
{"id": "746921", "revid": "105290", "url": "https://eu.wikipedia.org/wiki?curid=746921", "title": "Hizkuntza-adstratu", "text": "Hizkuntza-adstratu edo Parastratu kontzeptuak lurralde berean bi hizkuntza elkarrekin bizi izan ondoren, gertu dauden lurralde desberdinetan erabiltzen direnean, bien arteko eraginen fenomenoa izendatzen du. Elka-bizitze hori bolada baten ondoren hizkuntza horietako baten desagerpena gertatzen bada, orduan hizkuntza-substratu fenomenoa ematen da; adstratuarena emateko biek bizirik jarraitu behar dute.\nEuskararen adibidea.\nEuskarak, adibidez, latinaren eragina ondoan ezagutu zuen eta, ondorioz, adstratu fenomeno horren ondorioz, latinaren elementu asko jaso zituen, batez ere lexikoan baina baita ere morfologian eta sintaxian."}
{"id": "746922", "revid": "119550", "url": "https://eu.wikipedia.org/wiki?curid=746922", "title": "Aixa bint Ahmad al-Kurtubia", "text": ""}
{"id": "746923", "revid": "56334", "url": "https://eu.wikipedia.org/wiki?curid=746923", "title": "Maria Xanpainakoa", "text": "Mar\u00eda de Champa\u00f1a (gutxi gorabehera 1174-1204ko abuztuaren 9a) Balduin I.a Konstantinoplakoaren ezkontide-enperadorea izan zen. Mariak erregente lana egin zuen Flandrian 1202tik 1204ra bere senarra kanpoan zegoela."}
{"id": "746924", "revid": "448", "url": "https://eu.wikipedia.org/wiki?curid=746924", "title": "Oihana Paniagua", "text": ""}
{"id": "746925", "revid": "105290", "url": "https://eu.wikipedia.org/wiki?curid=746925", "title": "Hizkuntza-superestratu", "text": "Hizkuntza-superestratu kontzeptuak lurralde batean beste bat, inbaditzailea, ezartzen denean denboraldi batean, ondoren atzera egiteko baina hizkuntza indigenan aztarnak uzteko fenomenoa izendatzen du. Hizkuntza inbaditzaileak atzera egiten du baina haren ezaugarriak, modu batez, hizkuntza inbadituan gelditzen dira. Laburbilduz, hizkuntza arrotzak utzitako aztarna linguistikoak bertako hizkuntzan.\nEuskal Herriko lurralde batzuetan hori gertatu zen historikoki latinarekin: zenbait tokitan euskararen gainean ezarri zen baina gero, berriro ere, latina desagertu zen. Hala ere, bertako hizkuntzan haren aztarnak utzi zituen.\nGarbiago ikus daiteke herri germanikoen inbasioarekin penintsulan. Erdi Aroan herri horiek penintsulako lurralde askotan bertakoekin nahastu ziren eta hizkuntza ohitura berriak ekarri zituzten. Herri-indigenek ez zuten haien hizkuntza galdu, gehien batean latin arrunta, baina hizkuntza berrien elementuak jaso zituzten. "}
{"id": "746926", "revid": "20653", "url": "https://eu.wikipedia.org/wiki?curid=746926", "title": "Medikuntza aiurbediko", "text": ""}
{"id": "746927", "revid": "63274", "url": "https://eu.wikipedia.org/wiki?curid=746927", "title": "Farolen Museoa", "text": "Farolen museoa 2000. urtean Gasteizko zapateria kalean ireki zen prozesio-farolen museo bat da. Bertan 100 urte luzez beirazko 267 pieza gorde izan dira eta hauek abuztuaren 4ean ateratzen dira kalera Andre Mari Zuriaren Egunaren ospakizunean. Nahiz eta farolak 100 urte baino gehiagoz egon diren eraikinean gordeta, museoa ez zen sortu 2000. urtera arte. Urte hartan prozesioko elementu guztiak eta gordetzen ziren eraikina zaharberritzen bukatu ziren eta Museo gisa ireki."}
{"id": "746928", "revid": "1491", "url": "https://eu.wikipedia.org/wiki?curid=746928", "title": "Euritan dantzan", "text": "Euritan dantzan Gatibu taldeak argitaratutako rock estiloko seigarren diskoa da. Muxikako (Bizkaia) Muxikon estudioan grabatua, nahasia eta masterizatua 2014ko iraila eta urria bitartean, eta urte horretan bertan kaleratua. Haimar Arejitak I\u00f1igo Etxebarrieta \u00abPitu\u00bbren laguntzaz ekoitzia."}
{"id": "746929", "revid": "105290", "url": "https://eu.wikipedia.org/wiki?curid=746929", "title": "B\u00faho &amp; Maravillas", "text": "B\u00faho &amp; Maravillas Sevillako (Andaluzia, Espainia) txotxongilo talde bat da, 2007ko azaroan sortua. Aurretik existitzen ziren beste bi talderen elkartzearen ondorio da: B\u00faho Teatro eta Teatro de las Maravillas. Bi konpainia haiek 30 urteko ibilbidean hainbat kritika eta sari jaso zituzten, bai eta hainbat lan koprodukzioan egin ere. Bi taldeen elkarketak eta B\u00faho &amp; Maravilas taldearen sorkuntzak artistikoki eta sorkuntza aldetik emaitzak aberastu zituen.\nB\u00faho Tetaro taldea.\nB\u00faho Teatroren partaideak beste antzerki konpainia batzuetan dute beren jatorria. Sevillako Antzerki Institutuak antolatutako Nazioarteko txotxongiloen ikastaroen barnean, \u00a0Jean Pierre Lescotek 1986ko otsailean Cortijo de El Cuarton eman zuen \u201cItzalezko txotxongiloen teknika\u201d-ri buruzko ikastaro baten ondorioz topatu eta elkartzea erabakiko dute. Mercedes Izquierdoren elkarlanean aritzeko proposamenaren ondorioz, Teresa Solerrek , Juan Luis Clavijok eta\u00a0 Mercedes Izquierdok\u00a0 B\u00faho Teatro sortuko dute 1986ko abuztuan, Margareta Niculescu, Henri Joukovsky , Philype Genti, Alcides Moreno, Manuel Rom\u00e1n etab. bezalako adituekin trebatu ondoren.\nTeatro de las Maravillas taldea.\nJesusaldo D\u00edaz Caladok\u00a0 1986an La Zancadilla konpainia sortuko du Juan Antonio de la Plazarekin batera. 1991ean\u00a0 T\u00edteres de la Luna izeneko\u00a0 konpainia berri bat sortuko du\u00a0 Paola Romanekin batera.\u00a0 Ondoren Alcides Morenorekin batera Teatro de las Maravillas sortu zuten, Sevillako Arte Dramatikoko Goi Eskolan\u00a0 eta Alcides Morenoren Txotxongiloen Eskolan prestatu ondoren eta\u00a0 bere formakuntza Margareta Niculescu, Cia.Arketal, Irina Niculescu, Rom\u00e1n Paska, Maya Petrova eszenografa , Toru Saito maisua (Bunraku txotxongiloaren eraikitze kurtsoa), Koryu Nishikawa IV maisua\u00a0 (Kuruma Ningyo txotxongiloen erabiltze kurtsoa) eta txotxongiloen eraikuntza Alvaro Apocalypse txotxongilolari, egile eta zuzendariekin\u00a0 bikainekin batera\u00a0 kurtso monografikoak eginez. Charleville M\u00e9zi\u00e8reseko (Frantzia) Txotxongiloen Nazioarteko\u00a0 Institutuan profesionalei eskainitako hainbat kurtsoetan parte-hartzen du.\u00a0\nTaldeen elkareketa eta B\u00faho &amp; Maravillasen sorkuntza.\nB\u00faho &amp; Maravillas 2007ko azaroan sortzen da. B\u00faho Teatro eta Teatro de las Maravillas konpainiek hainbat kritika eta publiko sari jaso ondoren \u00a0 30 urte baino gehiagoko ibilbidean eta hainbat koprodukzio egin ondoren elkartzea erabakitzen dute\u00a0 B\u00faho &amp; Maravillas\u00a0 konpainia berria sortzeko. Elkartze honen arrazoia bi konpainien indarrak batzea izan zen ahalik eta ekoizpen onenak egin ahal izateko eta geroz eta jende gehiagorengana iritsi ahal izateko.\n30 urteko ibilbidean eginiko lanak.\nB\u00faho Teatrok ekoitzitako ikuskizunak\nTeatro de las Maravillasek ekoitzitako ikuskizunak\nB\u00faho &amp; Maravillasek koproduzitutako ikuskizunak:"}
{"id": "746931", "revid": "119347", "url": "https://eu.wikipedia.org/wiki?curid=746931", "title": "Elikagai-gehigarri", "text": "Elikagai-gehigarriak elikagai moduan kontsumitzen ez diren eta produktuaren osagai bereizgarria ere ez diren substantziak dira, balio nutritiboa izan dezaketenak edo ez.\nElikagai-gehigarri baten erabilerak helburu teknologiko bat izango du, eta elikagaiaren ekoizpenean, transformazioan, prestaketan, tratamenduan, ontziraketan, garraioan eta biltegiratzean gehitzen bada, gehigarria bera edo bere azpiproduktuak modu zuzenean edo ez zuzenean elikagaiaren osagai bilakatuko dira.\nBaimentze eta eskakizunak.\nEuropar Batasunean, elikagai-gehigarri guztiak baimendu egiten dira soilik legerian ezarritako irizpideak betetzen baldin badituzte (batez ere euren jatorria eta purutasunarekin lotutakoak). Izan ere, onartuak izateko elikagai-gehigarrien erabilerak segurua izan behar du, behar teknologiko bati erantzun behar dio, kontsumitzaileari akatsera ez dio eraman behar eta onura bat eragin behar du elikagaien ezaugarri teknologiko zein organoleptikoetan.\n1333/2008 Erregelamendua.\n1333/2008 Erregelamenduak elikagai-gehigarrien erabileraren inguruan arautzen du. Honen helburua giza osasuna bermatzea eta kontsumitzaileak eta haien interesak babestea da besteak beste, beti ere ingurumena zainduz.\nErregelamenduak ondorengo hauek ezartzen ditu: baimenduta dauden elikagai gehigarrien zerrendak, gehigarri bakoitzak elikagai desberdinetan duen erabilera eta azkenik, zuzenean elikagai-gehigarri moduan saltzen direnean, haien etiketatuaren inguruko arauak.\nOnartutako gehigarri guztiek erabilera mugatua dute, beraz. Elikagai talde bakoitzean zein gehigarri erabili daitekeen eta erabiltzeko gehienezko dosia zein den ere araututa daude. Batzuetan, ez dago dosi maximorik definituta eta gehigarria helburua betetzeko kontzentrazio baxuenetan erabili behar dela adierazten da (\"Quantum satis\" delakoa).\nGehigarrien eta teknologia-laguntzailekideen arteko aldeak.\n\u201cTeknologia-laguntzailekidea\u201d elikagaiaren ekoizpenean erabiltzen den baina azken produktuan ez dagoen substantzia da, hurrengo ezaugarriak bete behar duena:\nTeknologia-laguntzailekideak 1333/2008 Erregelamenduan definitzen dira, baina aplikazio-eremutik kanpo uzten ditu, eta momentuz ez dago legeria zehatza substantzia hauen inguruan Europan.\nGehigarriak ez bezala, Teknologia-laguntzailekideak produktu finalean ez dira ageri, beraz ez dira elikagaiaren osagaiak, eta 1169/2011 Erreglamenduan arautzen den bezala, kontsumitzaileari bideratutako informazioari buruzkoa, hain zuzen, ez dira osagaien zerrendan agertu behar. Etiketatuan bakarrik aipatu behar dira baldin eta substantzia hauek alergia edo intolerantziak eragiteko gai badira. Adibidez, kaseinak eta kaseinatoak, esnetik eratorritakoak.\nTeknologia-laguntzailekideen funtzioak, beste askoren artean, hurrengoak izan daitezke: katalizatzaileak, agente filtratzaileak, detergenteak, aparraren aurkako agenteak...\nSailkapena.\nElikagai-gehigarriak sailkatzeko honako irizpideak erabiltzen dira:"}
{"id": "746932", "revid": "336", "url": "https://eu.wikipedia.org/wiki?curid=746932", "title": "Elikadura-gehigarri", "text": ""}
{"id": "746936", "revid": "336", "url": "https://eu.wikipedia.org/wiki?curid=746936", "title": "Elikagai gehigarri", "text": ""}
{"id": "746937", "revid": "336", "url": "https://eu.wikipedia.org/wiki?curid=746937", "title": "Elikagai gehigarriak", "text": ""}
{"id": "746938", "revid": "336", "url": "https://eu.wikipedia.org/wiki?curid=746938", "title": "Elikagai-gehigarriak", "text": ""}
{"id": "746940", "revid": "58701", "url": "https://eu.wikipedia.org/wiki?curid=746940", "title": "Orratz hipodermikoaren teoria", "text": "Orratz hipodermikoaren teoria, bala majikoaren teoria bezala ere ezagutzen dena, komunikazio eredu bat da. Honen arabera, helmuga zehatz bat duen mezu bat zuzenean jasoa eta onartua da bere osotasunean hartzailearengatik. Bere erroak psikologia konduktistan aurkitzen dira eta gaur egun zaharkitutzat jotzen da. Masa kontzeptuaren inguruan ematen diren aldibereko garapen soziologiko eta psikologikoekin erlazionatuta dagoen Komunikazioaren inguruko lehen analisiei buruzko azterketak osatzen ditu; hauen ondorioak Harold Lasswell-en \"Propaganda Techniques in the World War\"-eko hausnarketetan adierazi izan ziren, non biolentziarik gabe plangintza politiko batzuetan herritarren atxikimendua propagandaren bitartez lortu daitekela dioen, manipulazioaren bitartez. Horrez gain, komunikazioa propaganda bezala bitartekaritza modu eraginkorrena dela dio.\nHarold Dwight Lasswellen propagandaren inguruko lana, ikerlari eta publizista, indarrez proiektatu zen, gerren arteko denboraldian zeuden tentsio mundial eta bitartekaritza periodistikoek iritzi publikoa eratzeko orduan izan zezaketen ondorioen inguruko kezkek markatutako garai batean.\nJatorria.\nOrratz Hipodermikoaren teoria propagandak 20 eta 30. Hamarkadetan zeuzkan ondorioak ikertzeko zegoen beharraren ondorioz sortu zen. Lehen eta Bigarren gerra mundialen artean garatu zen teoria hau. Gerra hauetako ezbeharrek propagandak garai hauetan eratzen zituen ondorioak ikertzeko beharra erakutsi zuten.\nGoebbels alderdi naziaren ideiak zabaldu eta ezagutaraztearen arduraduna izan zen, baita boterera heldu aurretik ere. 1933an naziak boterera heldu ziren eta Goebbels publiko eta propagandaren instrukzio ministro izendatu zuten. Modu honetan, prentsa, irrati, zinema, antzerki\u00a0 eta jarduera kultural eta zientifiko guztien buruzagia bilakatu zen. Bere eskura zeuzkan ia baliabide guztiak erabili zituen nazi mugimenduari sinesgarritasuna emateko, ondorioak neurtu, informazioa iragazi eta masa komunikazioaren fenomenoaren inguruan teorizatu zuelarik, honen oinarrizko gaiak definitzean: informazioaren abantaila eta desabantailak, publikoa, iritzia, kanala, mezua, erantzuna\u2026\nTeoria hipodermikoa post hoc teoria bat da, Lehen Gerra Mundialaren ondoren definitzen baita, propagandak gatazka honetan izan zituen eraginak ikusi ostean. Lehen gerra mundialak armen, diruaren\u2026 hedatze izugarria suposatu zuen eta galera sozial handia izan zen. Momentu hartan, Britainia Handia eta AEB ez zuten gerrarik jasan denbora luzez. Gerra honen beste ezaugarrietako bat biztanleriatik oso hurbil eman zela izan zen, gerrari berez ez zeukan garrantzia eman behar izatea eragin zuena. Horretarako propaganda erabili zen, loturak geroz eta zailagoak ziren gizartean, gatazka mundial eta soilik batzuen onurarako izango zen batean, jendea beraien bizitzak ematera konbentzitzeko.\nTestuinguru sozio-ekonomikoa.\nEuropako egoera ekonomikoa suntsituta zegoen gerra bukatzean. Bere makineria guztiak suntsituta geratu ziren, eta ez zegoen kanpoko merkatuak lehen bezala hornitzeko gaitasunik. Gerrak ondorio garrantzitsuak izan zituen: galera demografikoak, gerraren kostuagatik zorrak, sistema ekonomiko internazionalean alterazioak, kontzentrazio enpresarialaren handiagotzea eta teknologia berrien ezarpena. Gerra bukatzean zorrak milioika dolarretara igo ziren, eta hau kontinentea berreraikitzeko orduan izugarrizko arazoa zen; horregatik, Versalleseko Itunaz baliatu ziren, eta baita maileguetaz ere, suntsituta zegoen guztia berreraikitzeko.\nErreferente nagusia.\nHarold Lasswell (1902-1978) gaur egun komunikazioaren ikerketen sortzaile nagusitzat hartzen da, bere propaganda eta komunikazio politikoari buruzko lanei esker. Komunikazioari buruz ikerketak garatzea bultzatu zuen aktibista nagusienetarikoa izan zen, eta ikerketa hauen instituzionalizazioak martxan jartzeko eginkizun handia izan zuen. 1927an argitaratu propagandari buruz argitaratu zuen ikerketa batean honela zioen: \u201c\u2026eragozpen guztiak baztertu direnean, eta neurriz gaineko estimazioak funtsezkoetara murriztu direnean, propaganda mundu modernoan dagoen tresna indartsuenetariko bat dela berresten da\u201d. (ref: en L. de Fleur, op. cit., p 220).\nTeoria hipodermikoaren ezaugarriak.\nPradigma neurobiologikoak azaltzen dituen prozesu irrazionalak; masa gizarte baten ezaugarriak, isolamendu eta erotasunak markatuta; eta komunikabideen garapen izugarriak, teoria hipodermikoa testuinguru honetan guztiz zentzuduna izatea eragiten dute.\nHonekin, manipulazioa posible dela ikusten da. Masa komunikabideek mezua transmititzen dute. Posible da estimulu, mezu, indartsu bat sortzea, \u201cinjektatu\u201d egiten dena (hortik \u201chipodermikoa\u201d izena): posible da bete-betean jotzea. Igorle eta hartzailearen artean, estimulua eta erantzunaren artean, ez dago helburuak lortzea galaraziko duen bitartekorik, kausa-efektu erlazio zuzen bat dago, zerbait mekanikoa, hutsune bat. Hortaz, manipulazioa posible da, masa komunikabideen botere izugarriaren aurrean ez dagoelako erresistentzia elementurik."}
{"id": "746941", "revid": "336", "url": "https://eu.wikipedia.org/wiki?curid=746941", "title": "Sendagai biologiko", "text": "Sendagai biologiko edo biologiko, iturri biologikoetatik garatutako edozein farmakori deritzo. Produktu horiek erauzketa zein semisintesi bidez lortu dira. Sintesi bidez ekoiztutako gainontzeko farmakoetatik desberdintzen dira eta txertoak, odola, odol konposatuak, alergenoak, zelula somatikoak, terapia genetikoak, ehunak, proteina birkonbinatu terapeutikoak eta zelula terapian erabilitako zelula biziak sartuko dira biologikoen artean. Azken horiek karbohidratoz, proteinez edo azido nukleikoz osatuta egon daitezke; baita molekula horiez egindako konbinazio konplexu, zelula bizi zein ehunez ere. Konposatu horiek (edo horien aitzindari nahiz konposatuek) iturri bizidunetatik isolatu dira-gizaki, animali, landare, onddo, mikrobio.\nSendagai biologiko termino inguruan aldagai ugari daude, talde eta entitateen araberakoa, alegia. Sendagai biologiko arloaren barne, terminoak aldaera bat edo beste izango du. Agentzia erregulatzaile batzuek \"medikamentu biologiko\" edo \"produktu biologiko terapeutikoa\" terminoak erabiltzen dituzte produktu makromolekularrak izendatzeko; horien artean, protein eta azido nukleikoan oinarritutako farmakoak; odola, odol osagai edo txertoetatik bereizteko aipa daitezke. Azken horiek zuzenean iturri biologikoetatik garatzen dira. Espezialitate farmazeutikoak, sendagai sailkapen mota bat, medikamentu garestiak eta biologikoak izan ohi dira. Medikamentuen Agentzia europarra \"terapia aurreraturako medikamentu\" (ATMPs ingelesez) terminoa erabiltzen du giza erabilera duten sendagaientzako, eta horien iturri \"gene, zelula edo ehun ingeniaritza\" denean; baita terapia geniko, zelula somatiko terapia, ehun ingeniaritza eta horien konbinazioetan oinarritutako sendagaiak ere. Termino horrek ez du zentzu handiri izango testuinguru horretatik kanpo.\nGenetan edo zeluletan oinarritutako sendagaiak biomedikuntzako ikerketan nagusi ohi dira, eta beste tratamenduak erabili ezin ezean badira hautagai.\nZenbait jurisdikzioetan, sendagai biologikoak modu desberdinean erregulatzen dira beste osasun produktu eta farmako sinpleekin alderatuz.\nBiofarmakalogia terminoa erabili ohi da sendagai biologikoak aztertzeaz arduratzen den farmakologia arloa izendatzeko.\nMota nagusiak.\nIzaki bizidunetatik erauziak.\nBiologiko zaharrenetariko batzuk, nagusiki, animalia eta gizaki gorputzetik irazi izan dira. Aipatzekoak dira:\nLehen animalietatik erauzten ziren zenbait sendagai biologiko, intsulina, besteak beste; DNA birkonbinatuz sintetisatu ohi dira, gaur egun.\nDNA proteina birkonbinatu jatorri.\nArestian aipatu bezala, \"sendagai biologiko\" terminoa erabili daiteke medikuntza arloan produktu ugariri errefentzia egiteko. Hala ere, horren erabilera ohikoa mugatuago dago, DNA birkonbinazio teknikan oinarritutako sendagaiei, alegia. Horiek hiru motatakoak izan daitezke:\nSendagai mota hauek ekarpen handia suposatu dute, bereziki, erreumatologia eta onkologian. Hala ere, aipatu beharra dago, kardiologian, dermatologian, digestio aparatuaren medikuntzan eta neurologian ere; besteak beste, garrantzi handia dutela. Horietariko arlo gehienetan tratamendu terapeutiko alternatiboak egotea eragin dute. Aurretik tratamendurik ez zuten gaixotasunak edo desegokia zen bat ordezkatzea posible izan da ere sendagai biologikoekin. Hala ere, medikamentu horiek konbentzionalak baino garestiagoak direla kontuan hartu behar dugu, eta horrek ardura farmakoekonomikoak eragin dituela. Faktore honek garrantzia hartu du sendagai biologikoak gaixotasun kronikoetan erabiltzen hasi direnean, artritis erreumatoidea, heste minberaren sindromea edota minbizi tratamenduak, adibidez. Terapia antigorputz monoklonal ohikoekin eta erlatiboki ohikoa den tratamenduaren kostua 7000-14000 \u20ac bitartekoa da urtero.\nSendagai biologikoekin terapia egin eta artritis erreumatoide, atritis psoriasiko edo espondilitis ankilosante gaixotasunak pairatzen dituzten agureek arrisku kardiobaskular, infekzio larri edo, orokorrean, okerragotzeak pairatzeko probabilitate handiagoa dute.\nDNA birkonbinatuz lortutako \"giza\" intsulina izan zen bere erabilgarritasun terapeutikoa onartu zuten lehenengo substantzia. Zenbaitetan rHI izenaz ere deitua, Humulina izen komertzialaz ezaguna, Genentech-ek garatu zuen, baina Eli Lilly and Company-ak lortu zuen lizentzia zein ekoizpen eta merkaturatzen hasteaz arduratu zen 1982an.\nSendagai biologiko gehienak hurrengo horien artean sartzen dira:\n2008an industria farmazeutikoak $65.2 bilioi inbertitu zituen medikamentu berri horien ikerkuntza eta garapenean. DNA birkonbinatzailean oinarritutako zenbait sendagai biologikoren adibide azaltzen dira hurrengo taulan:\nTxertoak.\nTxerto ugari ehun kulturetan hazten dira.\nTerapia genikoa.\nBirusetan oinarritutako terapia genikoa birus bat artifizialki manipulatzean datza,hots, terapian erabilgarria den material genetikoa bertan txertatzea.\nBioantzekoak.\n2012 eta 2019 urte bitartean zenbait sendagai biologiko arrakastatsuren patenteak baliogabetu ziren. Gauzak horrela, bioantzekoen ekoizpenean interesa handitu zen. Molekula txikiekin konparatuz, kimikoki berdinak diren osagai aktiboak barneratzen dituzte bioantzekoek; sendagai biologikoak txit konplexuak dira, eta azpiespezie ugariz osatuta daude. Azken horiek hain dira talde heterogeneo eta zehatzak non jatorrizko eta horien deribatu diren bioantzekoak ugariak eta aldakortasun handikoak izango diren. Aldakortasun handia egongo den arren, azken bi horien segurtasuna eta eraginkortasuna mantendu behar dira. Garapen prozesuan zehar gerta daitezkeen bariazioak teknika analitiko modernoekin monitorizatzen dira (likido kromatografia, immunoentseguak eta masa espektrometria, besteak beste).\nHariarekin jarraituz, eta molekula txiki generikoekin alderatzen baditugu, bioantzekoek erregulazio prozedura desberdinak behar dituzte. XXI. mendeko legislazioak hori aitortu du, bioantzekoak frogatzeko bitarteko prozedurak, alegia. Orokorrean, molekula txikiek baino froga gehiago baina sendagai berriak baino gutxiago behar dituzte.\n2003an Europako Medizina Agentziak tarteko bidea sortu zuen biologikoentzako, \"antzeko biologiko produktu medizinal\" deritzona. Bide hori bioantzekoen eta onartuta dauden produktuen arteko \"antzekotasuna\" frogatzeaz arduratzen da. Estatu batuetan, \"Patien Protection and Affordable Care Act-ak\" onarpen bide laburtua sortu zuen 2010ean produktu biologikoak bioantzeko onartzeko, edo azken horien ordezkari jarduteko; FDA-lizentziatu erreferentzia. Bioantzekoak bideratzea paziente eta osasun sistemaren gastuak murriztea suposatuko litzateke.\nMerkaturatzea.\nEnpresek biologiko berriak garatzen dituztenean horien patenteak eskatzeaz arduratu behar dira, horrela, fabrikazio eskubideak onartuko baitzaizkie. Farmako garapenaren arduraduna, ikerketan inbertitutakoa berreskuratzea posible izango du horiek eskatuta. Patenteen legea Ameriketako Estatu Batu eta Europan patenteak lortzeko baldintzetan desberdintzen dira; Europan eskaria, esate baterako, zailagoak dira lortzen. 1970tik aurrera eskainitako patente kopurua nabarmen igo da. 1978an 30 patente eskaini ziren. 1995ean 15,600ra igo ziren, eta 2001erako bazeuden 34,527 patente aplikazio. 2012an Jabetza Intelektual (JI) sorrera handiena AEBak zuen bereganatuta, mundu osoan eskaintzen diren patenteen % 37, alegia. Hala ere, oraindik badago industrian garapen eta berrikuntzarako bide luzea. Gaur egungo Jabetza Intelektualaren sistema berrikusi nahi izatea, I+G (ikerkuntza eta garapena) finantziazioa fidagarriagoa izan daiten ziurtatzeko, AEBetan debate eragile omen da. Odol produktuak eta gizaki deribatu diren beste produktu batzuk (ugatz esnea), eta merkaturatuak izan daitezen, erregulazio oso zehatzak jarraitu behar dituzte. Ondorioz, bezeroei zaila egiten zaie mota horietako produktuak lortzen; eta zenbaitetan horiek gordetzeaz arduratzen diren erakundeak, \"banku\" deritzena, ez dira gai produktuen banaketa eraginkorra bideratzeko. Ugalketa-zelula bankuek hedatuago daude espermatozoo eta obozelulekin lan egiteagatik ugalkortasun tratamenduetan.\nEskala handiko produkzioa.\nMedikamentu biologikoak zelula mikrobiano (\"E. coli\" birkonbinatzailea edo legami kultura, adibidez), ugaztunen zelula lerro (ikus zelula kultura), landare zelula kultura eta goroldioan oinarrituta garatu daitezke bioerreaktoretan; fotobioerreaktore baten, esate baterako. Kontuan hartzekoak dira produkzio kostea (bolumen txikiko eta purutasun handiko produktuak dira erakargarriak) eta kontaminazio mikrobiarra (bakterio, birus, mykoplasmek eraginda). Frogatzen ari diren produkzio bide berrien artean landare osoen erabilera aipatu daiteke (landarez osatutako sendagaiak).\nTransgenikoak.\nKontrobersia handia dago biologikoen produkzio metodo honi buruz, organismo transgenikoen erabilera, alegia. Gehienak genetikoki aldatutako landare eta animaliak dira farmakoen produkzioan. Produkzio lerro hau arriskutsua gerta dakioke inbertitzaileari, arrisku eta arazo etikoen aurrean agertu baitaiteke. Biologikoek kontaminatzeko arriskua dute eraldatu ez diren produktu edo helburu terapeutikoekin garatu ez direnekin.\nHurrengo planteamendu hau garatzen ari dira: sendagai biologikoa berez ekoizten duten ugaztun transgenikoen sorrera, esnean, odolean edo gernuan bertan biologikoa egotea. Ohikoa da animalia berri baten garapena pronuklear mikroinjekzio metodoaz, eta horrek ere ondorengo egokiak sortzea eragingo luke. ATryn da genetikoki aldatutako eta ahuntz esnetik lortu izan den lehenengo farmakoa, baina komertzializazio baimena blokeatu zuen Europako Sendagai Agentziak 2006ko otsailean. Erabaki hori urte bereko ekainean gaitzetsi zen, eta baimena lortu 2006ko abuztuan.\nErregulazioa.\nEuropar Batasuna.\nEuropar Batasunean, medikuntzarako produktu biologikoa sistema biologiko (bizidun) batetik erauzitako edo ekoiztutako osagai aktiboa(k) d(ir)a. Horien ezaugarrien zehaztapenerako proba fisikokimiko eta biologikoak behar dituzte. Medikuntzarako produktu biologikoen probak, osagai aktibo eta amaierako produktu medizinala konbinatzen ditu ekoizpen prozesu eta kontrolarekin. Esate baterako:\nAmeriketako Estatu Batuak.\nAmeriketako Estatu Batuetan, biologikoek lizentzia lortzen dute \"biologics license application (BLA)\" bidez, gero FDA barnean dagoen biologikoen ebaluazio eta ikerkuntzarako zentroan aurkezten dira; eta farmakoen erregulazioa farmakoen ebaluazio eta ikerkuntza zentroan. Luze irauten du sendagai biologikoen onarpenak, urteetan zehar entsegu kliniko ugari egiten baitira. Farmakoa komertzializatuta egon arren farmakozaintza prozesua jarraituko da non eraginkortasuna eta segurtasuna monitorizatuko diren. Ekoizpen prozesua FDAren \"Good Manufacturing Practices\"-ak onartu behar du; eta hori gela garbietan gerta ohi da, hots, aire partikula kopurua eta gainontzeko kontaminatzaile mikrobiar maximoak definituta egongo da."}
{"id": "746948", "revid": "9299102", "url": "https://eu.wikipedia.org/wiki?curid=746948", "title": "Jean Michel Larrasket", "text": "Jean Michel Larrasket \u2014frantsesezko idazkeran, \"Larrasquet\"\u2014 (Paris, Frantzia, 1950eko maiatzaren 22a - Baiona, Lapurdi, 2018ko martxoaren 19a) ingeniaria Baionako Unibertsitateko eta Mondragon Unibertsitateko irakaslea izan zen, baita Eusko Ikaskuntzako Ipar Euskal Herriko lehendakariordea ere 2012tik 2018 arte. Ipar Euskal Herriko garapen ekonomiko eta sozialaren arloan hainbat proiekturen sustatzaile izan zen, bizitza osoan entseatu zen Baionan unibertsitateko adar bat sortzera, lurralde ekintzailetza sustatzeko Eticoop kooperatibako sortzaileetako bat izanik ere. Euskal Herriko Garapen Kontseiluaren bulegokaren idazkaria ere izan zen.\nBere familia Zuberoako Barkoxekoa izanik, harremana izan zuen beti bere jatorria zen herri horrekin.\nOkzitaniako Tolosan ingeniaritza ikasita,1980ko hamarraldiko hasieran irakasle hasi zen Baionako IUTn, hamar urte geroago jarduera erdian hasi zen ESTIA Eskolan (Bidarte eta Biarritzeko Industria Teknologia Aurreratuetako Eskolan) eta aldi berean Mondragon Unibertsitatean ere irakasle atxiki gisa Enpresagintza Fakultatean. Azkeneko urteetan, erretiratu baino lehen, katedratiko aritu zen Paueko eta Aturrialdeko Unibertsitatean. Ikertzaile moduan kudeaketa-zientziaz lan egin zuen, beti ere ekintza kolektibo eta konplexuak bideratu ahal izateko antolaketa kolaboratzaileen ikuspuntutik.\nUdako Euskal Unibertsitateko kidea ere bazen, 1986ko sarrera-hitzaldia eman zuen Iru\u00f1ean \"Teknologi berriak eta euskara Iparraldean\" gaiari buruz. Beste hitzaldi aipagarri batzuk ere eman zituen, Iparraldeko garapen ekonomiko eta sozialaz, edo kulturaz:\nGizarte mailan ikerkuntzak hartzen duen jite elitistaz kezkatuta, arazo lokalak bideratzeko erabili behar dela errebindikatzen zuen azken urteetan. Bere ikerketak eta irakaskuntza beti tokian tokiko errealitateari lotzea izan zen bere ardura.\n2017an Ikergazte kongresuko batzorde akademikoko kide izan zen \"Gizarte-zientziak eta zuzenbidea\" arloan."}
{"id": "746949", "revid": "15795", "url": "https://eu.wikipedia.org/wiki?curid=746949", "title": "Jean Mixel Larrasket", "text": ""}
{"id": "746950", "revid": "448", "url": "https://eu.wikipedia.org/wiki?curid=746950", "title": "Jean Michel Larrasquet", "text": ""}
{"id": "746951", "revid": "44278", "url": "https://eu.wikipedia.org/wiki?curid=746951", "title": "Urtxakur", "text": ""}
{"id": "746952", "revid": "10891", "url": "https://eu.wikipedia.org/wiki?curid=746952", "title": "Alison Cockburn", "text": "Alison Cockburn, Alison Rutherford edo Alicia Cockburn (1712ko urriaren 8a - 1794ko azaroaren 22a) poeta, txantxazale eta socialite eskoziarra izan zen, XVIII. mendeko ilustrazioaren goi-mailako lagun talde bat bildu zuena, tartean, Walter Scott, Robert Burns eta David Hume."}
{"id": "746953", "revid": "336", "url": "https://eu.wikipedia.org/wiki?curid=746953", "title": "Esentzialismo", "text": "Esentzialismoa objektuek (batzuek bada ere) ezaugarri esentzial edo berezkoak (batzuk bada ere) dituztela dioen doktrina bezala defini daiteke. Definizio hau ez da unibertsalki onartua, baina ez da munduan unibertsalki onarturik dagoen definiziorik. Gutxienez eman dugun definizio honek sinplea, zuzena eta zintzoa izatearen alde ona du.\nEsentzialismoa, zentzu zabalean, gizartearen alderdi guztiak ukitzen dituen kontzeptua litzateke. Filosofian ez ezik, biologian, politikan edota psikologian ere ematen da. Akademiatik haratago joanda, gure egunerokoan uste baino hedatuagoa dagoen begirada da honakoa.\nFilosofian.\nEsentzialismoa ontologiak aztertu izan du gehienbat. Honela, esentzialismoari buruz ari garela eta filosofiaren munduan sartuz gero, izatearen inguruan gogoeta egiten ari garela eduki behar dugu kontuan.\nOinarrizkoa den moduzko karakterizazioa: beharrezkotasun/aukera bereizketa.\n\"Ezaugarri esentzial\"en eta \"ustekabeko\"ak direnen arteko bereizketa hainbat modutan egin izan da, gehienetan, ordea, honela ulertzera jotzen dugu: objektu baten \"ezaugarri esentziala\" objektuak izan beharko lukeen atributua den bitartean, \"ustekabeko ezaugarria\" objektuak izan dezakeen, baina ezinbestekoa ez den horri esaten zaio.\nOso erabilia den bereizketa honi \"oinarrizkoa den moduzko karakterizazioa\" deitzen zaio nozioa beharrezkotasun/aukera terminoetan azaltzen duelako. Egin berri dugun bereizketan, hortaz, \u201cizan behar\u201d horrek beharrezkotasunari egiten dio dei eta \u201cahal izan\u201dak, berriz, aukerari. Honela, zerbaitek ezaugarri zehatz bat behar duela esaten badugu, hau ez egotea ezinezkoa dela esatea da eta, berdin, zerbaitek ezaugarri bat izan dezakeela esatea, hau ez egotea posible dela esatea da.\nUstekabeko eta ezaugarri esentzialen arteko bereizketa egiten duen \"Oinarrizkoa den moduzko karakterizazio\" hau 1950 urtetik honako metafisika analitikoko lan gehienetan topa dezakegu. Proposamen honen defentsan hainbat eta hainbat aritu diren arren, Ruth Barcan Marcus (1967) eta Saul Kripke (1972-1980) dira bereziki aipagarri. Nahiz eta planteamendu honen inguruan desadostasunak egon, adostasunak ere egon badaudela esan behar da. Egun, dena den, beste hainbat teoriek ere euren lekua egin dute bereizketa honi dagokionez eta, apurka-apurka, proposamenen mapa anitzagoa bihurtzen ari da.\nEsentzialismoa ezaugarritzeko 4 modu:.\nMuturretan \"gehienezko esentzialismoa\" eta \"gutxieneko esentzialismoa\" ditugu eta lau ikuspegiak bi hauen gainean posizionatzeko moduarekin loturik daude:\nHorren zabala den azkeneko definizio honi esentzialismo dei al dakiokegu? Eta berdin lehenengoarekin. \u00a0Horren murritza den definizio hori ere esentzialismoa al da?\nEsentzialismoari kritika.\nEsentzialismoa, oro har, talde bat ezaugarri zehatz batzuen pean definitzean datza talde honen identitatea osatzen duten gainontzeko ezaugarriak alboratuz.\nEsentzialismoa misoginia, arrazakeria edota homofobia bezalakoak justifikatzeko erabili izan da."}
{"id": "746954", "revid": "20653", "url": "https://eu.wikipedia.org/wiki?curid=746954", "title": "Alison Rutherford", "text": ""}
{"id": "746955", "revid": "20653", "url": "https://eu.wikipedia.org/wiki?curid=746955", "title": "Alicia Cockburn", "text": ""}
{"id": "746956", "revid": "56334", "url": "https://eu.wikipedia.org/wiki?curid=746956", "title": "Universidad de Concepci\u00f3n", "text": ""}
{"id": "746957", "revid": "512", "url": "https://eu.wikipedia.org/wiki?curid=746957", "title": "Jennifer Pritzker", "text": "Jennifer Natalya Pritzker (Chicago, Illinois, Ameriketako Estatu Batuak,1950a) estatubatuar inbertsore eta filantropista da. Pritzker familiako kide da, Ameriketako Estatu Batuetako familiarik aberatsenetakoa.\nBizitza.\nJennifer emakume transgeneroa da. James Nicholas Pritzker jaiotza-izenez, Chicagon sortu zen 1950ean. Gurasoak, Robert Pritzker eta Audrey Pritzker (Gilbert jaiotza-abizenez), 1979an banandu zitzaizkion.\n1974ko otsailaren 8an Ameriketako Estatu Batuetako armadan izena eman zuen. Zerbitzu militarra 1977an amaitu zuenean, Chicagoko Loiola Unibertsitatean izena eman zuen Historia ikasteko.\n2013ko abuztuaren 16an Jennifer Natalya emakumezko izena hartu zuen beretzat."}
{"id": "746958", "revid": "2048", "url": "https://eu.wikipedia.org/wiki?curid=746958", "title": "Dohaintza", "text": ""}
{"id": "746971", "revid": "20653", "url": "https://eu.wikipedia.org/wiki?curid=746971", "title": "Elizabeth Russell", "text": ""}
{"id": "746972", "revid": "20653", "url": "https://eu.wikipedia.org/wiki?curid=746972", "title": "Lady Russell", "text": ""}
{"id": "746973", "revid": "1830", "url": "https://eu.wikipedia.org/wiki?curid=746973", "title": "Interneteko jargoia", "text": "Interneteko jargoia Interneteko esparru desberdinetan erabiltzen den eguneroko hizkuntzari eta idazketa laburdurei deritzo. Hau, hala ere, Interneteko erabiltzaileek hedatu duten jargoi gisa uler daiteke, batzuetan joko edo txantxa moduan erabiltzen dena.\nTerminoek, oro har, karaktere gutxi erabiltzea dute helburu, akronimoak, sinbolo bitxiak edo ezohikoak eta laburdurak baliatuz. Batzuetan hitz-jokoak egiten dira laburduretan. Askok jargoi hori mezularitza-zerbitzuetan zein gizarte-sareetan erabiltzen dute.\nSorrera eta bilakaera.\nHasiera.\nInterneteko jargoia Interneteko lehen egunetan sortu zen, Internet aurreko garaiko terminoekin. Txat geletan, gizarte-sareetan, online-jokoetan, bideo-jokoetan eta sare komunitateetan (foroak, blogak...) erabiltzen da jargoi hori. 1979az geroztik Usenet bezalako komunikazio-sareek beren jargoia erabiltzen dute.\nPop kulturan.\nJaponieran, \"moe\" terminoa erabiltzea oso arrunta bilakatu da, zerbait erakargarria edo polita dela adierazteko.\nLaburpenak, akronimoak eta emotikonoak erabiltzeaz gain, Interneteko jargoiak hitz arkaikoak edo termino ezagunen esanahi ezezagunak erabiltzen ditu. Hitz arruntak esanahi berri batera edo antzeko ahoskera duen jargoi batera molda daitezke. Logogramak erabiltzen diren herrietan (adibidez, Txinan), Interneteko jargoi bisualak existitzen dira, karaktereei esanahi duala emanez, bata zuzena eta bestea inplizitua.\nMotibazioa.\nInterneteko jargoien erabileraren oinarrizko motibazioa komunikazioa erraztea da. Baina, nahiz eta laburdura eta akronimoek denbora aurrezten dioten idazleari, irakurleak denbora gehiago behar du irakurtzeko, Tasmaniako Unibertsitateak egindako azterketa baten arabera. Beste aldetik, aurrez aurreko jargoi hizkeran zein idazkera tradizionalean bezala, Interneteko jargoia talde bateko kidetasuna adierazteko modua da.\nInterneteko jargoiak gure komunikatzeko erak errazten eta mugatzen dituen kanal bat eskaintzen du. Ahozko hizkuntzan eta idatzizkoan erlazionatzen diren itxaropen eta praktika asko ez dira aplikagarriak. Interneten, komunikazio sare den bezala, egokia da jargoi hau erabiltzea euskarriaren aberastasunagatik eta informazioaren erabilgarritasunagatik. Gainera jargoiak \"sare-komunitateen sorrera eta sustapena\" egiteko motibazio puntuak dira. Komunitate horiek, aldi berean, elkartasun edo identifikazio papera jokatzen dute kausa esklusibo edo komun batean.\nDavid Crystal-ek Interneteko bost eremu nagusietan bereizten du jargoiaren erabilera: Internet berean, posta elektronikoan, txat asinkronoetan (posta-zerrendak), txat sinkronoetan (IRCak adibidez) eta mundu birtualetan. Kanalaren izaera elektronikoak funtsezko eragina du batez bestekoaren hizkuntzan. Komunikazio aukerak Internet eskuratzeko hardwarearen izaeran mugatuta daude. Horregatik, hizkuntza-gaitasun produktiboa (bidali daitekeen informazio mota) teklatuan aurrez esleitutako karaktereek zehazten dute, eta gaitasun linguistiko harkorra (ikus daitekeen informazio mota) pantailaren konfigurazio eta tamainak zehazten du. Gainera, igorlea eta hartzailea linguistikoki mugatuta daude Interneteko software propietate, ordenagailuaren hardware eta batzen dituen sarearen hardwarearen bitartez. Diskurtso elektronikoa \"hitz egiten den bezala irakurtzen da, hau da, igorleak idatziko balu bezala idazten du\".\nJargoi motak.\nInterneteko jargoiek ez dute hizkuntza eredu homogeneorik osatzen. Aitzitik, Internet egoeraren eta erabiltzaileen arabera desberdina izaten da. Jargoi mota horren definizio argi bat egitea zaila den arren, zenbait mota identifika daitezke.\nInterneteko jargoiari buruzko iritziak.\nInterneteko jargoiaren erabilerari buruzko eztabaidak egon dira, Internetek kanpora begira izan ditzakeen ondorioez. Interneten eta hizkuntzaren arteko erlazio zuzenik frogatu ez bada ere, Interneteko jargoiak ikuspuntu desberdinak sortu ditu hizkuntza estandarreko komunikazioetan.\nBatzuk uste dute Internet eragin negatiboa duela hizkuntzen etorkizunean, forma estandarrak degradatuko lituzkeela, alegia. Interneten erabiltzen den hizkuntza eta estandarraren arteko desberdintasunak alfabetatzean arazoak areagotuko lituzkeela argudiatzen dute. Kasu esanguratsua da eskoziako gazte baten saiakera, laburdura asko eta SMS hizkuntzako akronimoak erabili baitzituen.\nBeste aldetik, badaude Interneteko jargoiak hizkuntza baten adierazpena hobetzen duela esaten dutenak ere. Hitzarmen linguistikoak ezarri beharrean, aukera linguistikoak norbanakoaren gustuen araberakoak dira.\nKazetaritza.\n2014 apirilean, Gawker blogeko Max Read editore nagusiak Interneteko jargoiak debekatu zituen idazketa-estiloan.\nOrdenagailu bidezko komunikazio kanpoko erabilera.\nInterneteko jargoia ordenagailuen erabileratik, domeinu ez fisikoetara pasatu egin da. Edozein domeinu izan daiteke, non mintzakideek ez dute zertan geografikoki hurbil egon behar bata bestearen artean, eta non Internet ez den nagusiki erabiltzen. Jargoia telefonia munduan erabiltzen da, batez ere mezu laburren komunikazioan, SMSak adibidez. Laburdurak oso ospetsuak bihurtu dira medio horretan, karaktereen kostu eta erabiltzen diren gailuen tamainagatik.\nEra berean Interneteko jargoiak bere lekua ere topatu du eguneroko sare-konexio gabeko hizkuntzan, atzipen digitala dutenen artean. Horregatik, \"LOL\" bezalako akronimoak erabiltzen dira ahozko komunikazioan, batez ere gazteen artean.\nMundutik.\nInternetek mundu osoko jendea elkarren artean konektatzen lagun du, harreman \"globalak\" sortzeaz ahalbidetuz. Horregatik garrantzitsua da sarean erabiltzen diren jargoi mota ezberdin guztiak ezagunak izatea guztiontzat. Garrantzitsua da ere hori egitea ikusita nola ingelesa ez diren hizkuntzek sarean hartu duten erritmoa, ingelesa hitz egiten ez den herrialdeen Interneten erabileraren hazkundeari esker. Izan ere, 2017ko abenduaren 31z geroztik, sarearen populazioaren %25.3 inguru dira ingeles hiztunak.\nKultur ezberdinek motibazio desberdinak dituzte jargoiak aukeratzeko orduan, erabilitako hizkuntzaren gainetik. Adibidez, Txinan, Interneten gainean inposatuta dauden arau zorrotzengatik, erabiltzaileek jargoiak erabiltzen dituzte gobernuarekiko sentikorrak diren gaiei buruz hitz egiteko. Horien artean hitz baten karaktereak banatzeko sinboloak erabiltzen dira, eskuzko edo automatizatutako ereduen eskaneatzeak eta zentsura saihesteko. Adibide nabarmen gisa, zentsura adierazteko erabiltzen den codice_1 terminoa. Ibai karramarroa (hexie pintin-en) \"harmonia\" hitzaren ahoskera bera du, diziplina politikoa eta zentsura justifikatzeko erabili ohi den terminoa. Txinatar zibernautek termino ofizialak erabiltzen dituzte era sarkastiko batean erabiltzeko.\nLaburdurak ospetsuak dira hainbat kulturetan, Japonia, Txina, Frantzia edo Portugal bezalako herrialdeetan. Laburdurak Interneteko erabiltzaileek hitz egiten duten hizkuntzaren arabera erabiltzen dira. Adierazgarria da alfabetoak erabiltzen ez dituzten hizkuntzek jargoi mota hori erabiltzen dutela ikustea.\nHizkuntzen arteko desberdintasunak gaizki ulertuak sor ditzakete. \"555\" onomatopeiak txineraz \"negarrez\" esan nahi du, baina thaieraz, \"barrez\". Antzeko adibidea topatu dezakegu ingelesezko \"codice_2\" eta gaztelaniazko \"codice_3\", biak esanahi bera daukate barrea adierazteko, baina kontsonante desberdinak erabiltzen dituzte hizkuntzen arteko ezberdintasunak direla eta.\nHori guztia ikusita, ondoriozta daiteke herrialde eta kultura bakoitzak bere arauak eta motibazioak dituela bere jargoi mota erabiltzeko. Hala ere, gaur egun ikertzaileek ez dute herrialdeen arteko desberdintasunen inguruko ikerketarik egin.\nEuskaraz.\nTrinkotzaindia.\nXXI. mendeko aditz trinkoak bezala sortuak. Gizarte-sareetan (Twitterren batez ere) erabiltzen dira. Telegram mezularitza zerbitzurako \"sticker\"rak ere sortu dira."}
{"id": "746974", "revid": "56334", "url": "https://eu.wikipedia.org/wiki?curid=746974", "title": "Esentzialismoa", "text": ""}
{"id": "746976", "revid": "90204", "url": "https://eu.wikipedia.org/wiki?curid=746976", "title": "Jimmy MacCarthy", "text": "Jimmy MacCarthy (Macroom, Cork konderria, 1953) irlandar kantautore bat da.\nCork konderriko Macroom udalerrian jaio zen, gurasoak Ted MacCarthy (1998an hila) eta Betty MacCarthy (2009an) hila. 11 anai-arreba ditu. Familiak Munster osoan aldizkariak eta egunkariak banatzen zituen negozio baten jabe zen, baina osasun txarra eta zorte txarraren ondorioz negozioa galdu zuten. Halere, Ted eta Bettyk bere seme-alabak ahal bezain egokien hazi zituzten.\n15 urterekin MacCarthyk eskola utzi zuen, bertan ez baitzen zoriontsu, eta Vincent O'Brien zaldi lasterketako entrenatzailearen zalditegiko morroi lanetan aritu zen, Tipperary konderriko Ballydoyle zaldi lasterketa zirkuituan. Baina bost urtez Tipperary eta Ingalaterrako Newmarket udalerriaren artean bizitu ondoren, Jimmy jaioterrira itzuli eta bihotzetik gaizki zebilen aitari lagundu zion. Orduan tabernetan abesten hasi zen, bai eta Londresko kaleetan eta Irlandan ere, beste irlandar musikarien kontzertuetan gonbidatu bezala.\n1995ean Wicklow udalerrian etxea erosi zuen baina sute batek kiskali eta 2006. urteaz geroztik Kilkenny udalerrian bizi da.\nNagusiki kantautore izateagatik ospea du, 1970eko hamarkadaren amaieratik Christy Moore, Mary Black, Finbar Wright eta Maura O'Connell musikarientzako eta the Corrs eta Westlife bezalako taldeentzako abestiak konposatu izan ditu. De Dannan folk taldearen biratan ere parte hartu izan du, bai eta D\u00f3nal Lunny musikariarekin jo ere.\nDiskografia.\nSingleak:"}
{"id": "746979", "revid": "448", "url": "https://eu.wikipedia.org/wiki?curid=746979", "title": "Marie de Cotteblanche", "text": "Marie de Cotteblanche (Paris, circa 1520 - 1584 baino lehenago) frantziar noblea eta itzultzailea izan zen.\nBizitza.\nBere gurasoak Guy de Cotteblanche, Parisko parlamentuko abokatua, eta Catherine Hesseline izan ziren. Anai eta arreba bana izan zituen: Marguerite eta \u00c9lie. Marie de Cotteblanchek hizkuntzak, filosofia eta matematikak ikasi zituen.\n\"Trois dialogues...\" laneko aitortza gutunean Marguerite de Salucesekin zuen lagunartekotasuna agerian utzi zuen eta baita bi emakumeen arteko hartu-eman intelektuala ere. Gutun horretatik jakin daiteke Madame de Saluces izan zela Marie de Cotteblanchen italiera irakaslea..\nLanak.\n1566an gaztelaniaktik Pedro Mexiaren \"Coloquios y Di\u00e1logos\" itzuli zuen, Gaztelako humanista bat, eta frantsesezko \"Trois dialogues de M. Pierre Messie, Touchant la nature du soleil, de la terre et de toutes les choses qui se font et apparaissent en l'air\" (Paris, Fr\u00e9d\u00e9ric Morel, 1570) izenburua eman zion.\nAitorpen kapituluan adierazten da itzulpena italieratik egin zela eta ez gazteleratik: Berpizkundeko gorteak italiera hobesten zuen, izan ere, gara hartan gaztelania etsairen hizkuntza baitzen. Lan 29 berrargitaratu zen 1566 eta 1643 bitarte.."}
{"id": "746980", "revid": "69477", "url": "https://eu.wikipedia.org/wiki?curid=746980", "title": "\u00abAdrian Loyarteren prentsa artikuluak\u00bb", "text": ""}
{"id": "746981", "revid": "448", "url": "https://eu.wikipedia.org/wiki?curid=746981", "title": "Larrasket", "text": ""}
{"id": "746982", "revid": "119347", "url": "https://eu.wikipedia.org/wiki?curid=746982", "title": "Irun Meets Bristol. Komunikazioa", "text": "Irun Meets Bristol. Komunikazioa (\u00abIrun Bristolekin elkartu da. Komunikazioa\u00bb) remix album bat da. Oinarri gisa Fermin Muguruzaren estudioko hirugarren diskoa hartu zen, \"In-komunikazioa\".\nHistoria.\nDisko honen historia Fermin Muguruzaren eta Martin Mantxo DJren arteko ezagutzarekin hasten da. Martin euskalduna da eta Bristolen bizi da; Ingalaterako hiri horretan musika mugimendu indartsua dago, \"Bristol Sound\", \"Bristol soinua\" alegia. Martinek Mumia Abu-Jamalekiko elkartasuna adierazteko album berezi bat prestatu nahi zuen eta horretako musikari desberdinekin kontaktatu zuen, tartean Fermin Muguruza. Muguruzak bildumarako kanta bat eskaini zuen eta, ez hori bakarrik, Esan Ozenki zigiluan plazaratzea proposatu zuen. Album horretan, besteak beste, musikari hauek hartu zuten parte: Todos Tus Muertos, Chumbawamba, Primal Scream, e.a.\nOndoren Ferminek Martini remix bat prestatzeko asmoa azaldu zion. Martinek berehala jaso zuen enbidoa eta \"Bristol Sound\"eko musikari talde bat bilduez gero, \"In-komunikazioa\"ren diskoko kantak nahasten hasi zen.\n\"Egunero\" egunkariarekin elkartasuna.\n\"Irun Meets Bristol. Komunikazioa\" izenburupean 2003ko apirilaren 12 eta 13an plazaratu zen eta \"Euskaldunon Egunkaria\" ordezkatu zuen \"Egunero\" egunkariaren lehenengo zenbakiekin batera saldu zen. Keinu horrekin Fermin Muguruzak proiektuaren aldeko jarrera azaldu nahi zuen. Egun horietako salmentek emandako dirua egunkariaren alde izan ziren. Ondoren, kutxa batean banatu zen, \"In-komunikazioa\"rekin batera."}
{"id": "746983", "revid": "105290", "url": "https://eu.wikipedia.org/wiki?curid=746983", "title": "Larrasket (argipena)", "text": "Larrasket (frantsesezko idazkeran, \"Larrasquet\") euskal abizen bat da. Abizen hori duten euskal herritar hauek dira ospetsuak:"}
{"id": "746984", "revid": "448", "url": "https://eu.wikipedia.org/wiki?curid=746984", "title": "Larrasquet", "text": ""}
{"id": "746988", "revid": "1545", "url": "https://eu.wikipedia.org/wiki?curid=746988", "title": "Marie LaChapelle", "text": ""}
{"id": "746991", "revid": "21098", "url": "https://eu.wikipedia.org/wiki?curid=746991", "title": "Babe Didrikson", "text": ""}
{"id": "746992", "revid": "119347", "url": "https://eu.wikipedia.org/wiki?curid=746992", "title": "Bordeleko Unibertsitate Ospitalea", "text": "Bordeleko Unibertsitate Ospitalea () Girondako hiriburuko unibertsitate ospitalea da. Bordeleko Unibertsitatearen barnean dago eta, 3.110 ohe izanda, eskualdeko nagusia da"}
{"id": "746995", "revid": "44278", "url": "https://eu.wikipedia.org/wiki?curid=746995", "title": "Anakardiazeo", "text": ""}
{"id": "746997", "revid": "44278", "url": "https://eu.wikipedia.org/wiki?curid=746997", "title": "Magnoliazeo", "text": ""}
{"id": "746999", "revid": "44278", "url": "https://eu.wikipedia.org/wiki?curid=746999", "title": "Apozinazeo", "text": ""}
{"id": "747000", "revid": "336", "url": "https://eu.wikipedia.org/wiki?curid=747000", "title": "Errealismo platonikoa", "text": "Errealismo platonikoa Platon filosofo greziarrak, unibertsalen existentzia zela eta, errealismoaren inguruan zuen ideiari buruz hitz egiteko erabiltzen den termino filosofikoa da. Platon k.a. 427- k.a. 347 urteen bitartean bizi izan zen, lehenik Sokratesen ikasle eta aurrerago, Aristotelesen irakasle izateko.\nUnibertsalen existentziaren inguruko Platonen errealismoa \"Errepublika\" lanean lantzen da bereziki, nahiz eta \"Fed\u00f3n, Fedro, Men\u00f3n\" eta \"Parm\u00e9nidesen\" ere agertzen den.\nUnibertsalak.\nRealismo platonikoan unibertsalen existentzia ez da normalean ulertzen dugun bezalakoa, hots, objektuen existentzia ez da modu berdinean ematen. Objektu fisikoek, izan ere, izaera metafisiko edo ultrafisikoa dute, hau da, errealitate sentsibleei dagokien ordenetik at kokatzen dira. Teoriaren gaineko begirada berriek espazioa-denbora kategoriak unibertsalekin alderatzea akats kategorikoa dela esanez, berdina adierazten dute.\nRealismo platonikoak unibertsalak zentzu zabal eta abstraktuan existitzen direla dio, baina ez gorpuzdun objektu eta izaki bizidunekiko distantzia espazio-tenporalean. Hau honela, gizakiak ezin du, hautemate sentsorialen bidez, unibertsalekin kontaktuan egon; ez-sentsorialki hauteman edo ulertzeko gai da, ordea. Platonista moderno gehienek anbiguotasun potentziala unibertsalak \"existitze\"n direla beharrean, \"izan badirela\" esanez saihesten dute.\nUnibertsalen teoriak.\nFormak idealak dira termino orokorrei zentzua ematen dieten heinean. Hau da, \"gorritasun\" bezalako terminoa ulertzeko, realismo platonikoak \"formei\" erreferentzia egiten dioa dio. \"Gorritasuna\" aipatzean, bada, espazioaz eta denboraz haratago doan zerbaiti erreferentzia egiten diogula dirudi.\nFormak.\nPlatonek definituriko unibertsal bat ideia edo \"forma\" da. Nahiz eta realismo platonikoaren bertsio batzuek \"forma\" platonikoak jainkoaren gogamenean dauden ideiatzat jo, gehiengoek diote \"formak\" ez direla gogameneko entitateak. Hauek diotenez, alegia, \"formak\" prototipoak (eredu orijinalak) dira eta hauengandik sortzen dira kopiak diren objektu partikular, propiedade eta harremanak. \"Idea\" nozioak sortzen duen nahasteagatik filosofoek nahiago dute \"forma, ideia platoniko\" edo \"unibertsal\"ez hitz egitea. \u00a0\nPartikularrak.\nRealismo platonikoan \"formek\" \"partikularrekin\" (objektu eta propiedadeen instantziak) dute zerikusia, partikularra bere formaren kopiatzat jotzen da. Honela, zerbaiten \"gorritasuna\" \"gorritasunaren formaren kopia\" litzake. \"Partehartzea formen\" eta \"partikularren\" arteko beste harreman mota bat da. Hau kontutan hartuz, \"partikularrek formetan parte hartzen\" dutela esaten da, eta era berean, \"formak partikularretan instantziatzen\" direla esaten da.\nPlatonen aburuz, \"forma\" batzuk ez dira instantziatuak, baina honek, ordea, ez du esan nahi formak instantziatuak izan ahal ezin direnik. \"Formak partikular\" anitzengatik izan daitezke \"instantziatuak,\" hau da, \"formek\" kopia asko izan ditzakete \"partikular\" askotan \"instantziatuz.\"\nKritikak.\nPlanteamendu honi bi kritika egiten zaizkio nagusiki: inherentziari buruzkoa eta hautemate sentsorialik gabeko kontzeptuak sortzeko zailtasuna. Kritikak kritika, realismo platonikoak defentsore sutsuak ditu, bere arrakasta guztiz agortzen ez delarik.\nInherentziaren kritika.\nTerminoen erabilera eta zehaztasunetan oinarritzen da kritika hau gehienbat. \"Instantziazioa\" eta \"kopia\" terminoak ez omen daude ondo definiturik eta \"parte-hartzea\" eta \"inherentzia,\" era berean, ez omen dira oso kontzeptu argiak.\nHautemate sentsorialik gabeko kontzeptuen kritika.\n\"Formen\" kritika bat kontzeptuen jatorria hautemate sentsorialik gabekoa delako da. Platonen ustez, kasu, \"gorritasunean\" pentsatzea gorritasunaren \"forman\" pentsatzea da. Honekin kritiko direnek, ordea, zalantzan jartzen dute ea denbora eta espazioaz haratago dagoen kontzeptua, hautemate sentsorialetik eratorria ez bada, nola sortua izan daitekeen."}
{"id": "747001", "revid": "512", "url": "https://eu.wikipedia.org/wiki?curid=747001", "title": "Elisabetta Gonzaga", "text": "Elisabetta Gonzaga (Mantua, 1471ko otsailaren 9a - Urbino, 1526ko urtarrilaren 28a) Italiar Pizkundeko aitoren alaba bat izan zen, emakume jantzia eta bertutetsua izateagatik ezaguna. Gonzaga familiako kidea, anaia Frantzisko II.a Gonzaga Mantuako markesa zuen. Guidobaldo da Montefeltro Urbinoko dukearekin ezkondu ondoren, Urbinoko dukesa bilakatu zen."}
{"id": "747002", "revid": "119347", "url": "https://eu.wikipedia.org/wiki?curid=747002", "title": "Valdecillako Markes Unibertsitate Ospitalea", "text": "Valdecillako Markes Unibertsitate Ospitalea () Santanderko unibertsitate ospitalea da. Ram\u00f3n Pelayo de la Torrientek sortu zuen eta, 907 ohe izanda, eskualdeko nagusia da"}
{"id": "747003", "revid": "1545", "url": "https://eu.wikipedia.org/wiki?curid=747003", "title": "Valdecillako ospitalea", "text": ""}
{"id": "747006", "revid": "336", "url": "https://eu.wikipedia.org/wiki?curid=747006", "title": "Idealismo platonikoa", "text": ""}
{"id": "747007", "revid": "512", "url": "https://eu.wikipedia.org/wiki?curid=747007", "title": "La Paz Unibertsitate Ospitalea", "text": "La Paz Unibertsitate Ospitalea () Madrilgo unibertsitate ospitalea da. 1964an inauguratu zuten eta, 1.328 ohe izanda, hiriko nagusienetariko bat da"}
{"id": "747008", "revid": "512", "url": "https://eu.wikipedia.org/wiki?curid=747008", "title": "Zsuzsanna Lor\u00e1ntffy", "text": "Zsuzsanna Lor\u00e1ntffy (\u00d3nod, Hungaria, 1602 - S\u00e1rospatak, Hungaria, 1660) Transilvaniako printzesa ezkontidea izan zen Jurgi I.a R\u00e1k\u00f3czi printzearekin ezkondu ondoren. Kalbinismoaren jarraitzaile sutsua izanik, bere senarrari lagundu zion Transilvaniako Elizan erreforma protestanteak arrakastaz ezartzen. "}
{"id": "747009", "revid": "21098", "url": "https://eu.wikipedia.org/wiki?curid=747009", "title": "Susanna Lorantffy", "text": ""}
{"id": "747014", "revid": "105290", "url": "https://eu.wikipedia.org/wiki?curid=747014", "title": "Izotz akrezioaren adierazgailu", "text": "Izotz akrezioaren adierazgailua 38 cm-ko altuera eta 4 cm-tik 5 cm-ra arteko luzera duen L itxurako aluminiozko pieza da. Izotzaren, antzigarraren, edo euri izozturen edo zirimiri izozturen eraketa adierazteko erabiltzen da.\nNormalean eguraldi-etxolari atxikita dago, 1 m inguru lurzoruaren gainetik, baina bero-iturri artifizialetatik kanpo dauden beste eremu batzuetan ere munta daiteke. Estazio meteorologikoak bi tokitan edukiko lituzke eta eguraldiaren behaketa guztietan trukatuko lirateke. Ordezko adierazlea kanpoko airearen tenperaturan beti egon behar da erabiltzeko prest dagoela ziurtatzeko eta normalean etxolan gorde beharko litzateke.\nbehatzaileak adierazgailuaren izotzaren edo antzigarraren presentzia azaltzen bada, hurrengo eguraldiaren behaketan ohar bat bidali beharko du. Horien adibide dira 'antzigarra adierazgailuan' edo 'FROIN' (frost on indicator). Adierazgailua airearen tenperaturan eta horizontalki mantentzen denez, izotz prezipitazioa ikusteko gainazal bikaina eskaintzen du."}
{"id": "747015", "revid": "512", "url": "https://eu.wikipedia.org/wiki?curid=747015", "title": "Emma Willard", "text": "Emma Hart, Emma Willard senardun izenez ezagunagoa (Berlin, AEB, 1787ko otsailaren 23a - Troy, AEB, 1870eko apirilaren 15a) irakasle eta idazle\u00a0ipar amerikarra izan zen. Emakumeen hezkuntzaren inguruko lanak, bereziki Troy-ko emakumeen mintegiaren sortzaile gisa, emakumezkoentzako bigarren hezkuntzako eskolak eta unibertsitateak sortzea sustatu zuen."}
{"id": "747016", "revid": "20653", "url": "https://eu.wikipedia.org/wiki?curid=747016", "title": "Emma Hart", "text": ""}
{"id": "747018", "revid": "336", "url": "https://eu.wikipedia.org/wiki?curid=747018", "title": "Blaire White", "text": "Blaire White (Chico, Kalifornia, Ameriketako Estatu Batuak, 1993ko irailaren 14a) estatubatuar emakume blogari transgeneroa da, gizarte- eta politika-gaiei buruzko iritziak emateagatik ezaguna.\nEskuin alternatiboko kide eta gizonen eskubideen aldeko ekintzailea izatea egotzi izan diote Whiteri bere iritzi politikoak direla eta."}
{"id": "747019", "revid": "201", "url": "https://eu.wikipedia.org/wiki?curid=747019", "title": "Gopherus agassizii", "text": ""}
{"id": "747021", "revid": "512", "url": "https://eu.wikipedia.org/wiki?curid=747021", "title": "Rebecca Oppenheimer", "text": "Rebecca Oppenheimer (1972a) estatubatuar astrofisikaria da, zientzia exoplanetarioetan aditua. Manhattango Natur Historiaren Amerikar Museoko Astrofisika Saileko hiru kontserbatzaileetako bat da.\nBizitza.\nRebecca emakume transgeneroa da; gizon jaio zen, bere jaiotza izena \"Ben Oppenheimer\" izanik. Columbiako Unibertsitatean Fisika ikasi zuen, 1994an graduatuz. Bost urte geroago, 1999an, Kaliforniako Teknologia Institutuan Astronomian doktoretza lortu zuen \"Brown Dwarf Companions of Nearby Stars\" doktore-tesia argitaratuz."}
{"id": "747022", "revid": "44278", "url": "https://eu.wikipedia.org/wiki?curid=747022", "title": "Sekuoia gorri", "text": ""}
{"id": "747023", "revid": "44278", "url": "https://eu.wikipedia.org/wiki?curid=747023", "title": "Sekuioa gorri", "text": ""}
{"id": "747024", "revid": "44278", "url": "https://eu.wikipedia.org/wiki?curid=747024", "title": "Kornazeo", "text": ""}
{"id": "747025", "revid": "98220", "url": "https://eu.wikipedia.org/wiki?curid=747025", "title": "Carl Reiner", "text": "Carlton \"Carl\" Reiner (Bronx, New York, 1922ko martxoaren 20 - Beverly Hills, Kalifornia, 2020ko ekainaren 29a) Estatu Batuetako aktorea izan zen, zineman, eta telebistan ibilitakoa."}
{"id": "747026", "revid": "1830", "url": "https://eu.wikipedia.org/wiki?curid=747026", "title": "Metodoaren diskurtsoa", "text": "Metodoaren diskurtsoa (jatorrizko izenburua: \"Discours de la m\u00e9thode pour bien conduire sa raison, et chercher la v\u00e9rit\u00e9 dans les sciences)\" Rene Descartesen lan garrantzitsuena da, bertan mendebaldeko filosofiaren eta zientziaren oinarriak azaltzen dira.\nLehenengo aldiz 1637an Leidenen (Holanda) argitaratu zenean era anonimoan plazaratu zen. Hiru entsaioren hitzaurrea osatzen du: Dioptrika, Meteoros eta Geometria. Hiru atal hauek Ensaio filosofikoen barruan daude.\nRene Descartesek Metodoaren diskurtsoa izenburua helburu jakin batekin izendatu zuen bere lana. Marin Mersenne-ri igorritako gutun batean hitzarmen edo itun terminoak erabili beharrean diskurtso erabili zuela azalduko dio irakasteko helburua ez zuela adierazteko. Era honetan, garai hartan zeuden hainbat arazori aurre egin ahal izan zien. Bere liburuan azaltzen ziren hainbat gai polemikazaleak izan zitezkeen garaian, batez ere elizarekin. Garai hartan arruntak ziren elizarekin bat ez zetozen ideiak zigortzea, adibide garbia dugu Galileo Galilei. Aipagarria da, Ren\u00e9 Descartesi Galileo Galileik aipatutako zenbait ideia interesgarri iruditu zitzaizkiola.\nAtalak.\nLan honetako muina bere pentsamendu berria izan zen baita bere maxima Je pense, donc je suis edo latinez Cogito ergo sum. Egileak hitzaurrean bere lana sei azpi ataletan zatitzen du:\nLehenengo atala.\nAutobiografia intelektual bat da, non Descartesek ordura arte jasotako hezkuntza eta jakintza guztiak zalantzan jarriko dituen. Lehenengo zati honetan jakintza ziurra lortzeko metodo berri bat proposatuko du. Era berean, garaiko zientzia eta filosofia eskolastikoari kritika zorrotza egingo dio. Jakintza hauek arbuiatu ondoren jakintza ziurra soilik matematika eta beste pertsonen ezagutzetan topatu dezakegula argudiatuko du. Hala ere, erreflexu batzuk egin eta gero pertsonek bidaietan lortutako ezagutzak ere zalantzan jarriko ditu, gizarte ezberdinetako pertsonen ezagutzen arteko kontraesanengatik eta honek ez dio egia ezagutzen uzten. Egia bakarra nor beraren barruan soilik lortu daitekeela ondorioztatuko du.\nBIGARREN ZATIA:\nBigarren zatiaren hasieran bere metodoa osatzeko behar izan zuen lasaitasunaz hitz egingo du eta lasaitasun hau neguan topatuko du. Zientziak autore ezberdinen ekarpenetatik sortu direnez, eta autore bakoitzak iritzi ezberdina duenez, zientziek ez dute egiazko jakintza lortzen. Irakatsi diguten iritzi guztiak errefusatzeko adieraziko du eta hauek jaio garen inguruak baldintzatua delako. Irakatsitako ezagutza hauen ordez, gure arrazoiaren bidez lortutako ezagutzak hobetsiko ditu baina ezagutza hauetatik ere egiazkoak eta faltsuak zein diren ezberdintzen jakin behar da. Descartesek argi utzi nahi izan zuen erreforma honek ez zuela hezkuntza ofizialerako erreforma bat bilakatu nahi, ezta orden soziala irauli nahi ere. Bere helburu bakarra bere pentsamenduko erreforma bat plazaratzea izan zen. Hau azaldu ondoren, bere inguruko gauza guztiak era metodiko eta behin-behinekoan zalantzan jarriko du. Era oso laburrean bere metodoaren oinarriak azalduko ditu. Oinarri hauek logika, analisi geometriko eta aljebran topatu zituen. Oinarri hauek lau erregela dira:\n1.Lehenengoa, inoiz ez da onartuko egiatzat ebidentziarik topatu gabe.\n2.Bigarrena, arazoak ahal diren eta zati txikienetan zatitu irtenbidea topatu ahal izateko.\n3.Hirugarrena, nire pentsamendua bideratu, lehenengo objektu sinpleenak eta ezagutzen errazenak direnak, ondoren poliki-poliki eta gradualki ezagutza zail eta konplexuenetara iristeko. Baita naturalki eratortzen ez direnak ere.\n4.Azkena, egindako lan guztiaren berrikuspena eta ezer egin gabe utzi ez dela bermatzea.\nHIRUGARREN ZATIA:\nDescartesek bigarren zatian duda metodikoa egiara iristeko bide bezala azaldu zuen. Hirugarren zatian dena zalantzan jartzen duen bitartean bere bizitza bideratzeko behin-behineko moral bat sortzen duela azalduko du. Behin-behineko moral honek hainbat eredu ditu:\n1.Bere herrialdeko lege eta ohiturei men egitea, erlijioa mantendu eta iritzi moderatuei jarraitzea.\n2.Bere ekintzetan finko izatea eta hartutako erabakietan tinko jarraitzea. Iritzi zalantzagarrienak ere egi gisa defendatu.\n3.Desio propioak munduaren ordena baino lehen aipatu. Bere aburuz, gure esku soilik gure pentsamenduak daudela argudiatuko du.\nBere behin-behineko moralaren ondorio gisa, bere bizitza guztia arrazoia lantzen eta bere metodoa garatzen jardungo du. Praktikara eramateko, Descartesek bidaiatu eta gizonekin hitz egiteari ekingo dio. Bederatzi urte egongo da lan hau egiten. Nahiz eta bederatzi urte hauetan egiaren jakintzaren arloan anitz aurreratzen duen ez ditu filosofiaren oinarriak topatuko. Hogeita hamar urteko gudatik ihesi, Holandara mugituko da non bere filosofia berria jorratzeko leku ideala izango den.\nLAUGARREN ZATIA:\nLaugarren zatia metodoaren diskurtsoaren erdigunea da. Bertan egileak zalantza metodikoa azalduko du. Zentzumenen bitartez jasotako informazio guztiak gezurtu daitekeela ikusirik dena zalantzatan jarriko du zerbait benetan ziurra topatu arte. Jardunean dagoen bitartean ohartuko da benetakoa den bakarra pentsatzea dela, zalantza egiten duenean ere pentsatu egiten duelako. Premisa honekin bere filosofia berrirako lehen printzipioa eratuko du \u201cpentsatzen dut, beraz, banaiz\u201d. Lehenengo printzipio honetatik abiatuta Descartesek jainkoaren existentzia frogatuko du.\n1.Jainkoaren existentzia frogatzeko lehenengo arrazoia, gizakiak izaki inperfektuak izanik ere perfekzioaren ideia dugula. Ideia hau izaki perfektu batetik eratortzen dugu eta izaki hau jainkoa da.\n2.Mundua eraikitzen duen izaki perfektu bat behar dugu. Izaki independente bat, hau gabe munduko beste elementu guztiak egongo ez liratekenak. Lehenengo sortzaile hau jainkoa litzateke.\n3.Azkeneko argumentua existitzea ez existitzea baino perfektuagoa dela da. Jainkoa izaki perfektu bat dela jakinik, existitu behar da, bestela jainkoa biano izaki perfektuago bat badela pentsa genezake eta hau izango litzateke jainkoa. Azken argumentu hau San Antselmoren argumentu ontologikoa da.\nJainkoaren existentziak mundua ere badela erakusten digu. Jainkoa izatez onbera denez ez luke munduaren existentziaren inguruko antzemate txar bat egin dezagun utziko. Ondorioz, jainkoak munduaren egiazkotasuna bermatzen du.\nHala ere, amaieran, aipatutakoak esanda ere, argi utziko du gizakien bete beharra dela ilusio eta faltsukerietatik askatzea, ez jainkoarena.\nBOSTGARREN ZATIA:\nZati honetan munduaren edukiaren berri azalduko du. Munduaren ordena argiaren baitan azalduko du: eguzkiak sortzen du argia, zeruak igortzen du, lurrak eta planetek islatzen dute eta gizakia ikuslea da.\nPrintzipio hauek azaldu ondoren izaki bizidunen funtzioak azalduko ditu. Bihotzak egiten dituen mugimenduak honek igortzen duen berotasunagatik sortzen da, eta honi esker animalien izpirituak organo ezberdinetara garraiatzen dira.\nAzkenik, Descartesek animaliak eta gizakiak bereizten ditu. Gizakiek animaliek ez dituzten pentsamendu eta arima arrazionalak dituzte. Animalien organismoa makina automatiko konplexu bat da, animaliek arima badute ere gizakienarekin alderatuta oso ahula da. Animaliek ez dute arrazoia erabiltzen eta gizakien arima giza gorputzarekiko aske eta hilezkorra da.\nSEIGARREN ZATIA:\nAzken kapitulu honetan Descartesek ikerketa zientifikoaren inguruko hainbat hausnarketa egingo ditu. Gainera, bere aurreko hainbat lanen inguruko gogoeta egingo du hauen inguruko aldeko nahiz kontrako argudioak azalduz. Hasteko, aurrerapen zientifikoek hainbat onura material eta moral dakartzatela argudiatuko du. Bigarrenik, aurrerapen zientifikoek beste pertsonen esperientziak behar dituzte osatzeko.\nAitzitik, Descartesek ez ditu bere ikerketak argitaratu nahiko, garaiko teologo eta hainbat pentsalari erlijiosoekin eztabaidetan ez sartzeko. Eztabaida hauek denbora galtze hutsa lirateke.\nArrazoi guzti hauek kontuan izanik, metodologiaren diskurtsoa eta entsaioak bakarrik argitaratu zituen. Lanaren amaieran medizinan emango zituela idatzi zuen. Berriro ere aipatuko du ez duela famatu bilakatu nahi, honek ikasketei erabat eskaintzea ahal bideratu zuen eragozpenik gabe.\nGOGOETAK:\nMetodoaren diskurtsoa forma literariotik haratago doa. Bertan, Ren\u00e9 Descartesen bizitza historia azaltzen da eta bere metodo berria ezagutzeko eta igarotako egoerak plazaratuko ditu. Metodoaren diskurtsoa Discours de la m\u00e9thode) frantsesez idatzi zuen eta obra honi esker eman zen ezagutzera.\nBere lan hau frantsesez idatzi zuenean, inplizituki latinez, hau da hizkuntza jasoan, idaztearekin apurtu zuen. Era honetan, egileak mundu guztiak uler zezakeen lan bat egin nahi zuen, baita latina ezagutzen ez zutenentzat ere, garai hartako populazio gehiena. Horrela, Descartesek hasiera eman zion komunikazio era berriei non herri hizkerak garrantzia hartu zuen, honi esker eskola filosofiko nazionalak indartu egin ziren eta edozein hizkuntza ikerketa filosofikorako egokia bilakatu zen. Honi jarraiki, hainbat idazlek lan bikainak idatzi ahal izan zituzten nahiz eta latina ez jakin.\nArte erretorikoaren egile esanguratsuena, eta aldi berean Descartesen ikasle hoberena, Rodrigo del Trucco Fouch\u00e9 dugu.\n1644ean Amsterdamen Metodoaren diskurtsoaren latinezko bertsioa argitaratu zen. Itzulpen hau Etienne de Courcellesek egin zuen eta Specimina Philosophiae izendatu zuen. Zati hau Descartesek sinatu bazuen ere, Geometria atala ez zen bertan azaltzen. Geometria atala 1649an itzuli zen latinera.\nNahiz eta lan hau nahiko motza izan, egileak bere filosofiaren printzipio nagusiak maisuki azaldu zituen eta hurrengo etsaiotan gehiago garatuko zituen hainbat ideia plazaratu zituen. Descartes ohartu zen ulertzeko era aldatu behar zela, zientziak berriak, matematikaren ildotik zihoanak, arrakasta izan zezan. Erreforma hau emateko lehen pentsalari modernoak ikerketa metodo bat garatu zuen non analisi geometriko eta aljebraren abantailetaz baliatu zen. Hala ere, arlo hauek zituzten desabantailak ekidin zituen, zaila erraz bilakatuz eta gordeta zeuden hainbat gauza agerian utziz.\nMetodoaren diskurtsoa beraz, filosofia modernoaren lehen obretakoa dugu. Erdi Aroko ezagutzekiko haustura ekartzen zuen eta Aro Modernorako sarrera bat izango da. Lan honen bitartez ikerketa librea bultzatuko du, garaiko unibertsitateetan azaltzen zen eskolastika tradizionalaren argumentuetatik askatuz. Lan honetan Descartesek zientzia berriaren eta matematiken balioa azpimarratuko du. Hau kontuan izanik, Eduardo Bello Reguerak Metodoaren diskurtsoa pentsamendu berriaren hasieratzat joko du.\nDESCARTESEN METODO ETA ARRAZOIEN AINTZINDARIAK\nMetodoaren diskurtso lanean Descartesek adierazitakoa garai berdineko beste autore ez hain famatuek era nahiko antzekoan plazaratu zuten. Adibide garbia dugu Francisco Sanchez-ena, Eszeptiko, 1576an metodo kartesiarra azaldu zuen:\n\"... Daba vueltas a los dichos de los antiguos, tanteaba el sentir de los presentes: respond\u00edan lo mismo; mas, que me diera satisfacci\u00f3n, absolutamente nada... ... En consecuencia, retorn\u00e9 a m\u00ed mismo, y poniendo todo en duda como si nadie hubiera dicho nada jam\u00e1s, comenc\u00e9 a examinar las cosas mismas, que es el verdadero saber. Analizaba hasta alcanzar los principios \u00faltimos. Haciendo de ello el inicio de la contemplaci\u00f3n, cuanto m\u00e1s pienso m\u00e1s dudo \u2026\nAipagarria da, cogito ergo sum ideia ere Descartesek baino lehen Gomez Pereirak 1554ean ia ideia berdina aurkeztu zuela:\n\"(Nosco me aliquid noscere: at quidquid noscit, est: ergo ego sum)\"\nHonek ere Hiponiakoa Agustin aintzindaritzat zuelarik:\n\"Ac proinde haec cognitio, ego cogito, ergo sum, est omnium prima &amp; certissima, quae cuilibet ordine philosophanti occurrat.\nCogito ergo sum-en argumentua Avezinako Gizon Volantearen ondorengotzat ere jo daiteke:\n\"... Si te imaginas que tu mismo ser ha sido creado desde el comienzo con un intelecto y una disposici\u00f3n sanos, y si se supone que, en resumidas cuentas, forma parte de tal posici\u00f3n y disposici\u00f3n que sus partes no sean vistas ni sus miembros se toquen, sino que, al contrario, est\u00e9n separados y suspendidos durante un cierto instante en el aire libre, tu lo encontrar\u00edas no d\u00e1ndote cuenta de nada excepto de la certeza de su ser \u2026\nDescartesi plagiatzaile izatea leporatu zitzaion, batez ere, Gomez Pereiraren testuarekin duen antzekotasun handiagatik eta Francisco Sanchezek metodoaren diskurtsoa ere azaldu zuelako. Pierre Daniel Huet-en kritikan zehatzago azaltzen da."}
{"id": "747027", "revid": "336", "url": "https://eu.wikipedia.org/wiki?curid=747027", "title": "Zalantza", "text": "Zalantza erabaki eta ekintzen arloan azaltzen den terminoa da. Kontzeptu honek gure sinesmenetan eragiten du, fedeari edo balioei dagokionez.\nRene Descartes filosofoa izan zen beste filosofoen ideiak argitara ekartzen saiatu zena. Descartes zalantzarik gabeko egia baten bilaketari ekin zion. Planteamendu honetatik abiatuta zalantza metodikoa kontzeptua sortuko du. Zalantza metodikoa erreminta erabilgarri bat izango da inguruan duen guztia zalantzan jartzeko. Zalantza metodikoaren bidez, filosofoa ohartu zen bere inguruan dena zalantzagarria zela gauza bat izan ezik, bera eta bere pentsamendua eta bertatik ondorioztatu zuen bere maxima \"Cogito ergo sum\".\nGizartean eragina.\nZalantzak maiz arrazoira garamatza. Zalantzak edozein ekintzaren aurrean jendea pentsaraztera edo tentuz ibiltzera darama. Politika, lege eta etikak anitzetan norbanakoen erabakiak determinatu ditzake, kasu hauetan zalantzak lehendik ziurtzat eman dena kolokan jartzeko ahalmena du.\nArlo sozialean zalantzak mesfidantza sortzen du eta kasu anitzetan iritzi ezberdinak eztabaidatzera garamatza iritzi bat arbuiatuz edo defendatuz. Ilustrazio garaitik Mendebaldeko Europan joera hau ikusi daiteke autoritate eta tradizioari aurre eginez.\nZalantza kartesiarra.\nEguneroko bizitza eta zentzu komunetik Descartesen aurka egin diren argumentu eszeptikoek bitxiak dirudite. Argi izan behar da Descartesek ez zituela sinesmen multzo eta uste ziurrak nahasten nahiz eta biak ikerketa filosofikorako ezinbestekoak izan. Hauen bereizketa egiten du Descartesek: metodoaren erregelak (3.diskurtsoa) eta behin-behineko erregela moralak (1.diskurtsoa).\nIkerketa bera jarduera praktiko bat da eta bizitzaren egunerokotasunean topatu daiteke. Ikerketa hau aurrera eramateko zentzu komuna zalantzan jarri behar da, nahiz eta ikerketa egin bitartean bizitza normalean maiz erabili beharko duen ikertzaileak ere zentzu komuna. Baina ikerketa egin ahal izateko ez dugu bizitza arrunta eta ikerketa bera ezberdindu behar ezta garai bateko pentsamendua ardatz gisa hartu (hezi garen gizartearen doktrina). Proiektu kartesiarraren funtsa balio filosofikoak beste ideiak aztertzea da.\nArgumentu eszeptikoak, zalantzak sortzen dituztenak eta Descartesek Hausnarketa metafisikoetan azaltzen dituztenak, Platonetik eratorritakoak dira (Cratilo eta Teetetes). Argumentu hauek ikerketarako erreminta garrantzitsuak dira. Lehendabizi irakurgarriak diren aztertuko da, eta behin hau ikusirik eztabaidarako bideragarriak diren. Bi baldintza hauek betetzen ez badituzte ezin izango dira ikertu. Bi baldintza hauek betetzen badira, Descartesen aburuz, argumentu hauek baliagarriak izango dira filosofiarako (baita ikerketa erreminta gisa ere).\nZalantza metodikoa, Descartesek \"Metodoaren diskurtsoa\" liburuan (1637), egia bilatzeko bidean sorturiko metodoa izan zen, berak metodo ziur baten beharra zuelarik. Horretarako Deskartesek matematikak erabiltzen dituen tresnak erabili zituen, bere proposamena dena zalantzan jartzea izan zen egia benetakoa zein zen jakiteko asmoz. Hainbat ideia zalantzan jarri zituen:\nZalantza metodikoaren ondorio nagusia egia bakarra niak pentsatzen duela da, hau argi eta ebidentea da, zalantza ezina. Bere premisa garrantzitsuena Pentsatzen dut beraz, banaiz (\"Cogito ergo sum\") bertatik dator eta bertatik niaren existentzia frogatu daiteke."}
{"id": "747028", "revid": "336", "url": "https://eu.wikipedia.org/wiki?curid=747028", "title": "Errealismo zientifiko", "text": "Errealismo zientifikoa errealismo kritikoaren aldaera bat litzateke. Hainbat zutabe nagusi ditu:\nHonen arrazoi nagusia errealismo zientifikoaren aldaera anitz daudela da, esan daiteke autore bakoitzeko errealismo zientifiko bat badela. Autore bakoitzak ezaugarri ezberdin bati ematen dio garrantzia.\nFilosofoak.\nErrealismo zientifikoa landu duten filosofoen artean hauek lirateke esanguratsuenak: Mario Bunge argentinarra; Hilary Putnam, Philip Kitcher eta Richard Boyd estatu batuarrak eta Ikka Niiniluoto finlandiarra.\nTeorien errealismoa eta entitateen errealismoa.\nIan Hacking-en \"Representar e intervenir\" lanean bi errealismo zientifiko ezberdintzen dira:\nKontutan izan behar da bigarren printzipioak ez duela lehenengoa bermatzen. Esaterako Ian Hacking-ek entitate batzuen errealismoa onartzen badu ere, teorien aurrean mesfidati azalduko da. Bere aburuz, garrantzi handiagoa du munduaz nola pentsatzen dugun eta ez hainbeste bertan egiten ditugun ekintzak."}
{"id": "747029", "revid": "105290", "url": "https://eu.wikipedia.org/wiki?curid=747029", "title": "Azalpen zientifiko", "text": "Presokratikoetatik gaur egunera arte, azalpen zientifikoaren inguruko eztabaidak arreta filosofikoaren erdigune nagusia izan dira. Honekin batera, gaur egun oso bizian dagoen eztabaida eredu nomologiko deduktiboarekin hasten da, azken honek defendatzaile asko izan ditu (Popper 1935, 1959, Braithwaite 1953, Gardner 1959, Nagel 1961), baina horietatik aparte, influentzia handia izan duen deklarazioa Carl Hempelena (Hempel 1942, 1965, and Hempel &amp; Oppenheim 1948) izan da.\nAdierazgarri egiten zaigun bezala, azalpen zientifikoa eztabaida ugari barneratzen dituen gaia da. Gaur egungo eztabaida gehienen premisa zientziak askotan azalpenak ematen dituela eta azalpen zientifikoaren teoria baten gakoa azalpen horien estruktura ezaugarritzea da. Honek berez zientifikoa den azalpen bat dagoela ondorioztatzen du.\nAzalpen zientifikoaren nozioak gutxienez bi alde nagusietan banatzen dira: alde batetik zientifikoak diren eta ez diren azalpenen artean eta bigarrenik, azalpenaren eta beste zerbaiten artean. Lehenengo bereizketari dagokionez, gaur egungo literatura zientifikoaren joera nagusia zientziaren baitan aurkitutako azalpen moten eta zientifikoak ez diren azalpen formen arteko jarraikortasun bat dagoela baieztatzea izan da. Hipotesi honek, zergatik azalpen zientifikoaren eztabaidek aurrera eta atzera egiten duten fedezko zientziaren adibideen artean azaltzen laguntzen du. Bigarren bereizketari dagokionez, azalpen mota gehienek diote posible dela erreklamazio multzo bat egiazkoa, zehatza eta ebidentziaz eraikia egotea.\nAzalpen zientifikoaren inguruko teorialari gehienek zientziaren parte kontsideratzen ez diren azalpen batzuk ostendu nahi dituzten modeloak proposatu dituzte.\nBestalde, azalpen hitzak hizkuntza gehienetan esanahi ugari barneratzen ditu; hitz baten inguruko esanahia azaltzen saiatzen gara, pastel bat nola laberatzen den azaltzen dugu, norbaitek erabaki zehatz bat hartzearen zergatia azaltzen dugu etab. Nahiz eta jarraian agerturiko modelo anitzak azalpen guzti hauek barnebiltzeko arazoa izateagatik kritikatuak izan diren, argi dago hau egiteko intentziorik ez zutela izan. Alderantziz, euren berariazko \"explicanduma\", gutxi gorabehera, gauzak zergatik gertatzen direlaren azalpenak dira, non \u201cgauzak\u201d gertaera zehatzak edo orokorragoa den zerbait izan daitezkeen, adibidez, naturan errepikakorrak diren patroiak edo erregulartasunak. Azalpen mota honen paradigmek dinosauroen itzaltzearen azalpena, poliziak azalduriko kotxe istripu baten zergatia eta abarrekoen azalpenak barreiatzen dituzte.\nBeste alde batetik, filosofo askok \u201cazalpen\u201d, \u201clege\u201d eta \u201czergatia\u201d hitzak erlazionaturik dauden hitz multzo bezala kontsideratzen dituzte, zeintzuk izaera modala duten. Enpirista diren arrazoiengatik, Hempelek eta DN modeloaren beste zenbait defendatzailek kontzeptu hauek ondo ulertzen ez zirela (edo behintzat analisia egin aurretik) kontsideratu zuten. Familia honen kontzeptu bat familia beraren beste batzuen terminoetan azaltzea zirkularra izango zela onartu zen eta aitzitik, familia modaletik at dauden beste kontzeptuen terminoetan azaldu behar dela kontsideratu zen.\nAdibidez, DN modeloaren Hempelen ikuspegian, \u201clegearen\u201d nozioak \u201cazalpen\u201d kontzeptuaren azalpenean garrantzi handia hartzen du eta bere posizioa legeak baldintza gehigarri zehatz batzuk betetzen dituzten erregulartasunak direla da."}
{"id": "747031", "revid": "137486", "url": "https://eu.wikipedia.org/wiki?curid=747031", "title": "Demarkazioaren arazoa", "text": "Zientziaren filosofiaren barruan aurkitzen den demarkazioaren arazoa zientzia dena eta ez denaren arteko bereizketan datza, zientzia, zientzia faltsua eta beste giza jarduera artea, literatura eta sinesmenak bezalakoak barneratuz. Egon den eztabaida zientziaren filosofoen eta zientzialarien artean esparru askotarikoen inguruan eman den borrokatik dator, zientziaren metodoaren inguruko eztabaidaz aparte.\nAntzinaroko Greziako zientzia.\nDemarkazioren lehenengo urratsak Greziako filosofoek eta medikuek haien metodoak eta gaiak \u00a0mitologiko eta mistikoak diren gaietatik ezberdintzeko esfortzuan ikus daitezke.\nAristotelesek zehaztasunez deskribatu zuen zerbaiten inguruan ezagutza zientifikoa izatea zertan zetzan. Zientifikoa izateko, azken honek esaten zuen kausekin erantzun behar dela, frogaketa logikoa erabili behar dela eta unibertsalak hauteman behar direla, zeintzuk zentzuzko ezaugarrietan atxikiturik doazen. Dena dela, honetaz aparte zientzia egiteko ziurtasun apodiktikoa izatea ezinbestekoa da. Aristotelesentzat azken hau da zientziaren ezagutzaren bereizgarritasun nagusiena.\nTratatu hipokratikoetan idazle ziren medikuek haien eztabaidak beharrezko frogaketan oinarritzen zirela baieztatzen zuten, gai bat zein Aristotelesengandik garatua izango den bere hurrengo analisietan. Zientziaren polemika honen elementu nagusi bat izan zen ez zutela antzinako ezagutzaren edozein analogia, mito edo irudi onartzen, soilik argumentu argiak eta solidoak zirenak. Hain zuzen ere, antzinako ezagutzaren inguruan aurkitu diren azalpen asko irudizkoak eta errealitatearekiko konfiantza gutxikoak direla ikusi izan da.\nPositibismo logikoa.\nPositibismo logikoak, 1920an garatua, benetako egitateak direnen eta kontzeptuen arteko erlazio logikoen inguruko proposamenak soilik garrantzitsuak direla kontsideratzen du. Beste baieztapen guztiak zentzugabeak dira eta metafisika bezala kontsideratuak dira. Zientziaren eta metafisikaren arteko bereizketa demarkazioaren arazoaren beste elementu bat litzateke. Positibismo logikoa askotan eztabaidatua izan da zientzia eta ez zientziaren edo pseudozientziaren arteko demarkazioan.\nFaltsabilitatea.\nFaltsabilitatea Karl Popperrek proposaturiko demarkazio kriterioa da, zein egiazgarritasunaren kontrakoa den. Popperrek demarkazioa zientziaren filosofiaren arazo nagusienetarikoa bezala hautematen zuen.\nPopperrek planteatutako irizpidea oso kritikatua izan da, gehien bat bi arrazoien nagusiengatik: lehenengoa zientziaren legitimitatea alde batera uzten duelako eta bigarrena, zenbait sasizientziei zientifikoak izatearen estatusa emateagatik. Astrologia gehien bat Popperrengandik sasizientzia bezala hartu izan duen adibidetzat joz, oso baztertua izan den esparrua da.\nAdibidez, astrologia, zein Popperengandik pseudozientzia bezala kontsideratu izan den, oso baztertua egon izan da historian zehar. Era berean, sasizientzia hainbeste kritikatu da hura frogatu delako eta frogetan huts egin duelako. Beraz, arazoa ez dator frogaezina izatetik baizik eta frogagarria izanda huts egiten duelako.\nPopperrek bere azken lanean azaltzen zuen demarkazioan beharrezko eta nahikoa den irizpidea faltsabilitatea dela. Berak faltsabilitatea esaldien egitura logikoaren eta esaldi moten elementu bezala definitzen du. Modu honetan, deklarazio baten egoera zientifikoa edo ez zientifikoa ez da denbora zehar aldatzen.\nPostpositibismoa.\nThomas Kuhn, historialari eta zientziaren filosofo amerikarra, askotan postpositibismoa edo postenpirismoa deitu izan den korrontearekin lotu izan da. 1962an idatzi zuen liburuan, \u201c\"The Structure of Scientific Revolutions\"\u201d, Kuhnek zientzia egitearen prozesua bi ekimen nagusietan banatzen du, zeintzuk zientzia normala eta aparteko zientzia diren (askotan, zientzia iraultzaile bezala izendatuta).\nKuhnen demarkazio ikuspegia oro har astronomiaren eta astrologiaren artean egiten duen konparaketan agertzen da. Historian zehar, astronomia igarkizunak ebazten dituen ekintza eta zientziarekin erlazionatu izan da. Astronomo baten aurreikuspenak huts egiten baldin badu, orduan hau bitarteko edo teoriaren doikuntzekin ebatz dezakeen igarkizun bat litzateke. Aitzitik, astrologoak ez zituen halako igarkizunik zeren diziplina horretan, huts egite partikularrak ez baitzieten horrelako inbestigazio igarkizunei lekurik uzten. Hain zuzen ere, ez dago gizaki bakarrik zein horien erabileraz buru egin daitekeen tradizio astrologikoaren berrikuspen bat egitearen ahaleginean. Modu honetan, Kuhnek defendatzen zuen bezala, astrologia ez da inoiz zientzia bat izan.\nPopperrek Kuhnen demarkazio irizpidea kritikatu zuen; astrologoak igarkizunen ebazpenean barreiatzen baitziren, hain zuzen ere Kuhnen irizpidea astrologia zientzia bezala hautemateko. Popperrek esaten zuen Kuhnen irizpideak hondamendi handi batera eramaten gaituela, zein irizpide arrazional bat soziologikoa den beste batengatik ordezkatzea den.\nFeyerabend eta Lakatos.\nKuhnen lanak Popperren demarkazioa neurri handi batean kolokan jarri zuen eta aldaketa zientifikoaren giza kalitatea eta kalitate subjektiboa nabarmendu zuen. Paul Feyerabendi demarkazioaren gaia bera malmutza izatea kezkatzen zitzaion: zientziak berak ez zuen demarkazio irizpiderik behar, hain zuzen ere, filosofo batzuk autoritate posizio berezi bat justifikatzea bilatzen zuten, zeinetatik zientziak diskurtso publikoa mendera zezakeen. Feyerabendek zientziak ez duela bere logikaren edo metodoen tokian paper bat hartzen eta ezin daitekeela zientzialariek egindako autoritate bereziren erreklamorik sostengatu zioen. Praktika zientifikoaren historiaren baitan, momentu zehatz batean ezagutza zientifikoan garatzeko asmoarekin bortxatua edo baztertua egon ez den metodo edo arauekin topo egin ezin daitekeela dio. Bai Lakatosek eta bai Feyerabendek zientzia arrazoitze forma autonomo bat ez dela defendatzen dute, baizik eta giza pentsamenduaren gorputzetik eta ikerketatik banaezina dena.\nThagard.\nZailtasun hauek gainditzeko, Paul R. Thagardek printzipio zehatz batzuk proposatzen ditu eta berak gizartearentzat zailtasunak gainditzeko printzipioak aurkitzea garrantzitsua dela dio. Thagarden metodoaren arabera, teoria bat ez da zientifikoa bi baldintza hauek betetzen baditu:\nThagardek teoria asko denbora luze batean zehar balio gutxikoak izaten egongo direla azaltzen du, sasizientzia titulua merezi arte. Astrologia adibide bezala aipatzen du: Astrologia XVII.mendean, geldirik zegoen garapen fisikoekin konparatuta eta bakarrik urte batzuk pasa ondoren, sasizientzia bihurtu zen, XIX.mendean zehar psikologiak eskainitako txandakako azalpenen etorreran, alegia.\nZenbait historialariren ikuspegia.\nZientziaren historialari asko zientziaren hasierako jatorriaren garapenaz kezkatu dira; ondorioz, zientzia termino orokorretan definitzen dute, ezagutza naturalaren lehenengo ereduak txertatzeko asmotan. Zientziaren inguruko Britainia Handiko Entziklopediaren hamaikagarren edizioan ageri den artikuluan, William Cecil Dampier Whetham zientzialari eta historialariak zientzia \u201cfenomeno naturalen eta hauen arteko erlazioaren ezagutza ordenatu\u201d bezala definitzen du. Zientzia greziarraren inguruan egin zuen ikerketan, Marshall Clagettek zientzia \u201clehenbizik, ezagupen ordenatu eta sistematikoa, fenomeno naturalen deskripzioa edota azalpena eta bigarrenik, enpresarentzako beharrezkoak diren erreminta (matematiko eta logikoak)\u201d bezala definitu zuen. Antzeko definizio bat David Pingreerrek zientzia primitiboaren inguruan egindako ikerketan agertu zen: \u201cZientzia hautemandako edo irudizko fenomenoen azalpen sistematikoa da edo azalpen horretan oinarritzen da. Matematikek zientzian toki bat aurkitzen dute, azalpen zientifikoak adieraz daitezkeen lengoaia sinboliko bat bezala\u201d.\nDefinizio hauek zientziaren gaian gehiago zentratzen dira bere metodoan baino eta ikuspegi hauetatik, zientzia eta ez zientziaren arteko demarkazio lerro bat ezartzeko kezka filosofikoa ez da arazo bat bihurtzen alferrikakoa baizik.\nLaudan.\nLarry Laudanek, demarkazio irizpide bat ezartzeko ahalegin historikoak aztertu ondoren, filosofiak zientzia ez zientziatik (zientzia sasizientziatik) bereizteko ahaleginetan ondareak entregatzea lortu ez duela ondorioztatu zuen. Bere ustez, egindako ahalegin guztiak ez lirateke filosofo gehienengandik onartuak izango. Honekin batera, ondo osatuta dauden sinesmen asko ez direla zientifikoak baieztatu zuen eta gauza bera gertatzen dela aldrebes, hau da, aburu zientifiko asko ez daudela ondo osaturik. Bestalde, demarkazio kriterioak historian zehar \u201cgerrarako makina\u201d bezala erabili direla zientzialari eta sasizientzialarien arteko liskarretan ere baieztatu zuen. Bere ustetan, zientzia eta ez zientziaren arteko demarkazioan pseudo-arazo bat zen.\nBeste batzuk Laudanekin desadostasunean egon diren Sebastian Lutz, adibidez, demarkazioak ez duela beharrezko baldintza bat izan behar argudiatzen zuen, Laudanek proposatzen zuen kontrakoa, hain zuzen. Beste kritiko batzuek demarkazio bikoitzaren alde agertu izan dira, zeintzuk natura zientzietarako irizpide multzo bat egon behar dela dioten; gizarte zientzietarako beste irizpide multzo bat eta naturaz gaindiko hura barneratzen duten baieztapenek irizpide sasizientifikoen multzo bat izan zezaketen. Massimo Pigliuccik orokorrean zientzia Ludwig Wittgensteinen antzekotasun familiarren kontzeptuetara doitzen dela idatzi zuen."}
{"id": "747032", "revid": "105290", "url": "https://eu.wikipedia.org/wiki?curid=747032", "title": "Margarita Mar\u00eda museoa", "text": "Margarita Mar\u00eda museoa Berrizen kokaturiko museoa da. Margarita Mar\u00eda L\u00f3pez de Maturanaren bizitza eta lan harrigarriaren berri emango du museoak: XIX. mendearen amaieran komentura iritsi, eta barrutegia kendu, eta Berrizko Mesedeetako Misiolarien Institutua sortu zuen bertan. Edukiari dagokionez, Berriztik abiatu, eta planetako txokorik urrunenetara eramango gaitu erakusketak. 500 urte inguruko bidaia bat eginez, artelanak, dokumentuak, argazkiak, filmak, pantaila interaktiboak etab. erakutsiz.\nHistoria.\nXX. mendeko hirurogeiko hamarkadatik, Margarita Mar\u00edaren omenezko museoa zegoen Gurutze Santuaren komentuan. Sortzailearen biografian eta misioetako institutuak haren bizitzan garatutako jardueretan oinarritutako museoa zen. Batez ere, Margarita Mar\u00edarekin eta bere lanarekin lotutako gauzak eta agiriak zeuden bertan. Museo hartan, ordea, ez zegoen funtsezko zerbait: Berrizko Mesedetako Misiolarien osteko bilakaera eta, batik bat, Margarita Mar\u00edaren legatuaren gaur egungo egoera, gaur egun inoiz baino unibertsalagoa eta erlijio artekoagoa da-eta.\nIkuspegi berri hori kontuan hartuta, museoa oso-osorik berritzea proposatu zen.\nDena dela, Berrizko Mesedetako Misiolariek azken urteotan garatutako jarduera ere badago erakusgai: euren hastapenetatik, emakumeen hezkuntzan oinarrituta \u2013nahiz eta hainbat eta hainbat arlotan lan egin\u2013, gaur egunera arte, gizakien eta ingurumenaren aldeko ekimenak sustatuta. Horrez gain, munduko gaur egungo errealitate ekonomiko eta sozialaren berri ere eman nahi du museoak, baina ez mundu makroekonomikoarena, enpresa handiena eta estatuena, laguntza behar duen jendearen munduaren berri baizik. Alde horretatik, batez ere gazteenentzako bultzagarria izan nahi du museoak, partaidetzazkoagoa den kontzientzia sozial solidarioagoa sortzen lagundu ahal izateko."}
{"id": "747033", "revid": "119347", "url": "https://eu.wikipedia.org/wiki?curid=747033", "title": "Otto Mueller", "text": "Otto Mueller ( Polonia, 1874ko urriaren 16a \u2013 1930eko irailaren 24a) margolari eta ilustratzaile alemaniarra izan zen. \u00abDie Br\u00fccke\u00bb talde espresionistaren partaidea izan zen.\nBiografia.\nOtto Mueller Liebaun (gaur egungo Lubawkan, Polonia) jaio zen, Kreis Landeshut, Silesia alemaniarrean. Aita aleman eta ama ijitoa ziren. 1890tik y 1892ra litografo bezala prestatu zen, G\u00f6rlitzen eta Breslaun. 1894tik 1896ra Dredeko Arte Ederren Akademian ikasi zuen eta, ondoren, ikasketekin Munichen jarraitu zuen, 1898an. Azken hiri horretan Franz von Stuckek talentu ez zuela esan zion eta ondorioz bertako Arte Ederren Akademia utzi zuen.\nMuellerren lehenengo lanek inpresionismoaren, Jugendstil mugimenduaren eta sinbolismoaren eragina erakusten zuten. 1908am Berlinera joan zen eta han bere interes nagusia espresionismoan jarri zuen. Urte horietan Wilhelm Lehmbruck, Rainer Maria Rilke eta Erich Heckel ezagutu zituen. 1910ean Dresdeko Die Br\u00fccke taldean sartu zen; talde horretan margolari espresionistak biltzen ziren. 1913an Die Br\u00fccke, partaideen arteko diferentziak zirela eta, desagertu zen. Halaber, Muellerrek Blaue Reiter artisten taldearekin harremanetan jarri zen.\nLehen Mundu Gerran Alemaniako armadan borrokatu zuen, Frantzian eta Errusian. Gerra bukatuez gero, Breslauko Arte Akademian (Akademie der Bildenden Kunste) irakatsi zuen. Han jarraitu zuen heriotza gertatu arte, 1930eko irailaren 24an. Bere ikasleak izan ziren, besteak beste, Johnny Friedlaender eta Isidor Ascheim. 1937an naziek museoetan zeuden bere 357 lan konfiskatu zituzten berea \"Arte endekatua\" omen zelako.\nObra.\nMueller Alemaniako expresionismoaren artista lirikoenetariko bat izan zen. Haren gai nagusia gizakien eta izadiaren arteko lotura izan zen. Harmonia da bere lanen ezaugarri nagusietariko bat, bai formetan bai koloretan. Oso ezagunak dira emakume biluzien eta emakume ijitoen egin zituen margolanak."}
{"id": "747035", "revid": "1545", "url": "https://eu.wikipedia.org/wiki?curid=747035", "title": "Indukzioaren arazoa", "text": "Orokorrean Platonek ezagutzaren inguruan emandako definiziotik kontsideratu egiten da \u201cbenetako eta justifikatutako sinesmen\u201d gisa, non justifikazioak oinarrizko ezaugarriak diren \u201csinesmen\u201d horiek baliogarritzat hartzeko, hau da, ezagutza legitimotzat hartu ahal izateko.\nAristotelesek azaltzen zuen moduan, arrazoimenera iritsi ahal izateko bi bide daude: alde batetik dedukzioa ez- anpliatiboa dena eta egia bermatu egin behar duena premisetatik ondorioetara pasatzerakoan. Premisak egiazkoak badira, ondorioak egiazkoak izango dira. Bestalde, indukzioa izango genuke, anpliatiboa dena (hortaz, munduari buruz gehiago dakigu) baina ez du egiarik bermatzen. Hau da, premisak egiazkoak izan daitezke baina ondorioa faltsua suertatu. Aristotelesek behaketa fasean metodo induktibora jo egingo du orokorpen bat lortzearren baina behin hau lortuta, kasu partikularrak ikertu ahal izateko, metodo deduktiboa erabiliko du. Modernitatearen garaian indukzioa alde batera utzi egingo da Descartesen eskutik, Indukzioaren ahuleziak gaineratuz, orokorpena bai da indukzioaren azpian badagoena.\nDescartesen aburuz, deduzkioa ziurra da \u201cezagutza ziurra izan bahar bai da\u201d. Bere ustez, zientzia premisa metafisiko ziurretan planteatu egin behar da; adibidez, kausa- efektu. Premisak elkar lotuak egon behar dira, hortaz, ezagutza premisa metafisiko zalantzagabekoetan oinarritzea zuen asmotzat. Hau honela izanik, ez zituen distantziaz egindako ekintzak kontsideratzen.\nIndukzioaren arazoa edo Hume-ren arazoa.\nHumek bai egunerokotasunean eta bai mundu zientifikoan, etengabean indukziora jo egiten dela onartu egingo du baina animali ohitura bat dela baieztatzen eta azpimarratu egiten zuen.\nDescartesek bere teorizazioan planteatutako dualismoarekin ez zetorren inola ez ere bat Humek, bere ustez (Descartesen ustez), animaliek ez baitutelako ez adimen ez borondaterik (kontuan izanik bi ezaugarri hauek, adimena eta borondatea, Descartesen teorian zentralak direla). Hortaz, Humek planteamendu kartesianoari kontra egingo dio esanez indukzioa ezin dela arrazionalki defenditu. Hau da, indukzioan \u201csinesteak\u201d ez dela arrazoizkoa prozesu zirkulartzat ulertu egiten baitu Humek: indukzioa justifikatzeko \u201cnatura erregular\u201d bat suposatu behar da baina natura erregular hura arrazionalki justifikatzeko indukzioa behar da. Hortaz, indukzioa prozesu guztiz zirkularra da). Hortaz, Humeren planteamendua Descartesen planteamenduaren kontra eginik, tentsioa sortu egiten da (Hume VS Descartes; Indukzioa VS dedukzioa).\nIzan ere, kontuan hartu beharra dago naturaltasuna erregular gisa ezin dela justifikatu eta hortaz, arrazionaltasunaren ikuspegi hertsi bat zalantzapean ipintzen du Humek (ikuspegi kartesianoa) Indukzioaren arazoa Induktibismo edo enprirismoaren korrontearen jarraitzaileek aurre egin behar dioten arazoari deritzo; alegia, enuntziatu singular edo partikularretatik, orokorretara pasatzearen justifikazioa. Hau da, kasu konkretu batetik lege izatera pasatzea. Hortaz, induktibistek arazoak izango dute hipotesi orokor baten duintasuna ezartzerakoan, honek esperientzia edo ebidentzia enpirikotik hasten denean.\nAdibide gisa, duina izango litzake esatea orain arte ikusi ditudan beltxarga guztiak zuriak izan diren heinean, hemendik aurrera ikusiko ditudan guztiak halakoak izango dira baita ere.\nAdibidearen erantzunak premisak deuseztatzera eramango gintuzke, induzkioak ez duelako kasu partikularren ziurtasunik ematen. Hau da, ez du beltxarga beltz baten existentzia ezezten.\nInduktibista edo enpiristek duten beste arazo batzuk badira, hala nola, aurreiritzietan erortzea edota estereotipoen orokorpena egitea. Hala ere, beste arazo ezagun bat bada, zientifikoaren lana behaketarekin batera hasten dela kontsideratzearen mugaketa, induktibistek ulertzen baitute errealitate kasuask aztertzen eta horien arteko berdintasunak ezarriz soilik, heldu daitekeela hipotesietara. Hau da, hipotesirik gabeko behaketa puru eta aurreiritzirik barik planteatzearen alde egiten dute, bide batez, posible ez den gauza izanik. Hortaz, honi induktibismo sineskorra edo inozoa deritzo behaketa espektatibek eta aurretiko ezagutzek kondizionatu egiten baitute."}
{"id": "747036", "revid": "63274", "url": "https://eu.wikipedia.org/wiki?curid=747036", "title": "Valent\u00edn Berriotxoa museoa", "text": "Valentin Berriotxoa Museoa edo Elorrioko Elizburu kaleko Santa Ana komentuan kokaturiko museoa da. Bertan San Balendin Berriotxoakoaren bizitzarekin loturik dagoen objektu eta agirien bilduma bitxia erakusten da. \nHasieran santuaren jaiotetxean egon zen Museoa, baina 1966. urtetik aurrera Elorrioko Santa Ana komentuko areto batzuetan dago. 2003. urtean, gaur egun ikus ditzakegun instalazioak inauguratu ziren. Museoan santuaren bizitzaren zenbait aldiren berri jakingo dugu: bere familiarekin Elorrion igaro zituen umetako urteak eta Logro\u00f1oko Apaizgaitegian izan zuen prestakuntza-prozesua. Ondoren, Filipinetara egin zuen bidaia dator, eta Tonkinen (Vietnam) burutu zuen misio-jarduera, harik eta 1862. urtean martiri bilakatu eta haren erlikiak Bizkaira etorri arte. Bisitaldia amaitzeko, Santuaren beatifikazio eta kanonizazio prozesua jasotzen duten panel batzuk ikusi ahal izango ditugu. Ibilbide osoan zehar agiriak, argazkiak, mapak, testu autografoak, pinturak, urrezko piezak eta jantziak ikus daitezke, eta bai San Inaziorekin batera Bizkaiko patroia den San Balendin Berriotxoakoaren bizitzarekin eta lanarekin zuzenean loturik dauden gauza batzuk."}
{"id": "747037", "revid": "336", "url": "https://eu.wikipedia.org/wiki?curid=747037", "title": "Ebidentzia enpiriko", "text": "Ebidentzia enpirikoa, esperientzia sentsoriala bezala ere ezagutua, zentzumenen bidez lorturiko ezagutza da, oro har, behaketaren eta esperimentazioaren bitartez. Existitzen dena adierazten digu eta zeintzuk diren bere ezaugarriak, baina ez digu esaten zerbaitek hala izan behar duenik eta ez beste era batean; ez digu egia unibertsal bat ematen. \u00a0Kontzeptua grezieraz esperientzia izendatzeko terminotik dator, \"\u1f10\u03bc\u03c0\u03b5\u03b9\u03c1\u03af\u03b1\" (empeiria).\nImmanuel Kanten ondoren, filosofian, ezagutza mota honi \"a posteriori\" ere deitzen zaio (ezagutza \"a priori\"ren kontrakoa).\nEsanahia.\nEbidentzia enpirikoa egia (errealitateari zehazki dagokiona) edo gezurra (zehaztasunik eza) egiaztatzen duen informazioa da. Ikuspegi enpiristan, norbanako batek soilik ezagutza duela baiezta dezake ebidentzia enpirikoan oinarritzen baldin bada (nahiz eta enpirista batzuek ezagutza lortzeko beste bide batzuk daudela uste izan). Honek ikuspegi arrazionalistarekin talka egiten du, zeinek arrazoia edo hausnarketa bere baitan proposizio batzuen egiaren edo gezurraren ebidentzia kontsideratzen dituen. Ebidentzia enpirikoa behaketaren edo esperimentazioaren bitartez lorturiko informazioa da. Informazio hau zientzialarien bitartez ikertzen eta erregistratzen da. Hau da ebidentzia enpirikoaren iturri nagusiena. Bigarren mailako iturriek lehenengo iturriak deskribatzen, eztabaidatzen, interpretatzen, komentatzen, analizatzen, ebaluatzen, laburtzen eta prozesatzen dituzte. Bigarren mailako iturrien materialak eguneroko aldizkari edo egunkarien artikuluak, liburu edo pelikulen aipamenak edo beste pertsona baten ikerketa ebaluatzen edo eztabaidatzen duten aldizkari akademikoak izan daitezke.\nEbidentzia enpirikoa esperimentu baten emaitzaren sinonimoa izan daiteke. Zentzu honetan, emaitza enpirikoa baieztapen bateratu bat da. Testuinguru honetan, kontzeptu semi-enpirikoa oinarrizko axioma edo lege zientifikoak eta emaitza esperimentalak sailkatzeko erabiltzen da. Zientzian, komunitate zientifikoan hipotesi batek onarpena lortzeko ebidentzia enpirikoa eskatzen da.\nEbidentzia enpirikoaren menpe dauden deklarazio eta argumentuak gehienetan \"a posteriori\" deitzen zaie, \"a priori\"ren kontrakoa. Ezagutza \"a priori\" esperientziarekiko independentea da (adibidez, naturalki ezagutzen da norbaitek denbora luze batean zehar ez baduela arnasten hil egingo dela), ezagutza \"a posteriori\" ebidentzia edo esperientzia enpirikoaren menpe dagoen bitartean (adibidez, gosaldutako sagarra oso goxoa zegoen). A posteriori eta a priori bereizketa honen nozioa ezagutza enpirikoaren eta ez enpirikoaren arteko bereizketaren berdina da, Kantek arrazoiari egiten dion kritikatik dator.\n1960.urtetik, Thomas Kuhnekin loturiko kritika batek metodo hauek aurretiko esperientzia eta sinesmenengandik eragina jasotzen duela argudiatzen du. Ondorioz, ezin da espero bi zientzialarik behatzean edo esperimentatzean behaketa teoriko neutral berdinak egitea. Gerta daiteke behaketa paper teoriko neutral bezala posible ez izatea."}
{"id": "747039", "revid": "336", "url": "https://eu.wikipedia.org/wiki?curid=747039", "title": "Lewis Henry Morgan", "text": "Lewis Henry Morgan 1818an jaio zen Auroran, New Yorkeko estatuan. Albanyako Union Collegen zuzenbide ikasketak egin zituen. 1844an Rochesterren bizitzera joan zen abokatu gisa, lehenik meatzaritza sektorean eta ondoren Michiganeko ferrokarrilean. 1851an lagun batzuekin elkarte sozial bat sortu zuen, elkarte hau mitologia grekoan oinarritu zen. Urte bat beranduago elkarte hau bera, Iroquie indiarretan oinarrituko dute. Morganek sakonki aztertu zituen Liga Iroquiak osatzen dituzten bost nazioak: muahiek, oneida, onofaga, cayuya eta seneca.\nIroquesen etnografia.\n1851an \"The league of the Ho-d\u00e9-no-sau-nee, or Iroquois\" idatzi zuen. Liburu honetan Iroquien bizimodu eta ohituren bilduma bat eskaintzen du autoreak: erlijioa, lenguaia, gobernua\u2026\nIroque liga zortzi klan matrilinialek osatzen dute. Liburu hau argitaratu ostean, landa lana alde batera utzi eta abokatu gisa hasi zen berriro lanean.\nMetodo konparatiboa.\n1851an \"Association for the advancement of science\"ko kide izendatu zute. 1857an Laws of descent of Iroquois artikulua argitaratu zuen, bere lehenengo lanean oinarritua. Artikulu honetan Iroquien antolatzeko sistema azaldu zuen, eta ohartu zen linea berdineko belaunaldi bereko kideei izen berdina ematen zitzaiela gizarte hauetan. Berak metodo konparatiboa erabili zuen, hau da, bi objektuen arteko berdintasun eta ezberdintasunek mugak ezarrita deskribapen bat ematea. Orduan Iroque taldea Michigan iparraldeko Ojibwa indioekin alderatu zituen, eta ikusi ahal izan zuen hauek ere familiarteko kideei izen berdina esleitzen zietela, beraz, erro berdinetik zetozelako hipotesia sortu zuen Morganek. Ondoren, Creek eta Dakotako indioak ere aztertu zituen eta emaitza berdina lortu zuen.\nBere hurrengo helburua ameriketako indio talde ezberdinen arteko erro amankomunak bilatzea izan zen metodo konparatiboaz baliatuz. Baina azterketa honekin ez zituen espero zituen emaitzak jaso ,hala ere, bere lanetarako informazio anitz eskuratu ahal izan zuen. Hipotesi garrantzitsu bat sortu zuen azterketa hauetaz baliatuz, ameriketako indioen erroa Asian zegoela. Horretarako kide baten laguntza izan zuen, Suddern, zeinek india hegoaldeko talde bat, Tamil, aztertu zuen bere ahaidetasuna ameriketako indioekin alderatu ahal izateko. Morganen hipotesia baieztatu egin zen Suddernen emaitzetan berak jasotako emaitza berak azaldu zenean. Ondorioz, erran daiteke Morganen ekarpen handienetarikoa izan zela metodo konparatiboa.\nBere informazio bilketa eta inkestei esker, Morganek 139 talde ezberdinen ahaidetasun datuak bildu ahal izan zituen. Datua hauek taularatu zituen eta bere lan garrantzitsu bat taula hauetan oinarritu zuen \"Systems of consanguinity and affinity of the human family\" (1871).\nMorganek ez zuen modelu eboluzionista garatu. Talde edo gizarte ezberdinen ahaidetasun sistemak aztertu zituen metodo konparatiboa erabiliz, hau da hizkuntzak balira bezala. Honetarako, badirudi Friedrich Max Muller irakaslearen lanean oinarritu zela. Mullerrek metodo bera erabili zuen eta bi gizarte mota kontrajarri zituen: alde batetik gizarte primitiboak azaldu zituen zeinek lenguai sinplea erabiltzen zuten. Gizarte hauek oro har nomadak ziren. Bestalde gizarte garatu edo modernoak kokatzen zituen, zeinek lenguai eta literatura konplexu gisa definitzen zituen.\nMorganek ere biko sailkapen bat egin zuen: sistema deskribatzaile eta sistema sailkatzaileak.\nSistema deskribatzaile deritzogun hauetan familiako kideei izen ezberdinak esleitzen zaizkie. Hala nola, belaunaldi berdinekoei ere izen propioa jartzen zaie: aita-osaba, ama-izeba, amona, aitona\u2026\nOrokorrean egoaren, niaren, ondokoei ematen zaizkie izen hauek.\nSistema sailkatzaileetan aldiz, izen berdina ematen zaio belaunaldi berdineko eta sexu bereko familako kideei. Era honetan, guk aita eta osaba izenez bereizten ditugunak beraiek izen berdinez ezagutzen dituzte.\nMorganek bertze sailkapen sistema bat ere plazaratu zuen, sei ahaidetasun sistema: hiru deskribatzaile: semitiko, ario eta uralikoa eta hiru sailkatzaile: malayo, turanio eta ganowanio.\nBi sailkapen hauen arteko mugak ezarri zituen Morganek, horrela, gradualki sistema sailkatzailetik sistema deskribatzailera igarotzen ziren gizarteak.\nMorganek familien eboluzioa sailkatu eta eskaini zuen. Hasieran promiskuidadea eta kaosa kokatzen da, hau da, ez dago ordenik ezta antolamendurik ere. Ondoren, familia edo komunak hasten dira, nahiz eta beraien arteko sexu harremanak onartuak dauden. Gero tribuen agerpena dago, non familia eta leinuak bereizten hasten dira, baina oraindik dena tribu barruan ematen da. Hurrengo pausua exogamia izango da, taldetik at ezkontzea. Poligamia eta poliandriatik igaro ondoren bikoteen instituzionalizazio emango da eta jabetzaren ondorioz gaur egun hain hedatuta dagoen elkartzeko modua.\nI. \"Intercambio promiscuo\nII. El matrimonio o cohabitaci\u00f3n entre hermanos y hermanas\nIII. La familia comunal. (Primer estadio de la familia).\nIV. La costumbre hawaiana. Da lugar a:\nV. La forma malaya del sistema clasificatorio de relaciones.\nVI. La organizaci\u00f3n tribal. Da lugar a:\nVII. El sistema de relaciones turanio y ganowanio.\nVIII. El matrimonio entre parejas simples. Da lugar a:\nIX. La familia b\u00e1rbara. (Segundo estadio de la familia).\nX. Poligamia. Da lugar a:\nXI. La familia patriarcal. (Tercer estadio de la familia).\nXII. Poliandria.\nXIII. El surgimiento de la propiedad con la fijaci\u00f3n de la sucesi\u00f3n lineal a las posesiones. Da lugar a:\nXIV. La familia civilizada (cuarto y \u00faltimo estadio de la familia). Produce:\nXV. El derrocamiento del sistema clasificatorio de relaciones y su sustituci\u00f3n por el descriptivo.\"\n Desarrollo de los tipos de familias (Morgan: 1971: 480).\nTaula honen helburua, gizarte ezberdinetan ematen diren aldaketak erakutsi nahi zituen. Bere aburuz, lotura historiko bat baitago gizarte eta kultura ororen artean.\nAntzinako gizartea.\nLiburu honetan nabariagoa da eboluzionismoaren aztarnak. 1877an argitaratu zuen bere azken liburua, non gizkaiaren historiaren deskribapen zehatza eskainiko duen. Bi hipotesi nagusi bota zituen gizakiaren historiari dagokionez:\nDedukzio teoriaren bidez. Historian eman diren faseak logikoki eman dira, ekintza bakoitzak ondorio jakin batera eramanez. Horrela, gaur egungo gizarte sistema eratu arte.\nGaur egun aurki ditzakegun gizarte primitiboak aztertzea beharrezkoa da, azken finean, historia bakarra den heinean gaur egungo gizarte garatuen sorrera aztertu eta ulertu ahal izateko modu hoberena dira.\nLehen aipatu bezala, Morgan eta eboluzionistentzat, gizakiaren eboluzio eta historia bakarra eta lineala da. Hiru fase nagusi bereizten ditu horretarako Morganek: salbajismoa, barbarie eta zibilizazioa.\nMorganek lehenengo bi faseetan beste hiru azpi fase azalduko ditu eta azkenengoan bakarra.\nFase bakoitzean aldaketa nabari bat ikus daiteke aurrekoarekin alderatuz, Morganek bereziki lau elementuri eman zien garrantzia eta hauek aztertu zituen sakonki: teknologia, gobernua, jabegoa eta familia. Gizarte baten garapen maila ikusteko beharrezkoa da teknologiari erreparatzea, hein handi batean gizakiaren biziraupena historian zehar honi esker lortu baitute. Gainera, demografiaren hazkuntza ikaragarriak teknologiaren beharra erakutsi du.\nZihurrenik gobernuaren garapenak du garrantzi gehien. Bi sistema bereiziko ditu hemen ere: societa; zein gens-etan oinarritutako antolamendu soziala izango dena, hau lehenengo bi fasetan azalduko da salbajismo eta barbariean. Bestea civitas izango da, jabetzan oinarritutako antolamendu politikoa, hau aldiz, gizarte garatuetan, zibilizaizoan emango da.\n\"Una gens (\u2026) es un cuerpo de consangu\u00edneos que descienden de un antepasado com\u00fan, distinguidos por un nombre gentilicio y ligados por afinidades de sangre. Comprende solamente una mitad de tales descendientes.\"\nMorgan 1877, Ancient Society: 62.\nOndoren, familiaren ideia azalduko du, System of consanguinity and affinity (1871), azaldutako idei berdina garatuko duen.\nAzkenik jabetzaren ideia azalduko da, hau erabat lotatu egonik teknologiaren garapenarekin. Teknologiaren garapenak ahal bideratu zuen jabetzaren hazkuntza eta pribatizazioa.\n\"Las m\u00e1s tempranas ideas de propiedad estaban \u00edntimamente asociadas a la obtenci\u00f3n de la subsistencia como la necesidad primaria que era. Naturalmente, los objetos de propiedad se incrementar\u00edan en los sucesivos per\u00edodos \u00e9tnicos con la multiplicaci\u00f3n de aquellas artes de las que depend\u00edan los medios de subsistencia. El crecimiento de la propiedad seguir\u00eda as\u00ed el mismo ritmo que el progreso de los inventos y los descubrimientos. Cada per\u00edodo t\u00e9cnico muestra un marcado avance sobre el que le precede, no s\u00f3lo en el n\u00famero de inventos, sino tambi\u00e9n en la variedad y la cantidad de las propiedades resultantes. La multiplicidad de las formas de propiedad ir\u00eda acompa\u00f1ada por el crecimiento de ciertas regulaciones referentes a la posesi\u00f3n y la herencia. Las costumbres de las que dependen esas reglas de posesi\u00f3n y herencia vienen determinadas y modificadas por la condici\u00f3n y el progreso de la organizaci\u00f3n social. El crecimiento de la propiedad est\u00e1 as\u00ed estrechamente vinculado al incremento de los inventos y descubrimientos y a la mejora de las instituciones sociales que marcan los diversos per\u00edodos del progreso humano.\"\nMorgan 1877, Ancient Society: 535.\nHonela, Morganek azaldu zuen nola lehenengo fasean, salbajismoa, ia ez zegoen jabetzarik, dena komunala zen. Baina ondoren, bizitza sedentarioarekin batera, ogibide berri bat azaldu zen, nekazaria eta honekin batera jabetza. Hasiera, dena taldearena bazen ere, ondoren familiaren garrantziaz ohartuz, familiaren izena jartzen hasi ziren eta honela gaur egungo herentzia sistemara igaro arte.\n\"Hab\u00eda llegado el momento en el que la monogamia, habiendo asegurado la paternidad de los hijos, proclamar\u00eda y mantendr\u00eda su exclusivo derecho a heredar los bienes de su difunto padre.\"\nMorgan 1877, Ancient Society: 554.\nEngelsen ekarpena.\nKarl Marx eta Engelsek Morganen teorian erabat interesaturik bere obrak irakurri zituzten. Marxek Morganen aritik hainbat teoria idatzi zituen eta Engelsen Marxek idatzitakoa irakurrita El origen de la familia, la propiedad privada y el estado (1884) idatzi zuen.\n\"El capital, de Marx, nos ser\u00e1 tan necesario aqu\u00ed como el libro de Morgan.\"\nEngels, El origen de la familia, la propiedad privada y el Estado, 1975 [1884]: 197.\nOndorioz, Engelsen obrak Morganen eragina du. Bertan, bere teoria azaldu nahi izan zuen baita familia eta estatuaren sorreraren berri eman ere. Bi instituzio hauen sorrera argi ikusi ahal izan zuen, jabego pribatua. Engelsen ikuspegia erabat materialista izan zen.\n\"El orden social en que viven los hombres en una \u00e9poca o en un pa\u00eds dados, est\u00e1 condicionado por (\u2026) dos especies de producci\u00f3n: por el grado de desarrollo del trabajo, de una parte, y de la familia, de la otra. Cuando menos desarrollado est\u00e1 el trabajo, m\u00e1s restringida es la cantidad de sus productos y, por consiguiente, la riqueza de la sociedad, con tanta mayor fuerza se manifiesta la influencia dominante de los lazos de parentesco sobre el r\u00e9gimen social. Sin embargo, en el marco de este desmembramiento de la sociedad basada en los lazos de parentesco, la productividad del trabajo aumenta sin cesar, y con ella se desarrolla la propiedad privada y el cambio, la diferencia de fortuna, la posibilidad de emplear fuerza de trabajo ajena y, con ello, la base de los antagonismos de clase.\"\nEngels, El origen de la familia, la propiedad privada y el Estado, 1975 [1884]: 4.\nAntolamendu sozialak bi faktoreren eragina zuela azaldu zuen: ekoizpen sistema eta ugalketa sistema. Gizarte primitiboetan lana bizirauteko egiten dute, gainera antolamendua komunala da. Baina teknologiaren garapenari esker ekoizpenek gora egiten dute baita baliabide eta jabegoak ere. Honen ondorioz, klase sozialak sortzen hasiko dira, jabe direnak eta ez direnak. Beraz, Engelsek bere teoria Morganenarekin bateratu zuen.\n\"Salvajismo. \u2013 Per\u00edodo en que predomina la apropiaci\u00f3n de productos que la naturaleza da ya hechos; las producciones artificiales del hombre est\u00e1n destinadas, sobre todo, a facilitar esa apropiaci\u00f3n. Barbarie. \u2013 Per\u00edodo en que aparecen la ganader\u00eda y la agricultura y se aprende a incrementar la producci\u00f3n de la naturaleza por medio del trabajo humano. Civilizaci\u00f3n. \u2013 Per\u00edodo en que el hombre sigue aprendiendo a elaborar los productos naturales, per\u00edodo de la industria propiamente dicha, y del arte.\"\nEngels 1980 [1884], El origen de la familia, la propiedad privada y el Estado: 26.\nEstatuaren sorrera garapen ekonomikoaren ondorio gisa ikusiko du Engelsek, jabego pribatua eta klase sozialekin batera sortu zen instituzioa.\n\"La sociedad antigua, basada en las uniones gentilicias, salta al aire a consecuencia del choque de las clases sociales reci\u00e9n formadas; y su lugar lo ocupa una nueva sociedad organizada en Estado y cuyas unidades inferiores no son ya gentilicias, sino unidades territoriales; se trata de una sociedad en la que el r\u00e9gimen familiar est\u00e1 completamente sometido a las relaciones de propiedad y en la que se desarrollan libremente las contradicciones de clase y la lucha de clases, que constituyen el contenido de toda la historia escrita hasta nuestro d\u00edas.\"\nEngels 1980 [1884], El origen de la familia, la propiedad privada y el Estado: 4.\nOndorio gisa, estatua, familia eta jabego pribatua gizakiaren ekonomiaren historiarekin erabat lotuta dago. Denak maila berdinean hasi ginen, orain batzuk fase batean kokatzen gara eta beste batzuk beste batean. Baina garapenaren eraginez denak lortu dezakegu gorenera iristea . Era berean, gure iragana ulertu ahal izateko, gizarte primitiboak aztertu ditzakegu eta egin ditzakegun edo ditugun hanka sartzeak berriro ez egiteko erabili.\nBibliografia.\nEngels 1980 [1884], El origen de la familia, la propiedad privada y el Estado.\nMiren Urquijo, 2016, Klaseetako apunteak.\nMorgan 1877, Ancient Society.\nMorgan 1871, Systems of consanguinity and affinity."}
{"id": "747040", "revid": "119347", "url": "https://eu.wikipedia.org/wiki?curid=747040", "title": "Emakumeak zientzian", "text": " Historian, handia da emakumeek zientziei egindako ekarpena, baina gizonen ohiko jardueraren aldean, ezaugarri berezi batzuk ditu generoaren faktorea dela eta. Egungo ikasketa historiko, kritiko eta soziologikoek ikerketa-lerro garrantzitsua bilakatu dute fenomeno hau.\nIkasketa historiko, soziologiko eta kritikoak.\nGenero eta zientziaren auzia aztergai duten historialariek, hala nola Margaret W. Rossiterrek, Londa Schiebingerrek, \u00c9ric Sartorik edo Ya\u00ebl Naz\u00e9k, bilatzen dute emakumeek euren lanak akademian onar zitezen historian egindako esfortzu zientifiko, oztopo eta estrategiei erreparatzea.\nRossiter-ek, AEBko historialari batek, segregazio historiko eta territoriala gauzatzeko faktoreen gaineko teorizazioa burutu du. Estatu Batuetan, esaterako, estatistikek erakutsi bezala, Mendebaldeko etnia duten emakumeen %60a erizaintza, haurtzaindegietan edota oinarrizko irakaskuntza esparruetan aritzen da. 1993an, Rossiterrek Matilda efektuaren gaineko hainbat ikerketa lerrori hastapena eman zien, zeinen arabera emakumeek zientzia esparruan egiten dituzten ekarpenak gutxietsiak edota euren gizonezko kideei egotziak direla frogatzen den. Fenomeno hori, Matilda Joslyn Gagek ikertu zuen XIX. mendean. Honakoa Matthieu efektuaren aldaera gisa gauzatutako fenomenoa da, gizarte pribilegioaren betikotzearen gaineko teoria gisa. Hona hemen Matilda efektua aztergai izan duten hiru autore esanguratsu: Lise Meitner, Rosalind Franklin eta Marietta Blau.\nRossiter autoreak sortutako beste fenomeno ezagun bat, harem efektua da. \"Harvard Computers\" dugu honen adibide. Edward Charles Pickeringek, Hardvard College Observatory-ko zuzendariak, gizonak baino emakume kopuru handiagoa kontratatzen zituen, emakumeek soldata baxuagoa jasotzen zutenez gero.\nGarai honetan, Hardvard-ko behatoki honetan lan egiten zuten emakume astronomoek, 0,25 $-ko soldata jasotzen zuten orduko, unibertsitate horretako idazkari emakumezko batek jasotzen zuen ordainketa baino kopuru nabarmenki baxuagoa, alegia.\nHala ere, unibertsitate horretan astronomiaren esparruan nabarmenak izan diren emakumezkoen figurak hainbat dira, hala nola Annie Jump Cannon estatubatuarra.\n2008an, 40 herrialdeetako 300.000 nerabeek burututako matematika test batek erakutsi bezala, gizon eta emakumeen arteko errendimendu arrailak, emakumeen emantzipazio indizearekin du harreman, hezkuntza eta kultura faktoreez gain (autoestima eta genero estereotipoen eraginez, kasu). Mota honetako ikerketek, determinismo biologikoa desafiatu eta ideologia zioei heltzen diete (azalpen konstruktibistei, alegia) emakumeek zientzietan pairatzen duten errekonozimendu eza azaltzeko.\nMendebaldeko gizarteen historia.\nHistoriaurrea.\nGaur egunera arte antropologo gehientsuek garrantzia eman diote gizon ehiztarien trebetasunei, baina alboratu egin dituzte historiaurreko emakumeek egindako ekarpenak zientzia eta teknologiari. Baina antropologoek ekarpen horiek alboratu izanak ez du esan nahi emakumeek ekarpenik egin ez zutenik. Emakumeak izan ziren, hain zuzen ere, lehen biltzaileak. Horri esker landareen laborantza eta hazkuntza egiten ikasteaz gain, landareak jasotzen, klasifikatzen, nahasten eta lehortzen ikasi zuten. Hori horrela, esan daiteke emakumeak izan zirela lehen botanikariak.\nLandareekin askotariko ekintzak egiten ikasi zuten, besteak beste, landareekin janaria kontserbatzen edota gaixotasunak sendatzen. Beraz, emakumeak izan ziren lehen sendalariak, zirujauak eta sortzainak.\nHistoriaurrean emakumeek egindako asmakuntzei dagokienez, honakoak dira aipagarrienak: ogia, likorea, motrailua, haziak xehatzeko errota, jostorratza etab.\nAntzinaroa.\nHainbat antzinaroko zibilizazioek Emakumearen presentzia nabarmendu zuten, medikuntzaren alorrean esaterako. Egipton, Merit-Ptah (K.a 2700), \"mediku nagusi\" ezizenez bataiatua, zientzien historian esplizituki zuzenean aipatua izan den lehendabiziko emakumea dela uste da.\nBestalde, Agameda (grekoz, \u1f08\u03b3\u03b1\u03bc\u03ae\u03b4\u03b7) Homero idazleak hainbatetan aipatutako figura dugu, Troiako Gerran sendalari eta azti gisa aritzeagatik (K.a 1194-1184. urteen inguruan). Grezian medikuntzaren esparruan legalki garatu zen lehendabiziko emakumea, Agnodize dugu, Atenasen, K.a 350. urtean zehazkiago. Hala ere, medikuntza klaseak hartu eta mediku-lana burutzeko gizon gisa janztera behartua ikusi zuen bere burua, ikasle eta ginekologa esanguratsu izan arren, bere emakume identitatea argitu ezinik. Paziente kopuru handiak beregana jo ondoren eta bere fama atenastar polisean nabarmendu ahala, bere kide batzuek zabaldutako zurrumurru bati aurre egin behar izan zion, ezkondutako emakumeak limurtzea leporatua. Horrela, polemikari aurre egiteko, emakume gisa aurkeztera behartuta ikusi zuen bere burua, ondorioz, atenastar legea apurtzeaz leporatua izateaz gain, kondena latz bat jasotzera arriskatuz.\nHala ere, epaiketan, bere defentsaren alde, interes pertsonal eta kolektiboen izenean, hainbat hiritar esanguratsuk postulatu zuten, emakumeek mediku gizon batengana jo baino lehen, heriotza nahiago zutela argudiatuz. Horrela, magistratuek Agnodize absolbitu eta bere ogibidearekin jarraitzen utzi zioten.\nHurrengo urtean, emakumeek medikuntza ikasi ahal izateko lege bat kaleratu zen.\nAntzinaroko Grezian, Emakumeak onartua zuen filosofia naturalaren esparruan aritzea. Ondorioz, hainbat dira filosofia naturalaren esparruan aritutako figura-emakumezkoak, hala nola Aglaonize (astronomo gisa, eklipseen gaineko teoria zabaltzea zor zaiona) eta Teano, matematikari eta mediku gisa aritu zen dizipulu pitagoriko gisa (iturri batzuek bere maitaletzat jotzen dutelarik). Crotone polisean Pitagorasek zabaldutako eskola batek, esanguratsuak izan diren emakumeen figura kopuru nabarmen bat hartu zituen bere gain, eruditu edota irakasle gisa adibidez. Eskola horretako kideek, komunitarismoa zuten bizi antolamendu hizpide eta euren lanak Pitagorasen izen kolektiboaren pean kaleratzen zituzten, lan batzuen egiletza nori egoztea afera zaila bilakatzen dutelarik (hala ere, badaude Teanoaren izenpeko diren hainbat testu apokrifo).\nGainera, alkimiaren protozientzia garatzeari begira, emakumearen presentzia ere zeharo nabarmena izango da Alexandrian batez ere, non tradizio gnostikoak emakumeek burututako ekarpen onartuago batzuk bermatu zituen, batzuk biziki baliotsutzat joz. Emakumerik ezagunena, Maria Hebrearra dugu kimika gailu abarrak asmatzeagatik, alkitara, edo Maria bainua kasu. Maria Hebrearra, alkimiaren ama-ponteetako bat da, aro helenistikoan burutu zuena bere peripezia, K.a III. eta II. mendeetan zehatzago.\nHipatia Alexandriakoa (K.a 350-415) Theonen alaba, Alexandriako liburutegiko zuzendari eta jakintsu dugu. Bere ekoizpen filosofikoa zeharo zabal eta heterogeneoa dela esan beharra dago, astronomia, geometria eta aljebra bezalako ikerketa-eremuak lantzeaz gain, hidrometroa, astrolabioa eta uraren destilazioa gauzatzeko gailu baten asmakuntza zor zaizkiolarik.\nBestalde, Hetera-k (grekoz, \u1f11\u03c4\u03b1\u1fd6\u03c1\u03b1\u03b9) Antzinako Greziako prostitutak ziren, aristokrata eta elite sozialei zerbitzu sexualak eskaintzea xede zutenak. Oro har, garaiko klima intelektual eta pentsamendu eztabaidetan (\u03c3\u03c5\u03bc\u03c0\u03cc\u03c3\u03b9\u03bf\u03bd, \"simposion\") burututako jarduna zeharo aipagarri zaie emakume hauei, Arte eta Filosofia diziplinen inguruko prestakuntzak ahalbidetua (garaiko emakumeen gehiengoari, sozial eta juridikoki ukatua). Hainbat dira hetairen tradizio intelektualari ekarpenak burututako emakumeen izenak, hala nola, Aspasia Miletokoa, Frine, Targelia, Lais Hikarakoa... Emakume intelektual eta kortesanoaren irudiak oihartzun nabarmena izan du historian zehar, etimologikoki ere bai, Lacassagne, Le Blond eta Lucas antropologo fisikoek adierazi bezala:\nErdi Aroa.\nErdi Aro europarreko lehendabiziko mendeak, Mendebaldeko Inperio Erromatarraren endekak karakterizatutakoa da. Zibilizazio greko-erromatarraren eremu geografiko latin-mendebaldekoek hainbat arazo politiko, sozial eta militar sakonei aurre egin behar izan zizkieten, bertako ekoizpen intelektuala galaraziko zutena. Nahiz eta Natura beti arrazoiaren bidez ulertu zitekeen sistema gisa ulertu, garai honetan iniziatiba edota berrikuntza zientifikoranzko joera minimoa da oso. Hala ere, 1000. urtearen ondorengo mendeetan populazioaren hazkunde azkar batek aurrerakuntza nabarmena piztu zuen ekoizpen zientifikoari dagokionez.\nEpe historiko honetan, nahiz eta hainbat emakumek zientzien esparruan arrakasta lortu, garaiko estatus kultural erlijiosoak hezkuntzan, formakuntza intelektualean eta zientziarekiko partaidetzan eragina sakona izan zuen. Esaterako, Tomas Akinokoak, pentsalari eta idazle kristauak, honakoa idatzi zuen emakumearen inguruan: \nErdi Aroaren akaberan, emakumeak eskulan eta artisau esparrutik kanporatuak izan ziren gutxinaka, eurek sortutako lehiakortasunarengatik, batik bat. Ondoren, bi mende geroago, 1688an, Adrian Beier bezalako figurek, emakumeak artisau-lanak burutzea debekatzeko lege bat sortu eta bultzatu zuten, lehiakortasun honen aurkako neurri koertzitibo gisa.\nHezkuntza.\nMendebaldeko Europako mendebaldean, bertutea, aintza eta ahalkea bezalako balio moral kristauak ziren garaiko emakumeei erakusten zitzaizkienak, besteen artean, Geoffroi de la Tour Landry noblearen \"Livre pour l'enseignement de ses filles\" tratatu didaktikoan, bere alaben hezkuntzari zuzendua zegoen ekoizpen gisa (XIV. mendean zehar).\nKomentuak.\nErdi Aroan zehar, komentuak emakumeen hezkuntzarako epizentro bilakatu ziren, emakumeak ikerkuntza zientifikoan murgiltzea hein batean ahalbidetuz. Honen adibide, Hildegarda Bingengoa abade alemaniarra dugu, zeinaren ekoizpena prolifikotzat jotzen den erabat, zeharo abarrak diren esparru zientifikoen gaineko tratatuak burutzeagatik, hala nola medikuntza, botanika edota historia naturalaren ingurukoak. Komentuen esparruan bere ekoizpena burutu zuen beste emakume esanguratsu bat, Landsbergeko Herrade dugu, \"Hortus deliciarum\" (euskaraz\", Gozamenaren baratza)\" obraren autore eta ilustratzaile izateari zor diona bere fama, honakoa 1169 eta 1175 urteen artean ekoiztutako obra delarik. Ekoizpen hau, emakume batek eskuz idatzitako lehendabiziko entziklopediatzat jo daiteke, bokazio esentzialki didaktiko bati erantzuten diona.\nXI. mendean, instituzio unibertsitarioaren hazkundearekin batera, emakumeak ere bertatik baztertuak izan ziren, nahiz eta historikoki salbuespen batzuk lokalizatu diren, Boloniako unibertsitatearen kasuan esaterako, bere inauguraziotik emakumeen presentzia onartu zuen unibertsitatea denez gero, 1088. urteaz geroztik.\nEmakume mediku italiarrak.\nNahiz eta zientzietan emakumeak gizonarekiko zapalkuntza egoeran jarraitu, Italian mendebaldeko beste lurraldeekin alderatuz nolabaiteko abantaila zuen emakumeak. Esaterako, XI. mendean, Salernoko Trotulak, Salernoko mediku-eskolan katedra bat eskuratu zuela uste da, non italiar emakumezko nobleei zuzendutako medikuntza-ezagutzak eskaintzen zituen, bere ikasleek \"Salernoko damak\" goitizena jaso zutelarik. Trotulari eragin nabarmeneko hainbat testu egotzi zaizkio, medikuntza femeninoak besarkatzen dituen auzien inguruan batez ere, hala nola, ginekologia eta obstetrizia esparruen inguruan.\nBestalde, Dorotea Bocchik, beste emakume mediku italiar batek, Filosofia eta Medikuntza katedra bat eskuratu zuen Bolognako unibertsitatean 1390tik aurrera, 40 bat urte iraun zuena. Garaiko beste hainbat emakumezko italiarrek ere medikuntza esparruari ekarpen nabarmen eskeini dizkiote, esaterako: Abella, Jacqueline F\u00e9licie Almaniakoa, Alessandra Giliani, Guarnako Rebecca, Margarita, Merkuriade (XIV mendean), Constance Calenda (XIV mendean), Calrice di Durisio (XV. mendean), Constanza (XV. mendean), Maria Incarnata (XV. mendean) eta Thomasia de Mattio-k (XV. mendean).\nXVI eta XVII. mendeetako Iraultza Zientifikoa.\nMargaret Cavendish XVII. mendeko aristokrata ingelesa dugu, bere garai historikoko hainbat eztabaida zientifikoetan present zegoen figura bezala. Hala ere, ez zuten Royal Society elkartean onartu, nahiz eta gizonezko kideek bilera batzuetara entzule gisa etortzea utzi. Gai zientifiko oso abarren gaineko idazkiak zor zaizkio, hala nola, \"Observations upon Experimental Philosophy\" eta \"Grounds of Natural Philosophy\", azken honetan bereziki kritiko agertuz, gizakiak naturaren zerbitzari zirenaren uste zabalduaren aurka.\nXX. mendera arte, Londreseko Royal Society-ra ez zen emakume bakar bat ere gonbidatua izan, ezta Zientzien Akademiara ere ez, XVII. mendeko gizartean \"emakumeei egotziak ziren etxeko-lanak erudizio ororen aurkako betebehar zirela\" ustea zabaldua zenez gero.\n1673. urtean, garaiko estatus kulturalaren aurkako erantzun gisa, Fran\u00e7ois Poullain de la Barre pentsalari eta matematikariak \"De l'egalit\u00e9 des deux sexes, discours physique et moral o\u00f9 l'on voit l'importance de se d\u00e9faire des pr\u00e9jugez\" obra idatzi zuen, zeinetan emakumeei zuzendutako jarreren aurkako salaketa bat burutu zuen, zapalduak ziren emakumeen konpromiso zientifikoa azpimarratuz eta gizonei eskuragarri zitzaien hezkuntza sistema eurei zabaltzearen aldeko deialdia eginez, izpirituak sexurik ez zuela adieraziz, \"l'esprit n'a point de sexe\".\nXVIII. mendea.\nXVIII. mendean, emakumearen gaineko hiru ikuspegi dibergente nagusitu ziren: emakumeak gizonaren azpitik zeudela gaitasun mental eta fisikoei dagokienez, gaitasun antzekoak zituztela baina ezberdinak zirela eta potentzialki emakume eta gizonek gaitasun berdintsuak zituztela, ondorioz, gizarteari ekarpen berdintsuak egiteko gai zirela azpimarratuz. Nahiz eta mende honetan generoaren araberako rolak oso definituak egon, emakumeek zientziaren garapen sakona ezagutu zuten garaia dugu hau.\nTestuinguru ilustratu frantsesean eta baita Alemaniako XVII eta XIX. mende bitarteko erromantizismoan, emakumeek esparru artisauean burututako partaidetzak, hainbat behaketen bidez esparru zientifikoetan aritzea ahalbidetu zuela uste da, astronomian nagusiki. 1650 eta 1710. urteen artean emakumeek astronomo alemaniarren %14a osatzen zuten.\nAlemaniako astronomo ezagunena Maria Winkelmann dugu, Berlingo Akademiarekin hainbat arazo pairatu zituena, jarduera zientifikoa \"esparru esklusiboki maskulino\" bat zela, garaiko gizartean errotutako uste zabaldua zenez gero.\nGarai honetan ere, \u00c9milie du Ch\u00e2telet autoreak Newtonek arestian konfekzionatutako \"Principia\" obra komentatu eta itzuli zuen, Voltaire autoreak bultzatua. Itzulpen hau Parisen 1756. urtean kaleratu zen, \"Principes math\u00e9matiques de la philosophie naturelle\" izenburupean. Hertsiki, historian zehar gizonen jardun gisa zedarritua izan den esparru honetan autoritate bilakatu zen du Ch\u00e2telet, bere idatzizko obra gehiena kontserbatzen den lehendabiziko emakume zientzialarietakoa delarik.\n1762. urtean, Rousseauk emakumeei Botanikaren gaineko ikasketak gauzatzea aholkatu zien formalki, izpiritu \"femeninoa\" elikatzen zuen diziplina akademiko bakarra zelakoan, bere hitzetan: \nErakundeetan.\nNahiz eta oztopoak eduki, hainbat gizonek agertu zuten emakumearen jardunarekiko babes publikoa, zientziagintzan burututako ekarpenen errekonozimendua hizpide. Horrela, euren garaiko instituzio zientifikoaren uztarripean lan egin zuten bi emakume, Laura Bassi eta Catherine Dachkov ditugu. Bassi, bere doktoregoa Bolognako unibertsitatean jasotako fisikaria dugu, 1732. bere irakasle postua lortu zuena. Dachkov ordea, 1738. urtean Errusiako akademia inperialaren zuzendari bilakatu zen, historian estreinakoz akademia batek emakume baten gidaritza jasoz. Kattalin Handia tsarinarekin ere harreman estua eduki zuen.\nXVIII. mendeko Italian, bi emakume izan ziren irakasle izenpetuak argien mende katolikoan: Laura Bassi bera eta ondoren Maria Gaetana Agnesi matematikaria.\nSuediari dagokionez, Eva Ekeblad Suediako erret akademian onartutako lehendabiziko emakume zientzialaria dugu, patatatik fekula eta alkohola ekoiztearen asmatzaile 1764. urtean. Bere jardunari esker, patata, suediar nekazari eremuan biralizatu zen barazkia dugu, nutrizio eza nabarmenki murriztuz (bere ikerketa baino lehen aristokraziari soilik eskuragarri zitzaion elikagaia zen honakoa). Bidenabar, zerealetatik alkohola ekoizteak, (gari eta zekale gehienbat) ogi ekoizpenera zuzendutako zereal ekoizpenak ahalbidetu zituen. Zientzialari honek ere, xaboia erabiliz jantziak zuritzeko metodo bat asmatu zuen, eta baita osasunerako kaltegarriak ziren hainbat emakumezko kosmetikoen alternatiba plazaratu ere.\nErakundeetatik at.\nOrokorrean, zientziaren esparruan jardundako emakumeek aita edota senar baten babesarekin burutzen zituzten bere ikerketak. Esaterako, Caroline Herschelek bere astronomia bideari, bere anai zen William Herschel laguntzeko eman zion hastapen. Bere obra nagusia \"Index to Flemsteed's Observations of the Fixed Stars\" da, 1798an argitaratua (zeinetan zortzi kometa berrien inguruko aurkikuntzetaz aritzen zen). Kimikaren aldetik, Marie-Anne Pierrette Paulze emakumeak bere senar zen Antoine Lavoisierren lanak itzultzen burutu zuen bere ekarpen zientifikoa. Hala ere, beranduago bere senarraren arrakasta zientifikoaren zio izan ziren hainbat tesien asmatzaile zela frogatu zen, hala nola \"Trait\u00e9 \u00e9lementaire de chimie\" obran plazaratutakoak (1789an).\nBestalde, beste hainbat emakumezko aritu ziren garaiko obra zientifikoak itzultzen eta ilustratzen. Jada aipatutako Du Ch\u00e2telet-ek burututako Newton-en tesien gaineko itzulpen frankofonoa, honen adibide dugu, fisika matematiko europarrarentzat aurrerakuntza nabarmena suposatu zuena.\nHorrela, \"Journal des savats\" egunkariak, bi artikulu oso eskaini zizkion \"Institutions de Physique\" obrari, Du Ch\u00e2telet-i hitz hauek eskainiz: \nVoltairrek, Du Ch\u00e2telet-en heriotzak hunkiturik, 1749an Prusiako erregeari hitz hauek zuzendu zizkion: \nHistoria Naturalari dagokionez, Fran\u00e7oise Basseporte frantsesa, erret baratz botanikoetako ilustratu gisa kontratatua izan zen. Ingalaterran, Mary Delany-k metodo ilustratu bat garatu zuen, botanikaren esparruan ere bai. Bestalde, Mary Somerset eta Margaret Harley bezalako aristokratek euren baratz propioa erein eta kudeatzeari ekin zioten, 1766ean Rousseau-ren errekonozimendua jasoz.\nMary Delany eta Margaret Harley ingelesak ere \"Blue Stockings Society\"-ko kideak izan ziren, \"bas-bleuismea\"-ri lotuta. (letretako emakume ilustratu gisa, beranduago Moli\u00e8re-rrek gogorki kriminalizatuko zituenak, goitizen honen pean).\nXIX mendea.\nXIX. mendeko lehendabiziko urteetan zehar, zientzia lanbide \"amateur\" gisa ulertu zen. Emakumeek burututako ekarpen zientifikoa mugatua zen erabat, eta ezagutza zientifiko formal orotik baztertuak izaten jarraitu zuten, nahiz eta urteak pasa ahala, \"club\" ezberdinetan onartuagoak izaten hasi ziren.\nFrantzian.\nJulie-Victoire Daubi\u00e9 1861an, ikasle izandako lehendabiziko emakume frantsesa da.\nMatematikak.\n1816an, Sophie Germain, matematikari eta filosofo paristarra (bertako familia burges antzinako esanguratsu bateko kide) Zientzien Akademiak kudeatutako lehiaketan garaile atera zen, azalera elastikoen gaineko teoria matematikoa eskaini eta esperientziarekin alderatzeagatik. Horrela, garaiko emakumeei debekatua zitzaien Akademiako seminarioetara joatea onartu zitzaion. Gauss-ek aholkaturik, G\u00f6ttingen-go unibertsitateak 1830ean ohorezko titulu bat eskaini zion, Germain ordea, saria jaso baino lehenago zendu zen.\nGermain-ren lan kopuru baxuak, garaiko bizitza zientifikoan presente zen arraila azalduko luke. XIX. mendearen hasieran, emakumeak inkonpetente edo ezgai gisa izenpetuak ziren lan zientifikoen ulerkerari zegokionez; ezagutza eskuratzea afera zaila zitzaien erabat, aurrerakuntza zientifikoaren noranzkoa, dibulgazio liburu eta azaleko eztabaiden bidez susmatzera mugatuz. Sophie German-en figura, zeharo azpimarragarria da bere garaiko antolakuntza kultural eta zientifiko patrilinealari aurre egiteagatik.\nMedikuntza.\n1868an, emakume gazteei medikuntza irakastea onartu zitzaien. Madeleine Br\u00e8s ospitale batean mediku gisa izen emandako lehendabiziko emakumea dugu, Emma Chenu zientzietan lizentziatura lortu zuen lehendabiziko emakumea delarik. Br\u00e8s, charrette-ak ekoizten aritzen zen gizon baten alaba dugu, 15 urterekin ezkondua. Ondorioz, diploma lortzeko bere senarraren baiezkoa inposatu zitzaion, garaiko zuzenbide frantsesak, emakume ezkonduak eskubidedun, autonomo eta arduradun gisa jotzen ez zituenez gero, subjektu juridiko, alegia. Medikuntza fakultatean izena emateak garaiko logika sexista desafiatzearen sinonimo zen, honakoa burutzeko Eug\u00e9nie enperadorearen eta instrukzio publikoko ministro zen Victor Duruy-ren baimena behar izan zuelarik. Higiene irakasle bezala ere aritu zen eta baita Pariseko amatasun eskolako zuzendarien irakasle gisa bere jarduna burutu ere. \"Hygi\u00e8ne de la femme et de l'enfant\" argitalpenaren zuzendari gisa aritu zen, puerikultura eta zaintzaren gaineko hainbat obra kaleratzeaz gain. Hala ere, ez zen diploma lortu zuen lehendabiziko emakumea, bost urte lehenago Elizabeth Garrett Anderson-ek estreinakoz lortu zuenez gero.\n1862ko abenduaren 10an, azkeneko honek Julie-Victoire Daubi\u00e9-rri gutun bat zuzendu zion, Frantziako emakumeek goi mailako ikasketak jasotzea legeztatzea xede zuen kanpaina baten buruzagitzan ibili zenez gero:\nBere saiakerek hasiera batean hainbat oztopo eta ezezkoekin topatu behar izan zuten unibertsitateko azterketak burutzeko, Londreseko Unibertsitatean eta \"Royal College of Physicians and Surgeons\" elkartean ere bai, nahiz eta azkenean 1865an \"Academy of Pharmacy\"-k bere lizentzia eskuratzeko eskubidea aitortu. Horrela, Medikuen Ordenean izena emandako lehendabiziko emakumea bilakatu zen, Elizabeth Blackwell-ekin batera.\nIngalaterra.\nHezkuntza.\nEmakumeei zuzendutako hezkuntzari dagokionez, gizonari klasikoki zuzendutako instrukzio zientifiko eta komertziala eskaintzea ez zen beharrezkotzat jotzen epe historiko honetan. Horrela, emakumeei zuzendutako ezagutzak, amatasun rola, etxeko-lanen afera eta gai oso zehatzak zituen hizpide, Historia, Geografia eta Literatura, kasu, euren haur eta senarrei baliogarriak zitzaizkien edukiak zirelakoan. Bestalde, grekoa eta latinaren tankerako ikasketak alferrikakotzat jotzen ziren emakumeen ikasketa prozesuan. Azken finean, Zuzenbidea, Fisika, Ingeniaritza, Zientziak edo Arteak ikasi nahi zituzten emakumeek garaiko gizartearen iseka eta sarkasmoa pairatu behar izaten zuten. Ikasketa unibertsitarioak antzutzat jotzen ziren emakumeei zegokienez, ikastea euren naturarekin bat ez datorren tasun bat zelakoan, gaixotzeko arriskua sorrarazten ziena. Emakumeei nolabaiteko gizarte rol ornamentala esleitzen zitzaion epe historiko honetan, obedientzia eta sumisio edo menpekotasunak emakumeari ainguratutako tasun femenino ezinbesteko gisa joz.\nBestalde, Viktoriar Aroaren hastapenean, emakume gazteei zuzendutako irakaskuntza, ezkontza eta \"accomplishments-\"en bereganatzean aurkitzen zuen bere funtsa, bere garaiko logikarekin bat eginez, akuarela, joskintza, frantsesaren ezagutza eta kantua bezalako gaitasunak eskuratuz.\n1883ean, Kadambini Ganguly eta Chandramukhi Basu emakume indiarrek, Britainiar Inperioaren baitako unibertsitate batean diplomatutako lehendabiziko bi emakumeak izan ziren, Sengupta, Subodh Chandra eta Bose-ren ustez. Bestalde, Oxforden esaterako, 1879. urtera arte ez zen emakumeen presentzia onartu, Kalkutako Unibertsitateak onartu baino urte bat beranduago. Bestalde, matematikaren gaineko ikaskuntza-deialdiak emakumeei 1841an zabaldu zitzaizkien.\nHala ere, Kanadar Entziklopediaren arabera, Grace Annie Lockhart emakume kanadarra izan zen 1875. urtean lehendabiziko diplomadun emakumea, Inperio Britaniarraren baitako batxilergo unibertsitario baten lehendabiziko titularra izateaz gain.\nOgibide ezberdinak.\nBere irakaskuntza gauzatzeko lanbide-esparruak urriak ziren oso emakumearentzat, idazle, eskola-andere\u00f1o edota gobernari gisa, kasu.\nGainera, XIX: mendean zehar emakumeari hiru ogibide mediko zuzendu zitzaizkion: erizaintza, haurdunaldien esparruan eta sendagile gisa (nahiz eta eremu honetan bere presentzia askoz urriagoa izan). Hala ere, emakume erizainak oztoporik gabe gizarteak onartuak izan arren, gizonezko mediku baten gidaritza eta autoritatearen pean egin behar zuten beti lan, eta euren jarduna, ez zen publikoegia egiten. Viktoriar aroan, medikuntza bereziki gizonen esparrua zela pentsatzen zen, eta Jainko bidezko izendapena behar zenez gero, emakumeek lekua egitea zail edo ezinezko zuten esparrua zela pentsatzen zen, azken hauek rol zeharo subalterno bat garatzera amilduz. De facto, jendarte britaniarrak, ez zituen emakumezko mediku edota kirurgialariak onartzen, emakumea erizaintzaren esparrura lotuz. Ogibide honetan, Florence Nightingale (1820-1910) XIX. mendeko figura zeharo esanguratsua dugu, erizain eredugarriaren figura birmodelatzearen aldeko lan sakona burutu zuenez gero, autokonfiantza, ausardia eta asertibitatea agertzea xede zuena. Nightingale gainera osasunaren esparruan estatistika txertatu zuen lehenengoetako emakumea dugu.\nJames Barry, lehendabiziko gizon transgenero britaniarra dugu. Nahiz eta emakume zisgenero gisa jaio, bere burua gizon gisa identifikatzea erabaki zuen, irakaskuntza eta medikuntzaren esparruan bide egitearren. Sarritan, Elizabeth Garrett Anderson Britania Handiko lehendabiziko emakume mediku gisa aitortua izan ohi da.\nXIX. mendeko erdialdeari begira, Informatikaren bilakaera Ada Lovelace-k bultzatua da hein handi batean. Horrela, Federico Luigiren homenez, Menabrea makina analitikoaren inguruan darabil, Charles Babbagerentzat, Bernoulliren izenak kalkulatzeko metodo detailatu bat eskainiz, makina honen bidez. Gainera, Historian zehar, lehendabiziko programa informatikoaren sortzailetzat jotzen den egilea dugu Lovelace.\n1835an, \"Royal Astronomical Society\"-ko lehendabiziko emakumezko ohorezko kide izendatu zen: Caroline Herschel. Herschel, astronomo britaniarra dugu, nahiz eta jatorriz germaniarra izan, bertan bere anai zen Sir William Herschel-ekin batera lan eginez. 1886ean, Isis Pogson, ofizialki \"Society\"-ra batu zen lehendabiziko emakumea dugu, nahiz eta abokatu talde bat ekintza hau legez kanpokotzat jotzen saiatu zen.\nEstatu Batuak.\nXIX. mendearen amaieran, AEBn emakumezkoen eskolek berebiziko garrantzia hartu zuten, emakume zientzilarien ogibidea garatzeko erdigune eta instrukziorako eremu gisa. Garai honetan, beste eskola eta unibertsitateek emakumeen onarpenari ekin zioten, 1875an esaterako, 30 000 emakume bere gain hartuz, 1900ean ordea, 20 000.\nMedikuntza.\nAdibide bat Elizabeth Blackwell dugu, lehendabiziko emakume zertifikatua AEB-n, 1849. urtean diplomatua, \"Hobart and William Smith College\"-en.\nBlackwell medikuntza karrera egitera bere lagun bat erail zuen gaixotasunak bultzatu zuen: utero minbizia. Lagun honen desira emakumezko mediku baten arreta edukitzearen ingurukoa zen, bere tratamenduan zehar erosoago sentitzearren. Horrela, Blackwell emakumezkoen gaitasunak medikuntza-ogibidean aritzeko aproposak zirela jabetu zen, eta medikuntza ezkontide bizitzatik at independentzia lortzeko tresna gisa ikusi zuen.\nBlackwellek, prestigiorik gabeko eskolak alde batera utziz, azkenean New Yorkeko \"Hobart and William Smith College\" eskolan onartua izan zen, eta 1849ko urtarrilaren 23an eskuratu zuen bere ziurtagiri akademikoa; era horretan, medikuntza diploma eskuratu zuen lehendabiziko emakume estatubatuarra bihurtu zen.\nOspitale gehienetan baztertua, 1857an \"New York Infirmary for Indigent Women and Children\"-en bere medikuntza bideari hastapen ematea lortu zion, ondoren amerikar guda zibilaren testuinguruan aurrean erizain gisa ibiliz eta 1868an emakume medikuei formakuntza eskaintzeko ospitale bat zabalduz.\n1869an, Emily haren ahizpa utzi zuen \"College\" honen gidaritzapean, eta Ingalaterrara bueltatu zen. Bertan, Florence Nightingalerekin batera, \"London School of Medicine for Women\" eskola sortu zuen, Britania Handiko mediku-zerrendetan erroldatuta egon zen lehendabiziko emakumea izanik. Erretiroa 86 urterekin hartu zuen, eta medikuntzaren arloan egindako eraldaketak bi obra nagusietan bildu zituen: \"The Moral Education of the Young\" (Ingalaterran plazaratutako obra) eta \"Pioneer Work in Opening the Medical Profession to Women\" 1895. urtean argitaratutako autobiografia.\nIngeniaritza zibila.\n\"Heimick House\" eta l\"'Arrowmont School of Arts and Crafts\" bezalako eraikinak Wilson ahizpek diseinatu zituzten.\n1876an, Elizabeth Bragg (1858-1929) lehendabiziko emakume amerikarra dugu ingeniaritza zibilaren esparruan diplomatua, Berkeleyko Kaliforniako Unibertsitatearen eskutik. Dena den, nahiz eta ingeniaritzaren baitako diplomatura bere egin, ikasketa ezberdinak jaso zituen, Elmina T. eta Alda H. Wilson ahizpak bere osotasunean ingeniaritza zibila burutu zuten lehendabziiko bi emakume estatubatuarrak bihurtuz, 1892an Iowako Unibertsitatearen eskutik. Elmina Wilson maestrantza lortu zuen lehendabiziko emakume estatubatuarra ere badugu, 1894an, ondoren bere domeinuari zegokion irakasle postu bat eskuratuz.\n\"Encyclop\u00e6dia Britannica\"-ren arabera, Nora Stanton Blatch Barney izan zen ingeniaritza titulua eskuratu zuen lehendabiziko emakumea, 1905an, Cornellgo Unibertsitateari esker, urte berean, \"American Society of Civil Engineers\"-en onartua izanik.\nKimika.\nEllen Richards dugu XIX. mendeko kimikari bikainenetako bat.\n1856. urtean, Eunice Newton Foote zientzilarien artean lehendabizikoa izan zen \"zerra efektua\" identifikatzen, fenomeno hau CO2 eta airearen berokuntzaren arteko erlazioaren produktu gisa aurkeztuz.\nErrusia.\nAnna Volkova (\"\u0410\u043d\u043d\u0430 \u0424\u0451\u0434\u043e\u0440\u043e\u0432\u043d\u0430 \u0412\u043e\u043b\u043a\u043e\u0432\u0430\", 1800-1876) kimikari errusiar bat izan zen, lehendabizikoa errusiar kimika elkartean onartua.\nBere naturaren gaineko lana burutzeko, Erdialdeko Asiako kideen bizitza eta baita bertako basoen gaineko azterketak Aleksandra Potaninari zientzia eta geografiaren gaineko ekarpen mardul bat gauzatzea ahalbidetu zion, Errusiako elkarte geografikoan atxikitu zen lehendabiziko emakumea bilakatuz. 1887. urtean, Aleksandra Potanina-k bere \"Bouriatie\" lanarengatik Errusiako Elkarte Geografikoak urrezko domina eskeini zizkion.\nAlemania.\nG\u00f6ttingengo unibertsitatean jatorri errusiar ijitoa zuen Sofia Kovalevska\u00efa matematikariak deribatu partzialen ekuazioen gaineko lan sakon bat aurkeztu zuen, Cauchy Kowalevskiren teorema zuzendu eta hobetuz. Gainera, integral abelianoen gaineko hainbat memoria idatzi zituen, eta baita Saturnoren eraztunen gaineko hirugarren memoria bat ere bai. Memoria hauengatik, emakume honek G\u00f6ttingen-go unibertsitatean doktore titulu bat eskuratu zuen 1847an, titulu hau zuen Alemaniako lehendabiziko emakume bilakatuz, (munduko bigarrena Maria Gaetana Agnesiren ondoren). Weierstrassen hitzetan hiru memorietako bakoitza nahikoa izango litzateke tesi berdina garatzeko. Tesiak \"in absentia\" zuen oinarri. Bere senarrarekin batera, Kovalevska\u00efak, Darwinen itzultzailea errusiarra, Ingalaterrara jo zuen, bertan Herbert Spencer eta George Eliot ezagutu zituen.\nMendebaldeko historiatik at.\nAintzinaroa.\nEkialde Hurbileko antzinaroa.\nSumeriar zibilizazioak bere baitan hartu zituen lehendabiziko emakume astronomoak historian, izarrak eta euren posizioa konstelazioetan aztertzeaz gain, bere jarduna, berdintasunean gizarte grekoarengandik onartua suertatu zelarik. K.a 2000. urteko emakumeen jarduera zientifikoari dagokionez, astronomo sumeriarrak ezagutza-tenplu bereziki esanguratsuak zuzendu zituzten, poesia eta literatura ere jarduera zientifikoan txertatzeaz gain. Hala nola, Enheduanna dugu aipagarri, olerkilari eta astronomo sumeriarra izateagatik (K.a 2285-2250). Tapputi-Belatekallim lehendabiziko kimikaritzat jo zen, K.a 1200-55. urteen artean lurringile jardunean aritu zena (kuneiformez zeuden taula babiloniatarretan aipatua, alambikearen antzeko tramankulu batekin).\nAintzinaroko India.\nAintzinaroko Indiari dagokionez, Gargi Vachaknavi dugu lehendabiziko emakumezko filosofo esanguratsuenetarikoa, filosofia naturalean aditua zena, B\u1e5bhad\u0101ra\u1e47yaka Upani\u1e63ad-en seigarren eta zortzigarren Brahmana-n (\"brahmayajna)\" aipatua dena. Bestalde, Janaka de Videha-ko kongresu filosofiko batean, Gargi Vachaknavi ,Y\u0101j\u00f1avalkya-aren kontrako ikuskeren aurka postulatu zuela adierazi zen, atman-aren (jabe edota buruzagiaren nozioa hinduismoan) berpentsaketa bati bide emanez.\nTxina.\nLeizu (\u5ad8\u7956) emakumezko enperadore txinatarra, herrialde horretako buruzagi goraipagarrienetako bat da, K.a XXVII. mendean zeta eta zeta ekoizteko makinen asmatzaile.\nBeste figura nabarmen bat, Huang Daopo (\u9ec3\u9053\u5a46) dugu, Yuan dinastian burutu zuena bere jardun zientifikoa, josteko teknika berrien garatzaile gisa, Ekialde Hurbileko ehun-industria sendo bati hastapen ematea ahalbidetu zuena.\nNahiz eta emakumeak irakaskuntza prozesutik at geratu, euren famili edota klanaren baitan ikastea onartua zitzaien, horrela, Ming dinastiaren amaieran, emakume medikuen erudizio eta tratatuak eredu bilakatu zirela.\nIndia.\nChandramukhi Basu, Kadambini Ganguly eta Anandi Gopal Josh diploma unibertsitarioak lortu zituzten lehendabiziko emakumeak dira. 1883ean, Kadambini Ganguly eta Chandramukhi Basu, Bethune College-n diplomatuak Imperio Britaniarrean graduatutako lehendabiziko emakumeak ditugu. Emakumeak, onartuak izan ziren Oxfordeko unibertsitateko ikasle gisa, 1879. urtean, urte bat geroago Calcuttako unibertsitatean onartuak izanik.\nXX mendea.\n1902. urtean, Britania Handian, asmatzaile, ingenialari eta matematikari Hertha Ayrton lehendabiziko emakumezko kide bezala izan zen proposatua Royal Society-n, nahiz eta azkenean Society-ko abokatuek juridikoki emakume batek kide izateko ezinezkotasuna justifikatu zuten. \"Sex Disqualification (Removal) Act 1919\" eta \"Privy Council\"-ek 1929. urtean emakumeen praktika zientifiko berdintsua bermatzeko legedia bultzatu zen, Royal Society-ren argudioak arkaikotzat joz. Hala ere, Jack Haldenek \"Daily Worker\"-ren artikulu zientifiko bat 1943. urtean kaleratu arte, nolabaiteko berdintasun hau ez zen efektibo bilakatu. Hori dela medio, 1945. urtean bozkaketa faborable bat burutu zen non Royal Society-ko kide gehienak emakumeen onarpenaren alde bozka egin zuten, Marjory Stephenson eta Kathleen Lonsdale elkartean onartuz.\nGainera, mende horren hasieran, Marie Curie fisika saria jaso zuen lehendabiziko emakumea izan zen. 1911. urtean, bi disziplinetan Nobel-a jaso zituen bigarren pertsona historian bilakatu zen. 2013. jada bi emakumeek jaso zuten fisika Nobel saria, 1903. urtean Curiek eta Maria Goeppert-Mayer 1963. urtean.\nWeimarreko Errepublikan, soilik %1ko ikasle unibertsitarioak ziren emakumezkoak. 1937. urteko Ekainaren 8an, dekretu batek aginduta, ikaslegoa soilik gizonek konformatu zezaketeela agindu zen. Hala ere, 1938ko Otsailaren 21an, \"salbuespen gisa\", \"Reichsfrauenf\u00fchrerin\" lobby-aren testuinguruan, alderdi naziaren sekzio femeninoko buruak, Gertrud Scholtz-Klink Margarete Gussow-ri astronomia katedra bat eskeini zion.\nGerraren ondoren.\n1963an, Valentina Terexkova espaziora joan zen lehendabiziko emakumea izan zen. Horrela, Vostok 6. ontzian lurraren orbitari 48 bira eman zizkion, 70 ordu eta 41 minutuetan, 1963ko Ekainaren 16ko 12:30tatik, Ekainaren 19ko 11:11etara, zehazkiago. Hegaldiaren iraute osoak bi egun, 22 ordu eta 41 minutu hartu zituen bere gain, garaiko astronauta amerikarrek burututako hegaldiak baino nabarmenki luzeagoa suertatu zena.\nTerexkovak bere jardun zientifikoari bide eman zion bitartean, Maria Goeppert-Mayerri fisikako Nobel saria eskeini zioten urte berean, nahiz eta hedabide amerikarretan bere sariari iseka nabarmen egin:\nBere senarra, Joseph Edward Mayer, 1937. urtean langabetua izan zen, Goeppert-Mayer eta zientzia fisikoen dekanoaren misoginia zegokion eztabaida baten ondorioz. Horrela, Columbiako Unibertsitatean lan berri bat lortu zuen. Fisikako departamentuko dekanoak, George Pegram Goeppert-Mayer-rek bulego bat eskuratzearen aldeko agertu zen, baina inolako soldatarik jaso gabe. Horrela, Goeppert-Mayer, Harold Urey eta Enrico Fermi -ren lagun estu bilakatu zen, Columbiako unibertsitatera 1939an iritsi zena. Fermik, Goeppert-Mayer-ri elementu trantsuraniko ezezagunen balentziaren inguruan elkarrekin ikertzeko eskatu zion, emakumeak, Thomas-Fermiren eredua hizpide, lur arraroen antzeko serie bat lortuko zutela aurreikusi zuen, ikerketa-ondorioen ostean, zuzena suertatu zen hipotesi gisa.\nShirley Ann Jackson, fisikari estatubatuar bat da, materia kondentsatu eta opto-elektronikoetan aditua. Bera, lehendabiziko emakume afro-amerikarra da MIT-aren doktorego bat lortzen fisika nuklearraren esparruan.\nMIT-era 1964an iritsita, bere peripezia eskolar eta akademikoan zehar ostrazismo, irain eta bulliying biktima dugu Shirley Ann Jackson, tratu eskolar arrazista baten pairatzaile. Horrela, bere gelako emakume beltz bakar bezala (43 emakume barnebiltzen zituena, zeinetatik 20 bat razializatuak zeuden) isolatua pasa zuen bere ikasketa prozesu gehiena, emakumeen elkarteko kide egin arte (beltzak, nagusiki), ondoren sororitate honetako bozeramaile kargua bere eginez, MIT-eko ikasketak amaitu ondoren.\nBestalde, zientzilari honek beti salatu izan du bere kideen errespetua lortzea afera zaila izan dela, klima zientifiko klasikoki txuri eta maskulinizatu batean, bereziki.\nJacksonek, talde eta enpresa handien hainbat administrazio kontseiluetan lan egin izan ohi du, instituzio unibertsitario amerikarretako kide heterogeneoetako bat bilakatuz. Bere ibilgu akademikoari dagokionez, Shirley Ann Jackson ere AEB-ko arautze nuklearraren komisio-buru izana da (\"NRC\"-arena). Horrela, bere marko akademiko eta militante anti-diskriminatoriotik, Jacksonek, National Society of Black Physicists elkartean ere kargu bat egin zuen bere. Bestalde, \"d'AT&amp;T Bell\" laborategietan burututako lanari dagokionez, Jackson minorien promozioarekin konpromezu nabarmena utzi du agerian, emakumeen presentzia sakonki bultzatuz, \"National Academy of Sciences\", \"American Association for the Advancement of Science\" eta \"National Science Foundation\"-ean batez ere.\nXXI. mendea.\nEstatistikak.\n2013an, \"Nature\" aldizkarian, zientzian bi sexuen artean dagoen amildegiaren gaineko hausnarketa bat kaleratu zen. Alde batetik, emakumezkoak diren fisika eta astronomia unibertsitateko irakasleak, gizonek baino seme-alaba gutxiago zituzten, 1,2 zehazkiago, gizonek zituzten 1,5 haurrekin alderatuz. Ildo berdinari jarraiki, biologia, fisika eta kimika emakumezko ikasleek etorkizunean bere gizonezko kideek baino soldata baxuagoa jasoko zutenaren jakitun ziren, urtero 3730 $ gutxiago jasoz, gizonen soldataren baino %40 gutxiago, alegia (Estatu Batuei dagokionez).\nEstatu Batuetan, 2001ean, doktoregoa zuten emakume zientzilari gehienak hezkuntzaren esparruan aritzen zirela argi utzi zuten hainbat estatistikek, merkataritza edota industrian presentzia nabarmenki eskasago bat agertuz (gizonak monopolizatutako esparruak zirenez gero).\nBestalde, 2014ean, \"Fondation L'Or\u00e9al\" elkarteak, 14 herrialde ezberdinetako hezkuntza sistemaren gainean kaleratutako inkesta batzuen arabera, Frantzia, Alemania, Estatu Batuetan, Txina eta Japonian, emakumeen presentziaren gutxitzeak zientziari dagokionez, etapa unibertsitarioan lekutuko litzateke nagusiki. Horrela, lehendabiziko kurtsoan, matrikulatutako emakumeek %32a suposatzen zuten, bigarren kurtsoan izena eman zutenek ordea %30a, eta azkeneko kurtsokoek %25a.\n2015ko Azaroan, Elsevier ikerketak erakutsi bezala, Alemanian nahiz eta emakumezko ikertzaileen kopuruak gora egin, %15a suposatzen dute matematikak edota informatikari dagokionez, psikologia eta beterinia-esparruetan %55a direlarik. 2015 ere, Ingeniaritza Kontseilu kanadiarrak Kanadako emakume-ingenieroen kopurua %12ra iristen ez zela salatu zuen.\nGlobalizazioa, genero auzia, Zientzia eta Islama.\nGizarte garaikideetan, Farzana Aslam-ek, prestigiodun emakume astronomo gisa, Pakistango emakumeak euren gizarteetan ekarpen ekonomiko eta kultural sakonak egiteko gai direla azpimarratzen du, Ekialde Hurbileko errealitate politikoa hobesteko xedez, eduki zientifikoak, islamikoak eta genero auzia-ren militantzia uztartuz.\nXX. mendearen amaieran eta XXI.aren hasieran, hainbat emakumezko astronauta musulmanen izenek izan dute ohiartzuna, Anousheh Ansari SSI-arekin batera lan egin zuen lehendabiziko emakume izanik, (espazioa bisitatzen zuen laugarren turista emakumezkoa).\nOro har, Iranen Zientzien esparruei dagokionez, goi-mailako ikasketak burutzen dituzten emakumezko ikasleen kopuruak gizonena gainditzen du nabarmenki, nahiz eta tradizionalki eta gizarte guztietan zehar bezalaxe, emakumeei galarazitako esparrua izan."}
{"id": "747041", "revid": "201", "url": "https://eu.wikipedia.org/wiki?curid=747041", "title": "Antzinako Egiptoko astronomia", "text": "Antzinako egiptoarrentzako, zeruak esanahi mitologiko eta erlijioso bat eduki izan du; hala ere, behaketa astronomikoek zibilizazio egiptoarrean ez zuten Mesopotamian izan zuen helburu astrologiko nabarmen izan. Astronomia egiptoar zibilizazioarentzat izugarrizko garrantzia dauka, bai ikuspegi erlijioso batetik abiatuta bai eguneroko bizitzaren organizazioan.\nSarrera.\nGaua krepuskuluarekin hasi eta egunsentiarekin amaitzen zen. Gaua ordutan banatzen zuten hamabi izarrek zeruko hamabi zaindariekin erlazionatuak zeuden, hildako faraoiei haien gaueko bidaian zehar laguntzen zietenak, Rarekin batera, eguzki-jainkoa. Zodiakoko dekanoengako garrantziaren kontrara, konstelazioak ez zuten inongo rolik betetzen hemen. Zeru izartsuaren irudikapenik zaharrena Asiuteko sarkofago bateko behealdeko oholean margotua aurkitu da, Egiptoko Lehen bitarteko denboraldian datatzen dena.\nPrintzipio astronomikoak eraikin sakratuen disposiziora jarri ziren, batez ere piramideak; baina erabili zituzten metodoak ezin izan dira berreskuratu eta honen inguruan hainbat iritzi daude. Dokumentu batzuk Antzinako Egiptoko Zientziaren inguruan sakontzen baimentzen dute, bereziki medikuntza eta matematikei dagokienez. Astronomia egiptoarrak izarren posizioarekin lotutako ehorzte-errituak eta hauei eskainitako monumentu ugariei esker, arreta handiagoa bereganatu du. Hortaz, dokumentu astrologikoen ugaritasunak, ondorioak ateratzea ez du baimentzen, betetzen duten rola guztiz erlijiosoa delako, eta ezaguera hauen inguruko hutsuneak daudelako.\nErromatar garaian, Alejandriako Clemente-k behaketa astronomoen erritu sakratuen garrantziaren inguruko ideia bat eman zuen.\nIturriak.\nAntzinako Egiptoko astronomiaren inguruan bildutako ezagutza oso mugatua da, papiro arraroen bilduma daukagularik, hala nola, hilobi eta tenpluen inskripzioak.\nEgiptoar garaiaren amaierakoak (k. a. 144) dira Carlsberg deituriko papiroak, Ilargiaren faseak determinatzeko metodoa biltzen direnetan, oso iturri zaharretik edandakoak. Hauetan 25 egiptoar urteko 309 ilargialdi ezartzen dira, modu honetan 9.125 egun hauek 29 eta 30 egun multzoetan sailkatzen dira. Ziklo honen errekonozimenduak egiptoar apaizei egutegi zibila ilargiaren mugikortasunera moldatzea ahalbidetu zien.\nHerodotok, haren kondairetan dio: \"egiptoarrek gizaki guztien artean lehenak izan ziren urtea aurkitzen, astroetatik abiatuz lortu zutela esaten zutelarik\".\nPlaneta eta izarren mugikortasunaren behaketa sakonak bi egutegi mota sortzea ahalbidetu zien egiptoarrei; bat ilargiarena eta bestea zibila. Egutegi Juliarra, eta geroago Gregorianoa (gaur egun erabiltzen duguna) egiptoar egutegi zibilaren moldaketa baino ez dira.\nEgutegia.\n365 eguneko urte bat.\nLurrak Eguzkiaren inguruan urtero egiten duen biraketaren ondorioz, gure izarraren itxurazko posizioa, zeru sabaiarekiko duen loturarekin, urtean zehar ekialderantz mugitzen da poliki. Beraz, goizero, izar berriak, lehen egunsentiko argian galduta zeudenak ikusgarri bilakatzen dira horizontean \u00a0egunak argitu baino lehen. Urtean lehen agerpen honi \"orto heliakoa\" deitzen zaio (helios hitz grekotik hartuta).\nAntzinako Egiptoko garaian, Niloko uhaldia uztailaren 19aren inguruan gertatzen zen urtero. Kasualitate hutsez \u00a0garai honetan, zeruko izarrik dirdiratsuena, Siriok (antzinako grezieraz \"Sothis\" deitutakoa eta \"Sopdet\" egiptoeraz) bere orto heliakoa zuen eta une horren inguruan zen haren lehen agerpena. \u00a0Niloko uhaldiak lurrak ongarritu eta herria elikatuko zuenez, Sirioren orto heliakoaren behaketa, eta orokorrean gaueko zerua egipziar zibilizazioaren funtsezko elementua bilakatu zen.\nHaien denboraren neurketa Eguzkiaren itxurazko mugimenduan oinarritzean, Ilargiaren zikloetan oinarritu ordez, egiptoarrek eguzki egutegia sortu zuten. Sirioko orto heliakoa 365 egun eta gau inguru-ro gertatzen zenez, urtea 365 egunetan zatitu zuten. Ilargiaren zikloak iraupen motzagoa zeukanez; 30 egun eta gau inguru, urtea 12 hilabete eta 30 egunetan zatitu zuten, hilabetea 10 eguneko hiru tarteetan zatituta zegoelarik.\nAzkenean, 365 egunetara iristeko, bost egun gehiago gehitu zituzten, epagomenoak deiturikoak, Osiris, Seth, Isis, Neftis eta Horus jainkoen ospakizun egunak izatera pasatu zirenak.\nUrte astronomikoak ez duenez zehazki 365 egun irauten, zeru sabaiaren zikloarekin egiptoar egutegiak duen loturatik lau urtetik behin egun bat gehiagoren existentzia ondorioztatzen da. Niloren uhaldiak orduan, bakarrik egiten zuen bat 1460 urtetik behin urtearen hasiera ofizialarekin, denbora iraupen honi ziklo sotiakoa deitu zitzaiolarik.\nJulio Zesarrek \"juliotar egutegia\" eta honen bisurteak ezartzeari itxoin beharko dugu, egutegia astroetara hobe molda zedin.\n24 orduko egun bat.\nEgipziarrek ere asmatu zuten egunaren 24 orduko zatiketa. Zeru sabaian hobe nabigatu eta denboraren igarotzea neurtu ahal izateko, zerua erraz antzeman zitekeen izar multzo txikietan moztu zuten, gauaren bilakaeran zehar batzuk besteen atzetik altxatzen joaten zirelarik. 10 eguneko zatiketekin bat egin zezaten, izar multzo bakoitzaren orto heliakoa haren aurrekotik 10 egunez bereizia egoteko izan ziren hautatuak. Modu honetan, 36 izar multzo zenbatzen ziren, dekanatoak deiturikoak.\nGauaren iraupena urtaroen araberakoa dela kontuan hartuta, gau bakarrean egon daitezkeen dekanato behagarrien kopurua aldakorra izan daiteke. Baina udaren hasieran, Sirioko orto heliakoaren garaian, gauak soilik 8 ordu inguruko iraupena dauka, eta bakarrik 12 dekanato hautemangarri egongo diral. Kopuru hau (pixka bat arbitrarioa zen modu batean) sistema berriaren oinarritzat hartu zen. Honakoa egunera zabaldu zen, aldi berean 12 ordutan zatituta zegoelarik. Modu honetan egiptoarrek gaur egun erabiltzen jarraitzen dugun 24 orduko eguna ezarri zuten.\nMonumentuak.\nEgiptoarren zeruaren mirespenak ere monumentu batzuen arkitektura izan zuen isla. Adibidez, Guizako piramide handiak lau puntu kardinalekin zeuden lerrokatuak izugarrizko zehaztasun batekin. Argi dago, ekinokzioen prezesioen kausaz, garaiko iparra ez zegoen gaur egun izar polarraren norabidean, baizik eta Thuban izarreko norabidean, Dragoi konstelazioan.\nBeste adibide ezagun bat Amon-Ra (Karnaken)-ena litzateke, udako solstizioan zehar atera berriko Eguzkiarekin lerrokatzen zena.\nMitoak.\nEgipziar mitologian, Nout jainkosak zeruari egiten dio erreferentzia, Shouek airea eta Gebek lurra. Irudi honek Greenfielden papiroaren zati bat erakusten digu (gure aroa baino 1025 urte lehenago), non Nouten gorputza ikusten den Shouengandik sostengatua, eta Geberena lurrean. (Kreditoa: Brithish Museum.)\nEgipziarrek oso mitologia aberatsa zeukaten, maiz zeruko fenomenoekin zeukalarik erlazioa. Testu batzuetan, mundua kutxa angeluzuzen bat zen, honen ipar eta hego aldeak luzeenak zirelarik. Kutxa honen gainean sabai lau bat aurkitzen zen, lau zutabegatik sostengatutakoa. Azkeneko hauek mendikate batengatik zeuden konektatuak, eta zeru erreka bat igarotzen zen kate honetan zehar. Txalupek zeru erreka honetan zehar nabigatzen zuten, Ilargia, Eguzkia eta planetak transportatuz.\nBeste interpretazio batean, Nout jainkosaren gorputza zen, munduaren gainetik zabalduta, hanka eta besoak bereizita zituelarik zeru sabaia osatuz. Bere umetokia goizero eragiten zuen Eguzkia, eta haren ahoak irensten zuen mendebaldean iluntzean. Geb, Lurreko jainkoa, Nout, haren emaztea eta ahizparen azpian zegoen lotan.\nZeruko gorputz guztiak zeuden orokorrean dibinitateekin erlazionatuak. Eguzkiak, zeruan zuen posizioaren arabera jainko ezberdinen adierazpenak egiten zituen; Jepri egunsentian, Ra eguerdian eta Jnum gauean. Ilargiak ere dibinitate ezberdinen adierazpenak egiten zituen; Jonsu, Tot eta Iah.\nOrioneko konstelazioak berebiziko garrantzia zeukan eta Osiris, heriotza eta berrikuntzaren jainkoa, Nout eta Geben lehenengo haurra ekartzen zuen gogora. Osirisen heriotza, eta honen berpizkundea \u00a0Egipzioko urteroko lehortearen sinbolo boteretsuak ziren, hau Niloko uhaldia eta lurren ongarriketak jarraitzen zutelarik.\nEgipziar egutegiak lau hilabeteko hiru estazio zituen;\nUholde edo Akhet, Negua edo Peret, hots, lurren irteera uretatik eta Uda edo Shem\u00fa, hots, ur eza."}
{"id": "747042", "revid": "6327", "url": "https://eu.wikipedia.org/wiki?curid=747042", "title": "Teoria Zientifikoa", "text": ""}
{"id": "747043", "revid": "105290", "url": "https://eu.wikipedia.org/wiki?curid=747043", "title": "Aristotelesen biologia", "text": "Aristotelesen biologia datu bilketan eta behaketa-sistematikoan, zoologikoetan gehien bat, oinarrituriko biologiaren teoria bat da, zientziaren inguruko Aristotelesen liburuetan azaltzen dena. Bere behaketa gehienak Lesbos irlan pasatako denboran burutu zituen, baita \u00a0itsas-biologiari buruzko deskripzioak ere. Bere teoria formaren kontzeptuan oinarritzen da, Platonen ideien teoriarengandik urrunduaz.\nTeoriak bost prozesu biologiko nagusi deskribatzen ditu; metabolismoa, tenperaturaren erregulazioa, informazioaren prozesamendua, enbriogenesi-a eta herentzia. Bakoitzaren definizioak detaileren bat utzi du, biologo modernoek bertatik modelo matematiko batzuk sortzea ahalbidetuz. Aristotelesen metodoak ere antzekotasunak ditu biologo modernoek erabilitako zientzia-estiloarekin, area berri bat esploratu, datu-bilketa egin, patroi berri batzuk aurkitu, eta horietatik abiatuz azalpen posibleak ematen ahalegintzen baita. Ez zuen esperimenturik burutu, zentzu modernoan, baina animalia ezberdinen behaketak burutu zituen, baita disekzio batzuk ere. Berak 500 hegazti, ugaztun eta arrai ezberdin izendatzen ditu, baita dozenaka intsektu eta ornogabe ere. Ehun animalia baina gehiagoren anatomia ere deskribatzen ditu.\nBiologiari buruzko Aristotelesen idatziak, zientziaren historian lehenak, liburu ezberdinetan banatuak daude, biziraun duten bere lanen laurden bat izanik gutxi gorabehera. Biologiaren inguruko testu nagusiak \"Animalien historia, Animalien generazioa, Animalien mugimendua, Animalien aurrerabidea, Animalien atalak eta Arimaren inguruan\" izan ziren.\nProzesuak.\nMetabolismoa.\nMetabolismoa zelulan gertatzen diren erreakzio eta prozesu fisiko-kimikoen multzoa da. Elkarren artean erlazionatuta dauden prozesu hauek biziaren oinarri dira maila molekularrean, eta zelulen hainbat ekintza ahalbideratzen dituzte, hala nola, zelularen hazkuntza, ugalketa, egituren mantenua, kitzikapenei erantzuna eta abar.\nMetabolismoa bi prozesu konjokatutan banatzen da: katabolismoa eta anabolismoa. Erreakzio katabolikoek energia askatzen dute; glukolisia adibidez, glukosa bezalako konposatuen degradazio prozesu bat da, eta honen emaitza bere lotura kimikoetan metatutako energiaren askapena da. Erreakzio anabolikoek aldiz, energia erabiltzen dute lotura kimikoak sortu eta zelulen osagaiak egiteko, proteinak eta azido nukleikoak esate baterako. Katabolismoak eta anabolismoak elkarren menpekotasuna dute, eta bien artean metabolismoa osatzen dute.\nMetabolismoko erreakzio kimikoak zehazki antolatuta daude, zelularen baliabideak behar bezala erabili eta xahuketa saihesteko. Erreakzioek, bide metabolikoak jarraitzen dituzte, eta berauetan konposatu kimiko bat (substratua) eraldatu egiten da beste bat emanez (produktua); azken hau beste erreakzio bateko substratua izango da, eta honela, erreakzio sekuentzia bat gertatuko da, non entzima desberdinek parte hartuko duten (normalean entzima bat erreakzio bakoitzeko). Entzimak ezinbestekoak dira metabolismoan, erreakzio fisiko kimikoak azkartzen baitituzte, berez gertatzeko zailak diren erreakzio termodinamikoak erraztuz. Entzimek, bide metabolikoen erregulatzaile bezala ere jokatzen dute, zelularen beharrizan eta inguruaren arabera edo beste zelulen seinaleen arabera beren funtzionatzeko gaitasuna aldatuz, eta ondorioz bide metabolikoaren aktibitate guztia aldatuz.\nOrganismo baten metabolismoak erabakitzen du zein sustantzia izan daitezkeen beretzat elikagarriak eta zein aldiz toxikoak. Adibidez, zenbait prokariotok hidrogeno sulfuroa elikagai bezala erabil dezakete, baina gas hau pozoitsua da animalientzat. Metabolismoaren abiadurak, organismo batek behar duen elikagai kopuruan ere eragina du.\nMetabolismoaren ezaugarrietako bat honakoa da: Espezie oso desberdinen artean, oinarrizko bide metabolikoak oso antzekoak izatea. Adibidez, Krebs zikloa bezala ezaguna den bide metabolikoaren pauso kimikoen sekuentzia, unibertsala da \"Escherichia coli\" bezalako bakterio zelulabakar eta elefantea bezalako organismo zelulaniztunentzat. Ziur aski hain zelula mota desberdinek bide metaboliko bera erabiltzea, bidearen efizientzia handiari, eta eboluzioan izandako agerpen goiztiarrari zor zaie.\nTenperaturaren erregulazioa.\nGorputzak etengabe galtzen du beroa. Elikagaiak bihotzera iritsi eta odol berrian bilakatzen dira, metabolismoaren bitartean \u201csua\u201d askatzen duena, zeinak odolaren tenperatura igotzen duen. Honek aldi berean bihotzaren tenperatura areagotzen du, biriken bolumena handituz, eta era berean ahoko airearen fluxua areagotuz. Ahotik sartzen den aire hotzak bihotzaren tenperatura gutxitzen du, biriken bolumen jaitsiz eta tenperatura berriro normaltasunera itzuliz. Baina mekanismo honek soilik airea erreferentzia tenperatura baina hotzagoa dagoenean gertatzen da. Airea beroago badago atzeraelikadura prozesu batean sartzen da gorputza. Sistemak, deskribatzen den moduan, tenperaturan gorabeherak biguntzen ditu.\nInformazioaren prozesamendua.\nAristotelesen deskribapen hau \u201csartu/irten mugimenduen modelo zentralizatua\u201d deitua izan da. Munduan gertatzen diren aldaketek animalien jokabide egoki bat sortzen dutela azaltzen ahalegindu zen. Sistemak honela funtzionatzen du: animalien zentzuen organoa aldatu egiten da objektu bat detektatzean. Honek hautemate aldaketa bat eragiten du animalien sentsazio oinarrian, Aristotelesek bihotza zela uste zuena, ez orain bezala burmuina dela uste dela. Honek, aldi berean, aldaketa bat eragiten du bihotzaren tenperaturan, zeinak inpultsu mekaniko bat eragiten duen gorputzeko atal ezberdinak mugitzeko. Bada, beraz, kausala den kate bat, zeinak, informazio transmititzen duen organo sentsorial batetik erabakiak hartzeko gai den organo batera, eta ondoren organo motore batera. Ikus dezakegu, beraz, modelo hau informazioaren prozesamenduaren inguruko ikuskera modernoaren antzekoa dela.\nHerentzia.\nAristoteles ahalegindu zen azaltzen nola transmititzen diren gurasoen ezaugarriak umeei, inguruaren eraginari loturik. Sistemak honela funtzionatzen du: arraren semenak eta emearen hilekoak euren ezaugarriak kodetzen dituen mugimenduak dituzte. Modeloa partzialki asimetriko da, soilik arraren mugimenduak definitzen duelako espeziearen forma edo \"eidos\"-a; bai arra eta bai emearen mugimenduek beste ezaugarri batzuk definitzen dituzten bitartean, ala nola begien kolorea edo sudurraren itsura. Aristotelesen teoriak simetria puntu bat ere badu. Izan ere, semenaren mugimenduek gizontasuna daramate, hilekoak emakumetasuna daramaten bitartean. Semena hilekoa dominatzeko nahikoa bero badago, umea arra izango da, baina ez badago nahikoa bero, umea emea izango da.\nEnbriogenesia.\nAristotelesen enbriogenesi modeloak, jasotako guraso ezaugarriek enbrioiaren formazioan eta garapenean duten eragina azaltzen ahalegintzen da. Sistemak honela funtzionatzen du: lehenik arraren semenak emearen hilekoarekin bat egiten du. Honek enbrioia sortzen du, gero \"pneuma\" garatzen da, zeinak bihotza agerrarazten duen; hau ezinbestekoa izanik, bihotzak gainontzeko organoak elikatzen baititu. Aristotelesek atzeman zuen bihotza dela aktibo ikusten den lehen organoa oilo arrautza batean. \"Pneuma\" horren bitartez gainontzeko organoak ere garatzen dira.\nMetodoa.\nAristoteles Francis Baconen filosofoek ez-zientifiko izendatu dute, gutxienez bi arrazoirengatik: bere estilo zientifikoa eta bere azalpenaren erabilera. Bere azalpenak, aldi berean, kriptiko bihurtzen dira kausen sistema konplikatuagatik. \u00a0Hala eta guztiz ere, kontuan eduki behar da garai horretan gai horien inguruan zegoen ezagutza. Era berean, datuen bilketa sistematikoak ezkutuan daude aurkezpen metodo modernoak falta direlako, esate baterako, datuen taulak.\nEstilo zientifikoa.\nAristotelesek hazkuntza legeak inferitu zituen animalien behaketetatik, hazkuntzaren tamaina gorputz-masaren arabera gutxitzen dela, haurdunaldia luzatzen \u00a0den bitartean. Iragarpen hauetan arrazoi zuen, gutxienez ugaztunen kasuan behintzat, saguaren eta elefantearen datuak erreparatuz gero.\nAristotelesek ez zuen esperimentatu zentzu modernoan. \u201cPepeiramenoi\u201d greziar mitologiako hitza erabiltzen zuen behaketak aipatzeko, edo gehienez ikerketa-prozedurak aipatzeko, esate baterako (Animalien Generazioan) \u00a0garai egokiko oilo-arrautza ernaldu bat irekitzea enbrioiaren bihotza ikusi egin ahal izateko.\nHorren ordez, zientzia-estilo ezberdin bat landu zuen: sistematikoki bildutako datuak aurkitu zituen, animalia talde osoarentzat ohikoak diren ereduak aurkitu eta haien kausazko azalpen posibleak inferitu zituen. Estilo hau ohikoa da biologia modernoan datu kopuru handiak eskuragarri daudenean, hala nola, genomikaren kasuan adibidez. Ez du zientzia esperimentalak ematen duen erantzun ziurraren emaitza bera, baina hipotesi frogagarriak ezartzen ditu, eta behatzen denaren gaineko azalpen narratibo bat eraikitzen du. Zentzu honetan, esan dezakegu, Aristotelesen biologia zientifikoa dela.\nSailkapena.\nAristotelesek 500 hegazti, ugaztun eta arrai espezie ezberdin bereizi zituen bere \"Animalien historia\" eta \"Animalien atalak\" lanetan. Sailkatzeko metodo hori, taxonomia zientifikoan aurrenetarikoa, 2000 urtetan zehar izan zen garrantzitsu. Aristotelesek animalia odoldunak eta odolik gabekoak bereizi zituen, jarraian azaltzen den taulan ikusi daitekeen bezala."}
{"id": "747044", "revid": "336", "url": "https://eu.wikipedia.org/wiki?curid=747044", "title": "Iraultza kimikoa", "text": "Iraultza kimikoa, kimikan izandako berformula batekin lotzen da. Berformulaketa hori bi gauzetan oinarritzen da; alde batetik, materiaren kontserbazioaren legean eta bestetik, oxigenoaren konbustioaren legean. Kimika ulertzeko eta ikusteko modu berri hau Antoine Lavoisierren eskutik jasotzen dugu. Kimikari honek adierazi zuen bezala, haren helburua iraultza kimiko bat sortzea zen. Lavoisier hitzetan \u201c masa ez da sortzen ezta desegiten ere, eraldatu egiten da\u201d.\nAurrekariak.\nIraultza hau ez zen hutsean gertatu, hainbat faktorek parte hartu zuten. Lehenik eta behin,medikuntzan eta industrian egondako aurrepenen eskutik metodo eta analisi grabimetriko berriak sortu ziren. Honekin batera, ordurarte indarrean zeuden antzinako greziarren teoriak baztertu ziren.\nBerrikuntza honen beste alderdi bat \u201caire finkoa\u201dren aurkikuntza izan zen. Aurkikuntza hau Joseph Blacken eskutik jaso dugu XVIII. mendean. Aurkikuntza honek berebiziko garrantzia izan zuen bere garaian; airea ez zen substantzia bakar batez konposatzen. Gerora, XVIII. mendean Henry Cavendish eta Joseph Priestleyek teoria hau frogatu zuten. Honez gain, Lavoisierrek kimikan erabilitako hizkuntza eraldatu zuen masek kimika eskuragarri izan zezaten. Honek, kimikarekiko interesak piztu zituen.\nZehaztasun instrumentuak.\nLavoisier \u201ckimikaren aita\u201d bezala ezagutua da, hainbat arrazoiengatik. Ale batetik Lavoisier iraultza kimikoaren abiarazlea izan zen. Kimika arloan kontu matematikoak sartu zituen. Lavoisierrek ordurarte kimikaren esparrua zena aldatu zuen. Horretarako ikerkuntza eta neurketa zehatzak abiarazi zituen. Ikerkuntza hauetatik ondorioztatu zuen substantzien eraldaketa kimikoetan, substantziek bere hasierako masa kontserbatzen dutela. Ikerketa horretan, tresna barometriko eta termometrikoak erabili zituen. Honez gain, kalorimetroaren asmaketa lanetan aritu zen Pierre Simon Laplacekin batera. Momentuan existitzen zen \u201dflogistoren teoria\u201d deuseztatzeko asmoa zuen, bere teoria ezartzeko nahiarekin. Horretarako, berak asmatutako tresna bat erabili zuen. Tresna hori gorituriko burdinezko barra bat da. Urak burdinezko barra hori zeharkatzen du eta barra horren amaieran barometro eta termometro bat dago. Urak burdinezko xafla hori zeharkatzearen helburua ura konposatu bat zela adieraztea zen, ez ordea substantzia, ordurarte pentsatzen zen bezala.\nNahiz eta bere ikerketa hau zehatza izan, hainbat kimikari emaitza horren kontra azaldu ziren eta Lavoisierrek kritika asko jaso behar izan zituen. \u201cFlogisto teoriaren\u201d defendaitzaleek, hala nola Joseph Priestley, defendatzen zuten ikerketa honen emaitza fenomeno batzuei aplika zitekeela bakarrik eta emaitzen interpretazio hori ez zirela nahikoak bere teoriaren funtsaketa lanetarako. Joseph Priestleyren ustez, Lavoisierren lanaren helburua bere teoriari oinarri zehatz bat eskaintzea zen eta bestetik teoria \u201cflogista\u201d deuseztatzeko saiakera izan zela.\nAntoine Lavoisier.\nIraultza \"Trait\u00e9 \u00c9l\u00e9mentaire de Chimie\" (1789) lanaren argitalpenarekin hasi zen. Lan honetan Lavoisier airea eta uraren osaketaz aritzen da. Honez gain, konbustioaren teoria azaldu zuen. Berotasunaren teoriaren eskutik, interpretazio berri bat eskaini zion zabaltze termiko eta beroaren transferentziaren teoriari. Tratu berri honek aurkikuntza ugari eskeintzen ditu eta horregatik esaten da Lavoisier kimikaren iraultzale nagusia izan zela. Hala ere, nahiz eta Lavoisierren lana iraultzailea izan, bere berrikuntzek ez zuten harrera onik izan hasiera batean eta hamarkada batzuk igaro behar izan ziren Lavoisierren lana ontzat hartu ahal izateko.\nKimikaren oinarrizko tratatua.\nLavoisierren lanen funtsatzean, Bonnot de Condillacen lanek garrantzi handia izan zuten. Bonnot de Condillacen ikerkuntza oinarritzat hartuz, Lavoisierrek ondorioztatu zuen hasieran gizakiek munduaren errepresentazio mental bat egiten dutela. \u201cKimikaren tratatu elementalaren\u201d lanean, Lavoisierrek honelako baiezpena aurkezten digu:\n\u201c Bada maxima bat geometria eta ezagutza prozesu orotan onartua izan dena. Maxima honen arabera, ikerketa prozesu guztietan, ezagunak diren egitate batzuetatik abiatu behar gara ezezagunetara jo ahal izateko. Horrela eginez gero, sentsaizio, behaketa eta analisi batzuetatik abiatiuz, ideia multzo bat sortuko dugu. Multzo honetan ideiek elkarren arteko lotura estua izango dute eta arretaz behatuz gero, behatzaileak errez ikusi dezake giza pentsamenduaren ordena eta ezagutza\u201d.\nAipatutako lan honen helburua, esperientzia eta behaketa zuzenaren garrantzia azpimarratzea izan zen, suposizioen aurrean. Bere lanak oinarri sendoak ezarri zituen eta kimikaren norabide berri bat ezarri zuen.\nNomenklatura kimikoaren metodoa.\nLavoisierrek, Louis Bernard Guyton de Morveau-k, Claude Louis Berthollet eta Antoine Fran\u00e7ois de Fourcroyrekin batera, \u201cnomenklatura kimikoaren metodoa\u201d lana argitaratu zuen. Lan honek, \u201ckimikaren berriaren\u201d terminologia ezarri zuen. Bertan, 55 elementuren azalpena agertzen da. Elementu horiek substantziak dira eta substantziak diren heinean, ezin dira ez zatitu ez beste materia sinpleagotan bereizi. Terminologia berria hau sartu zenetik, beste hainbat kimikarik Lavoisierren teoriak ontzat hartu zituzten eta hurak erabilitako terminologia berri hori erabiltzen hasi zen. Momenturarte ere, nomenklatura metodo hau erabiltzen da eta kimikaren hizkuntza propiotzat hartua izan da."}
{"id": "747045", "revid": "512", "url": "https://eu.wikipedia.org/wiki?curid=747045", "title": "Medikuntzaren filosofia", "text": "Medikuntzaren filosofia, osasun zientzien barruan praktika, ikerketa eta teorian ezinbestekoak diren gaiak ikertzea bilatzen duen alorra da, bereziki gai metafisiko eta epistemologikoak. Bere sustrai historikoak Antzinaroraino doaz, corpus hipokratikoraino eta medikuntzaren filosofian giltzarri diren kontzeptuei buruzko eztabaidak 1800. urtean bederen egiten ziren.\n Medikuntzaren filosofia beraren existentziari buruzko eztabaidak ere ugariak izan dira, baina gaur egun literatura akademikoan ondo ainguratu den adarra dela argi dago, ongi ezaugarritzen duten galdera eta arazo propioak dituena. Baloreen mundua eta etika ere beregain hartzen dituen arazo askoren zati diren arren, bioetika aparteko adar bezala kontsideratzen da egun. Medikuntzaren filosofia oinarri izaten da sarritan bioetikaren munduan, bertan sarritan sortzen diren medikuntzaren praktikaren funtsezko osagaiak aztertzen baitira, gaixotasunaren kontzeptua esate baterako.\n Adar honek bestalde, ekarpen garrantzitsuak egin dizkio zientziaren filosofiari orokorrean, batez ere azalpenaren, kausalitatearen edo esperimentazioaren ulermenean lagunduz, baita ezagutza zientifikoaren aplikazioaren inguruko eztabaidei ere.\n Honez gain, medikuntzaren filosofiak zeresana izan du osasun eta zientzia medikuen ikerketa eta praktikak barne hartzen dituen metodo eta helburuei buruzko eztabaidetan.\nNola definitu beharko genituzke osasuna eta gaixotasuna?\n Medikuntzaren filosofiako eztabaidarik zahar eta garrantzitsuenetako bat osasuna eta gaixotasunaren oinarrizko kontzeptuekin erlazionatzen da. Bi hauek desberdintzen dituen muga oso fina da, giza biztanleriaren aniztasunagatik alde batetik eta gaixotasunaren kontzeptu asko sozialki eraikiak izan direnaren ezabaidagatik beste aldetik.\n Derberdintasun hau egiten jakitea garrantzitsua da gaur egun ere gure gizartearentzat, horrek eragin zuzena baitauka pertsona askok tratamendu medikua noiz eta non jaso dezaketen erabakitzeko orduan. Are gehiago, zenbait osasun sistemak pertsona hauek gaixo kontsideratuz gero, tratamentua jasotzeko eskubidea duten edo ez erabaki dezake.\n Beraz, gaixotasuna, osasuna eta erlazionatuta egon daitezkeen kontzeptuak nola definitzea, ez da interes filosofiko edo teoriko baten interes soila, baizik eta medikuntzak gizakion ongizateari ekarpena egiten diola ziurtatzeko modua ere bada, arrazoi sozial eta etikoak tartean daudelarik. Honenbestez, gaixotasunen ezaugarriak ez dira zientifikoki ulertuak izateko bakarrik ikertzen, gaixoak nola gaixotzen diren jakin eta horrela hauek zuzendu, aurre hartu edo zaintzeko esperantzarekin aztertzen dira.\n Asko dira kontzeptu hauei eman zaizkien definizioak, korronte edo pentsaera desberdinen arabera esanahi bat edo beste bat hartu izan baitute gaixotasunak eta osasunak, beraz, garrantzitsua da hauen mugak zehaztea etorkizuneko gertaerak baldintzatzeko.\nGaixotasun eztabaidagarrien mailaketa.\n Gaixotasun maila batzuk oraindik urrun daude gaixotasun izena, errekonozimentua, klasifikazioa eta legitimitatea lortzeko, bai medikuntzaren barruan eta baita gizartean bertan ere.\n Buru gaixotasunak dira kategorizatzeko eta gaixotasun izendatzeko arazoak izan dituzten horietako batzuk medikuen eta medikuntzako filosofoen artean. Autore batzuk esaterako, buruko gaixotasunak eta gaixotasun fisikoak ulertzeko modua bateratzeko beharra ikusi dute, denak eredu biopsikosozial baten barruan. Eredu hau eraginkorragoa izango litzateke gaixotasun kontsideratu edo ez mugan daudenentzat, ondo sentitu baina laborategiko emaitza kaxkarrak dituzten pertsonentzat eta baita arazo somatikorik ez baina ondo sentitzen ez diren gaixoentzat. Horrela, ez litzateke bereizketarik egingo fisiko eta mentalaren artean eta tratamendua medikua eta pazientearen artean erabakitzeko kontua izango litzateke.\nTeoriak, kausak eta azalpenak medikuntzan.\n Gaixotasunen kausak asko aldatu dira antzinarotik hona, eta kausa bakarra humoreen oreka falta izatetik aniztasunera pasa gara. Teoria mediku garaikideen aburuz, sintomen, gaixotasunen eta epidemien kausak emaitzak bezain zabalak izan daitezke. Honek erakusten digu beraz, azalpen medikuak lotura handia dutela emaitzak aurresan eta kontrolatzeko dauden interes instrumentalekin.\nAusazko entsegu kontrolatuak eta ebidentzian oinarritutako medikuntza.\n Ebidentzian oinarritutako medikuntza 1990.urtean Kanadako unibertsitatean hasi zen mugimendua izan zen, epidemiologo talde baten eskutik, esperientzia eta iritzi klinikoen gehiegizko menpekotasunaren sentsazioari aurre egiteko. Definizioz, norbanakoaren zaintzaren inguruko erabakiak hartzeko orduan, dagoen ebidentziarik onenaren erabilera arduratsu, esplizitu eta zentzuzkoena egitea da. Ebidentziarik onena bezala noski, ezin ditugu onartu esperientzia eta iritzi klinikoa izatea.\n Ebidentzian oinarritutako medikuntza garatzen zutenek, ikerketa metodo desberdinak barne hartzen zituzten, baina bat zetozen denak ausazko entsegu kontrolatuei lehentasuna emateko orduan. Horrela, entsegu kontrolau hauek biztanleriaren bi laginetan egin eta tratamentuen efikaziaren neurketa fidagarritzat hartzen zuten, metodo honen bitartez akats faktoreak murriztu egiten baitira. Entseguak egiteko modu hau fidagarritzat izateak ez du esan nahi gainerako metodoak baztertu behar direnik eta arrazoi honexegatik kritikatua izan da ausazko entsegu kontrolatua.\n Metodo hau fidagarria izateko, beharrezkoa da lagina ondo aukeratzea, eta faktore asko kontutan eduki behar dira horretarako, adina, sexua, komorbilidadeak, faktore genetikoak, tratamenduaren betetze egokia, faktore psikologikoak etab. AEK-k tratamentua eraginkorra izan dela esan dezake, baina lagina izan den biztanleriaren zatian soilik, hortik emaitzak estrapolatuz ,eta horren harira etorri zaizkio hainbat kritika hain baliagarria ez dela esanez.\nAnimalia modeluak.\n Beste alde batetik, ausazko entsegu kontrolatuetan gizakiekin probatu aurretik, animaliekin probatzen diren terapia berriak dauzkagu, hauek paper garrantzitsua jokatzen dutelarik substantzia bat toxikoa den edo ez erabakitzeko orduan. Honek berriz, animalietatik gizakietara egiten diren estrapolazio hauek nola funtzionatzen duten jartzen du mahai gainean, eta eztabaidak sortzen ditu zenbaterainoko fidagarritasuna duen.\n Ikerketa biomedikuan esaterako, esperimentu asko egiten dira animaliekin, egiteko errazagoak eta ekonomikoagoak direlako baina batez ere ikuspuntu etikotik arazo gutxiago sortzen dituztelako.\n Hala ere, jokaera honen aurkako iritziak ere badaude, Hugh LaFollette eta Niall Shanks-enak adibidez, animaliekin egindako estrapolazio hauek gizakientzako egokiak ez direla esaten dutenak eta gizakietan berriz frogatu beharko liratekeen hipotesi bezala bakarrik balio dutela diotenak.\nBehaketa bidezko ikerketak.\n Batzuetan ordea, zientzia biomedikuetan ez daukagu animaliekin edo gizakiekin ez diren esperimentu fidagarririk eta AEK gizakiekin ez dira egingarriak etika kontuengatik. Kasu hauetan, behaketa bidezko ikerketak erabiltzen dira hipotesiak egiteko. Ebidentzian oinarritutako medikuntzak orokorrean uste du, ez direla AEK-k bezain fidagarriak, akats kopurua handiagoa delako. Hala ere, horrek ez du esan nahi behaketa bidez emaitza fidagarriak lor ezin daitezkeenik eta horren adibide da orain arte daukagun medikuntza ezagutza behaketa bidez lortu izana EOMtik lortutakoa baino gehiago (penizilina, diuretikoak, apendizektomiak...)\n Ikerketa bat fidagarria den edo ez erabakitzeko, akatsak sor ditzaketen faktoreei erreparatu behar zaie eta ez erabilitako metodoari. Beraz, interbentzio medikuen efikazia eta segurtasuna neurtzeko erabiltzen diren ikerketa metodo hauek kasuan kasu erabili behar dira, arazo batzuen aurrean fidagarriagoa izango delako bat eta beste batzuetan beste bat.\nDiagnostikoa.\n Medikuntzaren filosofian etengabekoa den beste eztabaida bat da zer ote diren zeinu eta sintomak, eta ea desberdinak diren ere eztabaidatu da. Modu honetan gaixotasunen errealismoaren sakoneko kontzeptu batzuekin harremanetan sartzen gara.\n Diagnostiko egoki bat egitea hain gai garrantzitsua izanik, medikuntzaren filosofiaren literaturan aparte utzi den alorra izan da. Kontu honetan sortu diren galdera filosofikoak izan dira ea nola egin daitezkeen modu egoki batean diagnostikoak, giza kondizioarekin hain lotuta dagoen konplexutasuna kontutan hartuz.\nIritzi klinikoa eta trebetasunaren rola.\n Zenbait terapiak proba sistematikoak pasa behar izaten dituztenean, konturatzen gara batzuetan tradizioa eta adituen iritzia akastunak direla. Baina tratamentuen efikazia ez da adituen iritziaren inguruan eduki dezakegun kezka bakarra.\n Gaur egun, osasunaren sektorea erregulatuenetakoa den arren, norberaren interesek bultzatutako gehigarriena kontutan hartzeko merkatua da. Batzuetan, pazientearen onura alde batera utzita adituei sariak emango dizkieten terapiak gailentzen dira zoritxarrez. Ikerketa baten arabera, EEBBtako medikuen %94ak mozkinak jasotzen ditu industria farmazeutikoaren eskutik. Batzuetan esaterako, tratamendu batzuk preskibitzera irits daitezke diru-truk, eta horrelako jokabideak ikusita ez da harritzeko ebidentzian oinarritutako medikuntzak, ebidentziarik onenaren printzipioei jarraitzeko jokaera hautatzea, horrelako praktikak alde batera utzita.\nNola egiten dira medikuntzako adituen iritzi kolektiboak?\n Lehen aipatutako akats posible horiek ekiditeko modu bat izango litzateke, hartu beharreko erabakiak aditu indibidual batek hartu ordez, aditu talde baten esku uztea. Horrela, kliniko, ikerlari, metodologo eta publiko orokor batez osaturiko taldea iritsiko litzateke aipatu dugun iritzi global batera. Talde hauen osaketan medikuak egotea ere garrantzitsua izango litzateke kanpoan utzi izan diren arren, hauek baitira azken batean lantzen eta ikertzen ari diren gaiari buruz gehien dakitenak.\n Gehiengoaren botu bidez iritsitako iritzi globalak, abantaila batzuk izaten dituzte. Epaimaia zenbat eta handiagoa izan, orduan eta ziurragoa izango da iritzi zuzen batera iristea. Gainera, ahobatezko emaitza batetara iritsi beharrik ez izateak eta botua sekretua izateak, ingurukoen presioa eta taldeko pentsamendu berdina izatearen eragina gutxitu eta baztertu egiten du.\n Iritzi kolektibo hauek hartzeko taldeen kopurua jeitsiz doa hala eta guztiz ere, nahiz eta beharrezkoak diruditen mozkinak alde batera utzi eta gobernuarekin zerikusirik ez duten erabaki zuzenak hartzeko. Modu honetan, finantza interesik gabeko eta industria independenteak diren taldeak sortzea pentsatu da, non alde batetik sortzailearen ordezkariak eta bestetik zientifiko independenteek talde bat osatuko luketen.\nBalioak ikerketa medikuan.\n Ez dago zalantzarik ikerketa medikuak kanpo balio askoz bustita daudela esateko orduan. Balio hauek gainera, ezbai etiko asko sortzen dituzte atentzio medikurako berdintasunaren eta zenbait indibiduo, talde edo gaixotasunen bazterketa ematen den gaietan esate baterako.\n Gizon eta emakumeen arteko desberdintasuna da horietako bat, historian zehar gizonak (arraza txurikoak zehatzago esateko) erabili izan baitira ikerketan oinarri bezala gero orokortzeak egiteko. Emakumeak ugalketari lotutako ikerketetarako bakarrik erabili izan dira, nahiz eta argi geratu den geroago bazterkeri honek sarritan zentzurik ez duela bi sexuen arteko desberdintasun biologiko eta sozialengatik.\n Beste adibide bat izan daiteke EEBBtako afroamerikarren kasua, non arrazismo historiko eta instituzionalaren ondorioz baztertuak izan diren deskonfiantza zela medio (beste batzuetan baita baimenik gabeko ikerketen lagin ere). Ikerketa medikuetan egin diren horrelako akatsen ondorioz, talde hauentzako kaltegarriak izan daitezkeen terapien eta tratamentuen erabilera baimendu izan da historian zehar.\n Beste inguru sozioekonomiko bat bizi duten edo garapen bidean dauden herrialdeak berriz, nabarmen baztertuak izan dira bertan behar diren terapia eta medikamentuak alde batera utzita. Medikamentu hauen merkatua bideragarria ez izatea da argudio nagusia, arriskuzko biztanleriak ez bailuke bitartekorik izango medikamentu hauek eskuratzeko.\n Azkenik, orain arte lortutako medikuntza ezagutza kaltetua edo erasana ikus daitekeen alor garrantzitsuetako bat da ikerketarekin lotutako finantziazioa. Farmazeutika handiek beraiei interesatzen zaizkien entsegu medikuen zati handi bat ordaintzen dute, esan bezala interes eta diru kontu hutsek bultzatuta, medikazioen efikazia (edo efikazia falta) bigarren edo hirugarren plano batera pasatuz. Beraz, argi geratzen da honelako jokaerek, iritzi klinikoen oinarrian dauden ebidentziak ahuldu egiten dituztela, askotan pazienteei eragindako efektu kolateralak kontutan hartu gabe gainera."}
{"id": "747046", "revid": "512", "url": "https://eu.wikipedia.org/wiki?curid=747046", "title": "Biologiaren filosofia", "text": "Biologia filosofia zientziaren filosofiaren barne atal bat da, epistemologia, metafisika eta etika kontuez arduratzen dena. Zientziaren filosofoak eta filosofoak orokorrean beti biologian interesatuak egon diren arren (Aristoteles, Descartes, Kant\u2026), biologiaren filosofia filosofiarengandik independente zen atal bezala 60-70. hamarkadetan sortu zen. Zientziaren filosofoek gero eta arreta gehiago jartzen zioten biologiari, Neodarwinismoaren gorakadatik hasita 30-40. hamarkadetatik 1953-an ADN-aren estrukturaren aurkikuntza eta beste hainbat aurrerapen gehiago arte genetikaren ingenierian.\nDeskribapen orokorra.\nBiologiaren filosofia naturalismoa errazten duen tradizio enpiriko gisa ikusi daiteke. Biologiaren filosofo garaikideek saihestu egin dituzte bizitza eta ez-bizitzaren arteko bereizketa egiten dituzten galderak. Horren ordez, biologoen praktikak, teoriak eta kontzeptuak aztertu dituzte biologia errazago edo hobeto ulertu ahal izateko. Ideia zientifikoak filosofikoki analizatzen dira, eta bere eraginak esploratzen dira. Askotan zaila da biologiaren filosofia biologia teorikotik bereiztua dagoela ulertzea.\nBiologiaren filosofoen azpitalde batek, orientazio naturalistago batetik, biologiak epistemologia, etika, estetika, antropologia\u2026-en inguruan erantzun zientifikoak ematen dituela. Gainera, biologian gertatutako aurrerapenek, giza bizitzaren inguruko balio tradizional guztiak birpentsatzea eragiten dio gizakiari.\nBiologiaren filosofia oso ikusgarria eta ondo antolaturiko diziplina bilakatu da, bere aldizkari propio eta konferentzia eta antolaketa profesionalekin. Azken hauetan handiena \"Sociedad Internacional de Historia, Filosof\u00eda y Estudios Sociales de Biolog\u00eda (ISHPSSB)\" da.\n-Erredukzionismoa, holismoa eta bitalismoa:\n-erredukzionismo zientifikoa goi mailako prozesu biologikoak prozesu fisiko eta kimikoetara murrizten direnaren ikuskera da. Adibidez, arnastea bezalako prozesu biologiko bat oxigenoa eta karbono dioxidoa barneratzen dituen prozesu biokimiko bat litzateke.\n-Holismoa goi mailako prozesuak nabarmentzen dituen ikuskera da, \"ateratako ezaugarriak\" bezala ere ezagutua. Adibidez, txonta espezie batek lehorte batean nola bizirauten duen azaltzeko beste batzuk hil egiten diren bitartean, metodo holistiko-ak ekosistema osoari erreparatuko dio. Organismo indibidual bakoitza bere ekosistemaren testuinguruan ulertua izan behar da. Maila baxuagoko prozesu biologikoak ere, parte diren organismo bizidunen baitan ulertu behar dira.\n-Bitalismoa biologo konbentzionalek ukatzen duten ikuspuntu bat, zeinak defendatzen duen \"bizi indar bat\" dagoela oraindik zientifikoki neurtu ez dena, organismo bizidunei bizitza ematen diena. Filosofia bitalistaren adibide asko erlijioetan aurkitzen dira. Biologo konbentzionalek uko egiten diote ikuspuntu horri, metodo zientifikoari kontrajartzen zaiola argudiatuz. Metodo zientifikoa munduaren ikuskera oso ziur bat egiteko diseinatu zen. Ikuspegi epistemologiko hau jarraituz, korronte nagusiko zientzialariek ukatu egiten dituzte neurtuak edo ziurtatuak izan ez diren gertaerak, beraz, bitalismoa bera ukatzen dute.\nBiologiarengandik autonomoa den filosofia bat.\nOrganismoen prozesu guztiak lege fisikoen arabera betetzen dira.Honek, biologo eta filosofo batzuk (adibidez, Ernst Mayr eta David Hull), Charles Darwin-en hausnarketa filosofiko zorrotzetara itzultzea erakarri du, fisika klasikotik eratorritako zientziaren filosofia bat sortzea ahalegindu, eta horrek sortu zituen arazoak konpontzen ahalegintzeko. Azken ikuspuntu positibista honek, Joseph Henry Woodgerrek adibidetuak, zehaztasun zorrotza azpimarratu zuen eta aplikazio unibertsalaren legeen aurkikuntza bultzatu zuen, esperimentuan zehar frogagarriak. \u00a0Zaila izan zen biologiarentzat, oinarrizko maila mikrobiologiko batetik haratago, estrukturen maila berean egotea. Zientziaren filosofia estandarrean, organismo bizidunek ezaugarri esanguratsu bat utzi zuten: herentziazko genotipo baten osagai historikoa.\nInteres filosofikoak zituzten \u00a0biologoek erantzun egin zuten, organismo bizidunaren izaera bikoitza azpimarratuz. Alde batetik, programa genetikoa (azido nukleikoetan irudikatzen dena) genotipoa da. Bestalde, bere gorputz luzea edo soma zegoen: fenotipoa."}
{"id": "747047", "revid": "336", "url": "https://eu.wikipedia.org/wiki?curid=747047", "title": "Elementu klasikoak", "text": "Elementu klasikoek, Antzinako Greziako lurra, ura, sua eta airea kontzeptuei egiten diete erreferentzia, zeinak natura eta materia guztiaren konplexutasuna azaltzeko erabiltzen ziren, hauen oinarrizko subtantzia gisa identifikatuz. Egipto, Babilonia, Japonia, Tibet eta Indiako antzinako kulturetan ere antzeko kontzeptuak erabiltzen zituzten, batzuetan \u201chaizea\u201d erabiltzen zuten \u201cairea\u201d-ren ordez; eta, beste batzuetan, bosgarren elementu bat gehitzen zuten, \u201chutsa\u201d bezala itzuli daitekena. Txinatar Wu Xing sistemak Egurra ( \u6728m\u00f9),\u00a0 Sua (\u706bhu\u01d2), Lurra (\u571ft\u01d4), Metala ((\u91d1j\u012bn) eta Ura (\u6c34shu\u01d0) kontzeptuak zituen, baina hauek materia mota desberdinak deskribitu baino, energia edo trantsizioak azaltzeko erabiltzen ziren.\nAntzinako kultura hauek, baita filosofo anitzek ere, azalpen oso desberdinak ematen zituzten elementuen ezaugarriei eta fenomeno naturalekin duten erlazioari buruz, baita kosmologiarekin duten loturaren inguruan ere. Batzuetan, teoria hauek mitologiarekin nahasten ziren, eta elementu hauek jainkotasun batean pertsonifikatuak ziren. Beste batzuetan, interpretazio atomista (materiaren zati oinarrizkoena, \u00f1imi\u00f1oa eta zatiezina) ikus daiteke teoria hauetan. Baziren beste teoria batzuk ere esaten zutenak elementu hauek infinituraino zatitu daitezkeela hauen izaerari eragin gabe.\nAntzinako Grezia eta Indian Airearen, Lurraren, Suaren eta Uraren inguruko sailkapenak modu filosofikoago batean egiten ziren bitartean, Islamaren Urrezko Aroko zientzialariek behaketa esperimentalak egiten zituzten materia sailkatzeko. Europan, Aristotelesen antzinako sistema erdi aroko sistema (elementu klasikoak) bilakatu zen, zeina 1600. urtera arte, Iraultza Zientifikoaren garaira arte, ez zen modu esperimental baten bitartez frogatu.\nAzken mendeetako ikerketa enpirikoaren bitartez frogatu da antzinako sistema hauen azalpenak okerrak zirela. Jakina da teoria atomikoa azalpen zuzena dela, eta atomoak ehun baino gehiago diren elementu kimikotan sailkatu daitezkeela; oxigenoa, karbonoa eta merkurioa adibidez. Elementu hauek konposatu eta nahasketa kimikoak osatzen dituzte, eta tenperatura eta presio desberdinetan, substantzia hauek materiaren egoera desberdinetan azaldu daitezke. Normalean ikus daitezkeen materia-egoerak, egoera likidoa, solidoa eta gas-egoera dira. Plasmak baditu ezaugarri antzekoak Lurra, Ura, Airea eta Sua elementu klasikoekin alderatuz, baina orain badakigu hauek ez direla atomo, substantzia edo energia berezi bati esker sortuak.\nAntzinako garaiak.\nPentsamendu klasikoan, Empedoklesek proposatutako lurra, sua, ura eta airea askotan hartzen ziren kontutan. Aristotelesek \u201ceter\u201d-a gehitu zuen bosgarren elementu gisa. \u201cEter\u201d hau Indian \u201cakasha\u201d deitua izan zen eta \u201ckintesentzia\u201d Europan.\nBost elementuen kontzeptua Hinduismoan eta Buddhismoan oso zabaldua izan zen. Hinduismoan, testuinguru esoteriko baten baitan ulertzen zen, materiaren lau egoerek materia deskribatzen zuten eta bosgarren elementuak materiaren mundutik hareagokoa deskribatzen du. Antzinako Txina, Korea eta Japonian antzekoa gertatzen da. Buddhismoan lau elementu handiei, batzuetan beste bi gehitzen zaizkie, ez dira substantzia gisa ulertzen, baizik eta esperientzia sensorialaren kategoria bezala.\nEgipto.\nHermes Trismegistus idazleari esleitutako Kore Kosmou (\u201cMunduko Birjina\u201d) testu greziarrean, lurra, ura, airea eta sua aipatzen dira. Horrela deskribatzen dira:\"Eta Isisen erantzuna bete egin zen: Bizidunen artean, lagun batzuk suarekin adiskidetzen dira, beste batzuk urarekin; batzuk airearekin, beste batzuk lurrarekin; batzuk hauetako bi edo hirurekin, beste batzuk guzti hauekin.\u00a0 Adibidez, seme, otiak eta euli guztiek suarengandik ihes egiten dute; arranoak eta belatzak eta altu hegan egiten duten txori guztiek urarengandik ihes egiten dute; arrainek, airea eta lurrarengandik; sugeak eremu zabalak ekiditen ditu. Sugeak eta gauza maltzur guztiek lurra maite dute; igeri egiten duten gauza guztiek ura maite dute; hegoak dituzten gauzek, airea, bertako hiritarrak izanik; eta bitartean, gorago hegan hegiten duten horiek sua maite dute eta bertatik gertu bizi dira.\u00a0 Beste animalia batzuek ere sua maite dute; arrabioak adibidez maite du, etxeak bertan baititu. Honek badu zergatia, izan ere, elementu hauetako batak edo besteak euren gorputzen kanpo geruzari forma ematen baitie. Arima bakoitza, beraz, honen barruan egonik, lau elementu hauen bidez sortua eta osatua da.\"Galenoren arabera, Hipokratesek lau elementu hauek erabili zituen giza gorputza deskribatzeko, eta hauek lau humoreekin lotu zituen: behazun horia (sua), behazun beltza (lurra), odola (airea) eta flema (ura). Zaintza malgua zen, eta helburua gaixoa bere oreka naturalera itzultzea zen.\nElementu Kosmikoak Babilonian.\nEn\u00fbma Eli\u0161 izeneko mitologia babiloniarraren kosmogonian, K.a. XVIII-XVI mendeen artean idatzitako testu batetan elementu kosmikoek pertsonifikatutako lau jainko azaltzen dira: itsasoa, lurra, zerua eta haizea. Beste testu babiloniar batzuetan fenomeno hauek ez dira jainkotasun batekin lotzen, hauek ez baitira unibertsoaren oinarrizko elementu gisa hartzen, hau ondoren gertatuko da Enpedoklesekin.\nIndia.\nHinduismoa.\nBost elementuen sistema Vedaken aurkitu daiteke, Ayurveda hain zuzen ere. Hinduismoaren \u201cbost elementu handiak\u201d hauek dira: bh\u016bmi (lurra), jala (ura), tejas (sua), marut (airea edo haizea) eta vyom (espazioa edo zeroa) edo akash (eterra edo hutsa). Aurrerago esaten da sorkuntza guztia, baita giza gorputza ere, bost elementu hauetaz osatuta dagoela; eta heriotza ondoren, giza gorputza bost elementu hauetan disolbatzen da berriz, naturaren zikloa berriz orekatuz.\nBost elementuak bost zentzumenekin lotzen dira, eta hauek esperientzia sentsibleen medio gisa funtzionatzen dute. Elementu baxuena, lurra, gainontzeko elementuak erabiliz sortua, bost zentzumenen bidez hauteman daiteke -(i) entzumena, (ii) ukimena, (iii) ikusmena, (iv) dastamena, eta (v) usaimena. Hurrengo elementuak, urak, ez du usainik, baina bai gainontzeko zentzumenak. Hurrengoa sua da, entzuna, ikusia eta sentitua izan daitekena. Area entzun eta sentitu egin daiteke. \u201cAkasha\u201d (eter-a) usaimenetik, dastamenetik, ikusmenetik eta ukimenetik haratago dago; hau soilik entzumenaren zentzumenak pertzibitu dezakelarik.\nBuddhismoa.\nPaliar literaturan, mahabhuta (\u201celementu handiak\u201d) edo catudhatu (\u201clau elementuak\u201d) ura, lurra, sua eta airea dira. Hasierako Buddhismoan, lau elementuak sufrimendua eta sufrimendutiko askapena ulertzeko oinarria ziren. Oinarrizko lau elementu hauek solidoaren, fluidoaren, tenperaturaren eta higiduraren kualitate sentsibleak dira. Lurra, ura, sua eta airearen karakterizazioa abstrakzio gisa ulertzen da, materia existente bezala ulertu baino, gauza fisiko bat nola sentitzen den, nola hautematen den ikusten da.\nLau elementuak behatzen dituen Buddharen irakaspenak, filosofia baino, sentsazio erreal guztien behaketaren oinarri gisa ulertu ohi da. Lau ezaugarriak honako hauek dira: kohesioa (ura), sendotasuna edo inertzia (lurra), hedapena edo bibrazioa (airea) eta beroa edo energia euskarria (sua). Adimena eta materiaren sailkapen bat proposatu zuen zortzi \u201ckalapas\u201d-en (atomo) arabera, non lau elementuak lehen mailan dauden eta kolorea, usaimena, dastamena eta nutrizioa bigarren mailan dauden (hauek lau elementuen deribazioak izanik).\nTxina.\nTxinatar kulturan elementuen sailkapena desberdina da: Sua, Lurra, Metala (literalki urrea), Ura eta Egurra. Hauek energia mota desberdin bezala ulertuak ziren, bata bestearekin etengabeko interakzio eta jarioan egonik.\nNahiz eta normalean \u201celementu\u201d bezala itzulia den, xing hitz txinatarrak literalki \u201cizatearen egoera aldakorrak\u201d, \u201cpermutazioak\u201d edo \u201cizatearen metamorfosiak\u201d esan nahi du. Sinologoek itzulpen desberdinak egin dituzte hitz honen inguruan. Elementu txinatarrak beti aldaketan eta mugimenduan ikusten ziren.\nPa Kuan, metala\u514cDu\u00ec (lakua edo lokaztia) eta \u4e7e Qi\u00e1n (zerua edo zeruak) figura jainkotiarrekin lotzen dira, egurra\u5dfdX\u00f9n (haizea) eta\u9707Zh\u00e8n (tximista)-rekin. Burdin meteorikoaren iraupena ikusirik, metala eterrarekin lotzen da, zeina batzuetan pneuma estoikoarekin alderatu den, biek airea esan nahi baitute. Taoismoan, qi-ak pneumaren antzeko papera betetzen du, fenomeno biologiko eta bizigabekoak azaltzeko balio izanik.\nFilosofia txinatarrean unibertsoa zerua eta lurrak osatzen dute. Bost planeta nagusiek ondorengo elementu hauen izena jasotzen dute: Jupiter\u6728\u661f Egurra (\u6728) da, Marte \u706b\u661f Sua (\u706b), Saturno\u571f\u661f Lurra (\u571f), Artizarra \u91d1\u661f Metala (\u91d1) eta Merkurio \u6c34\u661f Ura (\u6c34). Gainera, Ilargiak Yin (\u9670) eta Eguzkiak \u592a\u967d Yang (\u967d) errepresentatzen dute. Ying, Yang eta bost elementuak I Ching-en gaiekin lotzen dira. I Ching txinatar testu klasikoetatik zaharrenak dira, eta bertan kosmologia eta filosofia sistema bat azaltzen da. Bost elementuak Txinatar astrologiaren zati garrantzitsu bat dira, baita Feng shui izenez ezaguna den geomantzia-sisteman ere.\nBost faseen doktrinak bi oreka ziklo deskribatzen ditu, sortzaile edo eratzailea (\u751f, sh\u0113ng) den zikloa, eta\u00a0 gainditzailea edo suntsitzailea (\u514b/\u524b, k\u00e8) den zikloa.\n\"Sortzailea\"\n\"Suntsitzailea\"\nBadira bi desoreka ziklo ere, ziklo gain-ekintzailea (cheng) eta ziklo mingarria (wu).\nGrezia.\nAntzinako Grezian oinarrizko bost elementutan sinisten zuten: Lurra (\u03b3\u1fc6 ge), Ura (\u1f55\u03b4\u03c9\u03c1 hudor), Airea (\u1f00\u03ae\u03c1 aer), Sua (\u03c0\u1fe6\u03c1 pur) eta Eter-a (\u03b1\u1f30\u03b8\u03ae\u03c1 aither). Garai presokratikoetatik datatu daiteke sailkapen hau, eta Erdi Aroan zehar iraun zuen Berpizkundera arte, Europako pentsamendua eta kulturarengan erabat eraginez.\u00a0 Batzuetan bost elementu hauek bost solido platonikoekin lotzen dira.\nEnpedokles (K.a. 450 urte inguruan) filosofo siziliarrak frogatu zuen (gutxienez bere burua asetzeko) airea aparteko substantzia bat zela, ikusiz nola buruz behera jarritako ontzia uretan murgiltzean ez zen urez betetzen. Enpedoklesen aurretik, filosofo greziarrek elementu garrantzitsuenaren inguruan eztabaidatu zuten, jakin nahian zein zen besteak sortzen dituen elementua. Heraklitok sua zela zioen, Talesek ura eta Anaximenesek airea. Anaximandrok esan zuen substantzia lehena ez zela horietako bat ere, baina hau elementu horietan bilakatu zitekela, baita elementu bat bestean ere. Enpedokles izan zen lehena lau elementuak proposatzen. Lau \u201cerroak\u201d (\u1fe5\u03b9\u03b6\u1f64\u03bc\u03b1\u03c4\u03b1, rhiz\u014dmata) izena jarri zien.\nBadirudi Platon izan zela lehendabizikoa \u201celementu\u201d (\u03c3\u03c4\u03bf\u03b9\u03c7\u03b5\u1fd6\u03bf\u03bd, stoicheion) terminoa erabiltzen airea, sua, lurra eta urari buruz hitz egiteko. Antzinako greziako \u201celementu\u201d hitza, stoicheion (stoicheo hitzetik, \u201clerrokatu\u201d) hitzetik dator, eta honek \u201czatiketa txikiena (eguzki erloju batena), silaba\u201d esan nahi du, hitz bat esatean azaltzen den unitate txikiena izanik. Alfabetoaren inguruko metafora antzekoa izan daiteke latinezko elementum hitzaren jatorria, seguruenik \u2018l\u2019, \u2018m\u2019 eta \u2018n\u2019 hizkietan oinarriturik. Dena den, ideia honen inguruan eztabaida dago oraindik.\nAristotelesen \"Sorkuntza eta Ustelkeriaren Inguruan\" obran, lau elementuetako bakoitza lau ahalmen sentsibleen arteko birekin lotzen dira:\nEskema klasikoak karratu bat beste batean kokatzen du, baten izkinak elementu klasikoak izanik, eta bestearenak honen ezaugarriak izanik. Beste aldeko izkina ezaugarri horren kontrakoa litzateke, \u201cberoa \u2013 hotza\u201d eta \u201clehorra \u2013 hezea\u201d.\nAristotelesek eter-a gehitu zuen bosgarren elementu, kintaesentzia bezala. Sua, lurra, airea eta ura lurtarrak eta ustelgarriak izanik, eremu zerutiarretan ez dirudi aldaketarik ematen denik, beraz izarrak ezin dira lau elementu horietaz sortuak egon. Izarrak aldaezina den substantzia zerutiar desberdin batez egina egon behar du.\nProklo filosofo neoplatoniarrak Aristotelesen teoria ukatu zuen. Elementu bakoitzak hiru ezaugarri dituela esan zuen: Sua zorrotza, fina eta mugikorra da; lurra kamutsa, lodia eta mugiezin da. Bi hauek airea eta ura diren bitarteko elementuen bidez elkartzen dira modu honetan:\nTibet.\nB\u00f6n edo antzinako tibetar filosofian; lurra, ura, sua, airea eta espazioaren oinarrizko bost prozesuak fenomena edo osotasun guztien materia esentzialak dira. Oinarrizko prozesuak egutegiaren, astrologiaren, medikuntzaren eta psikologiaren funtsa dira, baita shamanismoaren, tantra eta Dzogchen tradizio espiritualenak ere.\nElementuen izenak eta mundu naturalean katalogatutako sentsazio enpirikoen izenak berdinak dira. Izenak sinbolikoak dira, eta bakoitzak atxiki dituen ezaugarrientzako giltzarria dira. B\u00f6n filosofian, oinarrizko prozesuak kanpo, barne eta sekretuak diren energia-indarrekin lan egiteko metaforak dira.\nErdi Aroa.\nAlkimia.\nErdi Aroko alkiminian erabilitako sistema nagusia J\u0101bir ibn Hayy\u0101n (Geber) pertsiar-arabiar alkimistak garatu zuena izan zen. Sistema honek oinarrizko lau elementuak erabiltzen ditu, eta bi elementu filosofiko gehitzen dizkio: sufrea, errekuntza printzipioa ezaugarritzen, \u201cerretzen den harria\u201d; eta merkurioa, ezaugarri metalikoen printzipioa ezaugarritzen. Lehen alkimistek bi elementu hauek unibertsoaren ezaugarri sinplifikaezin gisa ikusten zituzen.\nHiru printzipio metalikoak (sufrea sukoitasuna edo errekuntzarekin, merkurioa aldakortasuna eta egonkortasunarekin, eta gatza sendotasunarekin) Parazeltso alkimistaren \"tria prima\" bilakatu ziren. Aristotelesen lau elementuen teoria gorputzetan hiru printzipio bezala agertzen zirela defendatu zuen. Printzipio hauek oinarrizkoak direla esan zuen, honetarako egurra sutan nola erretzen den azaldu zuen. Merkurioak kohesio printzipioa ere bazuen, horregatik egurretik alde egiten zuenean, hau desegiten zen. Keak aldakortasuna deskribatzen zuen (printzipio merkuriarra), beroa ematen duten garrek sukoitasuna deskribatzen zuten (sufrea), eta geratzen den errautsak sendotasuna (gatza).\nMundu Islamiarra.\nAl-Kindi, Avicenna eta Fakhr al-Din al-Razi filosofo islamiarrek lau elementuak beroa eta hotzaren (indar aktiboa), eta lehortasunaren eta hezetasunaren (hartzaileak) izaerekin lotu zituzten.\nJaponia.\nTradizio japoniarrak \u4e94\u5927 (godai, literalki \u201cbost handiak\u201d) izeneko elementu multzoa erabiltzen du. Hauek lurra, ura, sua, haizea/airea eta hutsa dira. Indiako Vastu shastra filosofiatik eta sinismen buddhistetatik dator. Gainera, elementu klasiko txinatarrak (\u4e94\u884c, wu xing) ere badute presentzia kultura japoniarrean, batez ere Erdi Aroko Neo-Konfuzianistei esker.\nMendebaldeko Astrologia.\nMendebaldeko astrologiak lau elementu klasikoak erabiltzen ditu horoskopoekin lotzeko. Zodiakoaren hamabi zeinuak lau elementutan banatzen dira: Suak Aries, Leo eta Sagitario izendatzen ditu; Lurrak Tauro, Virgo eta Kaprikornio; Aireak Geminis, Libra eta Akuario; eta Urak Kantzer, Eskorpio eta Piszis.\nAro Modernoa.\nTradizio Aristoteliarrak eta Alkimiak zientzia modernoaren teoria eta taxonomia berriei leku egin zien. Antoine Lavoisieren garaian, adibidez,\u00a0 elementuen zerrendak jada ez zien elementu klasikoei erreferentzia egiten. Zientzialari moderno batzuek elementu klasikoak materiaren lau egoerekin alderatzen dute: solidoa, likidoa, gasa eta ahulki ionizatuko plasma.\nZientzia modernoak oinarrizko partikula motak onartzen ditu, zeinak ez duten azpiegiturarik (beste partikula batzuez eginda ez daudenak, alegia); baita partikula konposatuak ere, zeinak baduten azpiegitura (beste partikula batzuez eginda dauden partikulak)."}
{"id": "747048", "revid": "63274", "url": "https://eu.wikipedia.org/wiki?curid=747048", "title": "Hontza museoa", "text": "Hontza museoa Ma\u00f1ariako udalerri bizkaitarrean kokatutako Durangaldeko natur zientzien museoa da.\nHistoria.\nHontza Museoa 1962an jaio zen ideia bezala, orduan, Hontza Museoko Fundazioaren sortzailea eta presidentea den Enrike Huertak, mundu malakologikoan sartu ondoren eta Euskal Herrian tankera horretako museorik ez zegoela ikusita, mota guztietako aleak biltzeari ekin baitzion, era horretan, etorkizunean, Natura Zientzien Museoa sortzeko asmoz.\n1985. eta 1990. urteen artean zabalik egon zen, eta, gero, 2014ko azaroan, berriz azaldu zen, eta egoitza berria hartu zuen, Ma\u00f1arian, hil zen arte Ebaristo Bustinza \u201cKiriki\u00f1o\u201d idazle ma\u00f1ariarraren egoitza izan zen Zumelaga eraikinean. Lehenengo fasean, 21 talde desberdinetako 541 ale aurkeztu ziren, Botanika, Fungi, Geologia Paleontologia, Ornogabeak eta Ornodunak barnean hartuta, mundu osoko espezie adierazgarriak, \u201ctamainak, formak, koloreak eta marrazkiak\u201d diskurtso museografikoaren azpian. Gure planetan lurreko, ur gezako eta itsasoko habitaten aldetik dagoen aniztasuna erakusten dute, \u201cMaitatzen ez dena ezin da zaindu, eta ezagutzen ez dena ezin da maitatu\u201d goiburuarekin. Horixe da, izan ere, \u201cgure eginkizuna erakutsiko dizugu\u201d.Gaur egun bere bildumean 5 kontinenteetatik bildutako 36.000 espezie baino gehiago daude.\nErakusketa.\nEraikina bi zatietan bereizten da nagusiki: erakusketa iraunkorra eta aldi baterako erakusketa. Iraunkorrak nahiz eta izen hori eduki, ikasturteko iraupena du eta ekaina-iiraila artean aldatu egiten da hurrengo ikasturtera begira."}
{"id": "747049", "revid": "119347", "url": "https://eu.wikipedia.org/wiki?curid=747049", "title": "Kimikaren historia", "text": "Kimikaren historiak denbora tarte luze bat hartzen du historiaurretik gaur egungo garai arte, eta giza kulturaren garapenarekin eta naturari buruzko giza ezagutzarekin du lotura. Antzinako gizarteek erabilitako teknologiek erakusten dutenez, ordurako bazuten materiaren eraldaketen inguruko ezagutza, eta horietako batzuk oinarri gisa erabili ziren kimikako lehenengo ikerketetan. Hor kokatzen ziren metalen erauzketa, brontzea bezalako aleazioen elaborazioa, zeramikaren, esmalteen eta beiraren fabrikazioa, garagardoaren eta ardoaren hartzidura, sendagarri edo lurrin gisa erabiltzeko landareen substantzien erauzketa eta koipeak xaboi bilakatzeko eraldaketa.\nEz filosofia ezta alkimia ere, kimikaren aurrekari izan zirenak, ez ziren gai izan era egiati batean materiaren jatorria eta haren eraldaketak azaltzeko. Dena dela, esperimentuak egitearen eta horien emaitzak erregistratzearen bitartez, alkimistek zientzia modernoaren zutabeak ezarri zituzten. Kimika modernoarekiko inflexio puntua 1661. urtean eman zen Robert Boyleren \"The Sceptical Chymist: or Chymico-Physical Doubts &amp; Paradoxes\" (Kimikari eszeptikoa: edo duda eta paradoxa kimiko-fisikoak) obrarekin, non argi eta garbi kimika alkimiatik bereizten den esperimentu kimikoetan erabilitako metodo zientifikorako sarreraren ondorioz.\nKimika Antoine Lavoisierren materiaren kontserbazioaren legeari eta kimikaren zutabeak ezartzen lagundu zuten beste aurkikuntza batzuei esker bilakatu zen zientzia. XVIII. mendetik aurrera hartu zituen, azkenik, zientzia esperimental modernoaren ezaugarriak. Neurketa metodo zehatzagoen garapenak eman zuen fenomenoen ezagutza hobea izateko modua eta, halaber, oinarri finkorik gabeko usteak bertan behera laga ahal ziren era horretan. Kimikaren historia fisikaren historiarekin nahasten da zenbaitetan. Horren adibide bat teoria atomikoa da, zehatzago, termodinamika. Hasiera batean Lavoisierren eskutik, eta batez ere Willard Gibbsen obraren eskutik.\nAurrekariak.\nGizakiak menderatzea lortu zuen lehenengo erreakzio kimiko garrantzitsua sua izan zen. Badira duela 500.000 urte suaren menderatze hau eman zela erakusten duten aztarnak, behintzat bai Homo erectusaren garaikoak. Lorpen hau historiako teknologia garrantzitsuenetariko bat bezala kontsideratzen da. Ez da bero eta argi iturri bat soilik, baita animalia basatietatik babesteko eta ehizarako eta lanerako tresna bat ere bada. Gainera, beste erreakzio kimiko batzuen oinarria ere izan zen jatekoaren egosketatik abiatuz, eta beranduago konplexutasun maila altuagoko teknologiena. Horien artean zeramika, adreiluen eraketa, metalurgia, beira edo perfumeen, medikamentuen eta landareetan dauden beste substantzia batzuen destilazioa egongo lirateke. Sua era kontrolatu batean erabili zen lehenengo erreakzio kimikoa izan bazen ere, antzinako kulturek ez zuten haren etiologia ezagutzen. Milaka urtetan zehar substantziak eraldatzeko gai zen eta argia eta berotasuna ematen zituen indar misteriotsu eta mistiko bat bezala izan zen kontsideratua. Teknikak menderatzen ziren, baina kausak ezagutu gabe. Metalurgia zen teknika hauetako bat.\nMetalurgia.\nGizakiak erabili zuen lehenengo metala urrea izan zen, ez duelako inolako eraldaketarik behar bere erabilerarako. Goi paleolitoan erabilitako urre kantitate txikiak aurkitu dira Espainiako zenbait kobazulotan, duela 40.000 urtekoak gutxi gorabehera. Zilarrak eta kobreak ere ez dute eraldaketarik behar (eztainuak eta burdin meteorikoak ere ez, baina hauek aurkitzea zailagoa da), eta honek ahalbidetu zuen beraien metalaren erabilera mugatua antzinako kulturetan. Hasierako metalurgia honen egitekoa metalak moldatzea zen suaren laguntzaz, eta ondoren urtutako metalari forma ematea apaingarriak edo tresnak lortzeko moldeen edo zintzelaren laguntzaz. Kontua da eraldaketa kimikorik behar ez duten metalen kopurua txikia dela, eta metalak mineraletatik banatzen ikasi zen arte ezin izan zen objektu metalikoen erabilera zabaldu. Hori ikasteak erreakzio kimikoak menperatzea ekarri zuen.\nBrontzearen metalurgia.\nBadira zenbait metal beraien meetatik eskuratu daitezkeenak mineralak berotuz. Eztainuarekin eta berunarekin gertatzen da hau, baita kobrearekin ere (hori bai, azken hori tenperatura altuagoko labeetan). Berunaren erredukzio prozesuari galdaketa deitzen zaio. Erauzketa metalurgikoaren lehenengo probak K. a. 6400. urtekoak dira, eta Turkia \u00c7atal H\u00f6y\u00fcken aurkitu dira, bai eta Serbiako Majdanpekeko, Yarmovaceko eta Plocnikeko arkeologi aztarnategietan ere (K. a. V. eta VI. milurtekoetan). Kontuan hartu beharrekoak dira baita Belovodeko aztarnategietan aurkituriko kobrezko galdaketak (esate baterako, Vincar kulturaren aizkora bat, K. a. 5500. urtekoa dena). Pamela-n (Portugalen), Los Millaresen (Espainian) eta Stonehengen (Erresuma Batuan) ere aurkitu dira metalen erabileraren aztarnak, K. a. III. milurtekoak direnak.\nHasiera batean metalak banaka zein nahasturik erabiltzen ziren. Kobrea nahita eztainuarekin edo artsenikoarekin nahastean kualitate hobedun metalak eskuratzen dira. Horiek brontze deituriko aleazioak dira. Aurrerapen teknologiko honekin batera Brontzearen Aroa etorri zen. Brontzearekin erlazionaturiko teknologia Ekialde Hurbilean garatu zen K. a. IV. milurtekoaren amaiera aldean, eta Asia Txikian K. a. 3000. urtean. Antzinako Grezian K. a. III. milurtekoaren erdialdean hasi zen erabiltzen, eta Erdialdeko Asian (Afganistanen, Turkmenistanen eta Iranen) brontzea K. a. 2000. urte inguruan ezagutzen zen. Ondoren Txinara iritsi eta Shang dinastiaren garaian garatu zen. Brontzearen Garaia metalurgiaren garapen nagusiena eman zen garaia izateaz gain, objektu metalikoen erabilera eremuen zabalpenaren garaia ere izan zen. Tresna eta arma gogorrago eta iraunkorragoen erabilgarritasunak nekazaritzaren eta armada handien agerpena ahalbidetu zuen, eta komertzioa bultzatu zen mineral urrien zein amaituriko produktuen trukerako. Brontzearen Garaitik aurrera, aleaziozko eta metal gogorragoz eginiko armak eskuratu zituzten herriak izan ziren gainontzekoei gain hartu zietenak.\nBurdinaren metalurgia.\nBurdina eskuratzearen prozesua kobrea eta eztainua eskuratzearena baino are zailagoa da ikatza behar duen urtze prozesu konplexuago bat eskatzen duelako, baina eskuratzen den metala brontzea baino gogorragoa eta sendoagoa da, baita ugariagoa ere. Brontzearen produkzioarekin gertatu ez zen bezala, burdinaren urtze teknikak munduko leku desberdinetan garatu ahal izan ziren. Badira nikelik gabeko burdinazko tresnen arrasto arkeologikoak (jatorri meteorikokoak ez diren seinale) Anatolian, K. a. 1800. urte inguruan eginak, baina baita K.a. 1800. urtearen eta K.a. 1200. urtearen bitartean kokaturiko tresnak ere Ganges bailaran, India, eta K. a. 1200. urte ingurukoak Afrikan. Teknologia siderurgikoak Mediterraneotik iparraldera garatzen joan ziren K. a. 1200. urtetik aurrera, eta Europa iparraldera K.a. 600. urte inguruan iritsi ziren, gutxi gorabehera Txinara iritsi ziren data berdinean.\nAntzinaroan metalekin erabilitako erauzketa eta purifikazio prozesu gehienak Plinio Zaharraren, \"Naturalis Historia\" obran deskribatzen dira. Teknikak deskribatzeaz gain, metodoak azaltzen saiatzen da, eta mineral askori buruzko behaketa oso zehatzak adierazten ditu.\nZeramika eta beira.\nMetalurgiaz gain, suaren erabilerak transformazio fisiko-kimikoetatik ondorioztatutako beste bi teknologia garrantzitsu eman zizkien gizakiei: zeramika eta beira. Horien garapena historiaurretik hasi eta laborategi modernoetarainokoa da. Zeramikak Neolitoan du jatorria. Orduan izan zen ohartu zirenean buztinaren ezaugarriak eta bere erresistentzia aldatu egiten zirela sutan berotzean. Prozesua hobeto kontrolatzeko helburuarekin labe desberdinak garatu zituzten, eta kultura bakoitzak bere teknikak eta formak garatu zituen.\nEgipton ohartu ziren kanpoko aldea mineral zehatz batzuekin babestuz gero (batez ere feldespatoan eta galenan oinarrituriko nahasteekin) zeramika geruza oso gogor batez estalirik geratzen zela. Gainera, poro gutxiago zituen emaitza bat lortzen zen, distiratsuago, eta koloreduna (kolorea mineral desberdinen konbinaketaren edo labeko airearen kondizioen araberakoa izan zitekeen). Teknologia hauek segituan zabaldu ziren. Txinan garapen oso handia izan zuen zeramikak, eta VII. mendean portzelana lortu zuten. Europan ez zen jakin portzelana egiten XVIII. mendera arte. Johann Friedrich B\u00f6ttger izan zen hau ahalbidetu zuena.\nZeramikaren garapenarekin loturik agertu zen beiraren garapena. Kuartzotik eta sodio karbonatotik eskuratu zen. Beirak ere garapena Antzinako Egipton izan zuen, eta erromatarrek hobetu zuten. XVII. mende amaieran sodio karbonatoaren produkzioa izugarria zen, eta ordura arte sodio karbonatoa eskuratzeko erabiltzen zen modua ez zenez nahikoa, frantziar gobernuak txapelketa bat antolatu zuen hori eskuratzeko beste bide bat aurkitzeko. Nicolas Leblanc izan zen irabazlea, baina bere metodoa erabiltzeari laga zitzaion mende erdi beranduago Solvayren prozesua\u00b7ren alde. Prozesu horrek izugarri bultzatu zuen industria kimikoa.\nAntzinaroko eraldaketa organikoak.\nAntzinako gizarteek ardoaren, garagardoaren eta esnearen hartzidura bezalako eraldaketa kimiko gutxi batzuk erabiltzen zituzten. Alkohola ozpin bilakatzeko eraldaketa nola egin ere bazekiten, eta bigarren hori kontserbagarri eta ongailu gisa erabiltzen zuten. Ilajeak gogortu eta zuritu egiten ziren gernu zaharrarekin (gernuaren urea amoniako bilakatzen delako denbora luzez gordetzen denean) edo usoen gorotzarekin (uso gorotzak azido urikoa du). Usoen gorotza orban zailak garbitzeko ere erabiltzen zen duen zuritzeko gaitasuna dela eta. Saponifikazio prozesuen berri ere bazuten. Xaboien fabrikazioaren inguruko lehenengo erregistroak K. a. 2800 urte ingurukoak dira, Babiloniakoak.\nAntzinaro Klasikoko teoria filosofikoak.\nFilosofoak substantzia desberdinen propietate desberdinen zergatiari buruz arrazoitzen saiatu ziren (kolorea, gogortasuna, usaina...), baita horien egoera desberdinari (likidoak edo solidoak), eta testuinguruaren arabera erreakzionatzeko zuten gaitasunari buruz ere. Pentsamendu hauek bultzatu zituzten filosofoak kimikari eta materiaren naturari buruzko lehenengo teoriak proposatzera. Kimikari loturiko teoria filosofiko hauek kultura guztietan aurkitu daitezke. Guztiek komun zuten oinarrizko elementu batzuen bilaketa saiakera zen. Elementu hauek elkarren artean konbinatuko lirateke naturako gainontzeko substantzia guztiak eratzeko. Oinarrizko elementu hauek ezagutzen zituzten substantziak izan ohi ziren (ura, lurra, egurra edo airea/haizea), baina baita sua edo argia bezalako energia formak ere. Gainera, zenbaitetan kontzeptu abstraktuak ere erabiltzen zituzten beraien azalpenetan (eterra edo zerua). Zibilizazio desberdinek bat egin zuten kontzeptu askotan, baita elkarrekin harremanik izan ez zuten zibilizazioek ere. Esate baterako, greziarrek, indiarrek, txinatarrek eta mayek uste zuten ura, lurra eta sua zirela oinarrizko elementuak bakoitzak bere zerrendan beste elementu batzuk ere kontsideratzen bazituzten ere.\nGrezia Klasikoan, K. a. 420. urte inguruan, materia guztia lau substantzia elementalez osaturik zegoela baieztatu zuen Enpedoklesek. Lurra, sua, airea eta ura ziren elementu horiek. Bazen gorputza lau humorek osatzen zutela defendatzen zuen eskola bat: hipokratikoa. Lotura zuen eskola honek Enpedoklesekin. Beranduago, Aristotelesek, bostgarren bat gehitu zien lau elementu horiei: eterra. Bere esanetan sua, lurra, airea eta ura substantzia lurtar eta ustelkorrak ziren, eta ez zenez aldaketarik antzematen eremu zerutiarretan, izarrak eta planetak ezin ziren lau horietaz eraturik egon. Hortaz, substantzia zerutiar eta aldaezin batez egon behar ziren eraturik. \"Fisika\" eta \"Metafisika\" lanetan, Aristotelesek \u201csubstantzia, akzidente\u201d, \u201cesentzia, forma\u201d, \u201daktu, potentzia\u201d kontzeptu dualak garatu zituen naturaren aldaketak azaltzeko, baita materiaren eraldaketak ere. Proposatu zuen materiaren osaketaren eta eraldaketen teoria, eta gainerako naturaren funtzionamenduari buruzko ideiak nagusi bilakatu ziren bai mendebaldean baita ekialde ertainean ere, eta bi mila urtean zehar izan zuten eragina kultura hauetan.\nLehenengo atomistak.\nAtomismoari buruzko lehenengo teoriak Antzinako Greziakoak eta Antzinako Indiakoak dira. Greziar atomismoari Leuzipo Miletokoak eta Demokritok eman zioten hasiera K.a. 380. urte inguruan. Beraiek izan ziren materia zatiezinak eta suntsiezinak diren partikulez osaturik dagoela esan zutenak, eta atomo deitu zieten partikula horiei (grezierazko \u1f04\u03c4\u03bf\u03bc\u03bf\u03c2 hitzetik datorrena, \u201czatirik gabea\u201d, \u201czatitu ezin dena\u201d). Kanada filosofo indiarrak ere antzerako baieztapenak egin zituen Vaisesika eskolako testu batzuetan garai berdintsuan. Jainistek ere sinesmen atomistak zituzten.\nK. a. 300. urte inguruan Epikurok atomo suntsiezinez osaturiko unibertso baten geundela proposatu zuen. Bertan gizakiak oreka bilatu behar zuen. Lukrezio filosofoa Epikuroren filosofia erromatarrei azaltzen saiatu zen bere K. a. 50. urteko \"De rerum natura\" lanean. Bertan atomismoaren printzipioak, gogoaren eta arimaren naturari buruzko teoriak, eta zentzumenei eta pentsamenduari buruzko azalpenak eskaini zituen, baita munduaren eta gertakari naturalen garapenari buruzko azalpenak ere.\nEz atomista greziarrek, ez erromatarrek ezta indiarrek ere ez zuten datu enpirikorik beraien teoriak frogatzeko. Frogarik egon ezean, erraza zen beraien aurkarientzat atomisten teoriak ukatzea. Mendebaldean ez zuen lortu gehiengoaren onarpena atomismoak. Aristotelesek ere ukatu egin zuen atomo horien existentzia K. a. 330. urte inguruan, eta bere iritziak garrantzi handia zuenez, atomismoa bazterturik geratu zen Aro Modernora arte.\nXVII. eta XVIII. mendeak: kimikaren hastapenak.\nMeen fintzea hobetzeko saiakera praktikoak eta horien bitartez metalak lortzea izan zen XVI. mendeko kimikarientzako informazio iturri garrantzitsu bat. Beraien artean azpimarratu beharrekoa da Georgius Agricola (1494\u20131555), \"De re metallica\" (1556) obraren egilea izan zena. Bertan garaiko meatzaritza, metalen erauzketa eta metalurgia prozesu konplexu eta garatuak deskribatzen dira. Esate baterako, bertan mea mineralen urtzerako erabiltzen ziren labe garai mota desberdinak ageri dira. Mistizismoa bertan behera lagatzen du beste batzuek hori erabiliz oinarri praktiko bat eratu ahal izateko, eta mineralei eta horien eraketari buruzko interesa piztu zuen. Ezta kasualitatea behin baino gehiagotan antzinaroko Plinio Zaharra eta bere \"Naturalis Historia\" obra erabiltzea erreferentzia gisa. Agricola metalurgiaren guraso kontsideratzen da.\n1605. urtean ondoren metodo zientifiko izena hartu zuen praktika esperimentalaren nolakotasunari buruzko deskribapen bat argitaratu zuen Francis Baconek \"The Proficience and Advancement of Learning\" liburuan. 1605. urtean Michal Sedziw\u00f3jek \"Novum Lumen Chymicum\" (Kimikaren argi berria) tratatu alkimikoa argitaratu zuen, eta ondoren oxigeno deitu zitzaion \u201cbizitzarako alimentua\u201d deitu zion eta airean zegoen zerbaiten lehenengo proposamena egin zuen bertan. 1615ean Jean Beguinek \"Tyrocinium Chymicum\" (Kimikaren praktika) argitaratu zuen, lehenengo ekuazio kimikoa jasotzen zuen eta lehenengo testu liburu kimikoa izan zena. 1637an Ren\u00e9 Descartesek \"Discours de la m\u00e9thode\" (Metodoaren diskurtsoa) argitaratu zuen, ikerketa zientifikoa kalkulo matematikoetan eta frogatu gabeko gertakariekiko deskonfiantzan oinarritzen duen saiakera.\nJan Baptist van Helmot kimikari herbeheretarrak idatziriko \"Ortus medicinae\" (Medikuntzaren jatorria) lana, 1648. urtean argitaratu zena bere heriotzaren ondoren, alkimiaren eta kimikaren arteko trantsizio obra kontsideratzen da, eta eragin handia izan zuen Robert Boylerengan. Liburu horretan hainbat esperimenturen emaitzak ageri dira, baita masaren kontserbazioaren legearen hasierako bertsio bat. Baptist van Helmotek, Parazeltsoren eta bere iatrokimikaren ondorengoa izan zenak, adierazi zuen bazirela beste materia \u201csubstantzia gabe\u201d batzuk aireaz gain, eta \u201cgas\u201d deitu zien (grezierazko \"c\u00e1os\"etik eratorria). Hitz horren sorreraren eta kimika pneumatikoaren sortzailea izateaz gain, gasen arteko erreakzioekin esperimentatzen, bat-bateko sorkuntzari buruzko ideiengatik ere ezaguna da.\nHenning Brandt alkimista alemaniarrak fosforoa aurkitu zuen gernua abiapuntutzat hartuz 1669. urtean. Hori lortzeko gernuarekin eta hondarrarekin eginiko nahaste bat (50 ontzi) destilatu zuen. Urea lurruntzean ilunetan argia egiten zuen eta sugar distiratsu bat sortzen zuen material zuri bat eskuratu zuen.\nRobert Boyle.\nKontsideratzen da Robert Boyle izan zela behin betiko bereizi zuena kimika alkimiatik lehenengo horren metodo esperimentala hobetzean. Bere lanaren oinarria tradizio alkimistan kokatu badaiteke ere, gaur egun lehenengo kimiko modernoa kontsideratzen da, baita kimika moderno honen sortzaileetako bat eta metodo zientifiko esperimental modernoaren aitzindarietako bat ere. 1662. urtean aurkeztu zuen Boyleren legearen ondorioz da ezaguna legearen jatorrizko aurkitzailea izan ez bazen ere. Sistema itxi batean tenperatura egonkor mantenduz gero, gas baten bolumenaren eta presioaren arteko alderantzizko erlazio proportzionala deskribatzen du legeak. \nMugarri zientifiko bat izan zen Boylek 1661. urtean argitaratu zuen \"The Sceptical Chymist: or Chymico-Physical Doubts &amp; Paradoxes\", kimikaren esparruan zutabe ezinbestekoa. Lanean fenomeno guztiak mugimenduan dauden partkulen arteko talken ondorio direla dioen hipotesia defendatu zuen. Boylek, kimikoei zuzendurik, esperimentatzearen beharra zegoela eta esperimentazioak oinarrizko lau elementu zeudela defendatzen zuen elementu klasikoen teoriari aurre egiten diotela zioen. Kimika medikuntzarengandik eta alkimiarengandik bereizteko beharra ere azpimarratu zuen, eta kimika bera soilik zientzia bihurtzearena. Esperimentazioaren defendatzaile bat zen, eta uste zuen teoria guztiak esperimentalki frogatu behar zirela egiazko kontsideratu aurretik. Gainera, bere lanean atomoei, molekulei eta erreakzio kimikoei buruzko lehenengo ideia modernoak aurkitu ditzakegu. Kimikaren historia modernoaren hasiera ezarri zuen.\nSubstantzia kimikoak purifikatzen ere saiatu zen erreakzio errepikagarriak eskuratzeko asmoarekin. Ren\u00e9 Descartesek proposaturiko filosofia mekanikoaren defendatzailea izan zen. Atomista zen Boyle, baina nahiago zuen korpuskulu hitza atomo hitza baino. Esan zuen materiaren zati txikienak, propietateak mantenduz, korpuskuluak zirela. Airezko bonba batekin ere esperimentu ugari egin zituen. Horien guztiengatik eta gauza gehiagogatik iraultza kimikoaren zutabeak egonkortzen lagundu zuen bere filosofia korpuskular mekanikoarekin.\nFlogistoaren teoria.\nXVII. mendearen amaieran eta XVIII. mendearen hasieran flogistoaren teoria proposatu zen. Konbustioa eta oxido-erredukzioa azaltzeko fluido baten (flogistoaren) galera edo transferentzia proposatu zen. Johann Becher izan zen teoria hau proposatu zuena, eta Georg Stahl garatu zuena. Konbustioa jasateko gai den substantzia orok flogisto kantitate bat izango luke, eta konbustioa flogisto honen galera izango litzateke.\nAntzinarotik ezaguna zen posible zela zenbait gatz metaliko berriz ere jatorrizko metal egoerara itzultzea. Konbustioa flogistoaren galerarekin azaltzen zen bezala, alderantzizko prozesua ere azaldu zitekeen flogistoa erabiliz. Flogisto asko zuen substantzia bat kare metaliko batekin kontaktuan jarriz gero, lehenengoak bigarrenari flogistoa emango lioke honela jatorrizko egoerara itzuliz.\nJoseph Priestleyk ere erabili zuen flogistoaren teoria bere kimika pneumatikoko esperimentuetan gasen eraldaketak azaltzeko. Konbustioaren ondoren geratzen zen aire horri \u201cflogistizaturiko airea\u201d deitu zion (berez nitrogenoaren eta karbono dioxidoaren arteko nahaste bat zena) konbustioaren bitartean aire horrek gai zen flogisto guztia jasotzen zuela eta horregatik konbustioa amaitzen zela uste baitzuen. Bide beretik jarraituz, konbustioa denbora luzeagoan jarraitzea ahalbidetzen zuen aireari \u201cdesflogistizaturiko airea\u201d deitu zion. Beranduago Lavoisierrek oxigeno deitu zion.\nXVIII. mendean zehar arrakasta izan zuen teoria bat izan zen Antoine Lavoisierrek 1777. urteko \"R\u00e9flexions sur le phlogistique, pour servir de suite \u00e0 la theorie de la combustion et de la calcination\" lanean ezeztatu zuen arte. Stahlen arabera solidoek flogistoa soltatzen zuten suaren menpe zeuden bitartean, eta honek masa bazuen, konbustioaren ondoren solidoaren masa txikiagoa izan behar zuen. Lavoisierrek ikusi zuen zenbait solidoren masa handitu egiten zela konbustioaren ondoren. Honek erakutsi zuen flogistoaren masa negatiboa izan behar zuela, eta honek absurdoa zirudien. Honela, flogistoaren teoriaren kontsistentzia eza erakutsi zuen.\nXVIII. Mendeko aurkikuntzak.\nArakatze metodoen garapenaren ondorioz, elementu berrien aurkikuntzak nabarmen handitu ziren XVIII. mendean. Aurrekaririk gabeko gertaera izan zen hori (aurreko bi milurtekoetan bost besterik ez zituzten aurkitu: artsenikoa, antimonioa, zinka, bismutoa eta fosforoa). Honakoak izan ziren garaiko aurkikuntzak: 1735. urte inguruan Georg Brandt kimikari suediarrak kobaltoa aurkitu zuen; 1748. urtean Antonio de Ulloa espainiarrak platinoa; 1751. urtean Stahl-en dizipulua izandako Alex Fredrik Cronstedtek, mineralogia modernoaren aitzindarietako bat bezala kontsideratzen denak, nikela; 1766. urtean Henry Cavendish kimikari ingelesak hidrogenoa (\u201caire sukoia\u201d deitu zion berak); 1773. urtean Carl Wilhem Scheelek oxigenoa (\u201csuzko airea\u201d deitu zion berak), baina ez zuen aurkikuntza argitaratu, eta aurre hartu zion Joseph Priestleyk 1774. urtean. 1783. urtean Elhuyar anaiek (Juan Jos\u00e9k eta Faustok) wolframioa isolatzea lortu zuten wolframita mineraletik abiatuz. \nKonposatu garrantzitsuak ere aurkitu ziren mendean zehar. 1754. urtean Joseph Black eskoziarrak karbono dioxidoa aurkitu zuen (\u201caire aldaezina\u201d deitu zion). 1757. urtean Louis Claude de Gassicourt frantziarrak \u201cCadeten kezko likidoa\u201d deiturikoa sortu zuen artsenikoaren konposatuak aztertzen zituen bitartean. Beranduago jakin zen likido horrek kakodilo oxidoa zuela, eta horregatik kontsideratzen da sintetizatzea lortu zen lehenengo konposatu organometalikoa. Gainera, 1758. urtean bero zor kontzeptua erabili zuen Joseph Blackek egoera aldaketak azaltzeko.\nAntoine Lavoisier.\nIkerketa kimikoa Babilonian, Egipton eta batez ere Persian eta Arabian burutu bazen ere Islamiar Urrezko aroan, Antoine Lavoisierren garaitik aurrera loratu zen. Kimikari frantses hau kontsideratzen da \u201ckimika modernoaren guraso\u201d. 1789an formalki ezarri zen materiaren kontserbazio legea, bere omenez \u201cLomon\u00f3sov-Lavoisier legea\u201d ere deitua. Legea erakusteko esperimentu ugari egin zituen. Zenbait neurrirekin erakutsi zuen transmutazioak ez zirela posible.\nPriestleyren esperimentuak errepikatuz erakutsi zuen airea bi zatik osatzen zutela (ez zela elementu bat), eta zati horietako bat metalekin elkartzen zela kareak osatzeko. 1778ko \"Consid\u00e9rations G\u00e9n\u00e9rales sur la Nature des Acides\" lanean baieztatu zuen konbustioaren erantzulea zen airearen partea disoluzioetako azido iturria ere bazela. Urtebete beranduago airearen zati horri oxigeno (grezieratik, \"azido eratzailea\") deitu zion, eta besteari \"azote\" (\"bizirik gabea\"). Horregatik kontsideratzen da Preistleyrekin eta Scheelerekin batera oxigenoaren aurkitzailea. Cavendishek aurkituriko \u201caire suharbera\u201d oxigenoarekin elkartzean Priestleyk esan bezala kondentsazio bat gertatzen zen, ura zirudiena (beraz, ura ere ez zen elementu bat), eta gas horri hidrogeno (grezieratik eratorria, \u201c\"ur eratzailea\"\u201d deritzona) deitu zion.\nAurretik esan bezala, 1783ko \"Reflexions sur le Phlogistique\" lanean flogistoaren teoria ezeztatu zuen Lavoisierrek konbustiorako. Materiaren kontserbazioari eta flogistoari buruzko ondorio berdintsuetara iritsi zen Mikhail Lomonosov errusiarra loturarik izan gabe Antoine Lavoisierrekin. Gainera, gasen teoria zinetikoa aurreratu zuen beroa nolabaiteko mugimendu batetik zetorrela ohartuz.\nClaude Louis Berholletekin eta beste batzuekin egin zuen lan Lavoisierrek konposatu kimiko modernoen izendatze sistemaren oinarria den izendatzeko sistema kimiko bat eratzeko. 1787. urteko \"Methods of Chemical Nomenclature\" lanean batez ere gaur egun erabiltzen diren konposatuak izendatzeko eta sailkatzeko modu bat asmatu zuen. Horien artean azido sulfurikoa, sulfatoak eta sulfitoak egongo lirateke. 1785ean amoniakoaren oinarrizko eraketa zehaztu zuen Berholletek. Urte berean Berhollet izan zen lehena kloro gasa zuritzaile komertzial gisa erabiltzen, eta lehena izan zen lixiba eratzen 1789an. Berholleten gatz gisa ezagutzen den potasio kloratoa ere (KClO3) sortu zuen. Ezaguna da baita ere erreakzio itzulgarri mekanismoaren bitartez egonkortasun kimikoaren teoriari eginiko ekarpenen ondorioz.\nLavoisierren \"Trait\u00e9 \u00c9l\u00e9mentaire de Chimie\" (Kimikaren oinarrizko tratatua) lana kimika modernoko lehenengo testu liburua izan zen, eta teoria kimiko berrien ikuspuntu bateratu bat eskeintzen zuen, baita masaren kontserbazio legearen aldeko ideia. Gainera, flogistoaren existentzia ukatzen zuen. Horrez gain, zatiezinak ziren elementu edo substantzien zerrenda bat eskaintzen zuen (oxigenoa, hidrogenoa, fosforoa, merkurioa, zinka eta sufrea ziren horietako batzuk). Dena dela, substantzia material kontsideratzen zituen argia eta kalorikoa ere agertzen ziren lista horretan.\nLavoisierrek erakutsi zuen, suak bezala, organismo biziek ere deskonposatu eta birkonposatu egiten dutela aire atmosferikoa. Pierre-Simon Laplacerekin batera, konbustio bateko karbono dioxido unitate bakoitzeko sorturiko bero kopurua neurtzeko, kalorimetroa erabili zuen. Sugarren eta animalien emaitzak zerikusia zutela ikusi eta ondorioztatu zuen animaliek energia konbustio moduko batetik sortzen zutela. Gainera, diamantea karbonoaren forma kristalino bat dela ikusi zuen.\nHala ere, logikoa den bezala, bere lanean dena ez zen zuzena izan. Lavoisierrek ez zuen atomismoan sinesten eta uste zuen atomoen existentzia erreala filosofikoki ezinezkoa zela. Erradikalen teorian sinesten zuen, eta uste zuen erreakzioetan oxigenoarekin elkartzen ziren talde bakar bezala funtzionatzen zutela erradikalek. Uste zuen azido guztiek oxigenoa zutela. Dena dela, Lavoisierren egitekoa funtsezkoa izan zen zientzia kimikoarentzat. Masaren kontserbazioaren legearen, oxigenoaren bitartezko konbustio teoriaren eta teoria korpuskular mekanikoaren baturari iraultza kimiko deitzen zaio. Bere obraren ondoren kimikak izaera kuantitatiboa eskuratu zuen, eta honek aurreikuspen fidagarriak egitea ahalbidetu zuen. Iraultza kimikoa egin zituen esperimentu guztiak teoria beraren pean jartzearen esfortzu kontzientearen ondorio izan zen. Oreka kimikoa era zurrun batean ezarri zuen, oxigenoaren aurkikuntza flogistoaren teoriari aurka egiteko eta baztertzeko erabili zuen, eta kimikarako izendatze sistema berri bat garatu zuen.\nVolta eta bere pila.\nAlessandro Volta fisikari italiarra izan zen lehenengoetarikoa elektrizitatearen inguruko ikerketak burutzen. 1775, urtean elektroforoa zabaldu zuen, elektrizitate estatikoa sortzeko gai zen gailu bat. 1794. urtean \u201canimali elektrizitatea\u201dri buruzko lanak berrikusi zituen. 1780. urtean Luigi Galvanik ikusi zuen metal desberdinak eta igel baten muskuluak kontaktuan jartzean korronte elektrikoa agertzen zela. Interesgarria iruditu zitzaion hori Voltari, eta metalekin soilik hasi zen probak egiten. Ohartu zen ez zela beharrezkoa animaliak erabiltzea korronte elektrikoa sortzeko. Honek gatazka sortu zuen animali elektrizitatearen defendatzaileen eta metal elektrizitatearen defendatzaileen artean, baina 1800. urtean lehenengo pila elektrikoaren agerpenak arrazoia eman zien Voltaren aldekoei.\nVolta izan zen lehenengo bateria elektrikoa egitea lortu zuena, eta horregatik kontsideratzen da elektrokimikaren sortzailea. Gainera, 1776. eta 1778. urteen bitartean gasen kimika aztertu zuen, eta metanoaren aurkitzailea izan zen.\nXIX. mendea: teoria atomikoaren berpiztea.\nAtomismoa baztertuta geratu zen antzinarotik John Daltonek berreskuratu zuen arte. Atomoak partikula zatiezinak zirela eta konposaketetan eraldaketarik gabe irauten zutela defendatzen zuen berak. Hortik sortu zen estekiometriaren legeak ezartzeko aukera, gaur egungo estekiometriaren oinarri direnak.\nXIX. mendeko kimika Daltonen teoria atomikoaren defendatzaileen eta aurkarien artean egon zen zatiturik. Hauetako batzuk Wilhem Ostwald eta Ernst Mach izan ziren. Teoria atomikoaren bultzatzaile nagusiei dagokienez, hasiera batean gasen jarrera ulertzeko aurrerapen handiak egin zituzten Amedeo Avogadro eta Ludwig Boltzmann ditugu beste batzuen artean. Teoria atomikoaren inguruko gatazka honen amaiera 1905. urtean Albert Einsteinek eskainitako browniar efektuaren azalpenarekin eta Jean Perrinen esperimentuekin etorri zen. Asko izan ziren hipotesi atomikoaren arabera lan egin zutenak. Svante Arrheniusek izan zuen atomoen barne egiturari buruzko intuizio bat, baina benetako ezagutza ez zen etorri XX. mendera arte. Ernst Rutherforden lanekin eta jarraian Bohrren eredu atomikoarekin lortu zen atomoen barne egiturari buruzko ezagutza.\nJohn Dalton.\n1803. urtean Daltonen legea proposatu zuen John Dalton zientzialari ingelesak.\nDena dela, Daltonek kimikari egin zion ekarpen nagusia 1803ko teoria atomiko berria izan zen. Daltonek zioen materia guztia atomo deituriko partikula zatiezinez dagoela osaturik. Lehenengo teoria atomiko moderno baten deskribapena eskaini zuen \"A New System of Chemical Philosophy\" (1808\u20131827) lanean. Lan horretan elementu kimikoak partikula mota gisa identifikatu zituen, eta \u00c9tienne Fran\u00e7ois Geoffroyk, Isaac Newtonek eta beste zenbaitek defendaturiko afinitate kimikoen teoria ukatu zuen. Enuntziatu erraz batzuen bitartez azaldu zuen bere teoria:\nErabilgarria eta onartua izan bazen ere XIX. mendean zehar, zehaztasun falta zuen Daltonen teoria atomikoak (lehenengo bi enuntziatuak ez dira guztiz egiazkoak), eta hutsuneak zituen: ez zuen atomoen egiturari buruzko ezer ere argitzen, eta ez zituen elementuen propietateak azaltzen. Gainera, ez zuen azaltzen konposaketak sortzeko elementuen elkarketen kausak zeintzuk ziren.\nAtomoak, elementuak eta konposatuak definitzeaz gain, zenbait elementuren proportzioak inferitu zituen beraien konposatuetan horien erreaktiboen pisuetatik abiatuz (horretarako pisu atomiko erlatiboaz baliatu zen bitartekari gisa hidrogenoa erabiliz konparazio masa moduan gainontzeko elementuekiko). Jeremias Benjamin Richterren tesia jarraituz, proposatu zuen elementu kimikoak konbinatzen zirenean konposatu bat baino gehiago osatzeko horiek proportzio finko eta oso desberdinetan elkartzen zirela. Azken hori proportzio anizkunen lege bezala ezagutzen da, eta idatzi zuen \"New System of Chemical Philosophy \"lanean sartu zuen. Proportzio anizkunen legea estekiometriaren oinarrizko legeetako bat eta bere teoria atomikoaren zutabeetako bat da. Bitxia da, \"A New System of Chemical Philosophy\" lanean atomoak entitate fisiko errealak direla sartu izanaren ideia oso garrantzitsua bada ere, ia obra guztia teoria kalorikoari zuzendua izatea atomismoari beharrean (sinbolo kimikoen sistemari buruzkoa ere bada lana).\nBestalde, Joseph Proust kimikari frantziarra izan zen proportzio definituen legea proposatu zuena. Lege horren arabera, elementuak konbinatzen direnean konposatu zehatzak osatzeko, zenbaki proportzio oso eta bakunetan egiten dute (1797 eta 1804 urteen bitartean eginiko esperimentu batzuetan oinarritu zen ondorio hauetara iristeko). Proportzio anizkunen legea eta proportzio definituen legea estekiometriaren oinarria dira. Bi legeek beraien kabuz ez dute atomoen existentzia bermatzen, baina zaila da horiek azaltzea konposatuak proportzio konstanteetan agertzen diren atomoen konbinazioak direla suposatu gabe.\nJ\u00f6ns Jacob Berzelius.\nJ\u00f6ns Jacob Berzelius Daltonen jarraitzaile suediar bat izan zen. Substantzia kimikoen neurketa kuantitatibo zehatzen programa sistematiko batean jardun zuen horien purutasuna segurtatuz. 1828an pisu erlatiboen taula atomiko bat bildu zuen garaian ezagunak ziren elementu guztiekin eta oxigenoari 100 izendatuz. Lan horrek Daltonen teoria atomikoaren aldeko frogak eman zituen: konposaketa kimiko ez-organikoak atomoz osaturik zeudela, eta atomo hauek zenbaki osoen proportzioen konbinaketak zirela. Substantzia askoren oinarrizko konposizio zehatza zehaztu zuen. Bere emaitzek Prousten proportzio definituen legea egiaztatu zuten. Oxigenoa abiapuntu bezala erabiliz 43 elementuren pisua neurtu zuen. Ikusi zuen pisu atomikoak ez zirela hidrogenoaren pisuaren multiplo zehatzak, eta horrela Prouten hipotesia ezeztatu zuen.\nBere esperimentuak sinplifikatzeko notazio eta sinbolo kimikoen sistema sartu zuen 1808. urteko \"L\u00e4rbok i Kemien\" (Kimikako eskuliburua) lanean. Bertan elementuen latineko izenen laburdura ere egin zuen elementuak izendatzeko. Sistema hau gaur egun erabiltzen dena bezalakoa zen. Desberdintasun bakarra zenbakiak jartzeko gaur egun bezala behe-indizeak erabili beharrean (&lt;chem&gt;H2O&lt;/chem&gt;) goi-indizeak erabiltzen zituela (&lt;chem&gt;H^{2}O&lt;/chem&gt;) zen.\nSilizioaren, selenioaren, torioaren eta zerioaren aurkitzaile kontsideratzen da. Gainera, bere laborategian lan egiten zuten ikasleek litioa eta banadioa (berez Andr\u00e9s Manuel del R\u00edok aurkitu zuen 1801. urtean, baina pentsatu zuen kromoa zela) aurkitu zituzten. Erradikal askeen teoria garatu zuen konbinaketa kimikorako. Teoria honek dio erreakzioak molekulek erradikal aske deituriko atomo talde egonkorrak trukatzen dituztenean gertatzen direla. Ez zuen bitalismoaren teorian sinesten. Uste zuen indar erregulatzaile bat zegoela organismoen ehunak antolatzen zituena. \u201cKatalisi\u201d, \u201cpolimero\u201d, \u201cisomero\u201d eta \u201calotropo\u201d terminoen sortzailea izan zen (hori bai, orduan zituzten eta gaur egun dituzten esanahiak desberdinak dira). Horregatik guztiagatik Lavoisierrekin, Boylerekin eta Daltonekin batera kimika modernoaren guraso bezala kontsideratzen da Berzelius.\nDavy eta elektrolisia.\nHumphry Davy kimikari ingelesa aitzindari bat izan zen elektrolisiaren esparruan zenbait elementu berri bakartzeko. Elektrolisiaren bitartez sodioa eta potasioa aurkitu zituen. Potasioa izan zen elektrolisiaren bitartez bakartu zen lehenengo metala. XIX. mendea baino lehen ezezaguna zen sodio gatzen eta potasio gatzen arteko desberdintasuna. 1808. urtean kaltzioa deskubritu zuen merkurio oxidotan zegoen karetik elektrolisiaren bitartez, eta honela Berzeliusek eta Pontinek zuten asmoa aurreratu zuen (berbera egiteko asmoa zutela jakin zuelako egin zuen Davyk). Urte berean magnesioa, estrontzioa eta barioa ere bakartu zituen. \nGasak arnasten ere esperimentatu zuen. Prozeura esperimental honek ia-ia ondorio oso okerrak izan zituen behin baino gehiagotan, baina horrela ezagutu zen zein zen oxido nitrosoa arnastearen ondorioa. 1774. urtean Carl Wilhem Scheele kimikari suediarrak kloroa aurkitu zuen, eta \"itsasoko azido desflogistizatu\" deitu zion pentsatuz oxigenoa zuela, baina oker zegoen. Zenbait behaketa burutu zituen, baina argitaratzerako orduan Davy aurreratu zen 1810. urtean. Gaur egun duen izena eman zion Davyk (antzinako grezierako \u03c7\u03bb\u03c9\u03c1\u03cc\u03c2 (khloros) hitzetik datorrena, \"berde hori\" esatea nahi du), eta elementu bat zela defendatu zuen. Gainera, erakutsi zuen ez zela azido bat, eta horrela Lavoisieri kontra egin zion (azken honek oxigeno konposatu bat zela zioen).\nIodoa Bernard Courtois kimikari frantziarrak aurkitu zuen 1811. urtean. Laginak eman zizkien Charles Bernard Desormes (1777\u20131862) eta Nicolas Cl\u00e9ment (1779\u20131841) bere lagunei lanean jarrai zezaten. Baita Joseph Louis Gay-Lussac-i eta Andr\u00e9-Marie Amp\u00e8re-ri. 1813Ko abenduaren 6an, Gay-Lussacek esan zuen edo elementu berri bat zela edo oxigeno konposatu bat zela. Gainera, bera izan zen izena proposatu zuena (grekerako \u03b9\u03ce\u03b4\u03b5\u03c2 (\"iodes\")-etik) erretzean irteten zen gasaren kolore morea zela eta. Davyk ere esperimentatu zuen iodoarekin Anp\u00e8rek eman zion lagin bati esker, eta ikusi zuen antzekotasun handia zuela kloroarekin. Abenduaren 10ean Davyk Royal Society of Londonera idatzi zuen esanez elementu berri bat aurkitu zuela, eta horrek Gay-Lussacekin eztabaida piztu zuen (dena dela, biek onartzen zuten Courtois izan zela bakartu zuena).\nGay-Lussac eta gasen legeak.\nJoseph Louis Gay-Lussac Lavoisierrekin gasen propietate kuantitatiboei buruzko ikerketarekiko interesa partekatzen zuen kimikari frantziar bat izan zen. Hasieratik defendatu zuen gasak proportzionalki hedatzen zirela tenperatura igo ahala. 1780. urtean Jacques Charles antzerako ondorio batera iritsi zen, baina ez zuen ezer ere argitaratu. Dena dela, Gay-Lussacek hori onartu zuen, eta legeari Charlesen legea deitzen zaio. John Daltonek ere antzerako zerbait esan zuen 1801. urtean, baina berea ez da Gay-Lussacena bezain azalpen zehatza. 1804. urtean 7000 metrotik gora igo zen hainbat bider hidrogenozko globo batez baliaturik, eta honek gasen beste zenbait aspektu ezagutzea ahalbidetu zion (jarraian etorri ziren 50 urteetan inork ere ez zuen lortu horrelako zerbait egitea). Presioa, tenperatura eta hezetasuna neurtzeko aukera izan zuen, baita aire laginak hartzeko ere. Horiek kimikoki aztertu zituen, eta hainbat mailatara neurketa magnetikoak egin zituen.\n1808. urtean seguraski bere aurkikuntza nagusia izan zena anuntziatu zuen: bere zein beste batzuen esperimentuetatik ondorioztatu zuen bolumen fijoa duten gasek konstante mantentzen dutela beraien presioaren eta tenperaturaren arteko erlazioa. Baita gasen arteko erreakzio bateko produktuak izan daitezkeen gasen bolumena erreaktiboak diren gasen bolumenekin proportzio sinplean daudela. Ondorio hauek zeresana izan zuten bai Gay-Lussacen legean eta baita konbinaketa bolumenen legean ere.\n\u00c9cole Polytechnique ikastetxean irakaslea zen, eta laguna zuen Louis-Jacques Thenardekin ere lan egin zuen lehenengo bilaketa elektrokimikoetan, eta horren bitartez eskuraturiko elementuak aztertu zituen. Boroaren deskubritzailea izan zen. Aipaturiko bi ikerlariek hartu zuten parte garaiko azidoentzako zegoen definizioa moldatzeari buruzko eztabaidan, eta konposatu organikoen analisia bultzatzearen aldekoak ziren horien oxigeno eta hidrogeno osaketa aurkitzeko.\nAmedeo Avogadro.\nDaltonen teoria atomikoaren argitaratzearen ondoren 1808. urtean, bere ideia batzuk segituan izan ziren onartuak kimiko gehienen artean. Hala ere, mende erdi iraun zuen teoria atomiko horren konfigurazioaren eta egoera zehatzetan izango zuen aplikazioari buruzko zalantzak. Esate baterako, zeuden datu enpirikoetan oinarriturik, hainbat leku desberdinetako kimikariek garatu zituzten pisu atomikoen sistema desberdinak, ez zirenak bateragarriak elkarren artean. Amedeo Avogadro (1776\u20131856) fisikari italiarrak egoera zail horri irtenbide bat eskaintzen zion lan bat argitaratu zuen 1811. urtean. Bere hipotesiak zioen edozein gaseko bolumen berberek, tenperatura eta presio berdinean, molekula kantitate berbera zutela. Honela, pisu molekularren arteko erlazioa beraien dentsitateen arteko proportzioa izango litzateke (tenperatura eta presio berdinean). Gainera, arrazoitu zuen ohiko gasak ez daudela atomoz osaturik, baizik eta bi atomo edo gehiagoz osaturiko molekulez. Honela, Daltonek eta beste batzuek aurkitu zuten arazoari aurre egin zion.\nHipotesi honek bere argitalpenetik mende erdi inguru pasatu zuen garrantzirik eskuratu gabe. Arrazoiak ugariak dira. Zenbait kimikari ez ziren kimikaren arazoak metodo fisikoen bitartez gainditzearen aldekoak. Dena dela, mendearen erdi aldera, garrantzia zuten zenbait figurak onartezintzat jo zuten pisu atomikoen sistemen aniztasuna eta konposatuen arteko formulen konpetentzia. Gainera, Avogadrok esandakoaren aldeko froga soilik kimikoak agertu ziren. Ondorioz, zenbait kimikari gaztek (Alexander Williamsonek Ingalaterran, Charles Gerhardtek eta Charles-Adolphe Wurtzek Frantzian eta August Kekul\u00e9k Alemanian) kimika teorikoaren erreforma proposatu zuten, Avogadroren teoriara egokitzen zena.\nSintesi organikoaren hasiera eta bere industria.\nBehin errekuntzaren printzipioak ulertu zirenean, beste eztabaida bat izan zen kimikan garrantzia hartu zuena: bitalismoa, meteria organikoaren eta inorganikoaren arteko bereizketa esentziala. Teoria honek onartzen du materia organikoa izaki bizidunek bakarrik sortua izan zitekeela. 1827an William Proutek hiru multzotan sailkatu zituen biomolekulak: karbohidratoak, proteinak eta lipidoak. Dena dela, bitalismoari buruzko eztabaidari amaiera Friedrich W\u00f6hlerren aurkikuntzak eman zion 1828an, oharkabean, urea amonio zianatotik abiatuz sintetizatu zitekeela ikusi zuenean. Horrela, demostratu zen materia organikoa era kimikoan sortu zitekeela erreaktibo inorganikoetatik abiatuz. Hala eta guztiz ere, mantendu zen kimika organikoaren eta kimika ez-organikoaren arteko bereizketa. Lehenengoa, gehienbat, karbonoz osaturiko konposatuetan zentratzen zen, eta bigarrengoa gainerako elementuen konposatuetan.\nAurretik, 1825ean, Friedrich W\u00f6hlerrek eta Justus von Liebigek isomeroen inguruko lehenengo baieztaturiko eta azalduriko aurkikuntza egin zuten terminua lehenago Berzeliusek sortu bazuen ere. Azido zianikoarekin eta azido fulminikoarekin lanean ari zirela, deduzitu zuten isomeria atomo berberek egitura molekularrean zuten kokapena desberdina zela. Gainera, 1832an, Friedrich W\u00f6hlerrek eta Justus von Liebigek talde funtzionalak eta erradikalak aurkitu eta azaldu zituzten kimika organikoan benzaldehidoa lehenengo aldiz sintetizatzeaz gain.\nJustus von Liebigek, bere aldetik, nekazaritzari eta biokimikari izugarri lagundu zieten ikerketak burutu zituen, eta kimika organikoaren erakundean egin zuen lan. Ongarrien industriaren guraso kontsideratzen da nitrogenoa landareentzat ezinbestekoa dela aurkitu izanagatik, eta baita minimoaren legea formulatzeagatik ere (uztetako elikagai bakoitzaren influentzia adierazten duen legea).\nBitalismoaren azkenengo defendatzaileek ukatu egiten zuten urearen substantzia organiko kualitatea, baina 1847an Hermann Kolbek beste substantzia organikoa bat (azido azetikoa) lortu zuen sintetizatzea iturri guztiz ez-organikoetatik, eta horrela, zalantzarik gabe, ezeztaturik geratu zen bitalismoa. 1838. urtean Alexandre Wosrerenskik kinona lortu zuen kininatik abiatuz. XIX. mendearen bigarren erdialdean kimika organikoak jasan zuen garapena koloratzaile eta tindu sintetiko berrien bilaketaren ondorio izan zen. Ordura arte gorrimina bezalako produktu naturalen bitartez tindu zitekeen, baina oso gareztiak ziren horiek. Rungek aurkituriko anilinak eta Perkinek burutu zuen lehenengo koloratzaile artifizialaren sintesiak aukera komertzial ugari zabaldu zituzten. 1856an, William Henry Perkin, 18 urte zituela eta bere August Wilhem von Hofmann deituriko irakasleak desafiaturik, kinina sintetizatzen saiatzen ari zen, naturan gutxi zegoen eta malariaren aurkakoa zen medikamentua zena. Saiakeretako batean lehenengo koloratzaile sintetikoa aurkitu zuen. Aurkikuntza horrek tindu sintetikoen industria sortu zuen, arrakastadun lehenengo industria kimikoetako bat. 1865ean Adolf von Baeyer anila fabrikatzen hasi zen, praka bakeroen tindua. Horrek tinduen industrian iraultza bat sortu zuen.\nGaraiko konposatu kimikoen beste industria garrantzitsu bat leergailuena izan zen. 1847. urtean Ascanio Sobrerok nitroglizerina aurkitu zuen, meatzegintza irauli zuena, baina oso arriskutsua zena. Alfred Nobel kimikari suediarrak ikusi zuen nitroglizerina bizigabea zen substantzia batek xurgatzen zuenean, seguruagoa eta erabilgarriagoa bilakatzen zela, eta 1867an nahaste hau patentatu zuen dinamita izenpean. Beranduago, nitroglizerina nitrozelulosazko beste konposatu batzuekin konbinatu zuen, eta horrela konbinaketa eraginkorrago bat lortu zuen. Azken horren eztanda boterea dinamitarena baino altuagoa zen, eta gelignita deitu zion. 1876an patentatu zuen.\n1855ean Benjamin Sillimanek petroleoaren crackingerako metodoak hasi zituen, gaur egungo industria petrokimikoaren oinarria direnak. Petroleoaren deribatuen garrantziak kimika organikoa zen industriaren deribatuek garrantzia hartzea bultzatu zuen, eta gaur egun duen dimentsioa eskuratu zuten plastikoen industriak, erregaien industriak, itsasgarrien industriak... Plastikoen industriak 1862an izan zuen hasiera Alexander Parkesek lehenengo polimero sintetikoetako bat izan zen parkesina erakutsi zuenean Londreseko erakusketa unibertsalean. Hala ere, maila handi batean merkaturatu zen lehenengo plastikoaren banaketa ez zen XX. mende hasierara arte eman.\nFarmako sintetikoen fabrikazio industriala aspirinarekin hasi zen 1897an Felix Hoffmannek azido azetilsalizilikoa maila handian eta purutasun handiarekin nola lortu deskubritu zuenean Bayer laborategietan.\nKarlsruheko kongresua eta haren aurrekariak.\n1840. urtean Germain Hessek Hessen legea proposatu zuen. Lege hau energiaren kontserbazioaren legearen lehenengo pausuetako bat izan zen, hau da, erreakzio batean xurgatzen edo askatzen den energia soilik hasierako erreaktiboen eta amaierako produktuen araberakoa dela dioen legea, inporta gabe tarteko pausu kopurua edo pausu motak. 1848an William Thomsonek (Kelvingo baroia) zero absolutu terminua ezarri zuen, molekulek beraien mugimendua erabat geldituko luketeen tenperatura. 1849an Louis Pasteurrek aurkitu zuen azido tartarikozko nahaste razemikoa isomero lebogiro eta destrogiroen nahaste bat dela, eta honela errotazio optikoa argitu zuen estereokimikari hasiera emanez.\n1852. urtean August Beerek Beerren legea ezarri zuen. Zera dio lege honek: erlazionaturik daude substantzia batek bere kontzentrazioarekin disolbaturik jasotzen duen argiaren intentsitatea eta substantzia horren propietateak. Espektrofotometriaren oinarria izango da lege hau.\nAvogadroren hipotesia onartua izaten hasi zen kimikarien artean bere heriotza eman eta bi urte geroago 1858. urtean Stanislao Cannizzarok zuen balioa erakutsi zuenean. Cannizzaroren ikerketa produktu naturalen analisian eta konposaketa aromatikoen erreakzioetan zentratzen zen. 1858. urtean azaldu zuen Avogadrok proposaturiko hipotesiaren bitartez teoria kimiko sendo eta egonkor bat eraiki zitekeela, eta garaiko froga enpiriko ia denekin bat zetorrela.\nBenetan eragina Karlsruheko kongresuan izan zuen Cannizzarok esanak. 1860ko irailean kriterioak bateratzeko asmoarekin egin zen kongresu hau Karlsruhe hiri alemaniarrean. August Kekul\u00e9, Charles Adolphe Wurtz eta Karl Weltzien izan ziren antolatu zutenak, eta garaiko europako kimikari garrantzitsuenak bildu zituen. Paper oso garrantzitsua izan zuen Cannizzarok Avogadroren hipotesia onartua izterako orduan. Formulazio eta pisu atomiko sistema onartua izan zen gehienen artean, eta esentzian gaur egun erabiltzen dena da.\nEspektroskopia eta deskarga tuboak.\nXIX. mende erdialdean egitura atomikoen azterketarako oinarrizkoak bilakatu ziren bi teknika sortu zituzten: espektroskopia eta deskarga tuboak. 1859 eta 1860 urteen bitartean Robert Bunsenek eta Gustav Kirchoffek espektroen analisia sortu zuten. Espektro atomikoak, atomoek igortzen edo xurgatzen duten energia erregistratzen duten lerro segidak dira. Espektrometro batean gas lagin bat kitzikatzen zen, normalean berotuz, eta hark igortzen zuen argia prisma batean zehar pasa arazten zen honek frekuentzia desberdineko energia banantzen zuelarik. Energiaren banaketa hori plaka fotografikoetan inprimatzen zen. Xurgapen espektroa bazen, deskonposatzen zena gas laginean zehar pasa arazitako argia zen, modu horretan xurgaturiko frekuentziak erregistratzen zirelarik. Emaitza elementu desberdinen araberako paper zerrenda batean ageri zen lerro segida bat zen. Paper zerrenda horiek elementu bakoitzaren bereizgarriak ziren igortze edo xurgatze frekuentziak irudikatzen zituzten. Bunsenek eta Kirchoffek analisi kimikorako erabili zuten espektroskopia teknika honen bitartez substantzia berriak aurki zitezkeelako, eta zesioa eta rubidioa aurkitu zituzten. Segitua ikusi zuten zientzilariek espektroen lerroak periodikoki segida matematikoki formulagarrietan ageri zirela, eta beranduago atomoen egiturarekin lotu zituzten horiek.\nDeskarga tuboak barrua partzialki hutsik zuten beirazko tuboak ziren. Bertan gas bat geratzen zen kontzentrazio oso txikian, eta gas horri gas arrarotu deitzen zitzaion. Gainera, barruan zirkuito elektriko batetik bananduriko bi borne (anodoa eta katodoa) zeuden, eta korronte elektriko bat tubo barrutik pasatzean gertatzen zena aztertzen zen. William Crookes kimikari eta fisikari ingelesa deskarga tuboen esparruan aitzindaria izan zen Crookesen deskarga tuboen asmakizunarekin (deskarga tubo esperimental bat zena bera zeharkatzen zuten izpi katodikoen jokabidea aztertzeko). Crookesek izpi katodikoen inguruan eginiko ikerketak azpimarratu beharrekoak dira garrantzi handia izan zutelako fisika atomikoaren garapenean atomoaren egitura ikusten lagundu zutelako. Katodoaren inguruko eremu ilunean ematen ziren deskarga elektrikoen ondorioak aztertzean oinarritzen zen bere lana. Eremu ilun hau tuboaren barruan zegoen, eta gasezko atmosfera arin bat egoten zen bertan (bere omenez Crookesen eremu iluna deitua). Erakutsi zuen izpi katodikoak lerro zuzenean mugitzen zirela eta fosforeszentzia sortzen zutela substantzia jakin batzuekin talka egitean. Horrez gain, Crookesek selenio osaketak aztertzeko erabili zuen espektroskopia. 1861ean prozesu berbera erabili zuen talioa aurkitzeko. Elementu berrian lanean jardun zuen, isolatuz eta bere ezaugarriak aztertuz. 1873. urtean bere pisu atomikoa zehaztu zuen.\nKekul\u00e9 eta estruktura organikoa.\nFriedrich August Kekul\u00e9 von Stradonitz kimikari alemaniarraren ekarpen nagusia konposatu organikoentzako egiturazko teoria izan zen. 1857\u20131858 urteetan idatzitako artikuluetan aurkeztua eta \"Lehrbuch der organischen Chemie\" (Kimika organikoaren eskuliburua) obran garatua izan zen. Lan hori guztira lau atalek osatzen dute, eta lehena 1859. urtean argitaratu zen. Azaldu zuen lau lotura kimiko osatu ditzaketen karbono atomoak elkartu egiten direla kateak sortzeko. Karbono kate edo karbonoeskeleto deitu zien. Ziur zegoen posible zela egitura bat aurkitzea ezagunak ziren molekula organiko guztietan. Ez zen hau uste zuen bakarra. Archibald Scott Couper kimikari eskoziarrak antzerako teoria bat argitaratu zuen ia momentu berean, eta Aleksandr Butlerov errusiarrak asko egin zuen teoria argitu eta zabaltzeko. Dena dela, teoriaren ordezkari nagusia Kekul\u00e9 izan zen.\n1864an Cato Maximilian Guldbergek eta Peter Waagek masen akzio legea proposatu zuten Claude Louis Bertholleten ideietatik abiatuz. 1865ean Johann Josef Loschmidtek substantzia mol batek duen molekula kopuru zehatza neurtu zuen, eta Avogadroren konstantea izena jarri zaio beranduago horri.\n1865ean August Kekul\u00e9 Loschmidten lanaren zati batean oinarritu zen bentzenoaren egitura zehazterako orduan. Egin zuen proposamen berritzailea oso gatazkatsua izan zen, baina ez zuen inork hobe bat egin.\nMendeleiev eta taula periodikoa.\n1869rako 66 elementu ezagutzen zituzten zientzilariek, baita horien masa atomikoa ere. Ikusi zuten zenbait elementuk ezaugarri antzekoak zituztela, eta horien arabera sailkatzen saiatu ziren. 1829. urtean J. W. D\u00f6bereiner kimikariak elementuak hirunaka sailkatu zituen. Talde bakoitzaren ezaugarri kimikoak antzekoak ziren, eta ezaugarri fisikoak masa atomikoaren arabera aldatzen ziren. 1862an Alexandre-Emile B\u00e9guyer de Chancourtoisek hiru dimentsioko sailkapen bat proposatu zuen. 1864. urtean John Newlandsek zortzikoen legea proposatu zuen, eta urte berean Lothar Meyerrek beste sailkapen bat garatu zuen 28 elementurekin beraien balentzien arabera sailkaturik.\nBaina zentzudun zerrendatze bat burutu zuena eta atomoen barne egitura ezagutzen lagundu ziguna Dimitri Ivanovich Mendeleiev izan zen elementuen lehenengo taula periodiko modernoaren bitartez. Uste zuen bazegoela nolabaiteko orden bat elementuetan, eta hogeita hamar urte pasatu zituen aztertzen hasiera batean bere ikasleei gauzak azaltzeko asmoarekin. Pisu atomikoaren arabera jarri zituen goranzko ordena batean elementuak beraien propietateak ahaztu gabe eta hutsuneak lagaz oraindik ezagutzen ez ziren elementuentzat. 1869an argitaratu zuen eginiko aurkikuntza \"principios de qu\u00edmica\" lanean. Gainera, bere sistemak oraindik aurkitu gabeko elementuak ikustea ahalbidetzen zion. 1871n falta ziren hiru elementuren propietateak esan zituen, eta ekaboro (Eb), ekaaluminio (Ea) eta ekasilizio (Es) deitu zien. Eskandioa, galioa eta germanioa dira hauek, eta bat etorri ziren berak esanarekin. Horrela, bere sistemak onarpena lortu zuen.\nDena dela, Mendeleieven taula ez zen guztiz zuzena. Ezagutza handitzen joan ahala ikusi zuten elementu batzuek ez zeudela ordena zuzenean. Henry Moseleyk ikusi zuen atomo baten propietateak ez dituela masa atomikoak determinatzen, baizik eta zenbaki atomikoak. Gainera, ez zeukan gas nobleentzako zutaberik.\nJosiah Willard Gibbs.\nJ. Willard Gibbs fisikari estatubatuarraren termodinamikaren aplkazioei buruzko lana funtsezkoa izan zen kimika fisika zena zientzia deduktibo zorrotz batera eraldatzeko. 1876 eta 1878 urteen bitartean termodinamikaren printzipioen inguruan egin zuen lan, horiek erreakzio kimikoetan inplikaturiko prozesu konplexuetan aplikatuz. Potentzial kimiko kontzeptua definitu zuen. 1876an bere obra ezagunena, \"On the Equilibrium of Heterogeneous Substances\" (Substantzia heterogeneoen egonkortasunari buruz), argitaratu zuen. Bere termodinamika eta fisika kimikaren inguruko lanen pilaketa bat izan zen, eta bertan energia aske kontzeptua azaldu zuen egonkortasun kimikoaren oinarri fisikoa azaltzeko. Energia askearen ekuazioekin erreakzio kimiko batean agertzen diren aldagai guztiak (tenperatura, presioa, bolumena, energia eta entropia) erlazionatzen ditu matematikoki.\n1877an kontzeptu kimiko eta fisiko askoren kausa estadistikoak ezarri zituen Ludwig Boltzmannek. Boltzmannekin eta James Clerk Maxwellekin batera, Gibbsek fisika teorikoaren adar berri bat sortu zuen: mekanika estadistikoa.\nVan't Hoff eta Arrhenius.\n1873an, Jacobus Henricus van't Hoffek eta Joseph Achille Le Belek, bakoitzak bere aldetik, Pasteurren kiralitatearen esperimentuak azaltzen zituzten lotura kimikoen modelo bat garatu zuten. Gainera, konposatu kiralen aktibitate optikoari kausa fisiko bat eskaintzen zion. Bere \"Voorstel tot Uitbreiding der Tegenwoordige in de Scheikunde gebruikte Structuurformules in de Ruimte\" (Propuesta para el desarrollo de las f\u00f3rmulas qu\u00edmicas estructurales de tres dimensiones) argitalpenak hamabi testu orrialde eta diagrama orrialde bat zituen, eta estekiometriaren garapena bultzatu zuen. Lana \u201ckarbono atomo asimetriko\u201d kontzeptuaren ingurukoa da, eta ordura arteko formulek azaltzerik ez zuten isomero desberdinen existentzia azaltzen du. Gainera, esan zuen erlazio bat zegoela aktibitate optikoaren eta karbono atomoaren asimetriaren artean. 1884. urtean \"\u00c9tudes de Dynamique chimique\" (Estudios de qu\u00edmica din\u00e1mica) argitaratu zuen, zinetika kimikoari buruzko entsegu garrantzitsu bat izan zena.\n1883an, Svante Arrhenius zientzilari suediarrak elektrolitoen kunduktibitatea azaltzeko teoria ionikoa garatu zuen. Horretarako suposatu zuen egoera solidoan zeuden zenbait soluto neutro kargaturiko partikulaz (ioiz) osaturik zeudela. Karga horiek elkarren artean konpentsatzen zirela, eta disoluzioaren barnean banatzen zirela. 1885. urtean eginiko aurkikuntzei esker van't Hoffek gasentzako termodinamikako legeak diluituriko soluzioetan ere aplikatu zitezkeela frogatu zuen. Gainera, bere presioarentzako legeek Arrheniusen disoziazio elektrolitikoaren teoria egiaztatu zuten.\nXIX. Mende amaierako aurkikuntzak.\n1884an 1898. urtean sintetizatzea lortu zuen eta biomolekula askoren onarria zen purinaren egitura proposatu zuen Hermann Emil Fischerrek. Gainera, glukosaren eta horrekin erlazionaturiko beste azukre batzuen kimika lana hasi zuen.\n1885ean Eugene Goldsteinek bere izena eman zien izpi katodikoei, eta 1888an, deskarga tuboen inguruko ikerketari jarraituz, beranduago atomoen nukleoaren barne egitura ezagutzeko baliagarriak izan ziren kanal izpiak aurkitu zituen.\n1892an John Struttek (3. Rayleigh baroiak) konposatu kimikoetan zegoen nitrogenoak zuen pisua pisu atmosferikoa baino baxuagoa zela ikusi zuen, eta pentsatu zuen horren azalpena konposatuetan zegoen eta horren pisua bajatzen zuen gas oraindik arinago baten existentzia izan behar zuela. William Ramsayren azalpena aldiz atmosferako nitrogenoarekin nahasturiko eta oraindik aurkitu gabeko gas pisutsuago bat zegoela izan zen. 1894. urtean Ramsayk eta Rayleighek atmosferaren %1a betetzen zuen gas berri baten aurkikuntzaz berri eman zuten, monoatomikoa eta geldoa zena. Gas honi argon deitu zioten, eta aurkitu zen lehenengo gas noblea izan zen. Urtebete beranduago, helioa aurkitu zuen Ramsayk, eta ikusi zuen bere espektroa bat zetorrela eguzki argiarenarekin. Honek erakutsi zion helioa eguzkian ere bazegoela, eta greziar jainkoaren (Helios) izena erabil zuen izendatzerako orduan. The Gases of the Atmosphere (Los gases de la atm\u00f3sfera, 1896) lanean, taula periodikoa ikusirik, gutxienez beste hiru gas noble aurreikusi zituen Ramsayk, eta 1898an Morris W. Travers kimikari ingelesarekin batera aurkitu egin zituen (neoia, kriptoia eta xenoia). 1903. urtean William Ramsayk Frederick Soddyrekin egin zuen lan alfa partikulak radioaren deskonposaketatik etengabe soltatzen ziren helio nukleoak zirela erakusteko.\n1897an elektroia aurkitu zuen Joseph John Thompsonek izpi katodikozko hodiez baliatuz. 1898an Wilhelm Wienek kanal izpiak eremu magnetikoetan norabidez aldatu zitezkeela, eta hau beraien kargaren eta masaren arteko erlazioaren kontua zela erakutsi zuen. Aurkikuntza honek, atomoen nukleoen egituraren ezagutza errazteaz gain, masen espektrometria den analisi kimikoaren oinarriak ezartzen lagundu zuen ondorengo garapenera begira.\nMarie eta Pierre Curie.\nMarie Curie eta Pierre Curie zientzilari bikote bat izan zen. Ezagunak dira erradiaktibitatearen inguruko ikerketan lehenengoetarikoak izan zirelako. Beraiek eta Henri Becquerelek egin zuten ikerkuntza kontsideratzen da garai nuklearraren euskarria. Becquerel frantziarrak 1896an aurkituriko uranioaren (Wilhelm R\u00f6ntgenek aurkituriko X izpien antzerako jarrera zuena) inguruko obrarekin liluraturik geratu zen Marie Curie, eta 1897ko amaiera aldera hasi zen uranioa aztertzen. Becquerelen lana garatzen jarraitu zuen bere esperimentuak eginaz uranioaren igorketen inguruan. Ohartu zen izpi igorketak jarraituak zirela uranioaren egoera eta forma axola gabe. Ondorioz, kausa elementuaren egitura atomikoa zela ondorioztatu zuen. Aurkikuntza horrek fisika atomikoaren hasiera suposatu zuen. Curie bikotea izan zen erradiaktibitate kontzeptua erabili zuena fenomenoa izendatzeko.\nBiek jarraitu zuten substantzia erradiaktiboak aztertzen, baita horien erradiaktibitatea neurtzen ere (lan horrek errekurtso industrialak eskatzen ditu, baina beraiek era nahiko oinarrizko batean burutu zuten). Elementu erradiaktibo berri bat aurkitu zuten pechblendan, eta Marie Curieren jatorrizko herrialdearen omenez polonio deitu zioten. 1898ko abenduaren 21ean beste elementu erradiaktibo bat aurkitu zuten pechblendan berriz ere, radioa. Jarraian, polonioa eta radioa osagarri naturaletatik bereizten hasi ziren elementu kimikoak zirela frogatzeko. Radioa isolatzea kostatu bazitzaien ere, hiru urteren buruan lortu zuten, baina polonioa isolatzea ez. 1903. urtean Henri Becquerelekin batera fisikako Nobel saria eskuratu zuten erradiaktibitatearen inguruan buruturiko ikerketen ondorioz. Gainera, 1911. urtean kimikako Nobel saria jaso zuen Marie Curiek radioaren eta olonioaren aurkikuntzen ondorioz. Horrela, lehenengo emakumea izan zen Nobel saria irabazten, lehenengo pertsona bi Nobel sari irabazten eta pertsona bakarra Nobel saria bi alor desberdinetan eskuratzen.\nPierre Curiek Marie Curierekin batera lan egin bazuen ere substantzia berrien erauzketan, elementu berrien erradiazioari buruzko ikerketa fisikoetan zentratu zen. Eremu magnetikoez baliatuz, ikusi zuen radioak partikula positiboak eta negatiboak zituela, baita erradiazio ionizantea ere (beranduago, Ernest Rutherfordek izendatu egin zituen partikula hauek). Jarraian erradiazio hauen eraginak aztertu zituen, baita ondorio fisikoak ere, eta erradioterapiaren bidea zabaldu zuen. Beranduago, Marie Curiek minbiziaren aurkako lehenengo tratamenduak gainbegiratu zituen. Gainera, Pierre Curiek magnetismoa landu zuen, eta ikusi zuen substantzia ferromagnetikoek beraien propietate magnetikoak galtzen dituztela tenperatura kritiko batetik gora (Curieren tenperatura izendatua). Tamalez goiz hil zen, 1906. urtean, gurdi batek harrapaturik Parisen. Bere obra osoa 1908. urtean argitaratu zen.\nXX. mendea: atomoaren egitura ematen da ezagutzera.\nXX. mende hasieran hainbat eredu atomiko proposatu ziren Daltonen teoria atomikoaren hutsuneak leuntzeko asmoz. Elektroien existentziaz jabetu ondoren, J. J. Thomson izan zen lehena 1903an eredu atomiko berri bat eraikitzen. Bere proposamenaren arabera elektroiak uniformeki egongo lirateke atomoaren barruan karga positibodun laino batean (\"modelo del bud\u00edn de pasas\" deitua). 1904an Hantaro Nagaoka fisikari japoniarrak nukleo dentso eta gogorreko eredu atomiko orbital bat proposatu zuen.\n1903an, Mikhail Tsvet botaniko errusiarrak kimika analitikorako teknika traszendental bat asmatu zuen: kromatografia. Helburua landareetan zeuden substantziak isolatzea zen.\n1905ean, Fritz Haberrek eta Carl Boschek Haberren prozesua garatu zuten amoniakoa maila industrialean eratzeko (mugarri bat izan zen industria kimikoan, eta eragin handia izan zuen ongarrien eta munizioaren produkzioan). Gaur egungo alimentuen produkzioa prozesu horren menpe dago. Haberrek, Max Bornekin batera, Born-Haber zikloa proposatu zuen konposatu kristalino ionikoen formazioan energia erretikularra kalkulatzeko. \u201cGerra kimikoaren guraso\u201d ere kontsideratzen da Haber Lehenengo Mundu Gerran erabiliak izan ziren gas toxikoen garapenaren ondorioz.\n1905ean Albert Einsteinek browniar mugimendua azaldu zuen. 1907an Leo Baekelandek bakelita asmatu zuen, arrakastaz merkaturatu zen lehenengo plastikoa.\n1909an, Robert Andrews Millikan fisikari estatubatuarrak (Walther Nernsten eta Max Plancken ikaslea izan zenak), elektroiaren karga indibiduala neurtu zuen zehaztasun handiz bere olio tanten esperimentu famatuaren bitartez, eta elektroi guztiek masa eta karga berbera zutela baieztatu zuen. Urte berean, S. P. L. S\u00f8rensenek pH kontzeptua asmatu zuen eta garraztasuna neurtzeko moduak garatu zituen.\n1911n taula periodikoko elementuak, pisu atomikoaren arabera beharrean, nukleoan zuten karga positiboaren arabera sailkatzea proposatu zuen Antonius Van den Broekek. Urte berean Solvay Kongresua burutu zen Bruselasen garaiko kimiko eta fisiko garrantzitsuenen parte hartzearekin. 1912an William Henry Braggek eta William Lawrence Braggek X izpien kristalografia eremua sortu zuen Braggen legea proposatu zuten, substantzia kimikoen egitura kristalinoa aztertzeko oinarrizkoa izango zena. Urte berean, zenbait molekulen kargen distribuzio asimetrikoa deskribatzeko dipolo molekular kontzeptua garatu zuen Peter Debyek.\nErnest Rutherford eta bere eredu atomikoa.\nErnest Rutherford, zelanda berriko fisikaria, fisika nuklearraren guraso kontsideratzen da. Partikula erradiaktiboen natura aztertzeaz eta argitzeaz gain, izena eman zien (\u03b1, \u03b2 eta \u03b3 izpiak). Erakutsi zuen lehenengo bi izpiak partikula igorketak zirela, baina hirugarrenak energia altuko erradiazio elektromagnetikoak. 1901 eta 1902 urteetan Frederick Soddyrekin egin zuen lan erradiaktibitatea atomoen transmutazioaren ondoriozko igorketa zela azaltzeko (gaur egun erreakzio nuklear gisa ezagutzen dugu fenomeno hau). Erakutsi zuten atomo erradiaktiboak bapatean eraldatzen zirela atomo zatiak botaz abiadura handian. Gainera, ikusi zuen lagin erradiaktiboak denbora tarte erregularrak behar zituztela txikitu eta egonkortzeko, eta denbora honen erdiari semidesintegrazio aldi deitu zion.\n1906an bere Hans Geiger eta Ernest Marsden ikasleen esperimentu bat zuzendu zuen Manchesterreko Unibertsitatean. Rutherford esperimentua edo Geiger-Marsden esperimentua deiturikoan, alfa partikulak bideratu zituzten urrezko xafla baten aurka. Helburua Thomsonen eredu atomikoaren baliozkotasuna neurtzea zen. Alfa partikulen desbideraketarik egongo ez balitz edo desbideraketa hau oso txikia izango balitz, Thomsonen eredu atomikoa egiazkoa izango litzateke, baina ikusi zuten partikula oso kopuru txiki batek baita 90 gradu baino gehiagoko desbideraketak ere jasaten zituzten. Honek erakutsi zuen atomoek badutela barnean karga positibodun masa bat, eta Rutherfordek nukleo atomiko deitu zion masa horri. Emaitza horietatik segiz, ondorioztatu zuen atomoak bazutela masa positibo erlatiboki handi bat erdian inguruan elektroak zituena biraka, baina nukleoa gehienbat hutsik zegoela alfa partikula gehienek ez zutelako oztoporik aurkitu (eredu atomiko propioa eratu zuen). 1908. urtean kimikako Nobel saria eman zioten erradiaktibitateari eta atomoaren egiturari buruzko aurrerapenei esker.\nBohrren eredu atomikoa.\nRutherforden eredu atomikoa ekarpen handia izan bazen ere, fisikoek segituan aurkitu zuten akats teoriko bat zuen. Teoria elektromagnetikoaren arabera, zirkuluan biraka egongo balitz karga bat, energia igorriko luke, eta elektroiek beraiek galdu. Zirkulu bat beharrean espiral bat irudikatuko lukete azkenean atomoaren nukleoarekin talka eginez. Rutherfordek deskribaturiko atomoak ez lirateke egonkorrak izango. 1913. urtean Niels Bohr fisikari danimarkarrak kuantizazio kontzeptuarekin konpondu zuen hori. Azaldu zuen elektroiak ez daudela edozein orbitatan, baizik eta maila desberdineko orbitetan. Horiek egonkorrak izango lirateke, ez lukete energiarik igorriko.\nBohrren ereduaren arabera, elektroiak orbita zirkularretan biratzen dute nukleoaren inguruan, baina erradio zehatz batzuetako orbitetan bakarrik. Ez dago tarteko orbitarik, eta elektroien energia galera edo irabazteak orbita hauek aldatzeko dira. Bohrren eredu atomikoa aurrerapen bat izan zen, baina kritikak ere jaso zituen kuantizazioaren kausak ez zituelako azaltzen.\nOsagarritasun printzipioan ere egin zuen lan. Printzipio honen arabera elektroi baten jarrera onda bezala zein partikula bezala uler daiteke, eta batak bestea ukatu beharrean osagarriak dira.\nIsotopoak, protoiak, neutroiak eta Sommerfelden eredua.\n1913an Henry Moseleyk, Van den Broeken jatorrizko ideiaren inguruan lanean ari zela, zenbaki atomiko kontzeptua erabili zuen pisu atomikoan oinarritzen zen eta akats batzuk zituen Mendeleieven taula periodikoa hobetzeko. Urte berean J. J. Thomson-ek Wien-en lana zalbaldu zuen partikula subatomikoak beraien masaren eta kargaren arteko erlazioaren arabera banadu zitezkeela erakutsiz. Horretarako masen espektrometria deituriko teknikaz baliatu zen. Urte berean ere, Frederick Soddyk isotopo kontzeptua erabili zuen azalduz bazirela elementu batzuk bi forma edo gehiago zituztenak, eta propietate kimiko berdinak bazituzten ere, pisu atomiko berbera zutenak (Daltonen bigarren enuntziatuari aurka eginez). Gainera, 1917. urtean protaktinio deituriko elementua aurkitu zuen Soddyk.\n1918. urtean, Ernest Rutherfordek ikusi zuen nitrogeno gasaren aurka alfa partikulak jaurtitzean, distira detektagailuek hidrogeno nukleoak jasotzen zituztela, eta honek erakutsi zion hidrogenoa oinarrizko partikula bat izan behar zela. Horrela, protoia aurkitu zuen. Gainera, 1920an nukleoan zeuden partikula neutroen existentzia proposatu zuen nukleoak ez zirelako desintegratzen protoien aldaratze elektromagnetikoaren ondorioz. Azkenik, James Chadwick izan zen 1932an protoiaren antzeko masa zuen partikula neutro bat aurkitu zuena. Neutroi deitu zion. Hau izan zen Mendeleieven taulan oker zegoena azaldu zuena. Gainera, Henry Moseleyren aldaketa justifikatu zuen, baita isotopoen existentzia ere.\n1916an Arnold Sommerfeldek Bohrren eredu atomikoa hobetu zuen Sommerfelden eredu atomikoa deituriko bere ereduarekin. Zenbaki kuantiko berridun orbita eliptikoak sartu zituen, eta postulatu zuen elektroia ez zela mugitzen zen bakarra, nukleoak ere biratzen zuela.\nHarold Clayton Urey izan zen isotopo nabarienetariko bat aurkitu zuena 1931n: deuterioa edo hidrogeno pisutsua.\nGilbert N. Lewis.\nGilbert Newton Lewis fisikari kimikari estatubatuarrak balentzien arteko teoriari eman zion hasiera. Teoria honen oinarria zera da: lotura kimikoak atomoek kanpoko geruzan edo balentzia geruzan dituzten elektroi kopuruaren araberakoak direla. 1902. urtean, ikasleei balentziak azaltzen ari zela, atomoak kubo bezala irudikatu zituen erpinetan elektroiak jarriz. \u201cAtomo kubiko\u201d hauek taula periodikoko zortzi taldeak irudikatzeko balio zuten, eta lotura kimikoetan atomo bakoitzak bere kanpo geruzako zortzi elektroiak osatzen dituela adierazten zuen. Zortzi kanpo elektroiekin atomoek egonkortasuna lortzen dute, gas noble baten konfigurazio elektroniko berdina.\nLewisen lotura kimikoaren teoria garatzen joan zen denboran zehar, eta 1916an \"The Atom of the Molecule\" (molekularen atomoa) lan garrantzitsua argitaratu zuen. Bertan lotura kimiko bat bi elektroi partekaturen interakzio bateratuak osatzen duela proposatu zuen.\nArtikulua argitaratu eta gutxira ikerketa militarrari ekin zion, eta ez zen lotura kimikoak aztertzra itzuli 1923ra arte. Orduan izan zen bere eredua laburtu zuenean maisutasunez Valence and the Structure of Atoms and Molecules (Valencia y la estructura de \u00e1tomos y mol\u00e9culas) lanean. Irving Langmuir, General Electriceko ikertzailea zena eta 1919 eta 1921 urteen bitartean Lewisen obra hobetzera eta garatzera dedikatu zen kimikari estatubatuarra, izan zen piztu ziona materiarekiko interesa. Beranduago, lotura kobalente kontzeptua erabili zuen Langmuirrek. 1921ean Otto Sternek eta Walther Gerlachek spin kontzeptu mekaniko kuantikoa ezarri zuten partikula subatomikoentzat. Horrek elektroi pareen ideia defendatzen zuen.\n1923an Lewisek elektroi libreen pareen teoria garatu zuen azido eta baseentzat. Lewisek azido kontzeptua berdefinitu zuen, eta horrela deitu zion elektroi pare bat onartzeko gai den zortziko osatu gabedun edozein atomo edo molekulari. Basea emaile bezala aritu daitekeen zortziko osatudun eta lotura bezala aritzeko elektroi libre parea duen edozein substantzia izango litzateke (Lewisen azido eta baseak). 1923an G. N. Lewisek eta Merle Randallek Thermodynamics and the Free Energy of Chemical Substances (Termodin\u00e1mica y la energ\u00eda libre de las sustancias qu\u00edmicas) argitaratu zuten, termodinamika kimiko modernoko lehenengo ituna.\n1920ko hamarkadan azkar batean onartu zen Lewisen elektroi pareei buruzko eredua, batez ere kimika organikoan eta koordinazioan.\nMekanika kuantikoa.\n1920ko hamarkadan mekanika kuantikoaren oinarriak ezarri ziren (partikula azpiatomikoen natura eta jokaera argitzeko garrantzitsuak izan zirenak).\n1924an Louis de Broglie fisikariak tesi iraultzaile bat argitaratu zuen. Bertan elektroiek uhin-partikula dualtasun bezala jokatzen dutela aurkeztu zuen. Bere garaian pentsatzen zen materiazko eta argizko uhinak eta korpuskuluak era desberdinean jokatzen zutela, baina berak erakutsi zuen desberdinak diruditen ezaugarri hauek ikuspuntu desberdinetatik begiraturiko jokaerak besterik ez zirela; uhinek partikula jokabidea izan dezaketela eta partikulek uhin jokabidea izan dezaketela. De Broglieren proposamenak elektroiek atomo barruan zuten mugimendu murrizketari azalpen bat ematea ahalbidetu zuen. \u201cUhin material\u201d ideiari buruz argitaratu zituen lehenengo lanek interes gutxi piztu zuten garaiko fisikariengan, baina poztasun handiz jaso zuen Albert Einsteinek bere doktore tesiaren kopia bat. Einsteinek, jasotakoa zabaltzeaz gain, kontzeptua garatzeko lana ere egin zuen.\n1925ean Wolfgang Pauli fisikari austriarrak Pauliren bazterketa printzipioa ezarri zuen. Printzipio honen arabera ezinezkoa da nukleo baten inguruan biraka dabiltzan bi elektroik egoera kuantiko berbera izatea aldi berean. Paulik ekarpen garrantzitsuak egin zizkion mekanika kuantikoari eta teoria kuantikoari. 1945. urtean Nobel saria irabazi zuen bazterketa printzipioa aurkitu izanaren ondorioz, baita egoera solidoari buruz egin zituen ikerketen ondorioz eta neutrinoaren existentzia aurre ikusi izanagatik ere.\n1926an mekanika kuantiko ondulatorioaren ezinbesteko zutabe kontsideratzen den obra idatzi zuen Erwin Schr\u00f6dinger fisikari teorikoak. Bertan mekanika kuantikoaren oinarria den diferentzial partzialen ekuazioa deskribatu zuen, atomoen mekanikarentzat planeten mugimenduak azaltzeko Newtonen legeak izan zirena dena. De Brogliek 1924an esan zuena onartuz (materiak natura duala duela), Schr\u00f6dingerrek horren teoria garatzen du ekuazio batean (Schr\u00f6dingerren ekuazio deitua). Schr\u00f6dingerren ekuazioaren soluzioak, Newtonenak ez bezala, gertakari fisiko bat eman dadin dagoen probabilitatea deskribatzen duten funtzioak dira. Newtonen mekaninak erraz ikuska daitezkeen norabide eta kokapen sekuentziak nozio abstraktuago batengatik ordezkatzen dira, hau da, probabilitatearengatik, eta honek ilunago bilakatzen du mekanika kuantikoa (paradoxa batzuk ere sortzen ditu).\nWerner Heisenberg fisikari teoriko alemaniarra ere mekanika kuantikoaren sortzaile garrantzitsuetako bat izan zen. 1925ean mekanika kuantikoko ekuazioak matrize terminuetan jartzeko era aurkitu zuen. Aurkikuntza honek 1932ko Nobel saria eskuratzera eraman zuen, eta etorkizunean kalkulo konputazionala erraztu zuen. 1927. urtean ziurgabetasun printzipioa argitaratu zuen. Horretarako bere pentsamenduan oinarritu zen, eta horrekin egin zen ezagunagoa. Printzipio horrekin azaldu zuen Heisenbergek atomo bateko elektroi bat aztertzean posible zela bere kokapena ala abiadura jakitea, baina ez biak aldi berean.\nPaul Diracek Diracen ekuazioa formulatu zuen.\nAtomo hitzaren esanahiak eta errealitateak bat egiten ez zutela, partikula azpiatomikoen uhin jarrera eta erreakzio nuklearren potentzialtasun energetikoa ikusirik, kimika berdefinitu zen (materia aztertzen zuen zientzia bakar bezala) atomo barruko egituraren azterketa fisikari utziz.\nKimika kuantikoa.\nBehin mekanika kuantikoaren printzipioak onartu zirenean, kimika kuantikoa sortu zen lotura kimikoen eta molekula eta kristal egituren ikerketan aplikatzeko. Zenbaitek uste dute kimika kuantikoaren jaiotzea 1926an izan zela Schr\u00f6dingerren ekuazioekin eta hauen hidrogeno atomoaren gaineko aplikazioarekin. Beste batzuek diotenez kimika kuantikoa 1927an sortu zen Walter Heitleren eta Frintz Londonen \u00ab\"Wechselwirkung neutraler Atome und Hom\u00f6opolare Bindung nach der Quantenmechanik\"\u00bb (\u00abLa interacci\u00f3n de los \u00e1tomos neutros y el enlace homopolar seg\u00fan la mec\u00e1nica cu\u00e1ntica\u00bb) artikuluarekin. Jarraian etorri ziren urteetan aurrerapenak pilatuz joan ziren. Edward Teller, Friedrich Hund, Robert S. Mulliken, Max Born, J. Robert Oppenheimer, Linus Pauling, Erich H\u00fcckel, Douglas Hartree eta Vladimir Aleksandrovich Fock izan ziren esparru honetan lan egin zuten zenbait zientzilari, eta azaldu zuten ezaugarri kimikoak atomoen eta horien konposatuen egitura elektronikoek ezaugarritzen zituztela.\nDena dela, 1930 urte inguruan, mekanika kuantikoak zituen zailtasun praktikoak zirela eta, eszeptizismoa mantentzen zen ea arazo kimiko konplexuenak argitzeko baliagarria zen ala ez.\n1951n, Clemens C. J. Roothaanek Roothaanen ekuazioei buruz \u00ab\"A Study of Two-Center Integrals Useful in Calculations on Molecular Structure\"\u00bb (\u00abUn estudio sobre integrales de dos centros \u00fatiles para los c\u00e1lculos de estructura molecular\u00bb) artikulua idatzi zuen, traszendentala izan zena kimika kuantikoarentzat.\nJarraian etorri ziren urteetan garatu zen orbital molekularren teoria. Hasiera batean Hund-Mulliken teoria deitu zitzaion. Orbital kontzeptua Mullikenek ekarri zuen 1932an. 1933 urte inguruan orbital molekularren teoria onartua izan zen orokorrean.\n1940ko hamarkadan fisika molekularraren esparruan eta fisika atomikoaren esparruan ziarduten fisikari asko fisika nuklearraren esparrura pasatu ziren (J. Robert Oppenheimer edo Edward Teller izan ziren horietako batzuk). Glenn T. Seaborg kimikari estatubatuarraren lanak nabarmentzen dira. Elementu transuranikoak bakartu eta izendatu zituen (horietako hamarren koaurkitzailea izan zen: plutonioa, amerizioa, kurioa, berkelioa, kalifornioa, einsteinioa, fermioa, mendelevioa, nobelioa eta seaborgioa). Edwin Mattison McMillanekin partekatu zuen 1951ko kimikako Nobel saria aurkikuntza hauen ondorioz. Seaborgioak bere omenez jaso zuen izen hau 1997an, eta horrela, pertsona bakarra da Einsteinekin batera ohore hau jaso zuena bizi zen bitartean.\nBiokimika eta biologia molekularra.\n1940ko hamarkada hastean, kimikaren eta fisikaren arteko lan bateratuak propietate kimikoak azaltzea lortu zuen horiek atomoaren konfigurazio elektronikoan sostengatuz. Linus Paulingen \"The Nature of the Chemical Bond\" (La naturaleza del enlace qu\u00edmico, 1939) liburuak kimika kuantikoaren printzipioak erabiltzen ditu lotura angeluak deduzitzeko gero eta konplexuagoak diren molekuletan. Dena dela, biologikoki esanguratsuagoak ziren zenbait molekularen egitura konplexua oraindik ezezaguna zen.\nKlorofila 1817an isolatua izan bazen ere Pelletier eta Caventou kimikari frantsesei esker, ez zen deduzitu bere egitura 1940an Hans Fischerrek lortu zuen arte. 1940ko hamarkadan Melvin Calvin kimikari ipar amerikarrak fotosintesiari buruzko bere ikerketa abian jarri zuen karbono-14 markagailu erradiaktiboak aplikatuz, eta gaur egun Calvinen zikloa bezala ezagutzen duguna antzeman zuen.\n1937. urtean Hans Adolf Krebsek aurkitu zuen harnasketa zelularrean zerikusia zuten zelula ezagunen barneko erreakzio guztiak elkarrekin erlazionaturik zeudela, eta azido zitrikoaren ziklo deitu zion (geroago, Krebsen ziklo izendatu zen). Aurkikuntza horren ondorioz eman zioten 1953ko medikuntzako edo fisiologiako Nobel saria.\nProteinen osagarriak diren aminoazido gehienak 1819 eta 1904 urteen biratean aurkitu ziren. 1926an Theodor Svedbergek zentrifugatzaile analitikoa garatu zuen, eta hemoglobinaren pisu molekularra kalkulatzeko erabili zuen. 1933. urtean Arne Wilhem Kaurin Tilesiusek elektroforesia sartu zuen soluzio bateko proteinak banantzeko. 1934. urtean John Desmond Bernalek eta Dorothy Crowfoot Hodgkinek erakutsi zuten proteinak, pepsina zehazki, ez zirela ausazko koloideak. 1951. urtean Linus Paulingek eta Robert Coreyk egitura helikoidal eta laminarrak proposatu zituzten, beranduago proteina askotan aurkitu zirenak. 1953. urtean Millerren eta Ureyren esperimentuak erakutsi zuen aminoazidoak molekula inorganiko sinpleetatik eratu zitezkeela estimulazio elektriko prozesu batetik abiatuz (Lurrean eman izan zitekeena). Hori izan zen laborategiko kontrolpeko baldintzetan bizitzaren jatorriaren hipotesiari buruzko lehengo esperimentua.\n1953an ere James Watsonek eta Francis Crickek DNAren kate bikoitz helikoidalaren egitura deduzitu zuten. Aurkikuntza hau biokimikaren zabalpenaren arrazoia izan zen. 1957an DNAren erreplikazio mekanismoa frogatu zen Meselson-Stahl esperimentuaren bitartez. 1983an Kary Mullisek DNAren autoerrekopilazio metodoa garatu zuen (PCR), eta horrek DNAren sekuentziazioa ahalbidetu zuen. Horren gailurra Giza Genoma Proiektua izan zen. Gainera, horren erabilpena kriminalistikara eta filiaziora zabaldu zen.\nXX. mende amaiera.\n1970ean John Poplek Gaussian programa sortu zuen, eta izugarri erraztu zituen kimika konputazionaleko kalkuluak (esate baterako, Schr\u00f6dingerren molekula orbitalen teoriaren araberako ekuazioa). 1975ean Karl Barry Sharplessek eta bere taldeak oxidazio erreakzio estereoselektiboak aurkitu zituzten.\n1895ean Harold Krotok, Robert Curlek eta Richard Smalleyk fulerenoak aurkitu zituzten. 1991n Sumio Iijimak mikroskopio elektronikoa erabili zuen nanotubo deituriko fulereno zilindriko bat aurkitzeko. Osagarri garrantzitsu bat da nanotuboa nanoteknologiaren esparruan.\n1994an Robert A. Holtonek eta bere taldeak taxolaren lehenengo erabateko sintesia lortu zuten. \n1995ean, Eric Cornellek eta Carl Wiemanek lehenengo Bose-Einstein kondentsatua sortzea lortu zuten. \nKimikari garrantzitsuak.\nOrdena kronologikoan:"}
{"id": "747050", "revid": "140505", "url": "https://eu.wikipedia.org/wiki?curid=747050", "title": "Medikuntzaren historia", "text": "Medikuntzaren historia osasunaren ezagutzak eta sendabideak izan duten bilakaera ikertzen duen historiaren adarra da. Bere jatorritik hasita, gizakia errealitatea bera eta bertan gertatzen diren bizia, heriotza edo gaixotasunaren gertaera transzendentalak azaltzen saiatu izan da. Lehenengo giza kultura eta zibilizazioek itxura batean kontrakoak ziruditen bi zutaberen gainean oinarritu zuten beraien praktika medikoa: alde batetik, izaera pragmatikoa zuen enpirismo primitiboan (naturatik lortutako erremedioei eta belarren erabilerari lotuta gehienbat) eta, beste alde batetik, medikuntza magiko-erlijioso batean, jainkoengana jotzen zuena adierazezina zena ulertzen saiatzeko. K. a. 500. urtean Alkmeon Krotonakoarekin, \"tekhn\u00e9\" (teknikan) oinarritutako etapa bati hasiera eman zitzaion, non uste zen gaixotasuna, eralda edo konpon zitezkeen fenomeno natural batzuen ondorioz sortzen zela. Hau izan zen medikuntza modernoaren jatorria, nahiz eta hurrengo bi milurtekotan, korronte berri asko sortuko diren eta tradizio luzea duten beste kulturetako modeloak ere presente izango diren (txinatarra esate baterako).\nXIX. mendean, honela definitu zuten Auguste B\u00e9rard eta Adolphe Marie Gubler medikuek ordura arteko medikuntza: \u00ab\"Gutxitan sendatu, sarritan arindu, beti kontsolatu\"\u00bb.\nXX. mendeko medikuntza, garapen zientifiko eta teknikoak bultzatuta, erantzunak emateko gaitasun handiagoa zuen diziplina bilakatzen joan zen, baina ordura arte esperimentatu izan ziren praktiken fruitu izateari utzi gabe: medikuntza zientifikoaren oinarria (ebidentzian oinarritutakoa), biologizista da nagusiki, baina onartu eta proposatzen ditu faktore biologiko, psikologiko eta soziokulturaletan oinarritutako osasun-gaixotasunaren eredu berriak.\nMedikuntzaren hasierak.\nMedikuntzaren jatorriari buruz hitz egiteko, aurrez beharrezkoa da gaixotasunak, aurkitu izan diren gizaki zaharrenetan utzitako arrastoei buruz hitz egitea, eta hori posible den heinean, mediku jarduerak hauetan utzitako aztarnei buruz.\nMarc Armand Ruffer-ek (1859-1917), mediku eta arkeologo britainiarrak, paleopatologia definitu zuen, antzinatasun handiko gozpuzkinetan froga daitezkeen gaixotasunen zientzia bezala.\nNeolitikoko gizakien gorpuzkinetan diagnostikatutako patologien barruan sar daitezke akondroplasia bezalako anomalia kongenitoak, gaixotasun endokrinoak (gigantismoa, enanismoa, akromegalia, gota), gaixotasun degeneratiboak (artritisa, espondilosia), eta baita zenbait tumore ere (osteosarkomak), hezur hondarretan identifikatuak nagusiki. Lehenengo \"Homo sapiens\"en aztarna arkeologikoen artean, zaila da berrogeita hamar urtetik gorako norbanakoak aurkitzea, beraz, gutxi dira gaixotasun degeneratiboen edo adinarekin lotutako gaixotasunei buruzko ebidentziak. Aldiz, asko dira gaixotasun edo prozesu traumatikoekin erlazionatutako aurkikuntzak, inguru basati eta kanpoko bizitza baten ondorio.\n\"Mycobacterium\" (gaixotasunaren germen sortzailea) deritzonaren sorreraren inguruko hipotesirik onartuenetakoak dio, \"Marchaicum\", \"bakteria libre\"a deituriko aurrekariak eman izango ziola jatorria \"Mycobacterium\" modernoei, \"M. tuberculosisa\"ri barne. Mutazioa Neolitiko garaian eman izango zen, Afrikako bobido basatien etxekotzearekin erlazionatuta. Gizakietan, lehenengo tuberkulosi kasuaren ebidentziak Neolitikoko hezur hondarretan aurkitu dira, Heidelberg-etik gertu dagoen hilerri batean, eta gure era aurretik 5000 urtera kokatzen diren gazte-heldu bati dagozkio. K.a 3000-2400.urteetan kokatzen diren Egiptoko momia batzuetan ere aurkitu dira tuberkulosi datu esanguratsuak.\nFrogatuta dauden lehenengo tratamendu medikuen inguruan, trepanazioaren praktika aipatu beharra dago (entzefalora iristeko burezurren zulaketa). Arrazoi desberdinengatik trepanazio arrasto garbiak dituzten garezurren aurkikuntza arkeologikoak badaude, neolitiko inguruan kokatzen direnak (duela 4000 eta 2400 urte bitartekoak). Ensisheim (Alsazia)n egindako indusketa arkeologikoetan lortutako eta oso ondo mantendu diren trepanatutako hezur hondarrek, duela 7000 urte burezurreko ebakuntza kranialak egiten zirela jakitea ahalbidetu digute. Gainera, Danubio, Danimarka, Polonia, Frantzia, Erresuma Batua, Suedia, Espainia edo Perun egindako beste indusketa batzuetan ere aurkitu dira antzinako burezurreko kirurgiak egin izanaren ebidentziak.\nEtnologiak, beste alde batetik, lehenengo giza.elkarteen modelo kultural eta konduktualak ulertzeko gaur egun arte irautea lortu duten kultura eta zibilizazio aurre-industrialetan egindako ikerkuntzak estrapolatzen ditu.\nNeolitikoko gizarte sedentarioetan, lider espiritual baten funtzioa zuen pertsonaia bat izaten zen, eta honek, eragin jainkotiar baten laguntzarekin ehizatik zaurituta zetozenak sendatzen zituen, eta komunitateari laguntzen zion ehizarako arima eraldatzen saiatzen zen. Sendatzaile hauek gizartean toki pribilegiatu bat izaten zuten, eta kasu askotan gaixotasun desberdinak artatzeko espezializatzen ziren, azteken artean ikus zitekeen bezala. Bertan aurki genitzake esate baterako xamana (\"ticitl\"), gertaera magikoetan jarduten zuena; \"teomiquetzana\", borroketan egindako zauri eta kolpeetan espezializatua edo \"tlamatlquiticitla\", haurdunaldiez arduratzen zen emagina. Ehiztariak eta biltzaileak ziren gizarte nomadetan aldiz, ez daude aipatu ditugun sendatzaile figura hauek, eta edonork jardun zezakeen lan horietan, modu enpirikoan nagusiki. Gaixoa \u201cezpuru\u201d kontsideratzen zuten, batez ere ulertu ezin ziren prozesu patologikoetan eta azalpen jainkotiarretara jotzen zuten hauen kausa azaltzeko orduan.\nGaixoak gaixo ziren jainkotasunen bat haserrarazi zuen taburen bat urratzen zutelako, eta horregatik jasotzen zuten zegokion \u201czigorra\u201d gaixotasun moduan.\nGizarte arkaiko hauetan, medikuntzaren garapenak goia jotzen du lehenengo giza zibilizazioetan: Mesopotamia, Egipto, Kolonaurreko Amerika, India eta Txinan. Zibilizazio hauetan joko bikoitz hau garbi ikus zitekeen, alde magikoa eta enpirikoa batzen zituena, medikuntza primitiboaren ezaugarri.\nMesopotamia.\n\u00abIbai arteko lurrak\u00bb barne hartu zituen Neolitikotik lehenengo eta lehenetarikoak eta garrantzitsuenetarikoak izan ziren giza zibilizazio batzuk (sumertarra, akadiar, asiriar eta babiloniarra). K. a. 4000. urte inguruan ezarri ziren lurralde honetan lehenengo hiri sumertarrak eta 3000 urte baino gehiagoz mantendu ziren aipatutako lau kultura hauek, idazkera kuneiforme batek ezaugarritzen zituenak eta gaur egun arte mantendu direnak taulatxo eta grabatuei esker. Informazio zientifiko, sozial eta administratiboa transmititzeko gaitasun hori izan zen, hain zuzen ere, lehenengo zibilizazio sumertar horien garapen kulturala ahalbidetu zuena eta honi esker lortu zuten historialariek beraien ondarea berreraikitzea.\nMesopotamiako zibilizazioen bizimoduaren lekukotasun garrantzitsuena Hammurabiren kodean dago, Hammurabi errege babiloniarrak jasotako lege eta arau administratibo bilduma batean. Hau 2,50 metroko altuera eta 1.90ko oinarria duen diorita mineral batean zizelkatua dago eta Sippargo tenpluan kokatzen da. Bertan, 13 artikulutan zehar zehazten dira medikuek beren lan jardueran zituzten ardurak, eta baita praktika txarren ondorioz hauentzat ezarrita zeuden zigorrak ere.\nAsurbanipalek (K.a 669-626) bildu eta gerora Henry Layardek 1841an aurkitutako Niniveko liburutegian zeuden 30.000 taulatxo eta testu hauei esker ezagutu ahal izan da garai hartako osasunaren eta gaixotasunaren inguruan uste zena, eta baita horretan lan egiten zuten profesionalek erabiltzen zituzten teknika medikuak zeintzuk ziren ere. Taulatxo horietatik 800 bereziki medikuntzaren ingurukoak dira, eta hauen artean aurkitzen da ezagutu izan den lehengo errezeta. Atentzio gehien ematen duena, norbanakoaren patua erabakitzen zuen eta tabuen eta obligazio erlijioso eta moralen inguruan eraikia zegoen gizarte antolakuntza korapilatsua da. Naturaz gaindiko gaixotasunaren pertzepzioa zen nagusi, hau taburen baten hausturaren ondorioz, deabruren batek ezarritako zigor bezala ulertzen baitzen.\nModu honetan, medikuaren lehenengo eginbeharra, arazoaren sortzailea izan zitezkeen 6.000 deabruetatik zein izan zen jakitea zen. Horretarako, astroen edo zenbait animalien gibelaren posizioari begiratzen zioten edo hegazti batzuen hegaldian oinarritzen ziren teknika igartzaileak erabiltzen zituzten. Gaixotasunari \"sh\u00eartu\" esaten zitzaion, nahiz eta asiriar hitz honek bekatua, ezpurutasun morala, sumindura jainkotiarra edo zigorra bezalako adierak ere bazituen. Edozein jainkok zuen gaixotasuna sortzeko gaitasuna, bai esku-hartze zuzenaren bidez edo baita aztien bidez egindako sorginkerien bitartez ere.\nSendaketa prozesuan, basesa eskatzen zitzaien jainko hauei guztiei errezo eta sakrifizioen bidez, beraien eragin txarra bertan bera utzi eta gizaki gaixoaren sendatzea ahalbide zezaten. Jainko panteoi honetan, Ninazu zen \u201cmedikuntzaren jauna\u201d bezala ezaguna, osasunaren zuen erlazio bereziagatik. Diagnostikoa egiteko orduan, erritu bihurtu ziren galdera sorta bati erantzun behar izaten zitzaion, gaizkiaren jatorria ezagutzeko asmotan:\nTratamenduak berriz, bide kultural bati jarraitzen zioten konjuru, otoitz, erregu eta eskaintzak eginez, erritual hauen bidez gaixoak atzean zuen deabrutik aske geratzeko edo jainkoen onarpena lortzeko.\nAitzitik, azpimarratzekoa da taulatxo horietan jasotako sendabelar askoren inguruko informazioa, 250 inguru baitira bertan biltzen direnak, eta horiez gain zenbait mineral eta animalia jatorria zuten beste substantzia batzuen erabilera ere irakur daiteke.\nMedikuarentzat erabiltzen zen izen arrunta \"as\u00fb\" () zen, baina beste aldaera batzuk ere erabiltzen ziren: \"b\u00e2r\u00fb\" (galdeketa errituala egitearen arduraduna), \"\u00e2shipu\" (konjuruetan aditua) edo \"gallubu\" (maila baxuagoko bizargin-zirujaua, gero Erdi Aroko Europako bizargin bezala ezagutuko duguna). Odol-ateratzaile hau, hortzak ateratzea, zorne-zorroen drainatzea edo flebotomiak bezalako ebakuntza kirurgiko sinpleez arduratzen zen.\nLouvre Museoan ikus dezakegu 4000 urte baino gehiago dituen harzurian egindako zigilu bat, Babiloniakoa. Bertan, ezagutu dugun lehenengo mediku izena agertzen den kondairatxo bat irakur daiteke: \"\u00a1Oh, Edinmungi, Girra jainkoaren zerbitzaria haurdunen zaindaria, Ur-Lugal-edin-na, medikua, zure zerbitzaria da!\" Zigilu hau, dokumentuak eta errezetak sinatzeko erabilia, bi labanek adierazten zuten, sendabelarrez inguratuta.\nK. a. 539. urteko inbasio persak jarri zion bukaera babiloniar inperioari, baina beste 3.000 urte egin behar dira atzera kultura mediku aurreratua eta hizkuntza idatzia zuen Ekialde Hurbileko beste zibilizazioa aipatzeko: egiptoarra.\nAntzinako Egipto.\nAntzinako Egiptoko 3000 urte luzeko historian, tradizio mediku oparo, anitz eta emankorra garatu zen. Herodoto egiptoarrei \u201cosasuntsuen\u201d herria deitzera iritsi zen, zeukaten osasun-sistema publikoan oinarrituta. Bertan gainera, gaixotasun bakoitzarentzat mediku bat zeukatela zioen, eta hau izan zen medikuntza munduan espezializazioaren lehenengo erreferentzia.\nHomeroren \u201c\"Odisea\"\u201d lanean berriz, Egipto, bere lurrak botika asko sortzen dituen herrialdea dela esaten da, eta gainera gizon bakoitza medikua dela. Egiptoar medikuntzak, gaixotasunaren esangura magiko hori mantentzen du hein handi batean, baina anatomia, osasun publikoa eta diagnostiko klinikoari buruzko interes praktiko bat garatzen hasten da, eta hau aurrera pauso garrantzitsua izango da gaixotze prozesua ulertzeko orduan.\nGainera, Egiptoko klimak, papiroetan idazketa hieroglifikoan (grekoko \"hier\u00f3s\": \u2018sakratu\u2019, eta \"glypho\": \u2018grabatu\u2019) edo hieratikoan idatzitako erreferentzia medikuak mantentzen lagundu du.\nTestu egipziar hauetatik lortu diren deskripzio anatomikoen barruan, aipamen berezia egin behar zaie bihotzari eta zirkulazio aparatuari buruzkoei, \u201cMedikuaren sekretua: bihotzaren ezagutza\u201d tratatuan jasoak, Edwin Smith-en papiroan.\nLehenengo erreferentziak Garai Monarkiko Goiztiarrari (K. a. 2700) dagozkio. Maneton historialari eta apaizak dioenez, \"Atotis\"ek o Aha-k, lehenengo leinuko faraoiak, medikuntzan jardun zuen, gorputzak irekitzeari buruzko teknikei buruzko idatziak utziz.\nGarai honetan kokatuko genituzke Imhotepen idatziak ere, Necherjet Dyeser-en bisirra, apaiza, astronomoa, medikua eta lehenengo arkitektua zenarenak. Fama handia lortu zuen Imhotep-ek sendatzaile modura, eta jainkotuta amaitu zuen, medikuntzaren jainko egipziarra kontsideratuz.\nInperio Zaharreko (K.a 2500-2100) beste mediku esanguratsuetako bi ditugu Sachmet (Sahura faraoiaren medikua) eta Nesmenau, \"bizitzaren etxe\"etako baten zuzendaria, azken hauek faraoiaren zaintza espiritualaz gain ospitalak ziren, gaixoak artatzen ziren bitartean medikuntza ikasleei erakutsi egiten zitzaien tenpluak.\nJainko batzuk bazeuden medikuntzaren alde beilatzen zutenak: Thot (jakinduriaren jainkoa), Sejmet (osasuna eta errukiaren jainkoa, Duau eta Horus (begietako medikuntzako espezialisten zaindariak), Tueris, Heget, Neit eta Imhotep bera ere bai jainkotu ondoren (erditze garaian haundunen zaindariak).\nEbers Papiroak hiru mediku mota deskribatzen diru gizarte egipziarrean: Sejmet-en apaizak (droga aukera zabalaren ezagutza eta jainkotasunarekin erlazioa zuten bitartekariak), mediku zibilak (sun-nu) eta magoak (sendaketa magikoak egiteko gaitasuna zutenak). Bestalde, Ut deituriko laguntzaileak zeuden, sendatzaileak kontsideratzen ez direnak baina asistentzia eskaintzen zietenak medikuei, geroago sortuko ziren erizainen lana egiten zutenak.\nAntzinako Egipton, gutxienez lehenengo dinastiatik aurrera instituzio medikuen existentzia frogatu da. Instituzio hauetan, hemeretzigarren dinastia arte iritsita ere, bertako langileek abantaila batzuk izaten zituzten (seguru medikua, pentsioak eta gaixotasunagatik lizentziak hartzeko aukera), beraien lanaldia 8 ordukoa izanik.\nGainera, egipziarra izan zen lehenengo mediku emakumea, Peseshet, laugarren dinasita lan eginez. Bertan, gainbegirale lana egin eta Sais-eko mediku eskolako ikasleak ebaluatzen zituen.\nMedikuntza hebrearra.\nKristo aurreko 1. milurteko medikuntza hebrearrari buruz dagoen ezagutzaren zati handiena, Bibliako Testamendu Zaharretik datorkigu. Bertan aipatzen dira osasunarekin erlazionatutako hainbat lege eta erritual, esate batereako, kutsatuta dauden pertsonen bakartzea (Lebitarrena 13:45-46), hildako gorpuak esku artean ibili ondoren garbiketa egitea (Zenbakiak 19:11-19) eta hondakinen lurperatzea etxebizitzatik urrun egitea (Deuteronomioa 23:12-13).\nAginduek barne hartzen dituzte profilaxia eta epidemien, gaixotasun benereoen eta prostituzioaren ezabatzea, azalaren zainketa, kanporatzea, elikadura, etxebizitza eta arropa, lanaren erregulazioa, sexualitatea, diziplina, etab. Mandatu hauetako askok, oinarri arrazionala dute, gutxiago edo gehiago, hala nola, zirkunzisioa, erdi-urren daudenen ezpurutasuna, hilekoarekin dagoen emakumearen ezpurutasuna, elikaduraren inguruko legeak (odola eta txerriaren debekua), Sabbat-aren deskantsua, legenarra eta gonorrea duten gaixoen bakartzea eta etxeko garbitasuna.\nHebrear monoteismoaren ondorioz, medikuntza teurgikoa zen: Yahv\u00e9 zen bai osasunaren eta baita gaixotasunaren ardura zuena. Monoteismoak orokorrean aurrerapena ekarri zuen: gizakia ideia bakar batean zentratu izanak, zientziaren garapena erraztu zuen. Politeismoak ez bezala, naturako fenomeno bakoitzerako eta bizitzako egoera bakoitzerako jainko bat edukitzearekin amaitu zuen. Egoera honek, gauza bakoitzaren jatorria bilatzea eta ikertzea ahalbidetu zuen.\nHala ere, gaixotasuna erantzun jainkotiar bat izan daiteke Job-en kasuan bezala: \u201cOrduan Satanas atera zen Jehov\u00e1ren presentziatik eta Job zauritu zuen hanketatik bururainoko sarna txar batekin\u201d (Job 2:7). Hebrearrek kontaktua izan zuten inguruko herrietako (Mesopotamia, Egipto eta Grezia) kontzeptu mediku batzuk bereganatu zituzten. Talmud-ean giza gorputzaren hezur kopuruaz hitz egiten da. Hebrearrak konturatu ziren gizonarengan bakuloa (zakil barruko hezurra) falta zela, animalia ar guztietan ohikoa zena. Medikuak rophe izena hartzen zuen eta zirkunziatzaileak uman.\nIndia.\nK.a. 2000. urtean, Mojensho-Daro herrian (gaur egungo Pakistanen), etxe guztietan bainugelak zeuden eta horietariko askok gainera komunak zituzten. Herri hau kontsideratu izan da Antzinaroko herririk aurreratuena garbitasunari dagokionean. Indo haraneko kultura hori (Pakistan), ondorengo Indiako kulturei horrelako ondasunik utzi gabe desagertu zen.\nAldi vedikoa (K.a XVI \u2013 K.a VI), gerra eta migrazioz beteriko aldi bat izan zen, \"Rig-veda\" bezalako testuak utzi zituena (Indiako testurik zaharrena, K. a. 2 milurtekokoa), medikuntza ezagutzarik ez zegoela ikusten da. Aldi brahmanikoan (K.a VI-tik K.o X) formulatu ziren mediku sistema baterako oinarriak. Hinduistek, gaixotasunak karma bezala ulertzen zituzten, jainkoaren zigor bezala pertsonaren jokabidearen ondorioz. Baina bere alderdi magiko-erlijiosoaz gain, medikuntza hinduista ayurvedak ekarpenak egin zizkion medikuntzari orokorrean, paziente diabetikoen pixa ez diabetikoena baino gozoagoa zela esate baterako. Gaixotasun bat diagnostikatu ahal izateko, mediku hinduek azterketa oso zehatza egiten zieten pazienteei, palpazioa eta auskultazioa barne hartzen zituena. Behin diagnostikoa egin ondoren, medikuak elikadura jarraibide batzuk ematen zituen.\nIndiako medikuntza tradizionaleko bi testu ezagunenak \"Charaka-samjita\" (K.a II.mendekoa) eta \"Susruta-samjita\" (K.o III.mendekoa) dira. Lehenengo eskola, Charaka deitutakoa, mitologian oinarritzen da. Jainkoa lurrera jaitsi eta hainbeste gaixotasun ikusitakoan testu bat utzi zuela esaten du, gaixotasunei nola aurre hartu eta hauek nola sendatu esaten zuena. Geroago, pentsamolde honek esango du ez osasuna eta ezta gaixotasuna ere ez direla gizakiak bizi beharrekoak, eta ahaleginarekin bizitza luza daitekeela. Ikusmolde hau medikuntza modernoaren antzekoa da gaixotasun kronikoak tratatzeko orduan. Eskola honen esfortzu eta saiakera handiena gorputzaren eta buruaren arteko osasuna orekan mantentzea zen, momenturo komunikatuta zeudelako hain ustetan. Charakaren arabera, ez osasuna eta ezta gaixotasuna ere ez daude aurresanda (nahiz eta hau momentuan hinduismoan nagusi zen Karmaren doktrinaren kontra zihoan). Hauen ustez, bizitza luzatu daiteke esfortzu pixka bat eginda. Bigarren eskola berriz, Sushrutak, bere ezagutza espezialitateetan eta pertsonen bizitza sendatzeko, hobetzeko eta luzatzeko tekniketan oinarritu zuen.\nTxina.\nMedikuntza tradizional txinatarra, giza gorputza eta medikuntza ulertzeko modu nagusiki taoista bezala sortzen da. Tao-a unibertsoaren jatorria da, oreka ezegonkor batean dirauena ezinbesteko bi indarren ondorioz: yin (lurra, hotza, emea) eta yang (zerua, beroa eta arra). Bi hauek gai dira unibertsoaren osatua dagoen bost elementuak (ura, lurra, sua, egurra eta metala) eraldatzeko. Kosmosa ulertzeko modu honek, oreka honen hausturan oinarritzen den gaixotasuna ulertzeko modu bat dakar, eta baita tratamentua, oreka hau berreskuratzen denean lortzen dela ulertzekoa ere.\nMedikuntza honen lehenengotariko aztarna \"Nei Jing\"-a da, K.a tik 2600. urtean idatzitako testu mediku batzuen laburpena, eta ondorengo lau milurtekotan medikuntza tradizional txinatarraren zutabe izango dena. Honen inguruko lehendabizikotako eta garrantzitsuenetako azterketa Huang Di enperadoreak egin zuen. Egin zuen sintesi honetan, garai hartako medikuntzarako interesgarriak ziren kontzeptu medikuak ageri ziren, gehienbat arlo kirurgikoari zegozkionak, nahiz eta giza gorpuak analizatu izanak mesfidantza sortu izan duen.\nTxinatar medikuntzak akupuntura izeneko diziplina bat sortu zen, medikuntza eta kirurgiaren artean koka dezakeguna. Diziplina honen arabera, gorputzean ditugun 365 puntutakoren batean (eskola batzuen arabera 600 izan daitezke), orratzak jartzeak, yin eta yang-aren artean galdutako oreka berreskuratzen lagunduko luke. Medikuntza txinatarraren beste ekarpen bat pultsologia izan zen, zirkulazio sistema ez ezagutu arren, gorputzean 11 pultsu desberdin aurkitu baitzituzten 3 presio mailarekin (guztira 33 pultsu ezagutzera eman zituzten). Medikuntzaren historialari askok egin izan duten galdera da ea zergatik txinatarrak, modelo grekoerromatar klasikoarekin alderatuta, zergatik geratu ote ziren ikuskera kosmologiko honetan iltzatuta, beraien tradizio luze eta ezagutza zabalaren bitartez zientzia tekniko maila hobea lortu beharrean. Honen arrazoia, beste autore batzuen arabera, kultura grekoaren aldetik \"logos\" kontzeptuaren garapenean egongo litzateke, modelo kosmologikotik (\"mythos\") guztiz bereizitako azalpen natural bat bezala.\nHan leinua iritsitakoan (K.o 220-226) eta taoismoaren goratzearekin (K.o II.mendetik VII.mendera), landare eta mineral erremedioak nabarmentzen hasiko dira, baita pozoiak, elikadura, eta ariketa fisiko eta arnas teknikak ere. Leinu honetan hasi eta Sui leinua iritsi bitartean (VI. mendean), ondorengo adituak nabarmendu ziren:\nSui (581-618) eta Tang (618-907) leinuen gobernupean, medikuntza tradizional txinatarrak momentu garrantzitsuak biziko ditu. 624.urtean sortu zen \u201cMediku Zerbitzu Handia\u201d deiturikoa, ikerketa medikuak eta ikasketak kudeatzen arduratzen zena. Gainera, garai honetatik iritsi zaizkigu gaixotasun kroniko zein agudo, infekzioso zein gabeziazko gaixotasun askori buruzko xehetasun handiko deskripzioak. Hau horrela, erreferentzia asko iritsi zaizkigu zeinei esker odontologian, ortopedian eta zirujian eman zen garapena ikus dezakegun. Garai honetako medikurik aipagarriena Sun Simiao da (581-682).\nSong leinuaren baitan (960-1270) berriz, hainbat jakintsu multidiziplinar nabarmendu ziren, Chen Kua, Qian Yi pediatra, medikuntza legalean aditua Song Ci, edo Wang Wei Yi bezalako akupuntoreak. Handik gutxira, Ming leinua ailegatu baino lehen, Hu Zheng Qi Huei nabarmendu behar da (dietetikan aditua) eta baita Hua Shuou ere, Nan Jing klasikoaren eguneratzea egin zuena. Ming leinuaren agintaldian (1368-1644), beste leku batzuetako eragina igo egin zen, mediku txinatar batzuk herrialde berriak aztertu zituzten, eta mendebaldeko medikuek beraien ezagutza Txinara eraman zuten. Garai hartako obra mediku garrantzitsuenetako bat izan zen \u201c\"Materia Medikuaren Idatzi Handia\"\u201d, Li Shizhenena. Ezin da aipatu gabe utzi Yang Jizou akupuntorea.\nXVII eta XVIII.mendetik aurrera, mendebaldearekin etengabeko eraginak eta aurrerapen teknikoek momentuko korronte filosofikoekin batera (komunismoa esaterako), osatuko dute egungo medikuntza txinatarra. Mao Zedongek bereziki bultzatu zuen txinatar medikuntza tradizionala.\nKolonaurreko Amerika.\nAmerikar kontinenteko lurraldeak, Europarren aurkitu aurreko garai historiko guztian zehar mota guztietako gizarte, kultura eta zibilizazioak hartu izan ditu, eta beraz, medikuntza neolitiko primitiboenaren aztarnak aurki daitezke, bai xamanismoarenak eta baita maiak, inkak eta aztekek beren garairik onenetan utzitako medikuntzarenak ere. Hala ere, orain arte ikusitakoarekin antzekotasunak nabariak dira, gaixotasuna ulertzeko modu magiko-teurgikoa esaterako, hau jainkoen zigor bezala ulertuz; edo jainkoekin lotura berezia duten norbanakoen figura, sendatzeko gaitasun bereziak zituztenak.\nInken artean, Inka medikuak zeuden alde batetik (\"hampi camayoc\"), eta herriaren medikuak bestetik (\"camasmas\"), gaitasun kirurgikoak zituztenak sakrifizioen ikasketatik lortuak, eta landareen ezagutza zabala zutenak. Sendabelar erabilienen artean zeuden koka (\"Erytroxilon coca\"), yage-a (\"Banisteriopsis caapi\"), yopo-a (\"Piptadenia peregrina\"), perika (\"Virola colophila\"), tabakoa (\"Nicotiana tabacum\"), yoco-a (\"Paulinia yoco\") edo kurare eta datura batzuk anestesiko bezala erabiliak.\nMediku maia (ah-men), espezializatu egiten zen apaiz bat izaten zen, kargua familia leinutik jasotzen zuena. Hala ere, izandako garapen farmakologikoa aipatu behar da, garai hartatik bildu izan diren (R. L. Roys-ek) 400 landareen ezagutzak erakusten duen bezala.\nZibilizazio aztekak mediku ezagutza zabala eta konplexua garatu zuen, eta hauen berri bi kodexei esker izan dezakegu: Sahag\u00fan kodexa eta Badiano kodexa (\"ikus irudiak azpian\"). Azken honek, Juan Badianorena, Martin de la Cruz indigenek ezagutzen zituen hainbat tekniken bilduma da, horien artean hilzorian dauden pertsonek izan ditzaketen sintomen zerrenda bitxi bat dagoelarik. Monte Alban-en zegoen lehenego medikuntza eskolaren aurkikuntza aipatu beharra dao, Oaxacatik gertu, gure garaiko 250. urtean. Bertan, grabatu anatomiko batzuk aurkitu ziren, tartean zesarea bat eta beste ebakuntza txikien deskripzioak (hortzak ateratzea, hausturen zuzenketa eta zorne-zorroen drainatzea) zeuzkana. Azteken artean, bi mediku mota desberdintzen ziren: alde batetik mediku enpirikoa edo tepatl (Erdi Aroko Europan bizarginarekin aldera genezakeena), eta mediku txamana edo (\"ticitl\"), prozesu magikoetan trebatuagoa. Gainera, sendatzaile azteka batzuk atal zehatzetan espezializatu zitezkeen, Magliabecchi Kodexak horren adibideak erakusten dizkigu, fisioterapeuta, emagin edo zirujauen adibideak azalduz.Traumatologoa edo \u201chezur konpontzailea\u201d teomiquetzan bezala ezagutzen zen eta borroketan egindako zauri eta traumatismoetan aditua zen. Emaginak edo tlamatlquiticitl-k, haurdunaldien jarraipena egiten zuen, baina embriotomiak ere egiten zituen abortu kasuetan.Azpimarratzekoa da cihuapatl landaren aurki daitekeen oxitozikoen erabilera (umetokiko uzkurduren estimulatzailea).\nFrancisco Lopez de G\u00f3marak, bere \u201c\"Historia de Indias\"\u201d liburuan kontatzen ditu espainiar konkistatzaileak hara joandakoan ikusi zituzten hainbat praktika mediku.\nAntzinate klasikoa.\nGure garaia baino 3000 urte lehenago, Kreta irlan, metalen erabilerarekin eta jauregiak eraikiz Neolitikoa gaindituko duen zibilizazioa sortu zen. Hortik, kultura garatuz zibilizazio minostarra eta mizenikoa sortuko dira. Bi kultura hauek Grezia Klasikoaren oinarri dira, zientzia modernoaren garapenean berebiziko garrantzia izango dutenak orokorrean, baina bereziki medikuntza alorrean. Physis (natura) eta logos (arrazoiketa, zientzia) kontzeptuen garapena izan zen gaixotasuna ulertzeko modu berri baten abiapuntua. Horrela, gaixotasuna mekanismo naturalen nahasmen bezala ulertuko da, eta beraz, ikertua, diagnostikatua eta tratatua izateko aukera emango du, ordura arte zegoen modelo magiko-teologikoak ez bezala. Metodo zientifikoaren jatorria sortuko da, autopsiaren (norbere buruari begiratzea) eta hermeneutikaren (interpretazioa) bidez.\nAntzinako Grezia.\nAntzinako greziarrek medikuntza izendatzeko erabiltzen zuten termino klasikoak, \"tekhne iatrik\u00e9\" (sendatzeko teknika edo artea), \u201cgaixotasunen medikuari\u201d deitzeko \"iet\u00e8r kak\u00f4n\" edo zirujauari deitzeko \"kheirourgein\", \u2018esku langilea\u2019, erakusten digute medikuntza zientzia bezala ulertzen zutela. Gizakia naturari gain hartzen hasten da eta bere mitoen bitartez, Jainkoei erronkak jartzen hasten da (Ankises, Peleo, Likaon edo Odiseo). Medikuntza ezagutzak ikus daitezkeen Antzinako Greziako obra zaharrenak poema homerikoak dira: \"Iliada\" eta \"Odisea\".\nLehenengoan ikus daiteke esate baterako, Meriones-ek Fereclo lantzaz zauritzen duela ipurmasailean, \u201cmaskuritik gertu eta pubis-hezur azpian\u201d; edo Menelao erregeak jasotzen duen tratamendua Troiako gudan eskumuturrean gezi batek zauritu ondoren: \u201czirujaua Makaon medikua zen, Asklepioren semea, medikuntza grekoaren jainkoa, Kiron zentauroak medikuntza erakutsi ziona\u201d. Bere izenetik eratorri zen \"eskulapio\", garai batean medikuaren sinonimo zena; eta baita Higia izena ere, bere alabarena zena, hortik baitator gaur egun higiene deituriko medikuntza prebentiboaren adarra. Asklepiori dagokio baita ere \"Eskulapioren haga\"ren jatorria, gaur egun medikuntzaren sinbolo unibertsala dena.\nK.a. VI. mendean Alkmeon Krotonakoak, medikuntzan aritzen zen filosofo pitagorikoa, momentu hartara arte medikuntza grekoa sostengatzen zuten erritual sendatzaileak atzean uzten joan zen osasunaren teoria berri bat garatuz. Atzean utzi zituen eskari eta otoitzak (eukh\u00e9), osasunaren jainkoak (Asclepio, Artemisa, Apolo, Atena, Higea\u2026), dantza eta erritu sendatzaileak (Dioniso) eta oinarrizko erremedioen ezagutza enpirikoa. Krotona, Kos edo Knido-n mediku eskola berriak loratzen hasi ziren, Alkmeonen kontzeptuaren jarraitzaileak eta fisiologian eta natur zientzietan oinarritzen zirenak.\nBaina greziar kultura klasikoan mediku figura garrantzitsuena Hipokrates izan zen. Bere biografia Sorano Efesokoak idatzi zuen bera hil eta 500 urte geroago, eta berari esker dakigu Hipokrates Kos-en jaio zela K.a. 460.urtean, zibilizazio heleniarraren urrezko garaiarekin batera. Mitoaren aurrean Hipokratesek arrazoiaren ikuskera berriz azaleratu zuen, eta Galenok eta geroago Alexandriako eskolak \u201cmediku perfektua\u201d kontsideratu zuten, eta ondorioz Medikuntza Modernoaren aita bezala izendatu izan da klasikoki. Hipokratesen lan garrantzitsuena (\"Corpus Hippocraticum\") 50 trataturen sintesia da, K.a-tik VI-V.mendeetan sortuak gehienak, beraz, obra baino gehiago \u201ceskola hipokratikoa\u201dri buruz hitz egiten da, juramentu hipokratikoen printzipioetan oinarritua. Lan hauetan ondorengo medikuntzaren adar hauek landu zituen: anatomia, barne medikuntza, higienea, etika medikua eta dietetika. Bere \u201clau humoreen teorian\u201d Hipokratesek ekialdeko medikuntzatik gertu dagoen kontzeptua azalduko du, osasuna gorputzeko lau humoreen arteko oreka bezala ulertuko duena eta gaixotasuna (\"nosas\"), hauetako baten eraldaketa bezala (gehiegi izatea edo falta). Teoria hau oinarri hartuta, fisiopatologiaren teoria bat azalduko du nola gaixotzen den azaltzeko, eta terapeutikarena nola sendatu behar den azalduz, beti ere inguruko giroa, airea eta elikadura (dietetika) kontutan hartuta.\nHurrengo bi mendeetan (K.a. IV eta III. mendeetan), greziar mugimendu filosofikoa puri-purian egongo da. Aristotelesek medikuntza aitarengandik ikasi zuen, nahiz eta ez den ezaguna bere ohiko jarduna diziplina honetan. Hala ere, bere eskola peripatetikoa garaiko mediku garrantzitsu askoren oinarria izan zen: Diokles Karistokoa, Praxagoras Kosekoa, edo Teofrastorena besteen artean.\nK.a. 300. urtean gutxi gorabehera Alejandro Magnok Alejandria sortu zuen, denbora laburrean Mediterraneoko eta Ekialde Hurbileko erreferente bihurtuko zena. Eskola alexandrinoak garaian ezagunak ziren medikuntzaren inguruko ezagutza zabaltzen lagundu zuen (baita beste diziplina askorena ere), mediku garrantzitsu asko sortzen lagunduz. Iturri batzuen arabera, Ptolomeotarrek mediku hauen esku jartzen zituzten heriotza zigorrera kondenatuta zeuden presoak, beraiekin bibisekzioak praktika zitzaten. Eskola alexandrinoak eman zuen mediku esanguratsuenetakoa Erasistrato izan zen, koledokoaren (bilisa heste mehean isurtzen duen konduktua) eta portaren zirkulazioaren (digestio aparatutik datorren odola gibelera eramaten duena) asmatzailea.\nHerofilo Kaltzedoniakoa izan zen beste mediku aipagarri bat, meningeen, plexu koroideen eta burmuineko laugarren bentrikuluen deskripzio egokia egin baitzuen. Eskola honekin batera, eskola enpirista garatzen da, bere adierazle medikua Glauko Tarentiokoa izanarekin (K.a. I. mendea). Glauko kontsidera dezakegu ebidentzian oinarritutako medikuntzaren bultzatzaile nagusia, beretzat oinarri fidagarri bakarra baitzegoen: norberaren edo beste medikuen esperientziatik jasotako emaitzak (edo analogia logikoan oinarrituta alderatzeko beste daturik ez bazegoen). Egipto lurralde erromaniko bezala onartzearekin batera (K. a. 30), amaitu zen alexandriar garaia eta honela eman zitzaion hasiera Erromako medikuntzaren argitasun garaiari.\nAntzinako Erroma.\nMedikuntza, Antzinako Erroman, Greziako ezagutza medikuaren luzapen bat izan zen. Zibilizazio etruriarrak, kultura grekotik ezagutzak bereganatu aurretik, ez zuen interes handiko garapen esanguratsurik izan medikuntzan, odontologian zuen abilidade edo gaitasuna izan ezik. Baina metropoliak Erromako zabalkundearen lehen urteetan jasan zuen hazkundeak, figura mediku garrantzitsuak erakarri zituen bertara eta horrela sortu zen Mediterraneo aldeko jakintza mediku, kliniko eta irakaspenaren zentroa Erroman.\nLehen eskolak.\nAntzinako Erromako pertsonaiarik garrantzitsuenak Bitiniako Asklepiades (K.a 124 edo 129 \u2013 K. a 40), Zeltso eta Galeno izan ziren. Lehenengoak, humoreen teoria hipokratikoaren aurka, mediku pentsamenduaren eskola berri bat garatu zuen, Eskola Metodikoa izenekoa. Eskola hau, Demokritoren lanetan oinarritzen da eta teoria mikrobiarraren aurrekari gisa, gaixotasuna, gorputzeko poroak zeharkatzen dituzten atomoen eraginaren ondorio bezala azaltzen du. Eskola honetara atxiki ziren medikuetako batzuk izan ziren Temison Laodezikoa, Tesalo Tralleskoa edo Sorano Efesokoa (Hipokratesen lehenbiziko biografia ezagunaren idazlea).\nK. a. 25 eta 50 urteen artean bizi izan zen garai hartako beste mediku esanguratsu bat Aulo Kornelio Zeltso izan zen. Berez, ez dago medikuntzan lan egin izan zuenaren ziurtasunik, baina medikuntzako tratatu bat gorde da (\"De re medica libri octo\"), \"De artibus\" (Arteei buruz) izeneko entziklopediaren zati dena, non gaur egun arte iraun duen hanturaren definizioa azaltzen den: \u201cberoa, mina, tumore eta gorritasuna\u201d.\nKristau garaiaren hasierarekin batera, beste mediku eskola bat garatu zen Erroman: Eskola Pneumatikoa. Hipokratikoentzat humore likidoa zen gaixotasunaren kausa, atomistek atomo deituriko partikula solidoen eragina azpimarratzen zuten eta pneumatikoentzat, biriken bidez organismoan sartzen zen \"pneuma\" (gasa) izan ohi zen gizakik jasaten zituen trastorno patologikoen erantzulea. Korronte honetako jarraitzaile izan ziren Ateneo Ataliakoa edo Areteo Kapadoziakoa.\nAreteo Kapadoziakoak ez zuen lortu Galenoren errekonozimendu publikoa eta fama, baina mantendu diren berari buruzko idatziek erakusten dute ezagutza handia zuela eta batez ere zentzu komuna. Kapadoziakoa zela eta I. mendean bizi zela badakigun arren, ez daukagu mediku erromatar umil honen datu askorik. Alexandrian ikasi zuela pentsatzen da, han autopsiak baimenduta zeudelako eta bere barrunbeei buruzko ezagutza anatomikoa handia zelako. Tetanos gaixotasunaren deskripzioa egin zuen lehenengo medikua izan zen, eta berari dagozkio epilepsia eta diabetesaren izenak.\nArmadako medikua.\nErroman, medikuntzaren egitura gaur egungo espezialitateetako banaketa gogorarazten digun antzera egiten zen eta mediku orokor (\"medici\"), zirujau (\"medici vulnerum, chirurgi\"), okulista (\"medici ab oculis\"), dentista eta belarriko gaixotasunen espezialistetan antolatzen zen. Ez zen mediku kontsideratua izateko erregulazio ofizialik, baina Julio Cesarrek, eskaintzen zituen pribilegio batzuetan oinarrituta, hiri bakoitzerako gehienezko kupo bat ezarri zuen. Kupo honez gain ordea, erromako legioek zirujau propio bat izaten zuten, baita borroketako zauriak artatzeko edozein lekutan ospitale bat ipintzeko gai zen talde mediku bat ere.\nNeronen armadan aritzen zen legioko medikuetako bat (Anazarbako Pedanio Dioskorides) izan zen XV. mendera arte ezagunena eta erabiliena izan zen eskuliburu farmakologiko baten egilea. Erromako armadarekin egindako bidaiei esker seiehun belarretik gora eta hainbat substantzia medizinal ezagutzeko aukera izan zuen, gero bere obra nagusia \u201cMateria Medikuari buruz\u201d (Hylik\u00e0, \u00ab Diosc\u00f3rides\u00bb bezala ezagunagoa) idazteko baliagarriak izan zitzaizkionak.\nGaleno.\nBaina erromako garaiko pertsonai medikurik garrantzitsuena Klaudio Galeno da ezbairik gabe, zeinaren ekarpenek (eta akats anatomiko eta fisiologikoek) XVI. mendera arte iraun duten (Vesalio izan zen akats hauek zuzentzen lehena). Pergamoko Galeno 130. urtean jaio zen, greziar kulturaren eraginpean eta Eskulapiori (Asklepios) eskainitako tenplurik handienaren babesean. Hipokratesen bi jarraitzaileekin batera ikasi zuen medikuntza: Estrakonio eta Satirorekin, eta behin bukatu ondoren Esmirna, Korintoko eta Alexandriako medikuntza eskolak bisitatu zituen. Azkenik, Erromara iritsi zen, eta gladiadoreen mediku bezala lortu zuen ospeak enperadorearen (Marko Aurelioren) mediku izateko aukera eman zion. Hala ere, Erroman autopsiak debekatuta zeudenez, Galenoren anatomia ezagutza animaliekin egindako disekzioetatik zetorren eta horren ondorioz akats batzuk egin zituen bere ibilbidean. Akatsak akats, ekarpen garrantzitsuak egin zituen: medikuntzako lehenengo esperimentalistetakoa kontsideratua izan da eta Erasistratok egindako hutsegitea (arteriak airea daramatela zioen) zuzendu zuen:\nEskola hipokratikoaren adierazle nagusia izan zen, baina bere obra, garaiko ezagutza mediku guztiaren laburpena da. Bere idatziak hurrengo hamahiru mendeetan kopiatu, itzuli eta irakatsiak izan ziren, eta honi esker Galeno mendebaldeko medikuntzako mediku garrantzitsuena eta eragin handiena izan zuena kontsideratu zen.\nMedikuntza publikoa.\nMedikuntza erromatar publikoak egindako ekarpenak azpimarragarriak dira. Erromako arkitekto ezagunen artean (Kolumela, Marko Vitruvio edo Marko Vipsanio Agripa), malaria ur zikinen bidez edo intsektuen bidez transmititzen zenaren ustea zegoen. Uste honen itzalean egin ziren akueduktuak, estoldak edo komun publikoak bezalako obrak, kalitatezko ur edangarria eta gorozkien kanporatzea modu egokian bideratzeko. Medikuntza modernoak arrazoia emango die hogei mende geroago, ur edangarriaren hornidura eta hondakin-uren kanporatze sistema biztanleria baten osasun mailaren adierazle direla onartzen direnean.\nHenry Chadwick-en arabera (\"emeritus regius professor\" zena Cambridgeko Unibertsitatean eta kristautasun primitiboaren historialaria), gaixoen zaintzan modu bikain batean adierazitako karitatea izan zen kristautasunaren zabalkundearen arrazoi nagusienetako bat. 251. urtean esaterako, Erromako elizak behar egoeran zeuden 1500 pertsona baino gehiago eskaintzen zien laguntza. Erromatarren gerra garaitako proto-ospitaleak bazeuden arren, Inperioak ez zuen izan ospitale sozialen kontzientziarik kristauek lehenengo ospital handiak eraiki zituzten arte. Ekialden, Basiliade ospitala eraiki zen Kapadoziatik gertu (Zesareako Basiliok bultzatuta) eta Edesan beste bat (Efren Siriarrak bultzatuta), gaixoentzako 300 oherekin. Mendebaldean, Erromako Fabiolak sortutako \"nosocomium\"a izan zen medikuntza sozialaren dokumentatutako lehenengo aurrekaria eta horri esker egin zen Fabiola medikuntza antolatuaren historiako emakumerik garrantzitsuenetako bat. Ospitale honetan, gaixoak doan artatuak izaten ziren. Indusketa arkeologikoek erakutsi dute eraikin honen antolakuntza nolakoa zen eta bakarra zen garai hartan eraikin nagusiaren inguruan gaixo klaseen araberako antolakuntza zuena. Camille Jullian historialariaren arabera, ospitale honen sorrera izan zen mendebaldeko zibilizazioaren historiako gertakari garrantzitsuenetako bat. Erromatarrek ere emakumeen osasunerako tresneria berezia garatu zuten lehenengoak izan ziren. Begi-lauso sendatzeko kirurgia ere garatu zuten.\nBizantzio.\nEkialdeko Erromatar Inperioak, Teodosioren heriotzaren ondorio gertatu zen zatiketaren ondoren, oinordetzen hartu zituen kultura eta medikuntza greziarrak. Ezagutza klasikoa ez galtzeko edo berreskuratze grinak bultzatuta, bizantziar kulturar lan garrantzitsua egin zuen tradizio greko eta erromatarraren onena bilkuz eta sailkatuz, nahiz eta ekarpen berritzaile gutxi egin bere kabuz.\nJuliano Apostataren mediku pertsonalak, Oribasio Pergamokoak (325-403), 70 liburutan bildu zuen ordura arteko medikuntzaren inguruko ezagutza guztia. Oribasiok emandako aholkuari jarraituz, Julianok medikuntzan aritu ahal izateko lizentzia baten (\"synbolom\") beharra ezarri zuen, hau lortzeko azterketa bat gainditu behar zelarik.\nSortzailetik gutxi baina bilketa lan handia egin zutenen artean, Alexandro Tralleskoa (Santa Sofiako basilikaren arkitektoaren anaia) edo Aetio Amidiakoa aurki ditzakegu, VII. mendean. Garai honetako medikurik esanguratsuena Paulo Eginakoa da, \"Epitome\", \"Hypomnema\" edo \"Memorandum\"-aren egilea, kirurgia, obstetrizia eta medikuntzari buruzko ezagutzak biltzen dituen zazpi liburuz osatutako bilduma. Bere ekarpenen artean azpimarra ditzakegu sudurreko polipoen edo artikulazioetako likido sinobialaren deskribapena, edo teknika kirurgiko berritzaile batzuen deskribapena, saihetsak kentzekoa esaterako.\nHainbat mediku eskola sortu ziren, adibidez \"Stoa Basilike\" (Konstantinoplako Arte Liberalen eskola), edo Nibisisko eskola (Sirian), Txipreko Zenon, Asklepiodoto edo Jakobo Psikresto bezalako medikuen oinarri izan zirenak. Gainera, V. mendean Teodosio II.ak formazio intelektual zentro bat sortu zuen, horietatik hainbat eraikuntza publiko gaixoen sendaketarako bideratuta.\nMaila polita lortu zuten beste hainbat mediku eta zirujauren izena ere gorde da gaurdaino: Meletio (VII. mendekoa, \u201c\"Gizonaren gorpuzkerari buruz\"\u201d lanaren egilea), Teofanes Nonno (X. mendekoa), Mikel Psellos eta Simeon Seth (XI.mendekoak) edo Sinesio, Teodoro Prodromo edo Nicolas Myrepso (XII eta XIII. mendekoak).\nGarai honetan hasi eta Erdi Aroan medikuntzan aurrerapen edo garapen hangiagoa ez izatearen edo geldialdiaren arrazoia, bizitza sozialean eta politikoan kristautasunak izan zuen garrantzia da. Kristautasunak, natur zientzien ikuspuntu helenikoa ez zuen gustoko eta gaixotasunaren ikuspuntu determinista teozentrista baten aldekoa zen, ordura arteko garapena asko mantsotuz. Bizantziar inperioan aurrerapen nabarmenak izan ziren kirurgian; adibidez, lotutako bikien lehen bereizketa eman zen, X. mendean.\nErdi Aroa.\nAsia eta Europan gizartea garatzen zen heinean, pentsamenduen sistemak sistema natural ezberdin batengatik ordezkatzen joan ziren. Aintzinako Greziatik errenazimendu garaira arte garatutako ideia denak, Galenorenak barne, dieta eta higienea zainduz osasuntsu mantentzean oinarritu ziren. Jakintza anatomikoak mugatuak ziren eta tratamendu kirurgiko edo sendatzeko balio zezakeenak gutxi batzuk ziren. Medikuek beraien lana bezeroekin harreman on bat izatean oinarritzen zuten, gaitz txikiei aurre egiten saiatuz eta gaitz kronikoak lasaitzen saiatuz, mundu guztian zehar zabaltzen bukatu zuten gaixotasun epidemikoen aurka ordea, ezer gutxi egin zezaketen garai hartan.\nErdi Aroko medikuntza, zientzia eta mistizismoaren arteko nahasketa dinamikoa izan zen. Erdi Aro goiztiarrean Erromatar Inperioaren erorketaren ondoren, jakintza medikua monastegietan eta beste leku jakin batzuetan bizirautea lortu zuten testu erromatar eta grekotan oinarritzen zen nagusiki. Gaixotasunen eta hauen sandabideen sorreraren buruzko ideiak, ez ziren sekularrak soilik, oinarri espiritual sendo bat ere bazuten; patuak, pekatuak eta astroen eraginak faktore fisikoek bezainbesteko eragina zeukaten. Guzti hau, erromatar inperioaren azken urteetan gizarte europearraren kulturan eliza katolikoak hartutako protagonismoaren ondorioz izan zela azaltzen da. Bere egitura hierarkikoak funtzio orokor baten papera betetzen zuen, kulturaren administrari eta bilketa lanak egiteko gai zena eta inperio erromatarreko legeak iristen ez ziren gizartea hezi eta babesteko gai zena. Aldi berean, Ekialdetik etorritako monje mugimendua Europan zehar zabaltzen hasi zen V. mendean. Monastegietan erromes gaixoak eta etxerik gabeak hartzen hasi ziren horrela ospitale funtzioa eginez, nahiz eta monjeek egiten zuten medikuntzak karitatetik gehiago eduki oinarri arrazional edo teknikotik baino.\n1095. urtean, Clermonteko Kontzilioan, apaiz eta elizgizon denei medikuntzarekin lotura zuen edozer ikaskuntza debekatu zitzaien eta 1215. urtean, Inozentzio II.ak \u201c\"Elizak odola gorroto du\"\u201d liburua publikatu zuen bertan eliza katolikoak odolaren isurketarekin lotutako edozein ekintzen kontra eta baita kirurgiarekin lotutako ekintzen kontra ere egin zuela azalduz. Badaude ospitale antzeko egituren aurrekariak Egipto, India edo Erroman, baina gaur egun ospitale bezala ezagutzen ditugunaren aitzindaria San Benediktok hasitako Montecasinoko ereduari eta beranduxeagoko legenar-ospitaleei dagokio. Hala ere, garai hartan ezagututako ospitalik handiena Cairon zegoen. 1283.urtean eraiki zuten eta Al-Mansur izena jarri zioten. Espezialitate ezberdinetan banatutako gelak zituen gaur egungoen antzera; dietetika sekzio bat zeukan ospitaleko sukaldearekin harremanetan zegoena, kanpoko bezeroentzako gela bat, konferentziak egiteko beste gela bat eta liburutegia.\nMedikuntza arabiarra.\nMahomaren heriotzaren ondoren 632. urtean hasi zen musulmanen zabalkunde garaia. Ehun urte eskasetan arabiarrek Siria, Egipto, Palestina, Persia, Iberiar penintsula eta Indiako zati bat bereganatu zituzten. Zabalkunde horren garaian, profetaren aginduz (\u201c\"Ezagutza bilatu Txinaraino joan behar baduzue ere\"\u201d), herrialde bakoitzeko elementu kultural esanguratsuenak gehitzen joaten dira. Horrela, denbora gutxian medikuntza primitibo bat praktikatzetik (enpiriko-magikoa), eragin hipokratikoa zuen medikuntza tekniko heleniko batera pasa ziren.\nIzen oneko lehen mediku persiarren belaunaldia, Gundishapurreko akademia hipokratikotik sortu zen, non nestoriarrak, erbesteratutako kristau heretikoak, medikuntzako obra printzipalak grekotik arabiarrera itzultzen aritzen ziren. Handik atera ziren lehenengo mediku arabiarrak Hunain Ibn Ishaq-en (808-873) irakaspenekin, zeina Al-Qasim al-Mamun-en mediku pertsonala izatera iritsiko zen. Behin postu hori lortuta sortu zuen lehenengo Islamaren mediku eskola.\nHemen hasi zen Al-Razi pertsiarrak (Abu Bakr Muhammed ibn Zakkariya al-Rhaz\u00ed, Rhazes bezala ezagunagoak, 865-932) bere praktika medikuan sistematikoki alkohola erabiliz (arabiarrez al-khwl \u0627\u0644\u0643\u062d\u0648\u0644, o al-ghawl \u0627\u0644\u063a\u0648\u0644); azido sulfurikoa ere aurkitu zuen. Mediku honi buruz esaten da, Bagdadeko ospitalearen sortzailea zena, bere kokapena aukeratzeko, lau animaliaren gorpuak zintzilikatu zituela hiriko lau puntu kardinaletan eta usteltzen denbora gehien pasa zuenaren lekua aukeratu zuela hau jartzeko. Ar-Raziren hiru obra nagusiak \"Kitab-el-Mansuri\" (\"Liber de Medicina ad Almansorem\", patologia, fisiologia, eta anatomiari buruzko ezagutza teorikoen laburpena); \"Al-Hawi\" ( latinera \"Continens\" bezala itzulitako sintesi klinikoa, bertan bere kasu klinikoak erregistratu zituen); eta \"Kitab fi al-jadari wa-al-hasbah\" izeneko monografia (Europa garaikidean eragin handia izan zuen elgorria eta baztangaren inguruko sarrera).\nErdi Aroko medikuntza islamiarraren beste figura esanguratsu bat Avizena (Ali ibn Sina) izan zen. Filosofo pertsiar honen obra, \u201c\"Medikuntzaren kanona\"\u201d izenekoa, islamiar tradizioan erdi aroko obra mediku garrantzitsuena kontsideratzen da, medikuntza zientifikoaren kontzeptu berritzaileak agertu ziren arte. Gainera, Europa osoan eragin handia izan zuen Ilustrazioa bitartean. Rhazes pazientea diagnostikatzen interesatzen zen medikua zen eta Avicena berriz, medikuntzaren orokortasunak ulertzen saiatu zen teoriko aristotelikoa izan zen.\nAl-Andalusetik atera diren figura mediku interesgarri batzuk azpimarratu behar ditugu, Avenpaze esaterako (1080-1138) eta bere dizipulo Abentofail, Averroes (1126-1198) edo Maimonides (judutarra izan arren ekarpen asko egin zituena XII.mendeko medikuntza arabiarrean. XVIII.mende bukaeran eta XIV.aren hasieran Al-Safra daukagu, Muhammad ibn Nasr-en (Granadako sultana) lagun taldeko mediku pertsonala, bere Kit\u0101b al-Istiqs\u0101 liburuan tumore eta medikamentuen inguruko aurrerapen desberdinak egiten dituena. Aipatu beharrekoa da Mesu\u00e9 Hunayn ibn Ishaq-ren eragina, Johannitius edo Mesu\u00e9 Zaharra bezala ezagunagoa, itzulpengintzan egin zuen ekarpenagatik. Itzulpenez gain, mediku pertsiar honek oftalmologiako lan batzuk idatzi zituen.\nIbn Nafis (Ala-al-din abu Al-Hassan Ali ibn Abi-Hazm al-Qarshi al-Dimashqi), XII.mendeko mediku siriarrak, sistema kardiobaskularraren deskripzioa garatu zuen. Bere ekarpena ordea, 1628.urtean William Harvey-k hobetu zuen eta azken honek hartu zuen hau aurkitu izanaren fama. Modu berean, europar askori esleitu zaizkien ekarpen mediku eta astronomikoek, autore arabiar edo pertsiarretan dute abiapuntua edo oinarria.\nAbulkasis (Abul Qasim Al Zaharawi) da mundu islamikoan ezaguna den lehenengo zirujau espezialista. Medina Azaharan jaio zen 936.urtean eta Abderraman III.aren kortean bizi izan zen. Bere bilketa lan nagusia Kit\u00e0b al-Tasr\u00ecf da (praktika, metodoa edo antolaketa), berez Eginako Pabloren itzulpen zabalagoa dena, garaiako instrumental kirurgikoa gehituta eta beranduago Cremonako Gerardok latinera itzuliko duena. Liburu honetan deskribitzen du nola kendu pankreatik harriak, begiko eta digestio ebakuntzak nola egin edo beharrezkoa den material kirurgikoaren deskribapena.\nMahomari esleitzen zaion aipu batek dio bi zientzia bakarrik daudela: teologia, arima salbatzeko; eta medikuntza, gorputza salbatzeko. Musulmanentzat \"Al Hakim\" (medikua), \u201cmaisu jakintsua\u201dren sinonimo zen. Mediku arabiarrek medikuntzako adarren batean espezializatzeko betebeharra zeukaten, eta ofizioaren barruan ere maila desberdinak zeuden. Hauexek dira maila gorenetik hasita: Hakim (marist\u00e1n edo ospitaleko medikua), Tahib, Mutabbib (praktiketan zegeon medikua) eta Mudawi (bere ezagutza enpirikoa besterik ez den medikua). Islamaren obra eta figura mediku askok eragin garrantzitsua izan zuten Erdi Aroko Europan, bereziki Toledoko itzulpen eskolako edo Afrikar Konstantinoren itzulpenei esker, zeinak Europako erdi aroko lehenengo eskola medikuaren oinarrian dauden, Salernoko eskolaren oinarrian.\nEuropa.\nXI eta XIII. mendeen artean, Napolesen hegoaldean interes berezia izan zuen medikuntza eskola bat gauzatu zen: Salernoko Medikuntza Eskola. Campaniaren kokapen geografiko pribilegiatuak, inperioaren erorketaren ondoren kulturak zeharo baztertu gabea, bizantziar eta arabiarren aterpe izan zenak, protounibertsitate honen sortzea erraztu zuen, kondaira baten esanetan greziar baten (Ponto), hebrear baten (Helino), musulman baten (Adela) eta kristau baten (Magister Salernus) bitartez, \"Collegium Hippocraticum\" bezala izendatuz. Bertan, mediku titulua eskuratzeko, eta hala, praktika hauek gauzatzeko, Roger II.a Siziliakoak graduazio azterketa bat ezarri zuen.\nUrte batzuk beranduago (1224-an) Frederiko II.ak azterketa berritu zuen Salernoko maisu taldeak publikoki egin zetzan, eta formakuntza teorikorako denboraldia erregulatu zuen (medikuntza eta kirurgiarako bost urte), praktiketakoa berriz urte betekoa. Eskola honetako pertsonaia esanguratsu bat Constantino Afrikarra (1010-1087) monjea izan zen, Kartagoko medikua, zein bere bidaia luzeetan mediku lan ugari bildu izan zituena eta europako medikuntzari ekarpen handia egin ziona testu klasiko ugari arabiar hizkuntzatik itzulita. Lan honek Magister orientis et occidentis titulua irabazteko balio izan zion. Constantinok itzulitako obra batzuk Liber Regius (Al\u00ed Abas), Vi\u00e1ticum eta Bidaietako medikuntza (Ibn Al-Gazzar), Libri universalium et particularium diaetarum edo Liber de urinis, Salernoko eskolan eragin handikoa, non pixa potoa mediku seinutzat bilakatu zen.\nSalernoko Eskolaren orientazioa, nagusiki esperimentala eta deskribatzailea da, eta bere lanik garrantzitsuena Regimen Sanitatis Salernitanum (1480) da, higiene, nutrizio, belar eta beste indikazio terapeutikoen laburpen bat da, 1500 ediziotako zifrara iritsi zena. Eskolan, medikuntza irakaspenetik aparte (non emakumeak ikasle zein irakasle gisa onartuak ziren), filosofia, teologia eta zuzenbide ikasketak ere baziren. Bere gainbehera XIII. mendearen haseran gertatzen da, hainbat Unibertsitateren ugaritzearen ondorioz (Bolonia, Paris, Oxford, Salamanca...) Salernoko uzta emankorrenetako bat Chartres-ko Eskola Kapitularrean gertatzen da, non bertatik mediku garrantzitsu ugari irteten diren, hala nola, Guillermo de Conches, Juan de Salisburyrekin batera eskolastikaren aintzindari izan zena.\nErdi Aroko Europako medikuntzaren pertsonaia famatuen artean, Arnau de Vilanova (1238-1311) espainiarra dago. Montpellierren eta Salernon formatua, bere ospeak Aragoiko erregeen korteko mediku izatera eraman zuen (Pedro el Grande, Alfontso III.a eta Jaime II.a). Galeno eta Avicenaren itzulketa batzuez gain, tisisaren inguruko ikerketa bat garatzen du. Berari dagozkio aforismo pilaketa bat, XIII. mendeko bertso leoninotan, \"Flos medicinae\" bezala ezagutua.\nAldi honetako ikusmolde teozentristaren barruan, naturaz gaindiko sena duten terapia alternatiboak sartuz doaz. VII eta VIII. mendeetatik aurrera, kristautasunaren zabalkundearen ondorioz, koronazio zeremonietara azken igurtziko errituak batzen dira, monarkiari ikusmolde sakratu bat emanez. Errege gantzutu hauei, osatze propietate magikoak egozten zaizkie. Ezagunena, \u201cErregearen ikutua\u201d da: Felipe el Hermosok, Roberto II el Piadosok, San Luis Frantziakoak edo Enrique IV-ak gaixoen ultzerak ikutzen zituzten esaldi hau esanaz; \u201cErregeak ikutzen zaitu, Jainkoak sendatzen zaitu\u201d. Frantziako erregeak Soissonsera joaten ziren erromes zeremonia ospatzera, eta Felipe de Valoisek (1328-1350) egun batean 1500 pertsona ikutu zituela ere esaten da. Erritu mota hauen zabalkundeak tuberkulosiaren izen berritze bat ekarri zuen, \u201cmal du roi\u201d Frantzian edo \u201cKing\u00b4s Evil\u201d Ingalaterran. Hainbestekoa izan zen oparotasuna, non espezialitateak sortu ziren monarkien arabera; Hungriako monarkiaren espezialitatea \u201cikterizia\u201d zen, Espainiakoarena \u201ceromena\u201d, Norbegiakoarena \u201cbozioa\u201d eta Frantziakoarena \u201ceskrofula\u201d eta \u201cepilepsia\u201d.\nXIII. mendean, Roger Baconek (1214-1294) aurreratu zituen Ingalaterran enpirikotasunaren esperimentazioaren oinarriak espekulazioaren aurrean. Bere esakunea hau izan zen; \u201cfrogatu ezin duzun edozerren aurrean zalantza egizu\u201d. \"Tratatus de erroribus medicorum\"en medikuntza klasikoko iturrien 36 akats deskribatzen ditu. Baina bere ideiak praktikan jartzeko, berrehun urte igaro behar izan ziren, Errenazimentuaren iritsiera arte.\nBerpizkundeko medikuntza.\nErrenazimentuaren ondoren, bi gertakizun historikok markatu zuten medikuntza praktikatzeko modua, baita gaixotzekoa ere. Batetik, Erdi Aroko bukaera baldintzatu zuten plagak. XIV. mendean Europan Izurri Beltza izenekoa agertu zen, 20 edo 25 milioi pertsonen heriotzaren zergati bezala, agian 200 milioi Eurasia osoan zehar. Bestalde, XV. (\"Quattrocento\") eta XVI. (\"Cinquecento\") mendeetan Italian, erromatar tradizioa zuen humanismoan oinarritutako gizarte eta zientzien filosofiak agertu ziren. Unibertsitateen ugaritzeak, zientzien garapenen arrazoi izan zen adimenen motorra ekarri zuen. Aro berri honek, bereziki zientzia naturaletan eta medikuntzan eragin zuen, errebisionismo kritikoaren izenpean. Ikuspegi mekanizista bat gailendu zen.\nAnatomista handien aroa da: ebidentzia esperimentalak Galeno eta Roger Bacon-en akats anatomiko eta fisiologikoen amaiera ekartzen du. Kopernikok bere teoria heliozentrikoa publikatu zuen, Andres Vesaliok, aro honetako anatomista garrantzitsuenak, \"De humani corporis fabrica\", ondorengo lau mendeetan medikuntzako ikasleentzako obra ezinbestekoa argitaratu zuen urte berean. Parisen formakuntza jaso ondoren Vesalio Paduako Unibertsitatean doktore bilakatu zen, eta kirurgia maisu izendatu zuten Italiako unibertsitate horretan. Maisu lanetako urteetan bere obra izugarri onduko du, bere bizitza profesionala Karlos V.aren, eta ondoren Filipe II.aren mediku pertsonal gisara amaituz. 1563-ko idatzi batean esaten da, Jerusalema erromes joan beharra izan zuela zigor baten ondorioz. Izan ere, espainiar gazte noble bati disekzioa egin ondoren, bihotzak taupaka jarraitzen zuela ohartu ziren, eta hura izan zen zigorraren arrazoia.\nBaina Vesalio, XIV. mendean astiro garatu zen prozesu baten emaitza baino ez zen izan. 1316. urtean Mondino de Luzzik, izatez errenazentistak, Boloniako eskolan \"Anathomia\" publikatu zuen, disekzio publiko baten deskripzioa egin zuen lehena izan zen. Honek bide eman zion hainbat anatomia eta kirurgia trataturi. Leonardo da Vinci berak, ilustrazio katalogo ugari argitaratu zituen, zientzia eta artearen arteko lanetan, gutxienez hogei hildakoren disekzioak kontutan hartuz, eta lehendabizikoz gaixotasun mentalen sailkapen bat egin zuen. Vesalioren obrak bi edizio izan zituen autorearen bizitzan eta anatomiaren ikusmolde zeharo ezberdina erakutsi zuen; anatomia funtzionalagoa da, topografiatik haratago, bihotzaren barrunbeen deskribapenak aldi hartako aukikuntza anatomiko eta fisiologiko garrantzitsuena izango zen; biriketako zirkulazioa. Bere eragin izugarriari esker, Vesalioren izena hainbat anatomi estrukturei jarri zaie, hala nola, \u201cVesalioren zuloa\u201d, \u201cVesalioren zaina\u201d edo \u201cVesalioren ligamentua\u201d. Bere ondorengo batzuen izenak ere baliotu zituzten beste anatomia zati batzuetan; Gabriel Falopio (1523-1562) edo Bartolomeo Eustachio (1524-1574).\nPizkundeko anatomistez gain, mediku esanguratsu hainbat ere azaldu ziren; Ambroise Par\u00e9, kirurgia modernoaren sortzaile, Girolamo Fracastoro eta Parazeltso. Par\u00e9k ederki gorpuzten du errenazimentuko medikuaren izatea. Famili txirokoa izan arren, bost erregeren mediku izatera iritsi zen. Bere formazioa, hagin ateratzaile bezala hasi zen, baina bere lana Parisko Hotel-Dieurako asistentziekin osatzen zituen. Medikuntzako elkartetik halako baztertze bat pairatu zuen, bere obra guztiak frantsesez idatzi zituelako, latinaren eta grekoaren ezjakintasunaren ondorioz. Bere hasieretatik berritzaile bezala hartu zen, batzuetan kalterako izan arren, hala ere bere erreputazioa izan zen bere bermerik onena. Fracastororen obrarik aipagarriena \"Seminaria morbis\" da (gaixotasunaren hazia), teoria mikrobiarraren aurrekari gisa har daiteke. Parazeltsoren (Theophrastus Philippus Aureolus Bombastus von Hohenheim), bere pertsonalitate bereziak (bere buruari izen hori jarri zion, erromatar mediku zen \u201cCelso baina gehiago\u201d ikusten zelako) alkimia eta magiatik gertuago jarri zuen medikuntzatik baino. Hala ere, nabarmentzekoak dira; umoreen teoria hipokratikoaren ikerketa kritikoa, isurkari sinobialaren ikerketa edo eskolastikaren influentziaren aurka egotea. 1527an Basilean esan zuen:\nMedikuntza ortodoxoarekin zuen jarrera ezkor honek eta bere ikerketa herbolistikoek, mediku alemaniarren, eta oro har, medikuntza munduaren gaitzespena ekarri zion.\nKliniko batzuk ere nabarmendu ziren, Jean Fran\u00e7ois Fernel esaterako, Universa Medicina-ren egilea 1554. urtean. Berari dagokio benereo hitza. XV.mendearen amaieran, sifiliaren pandemia bat izan zen europan. Zabalkunde handiena Napolesen gertatu zen (1495). Bertako prostitutek, ejertzitu mertzenario eta soldadu espainiarren artean zabaldu zuten izurria. Gerora, \u201cFrantziarren gaitza\u201d edo \u201cmaitasunarren gaixotasuna\u201d bezala ezagutu zena. Errenazimentua psikologiaren indartzearen aroa izan zen (Juan Luis Vives), biokimikarena (Jan Baptist Van Helmont) eta baita anatomia patologikoarena ere: Antonio Benivienik \"De abditis morborum causis\" 1507 obran jaso zituenhil aurreko sintomen azterketak, zientzia modernoko enpirismo gisa. Hala ere, anatomia patologikoaren irudirik garrantzitsuena hurrengo mendean koka dezakegu: Giovanni Battista Morgagni.\nXVII. mendea eta Ilustrazioa.\nXVII. mendearen hasieran, medikuntzak oraindik ere ez zuen nahiko ospe gizartearen artean. Baina Isaac Newtonek, Leibnizek eta Galileok zientzia metodoa ezarriko dute. Diabetesa, pixaren zapore gazi edo gozoagoaren arabera neurtzen diren garaietan, edo baztanga Europako plaga berritzat denean, aurrerapen tekniko eta zientifikoek aro efikazago eta eraginkorrago bat aurreikusten dute. Edward Jenner mediku britainiarrak, ikusi zuen ganaduzale askok behitik etor zitezkeen gaixotasun ez larriak jasan zituztela, likidoz betetako baba moduko batzuk, baina baztanga ez zutela pairatu eta esperimentu txiki bat egitea erabaki zuen; James Phipps izeneko haur bati (borondatez aurkeztua), baba txiki hauetako likido portzio oso txiki bat sartu zion (\"variolae vaccine\") eta ohizkoak ziren sintomak aurkeztu zituen; sukarra eta baba batzuk. Handik sei astetara baztanga zuen gizon baten lagin bat sartu zion eta itxaron egin zuen. Haurra ez zen gaixotu, eta orduz geroztik inmunizazio horri \"Vacuna\" deitu izan zaio.\nMende honetako fisiologo handiena William Harvey da, mediku ingelesa. Berea da \"Exercitato anatomica de motu cordis et sanguinis in animalibus\" (1628). Bere azken urteetan tratatu enbriologiko garrantzitsu batzuk ere idatzi zituen. Bere teoriarik zabalduenak dio odola gibelean sortzen dela etenik gabe alimentuaren ondorioz, baina ikusketa batzuk kontrakoa erakusten dute.\nMende honetan, esperimentazioak halako abiadura darama, non klinikak ezin duen gain hartu. Akademia desberdinak sortzen hasten dira, aurkikuntza ugarien trasmisioa bermatzeko; Erromako Academia dei Lincei, Londoneko Royal Society edo Parisko Acad\u00e9mie des Sciences. Proposamen terapeutiko ugarien ondorioz, iatrokimika sortzen da, entitate propioa duen diziplina gisa eta bere buru Franciscus Sylvius izango da, Helmont medikuaren oinordekoa.\nEskola iatrokimiko honi lotutako mediku garrantzitsu batzuk Santorio Sanctorius edo Thomas Willis izan ziren. Santorio, endokrinologoen zerrenda luze bateko lehen postuan jarri zen egin zuen ikerketa baten ondorioz, prozesu metabolikoak definitu baitzituen. Giza metabolismoaren lehen esperimentu kontrolatua 1614. urtean publikatu zen. Santoriok deskribatu zuen nola pisatu zen hainbat ekintza egin aurretik eta ondoren; lo, jan, lana egin, sexu harremanak izan, edan edo iraitzi. Ikusi zuen, jandakoaren ehuneko handi bat \u201ctranspirazio sumaezina\u201d delakoan galtzen zuela. \u201cBizi indar\u201d bat jotzen zuen arrazoitzat kasu hauetan. Bitalismoa planteamendu filosofikotzat ezartzen zuten eta jarraitzaile ugari izan zituen XVIII. Mendean zehar, Xavier Bichat (1771-1802), John Hunter (1728-1799) edo Hans Driesch (1867-1941) esaterako.\nThomas Willisek, \"Cerebri anatomi\" (1664) obran hainbat burmuin estruktura deskribatu zituen. Willisen poligono baskularra adibidetzat. Baina mikroskopioaren erabilerak xehetasun maila handitu zuen eta estruktura eponimoak beraien aurkitzaileen izenak zeramatzaten: Johann Georg Wirsung, Thomas Wharton, Nicolas Stenon, Caspar Bartholin, De Graaf eta abar luze bat.\nGarai honetako beste mediku azpimarragarri bat dugu Thomas Sydenham, \"Hipokrates ingelesa\" bezala ezagunagoa. Interes gehiago izan zuen seminologian (diagnostikatzeko metodo bezala sintomen deskripzioa erabiltzea), esperimentazioan baino. Bere izena ikus dezakegu Sydenhamen korea bezalako gaixotasun izenetan. Bere tratatuetan \u201centitate morboso\u201d kontzeptua planteatzen du, gaixotasunaren oso ikuspuntu aurreratua, hau beti kausa berdinengatik sortua, kuadro kliniko eta eboluzio eta tratamendu berdintsua duen prozesu bezala. Bere obra osatzen lagundu zion Giovanni Battiista Morgagni-k, bere deskripzio anatomiko eta mikroskopikoei esker. Morgagni, Antonio Maria Valsalvaren dizipulua, gaztetatik nabarmendu zen bere medikuntza inguruko jakinminagatik. Bere lan garrantzitsuena \u201c\"De sedibus et ausis morborum per anatomen indiatis\"\u201d da, 1761.urtean argitaratua eta 700 historia kliniko azaltzen dituena bere autopsia protokoloekin batera. Berari dagokio tuberkulosia gaixotasun infekziosoa dela jakitea eta beraz, gaixoekin kontaktuan egonda kutsatzeko arriskua dagoela jakitea. Teoria hau hala eta guztiz ere, geroago frogatu zuen Robert Koch-ek, baina aurrez \u201ckuarentena\u201d bezalako mugimendu sozialak sorrarazi zituen instituzio espezifikoetan.\nMarcello Malpighi-k ere jakin zuen Anton van Leeuwenhoek mikroskopioarekin egindako hobekuntzak aprobetxatzen. Mikroskopio bidez egindako ehunen behaketei esker histologiaren aita kontsideratzen da, eta bere omenez giltzurrunetako egitura batzuen izena daukagu, \u201cMalpighiren piramideak\u201d. Despotismo ilustratuak, gizatasun mugimendu bat sorrarazi zuen, medikuntza sozialaren oinarrian dagoena eta bere lehenengo ekarpena baztangaren aurkako txertoa izan zena (Jenner-en aurkikuntza eta gero). Gizatasun hori bera izango da medikuntza etikoko (Thomas Percival) eta medikuntzaren historiaren lehenengo lanen inspirazio iturri. Garai honetako zirujau onenen artean daude Pierre Dessault edo Dominique-Jean Larrey (Napoleonen zirujaua) Frantzian eta John Hunter Ingalaterran.\nIndustria Iraultzarekin batera, zientzia medikuei bultzada eman zien zenbait egoera sozial eta ekonomiko eman ziren: alde batetik hirietan pilatuko diren biztanleriaren migrazio mugimenduak hasiko dira bere osasun arloko ondorio kaxkarrekin (elikadura txarra eta honekin erlazionatutako gaixotasunen igoera) eta bestetik gaixotasun infekziosoen ugaritzea (tuberkulosia bereziki). Baina honez gain, ilustrazioan eman ziren asmakuntzetan hobekuntzak emateko baldintza teknikoak eman ziren. Horrela, XX. mendea osasun publikoaren mende bilakatuko da, baita asepsia, anestesia eta kirurgiarena ere.\nXIX.mendea.\nXIX.mendeko medikuntzak artearen elementu asko daramatza berarekin (\"ars medica\"), batez ere kirurgia arloan, baina hemendik aurrera medikuntzan jarduteko modu zientifikoago bat garatuko da, ezagutza eta teknikekin lotuagoa eta beraz, norberaren abileziatik edo esperientziatik independenteagoa izango dena. Mende honetan ezagutuko dugu eboluzioaren teoria, berea duen positibismo zientifikoaren adierazle antropologikoa. Errealitatea, esperimentuen bidez frogatzen diren legeen bidez neurtu, ulertu eta aurresan daiteke. Bide horretatik garatuz doaz astronomia (Laplace, Foucault), fisika (Poincare, Lorentz), kimika (Dalton, Gay-Lussac, Mendeleiev) eta baita medikuntza bera ere.\nZalantzarik gabe, garai honetako figura mediku garrantzitsuena Rudolf Virchow izan zen, higienearen eta medikuntza sozialaren diziplinak garatu zituena gaur egungo prebentziozko medikuntzaren oinarriak sortuz. Virchow bera izan zen \u201cOmnia cellula a cellula\u201d teoria landu zena (zelula guztiak beste zelula batetik datoz) eta organismo bizidun guztiak zelulez osatutako egiturak direla esan zuena. Bere heriotza baino lehentxeago, 1902.urtean, Medikuntza eta Fisiologiaren Nobel sarirako hautatuen artean izan zen, azkenean Santiago Ramon y Cajal-ek irabazi zuen arren.\nXIX.mendeko azken hamarkadak esangura handikoak izan ziren medikuntza garaikidearen garapenerako. Joseph Skoda eta Carl von Rokitansky-k Vienako Medikuntza Eskola Modernoa sortu zuten (\"Neue Wiener Schule\"), mende honetako mediku berrien sehaska izango zena. Skoda \u201cnihilismo terapeutikoa\u201dren adierazle nagusia izango da, edozein esku-hartze terapeutiko baztertzen zuen korrontea, gorputzari bakarrik sendatzen utziz dieta egokiak eginez. Honez gain, mediku eta dermatologo aparta izan zen, bere diagnostiko bikain, zehatz eta azkarrengatik. Berak errekuperatu eta zabaldu zituen teknika diagnostikoak perkusioaren bitartez (Leopold Auenbruggerrek aurreratu zituenak) eta 1841.urtean sortu zuen Ferdinand Von Hebra XX. mendeko dermatologo adituaren batera lehenengo dermatologiako departamentua.\nRudolf Virchow-ek Rokitansky kontsideratzen zuen anatomia patologikoaren maisu, bere zehaztasun deskriptiboagatik eta horrela gaixotasun askori izena emanaz amitu zuen (Rokitanskyren tumorea, Rokitanskyren ultzera, Rokitansky sindromea...). 1848.urtean, Claude Bernard-ek, medikuntza esperimentalaren sortzaile eta mende honetako fisiologo handiak, lehenengo entzima aurkituko du (lipasa pankreatikoa). Urte hartan hasi ziren eterra erabiltzen kirurgien aurretik gaixoak sedatzeko eta mende honen amaieran Luis Pasteur, Robert Koch eta Joseph Lister-ek prozesu infekziosoen nondik norakoak eta etiologia azalduko dituzte teoria mikrobianoaren bidez.\nFrantzia eta Alemanian biokimika garatuko da, bizi-prozesuetan parte hartzen duten erreakzio kimikoak aztertzen dituen medikuntza eta biologiaren adarra. Honen harira sortuko dira bitaminen inguruko ikerketak eta elikadura eta dietetika modernoaren inguruko oinarriak ezarriko dira.\nIgnaz Semmelweis (1818-1865) mediku hungariarra medikuntza garaikidearen betiereko hausturaren paradigmaren (ordura arteko medikuntza \u201cartesanoa\u201dren) ordezkaria da. Etxe xumekoa zen eta lehenbizi Pest-en eta geroago Vienako Ospitale orokorrean ikasi zuen, non Skoda, Virchow, Hebra eta Rokitanskyrekin harremanetan jarri zen, azken honekin ebakuntza kirurgikoekin zerikusia zuten prozesu infekziosoak ikertu zituelarik. Momentu horretan sortuko zaio bizitza guztian mantenduko duen susmoa. Ignaz-ek uste zuen infekzioa erditze garaian hartzen zuten emakumeen heriotzak zerikusia zeukala erditzean laguntzen aritzen ziren ikasleek eskuak ez garbitzearekin. Bere susmoaren emaitzan frogatu ahal izan zituen ikerketa epidemiologiko sinple baina zuzen baten bidez: emakumeak emaginen laguntza bakarrik jasotzen zuten gelak eta ikasleen laguntza jasotzen zuten gelak alderatu zituen, azken hauetan erditzean infekzio hau harrapatu eta hitzen zirenen heriotza tasa %40ra iristen zela ikusiz). Semmelweis-ek berretsi bezala, infekzioen jatorria ikasleek erditzeetan lagundu aurretik hildako gorpuzkinekin lanean aritzean zegoen, bertatik garraiatzen baitzituzten eskuetan gorpu hauen usteltze prozesuan sortzen diren agente infekziosoak. Irtenbidea, berak aurkeztua eta beste ikerketa baten bidez frogatua, erditze geletara sartu aurretik eskuak kloruro kaltzikoaren garbitzean zetzan. Hau horrela izanik ere, medikuen estamentu ofizialak bere ebidentziak ez zituen onartu eta gezurti bat zela esan zuten.\nOrgano eta ehun desberdinen ezaguntzan egindako aurrerapenak asko egin zuten gorutz mende osoan. Theodor Schwann, Purkinje, Fran\u00e7ois Magendie-ren legea, Volkmann-en konduktua, Ludwig-en angina, Graves Basedow-ren gaixotasuna, Addison-en gaixotasuna, Santiago Ram\u00f3n y Cajal... organo bakoitzean espezializatutako mediku entzutetsuen zerrenda amaigabea da. Gainera, talde honetatik kanpo Gregor Mendel daukagu, medikua ez izan arren garrantzia handia izan zuena genetikaren aita izateagatik.\nLuis Pasteurrek ere medikuntza ez ikasi arren, XIX. mendeko medikuntzaren historiako ikerlari garrantzitsuenetako bat kontsideratzen da. Bere kimikako ikasketei esker, polarizatutako argiaren bitartez substantzia kimikoak behatzeko metodo bat diseinatu zuen, eta horrek mikroorganismoen ikerketan asko lagundu zion (legamietan hasiera batean) hartzidura prozesuak bat-batekoak ez zirela ziurtatuz, baizik eta lehendik presente zeuden mikroorganismo batzuen ugaritzearen ondorio zirela azaldu zuen. Honen ondoren, Joseph Listerrek ezagutza hau aplikatu zuen beroaren bitartez praktika kirurgikoko asepsian eta antisepsian, horrela ebakuntzetako heriotza tasak asko murriztuz eta kirurgiaren gorakadarako beharrezko pausua emanez. Prozesu infekziosoetan aurrerapen garrantzitsuena (txerto eta asepsiaren ondoren) berriz, Alexander Fleming-ek emango du XX.mendearen hasieran penizilinaren asmakuntzarekin, lehenengo antibiotikoarekin.\n1895.urtean, Wilhelm R\u00f6ntgen fisiko alemaniarrak, gaur egun X izpiak deitzen diegun uhinen luzeeran, erradiazio elektromagnetiko mota berri bat sortzea lortu zuen. Asmakuntza honi esker Fisikako Nobel Saria eman zioten 1901. urtean. Modu honetan, bizidunetan irudi bidezko diagnostikoa egiteko lehenengo teknika aurkitu zuen. Honez gain, 1896. urtean Henri Becquerel, Pierre Curie eta Marie Curie fisikoek erradioaktibitatea aurkitu zuten, horrela medikuntza nuklearrari bide emanez.\nXX.mendea.\nXIX eta XX. mendeen artean 3 paradigma mediku garatuko dira, positibismoan oinarri filosofikoa eta eredu zientifiko biologista batetik datozenak. Lehenengo paradigma anatomoklinikoa izan zen (gaixotasunaren jatorria lesioan dagoela zioen), bigarrena fisiopatologikoa (aldaeraren bat jasan duten prozesuetan bilatzen da jatorria) eta hirugarren eta azkena etiologikoa (kanpoko kausak dira gaixotzearen arrazoi). Gero eta jeinu indibidual gutxiago nabarmentzen dira eta ikerketa bilaketa oso espezifikoetan zentratzen den talde diziplinartekoan oinarritzen da.\nMende honetan ezarri zen ikerketaren eta industria farmazeutikoaren arteko harremana eta estatistika bihurtu zen medikuntzaren oinarri zientifiko. Gainera, mende bukaeran sortuko da ebidentzian oinarritutako medikuntza: ikerketa zientifikoek babesten dituzten aktuazio protokoloak, mediku indibidualen esperientzia eta iritzien aurretik jartzen joango da eta gero eta mundu interkonektatuago batean ezagutza teoriko medikuei baliozkotasun global bat eman zitzaien.\nMende honetako gehien nabarmendutako medikuen artean daude Sigmund Freud, psikiatriako iraultza ekarri zuena; Robert Koch, tuberkulosiaren sortzaile den baziloaren aurkitzailea; Paul Ehrlich, immunologiaren aita; Harvey Williams Cushing, neurozirujiaren aita edo Alexander Fleming, garai antibiotikoari hasiera emango zaion penizilinaren aurkitzailea.\nArlo sozialean, ezagutza medikua jakintza \u201caditu\u201d bat bezala definituko da, normala eta patologikoa deskribatu zituena eta ez gorputzean bakarrik oinarrituta, baizik eta zentzu kultural eta sozial zabalago batean. Horrela definitu zen emakumearen normaltasuna, ordura arteko ideologiarekin bat, emazte eta ama izaera bakarrik zuena. Gainera, medikuntzak jokaera kultural desberdin asko medikalizatu egin zituen, hiperaktibitatea izango litzateke kasu hauetako bat, non arazo sozial ziren hauek konpontzen saiatu ziren tratamendu farmazeutikoen bidez. Baina medikalizazioak izaera indibidual edo kolektiboko erantzun sozial oso anitzak sortzea bultzatu du eta baita gaur egun monopolio medikuak arriskuan jartzen dituen eguneroko bizitzako beste kulturetako jakintzen kontzientzia hartzea ere. Espezializazio eta ikerketa talde hauen inguruan, gaixotasuna ulertzeko modu berri bat garatu zen, gaixoa ulertzekoa hobe esanda. Ekologismoa martxan jarriko da, norbanakoa ingurugiroan integratu nahi duen mugimendu soziala.\nArrazionalistak izan ziren XVII- XIX.mendeetan, organo, ehun eta gaixotasunak sailkatzen lan handia hartu zuen, baita prozesu fisiologiko eta patologikoetako funtzionamendurako arauak zehazten ere. Baina gizakien konplexutasunaren ebidentziak gaixotasunei soilik begiratu beharrean, pertsona gaixoei begiratzera garamatza. Inguru honetan Osasunaren Mundu Erakundea proposatutako gaixotasunaren eta osasunaren modelo berriak garatuko dira, ordura arte bezala alderdi biologikoari soilik kasu egin beharrean, alderdi psikologikoa eta soziala kontutan hartuko dituena.\n1978.urtean Alma-Atako Lehen mailako osasun arretaren Konferentzia Internazionala ospatu zen, non aurrez aipatu ditugun printzipio horiek onartu ziren, baita biztanleriaren osasun maila hobetzeko lehen mailako arreta eta neurri sozial egokiak (ur edangarriaren hornidura, elikadura, txertaketa...) bermatuko zituena ere. Konferentzia haren leloa (azkenean bete ez zena) hauxe zen: \u201c\"Osasuna denontzat 2000.urterako\"'\u201d.\nHala eta guztiz ere, ebidentzia horrekin batera, industria eta ekonomia mailan farmakologiak izan zuen garapenak bihurtu zuen medikamenduen zerga sistema osasunaren ikono, XX. mendeko medikuntzan. Aspirina esaterako, Felix Hoffmannek sortua 1897.urtean, mende honetako kulturaren sinboloetako bat bilakatu zen. Ezaugarri kontraesankor hauek (gizatasuna galdutako eta merkantilizatutako medikuntza, baina aldi berean baztanga edo poliomielitisa bezalako gaixotasunak erradikatzea lortu, eta bizi esperantza 70 urtetik gora igotzea lortu duena) dira medikuntza modernoaren isla.\nEmil Kraepelin eta Eugen Bleuler, eta geroxeago Sigmund Freud iritsita, hasiko da garapen bidean medikuntza modernoaren adar berantiarrenetako bat: psikiatria. Kraepelin aitzindaria izan zen gaixotasun psikiatrikoak nagusiki trastorno biologiko edo genetikoen ondorio zirela esanez. Bleulerrek funtsezko ekarpen batzuk egin zituen psikiatria klinikoan (berari dagozkio eskizofrenia eta autismo terminoak) eta Freud mugimendu psikoanalitikoaren sortzailea izan zen. Eskola psikoanalitikoa bere dizipuluek berritu zuten etengabe eta bizirik jarraitu du ahulago edo sendoago bere sortzailearen heriotzaren ondotik. Bere ideia nagusiak psikiatriaraino iritsi dira, artea, erlijioa eta antropologia bezalako diziplinetatik pasa eta kultura orokorraren parte izatera ailegatu arte.\nGeroago, psikiatrian eragina izango dute, fenomenologia eta existentzialismoak Karl Jaspersen eskutik eta konduktismoak John Broadus Watsonen eskutik. XX.mendearen amaieran, psikofarmakologian aurrerapen asko eman ziren eta horrela neurofisiologiara gerturatzeko urratsak eman ziren.\nGarai honetan azpimarratu behar ditugun lorpen teknikoetako beste bat odol-transfusioa da, Karl Landsteinerrek egindako odol taldeen inguruko lanaren ondotik etorri zena. Lehenengo organo transplantea ere garai honetan kokatuko dugu, bihotz-transplante bat egiten lehena izan zen Christiaan Barnarden eskutik.\nGenetika molekularra mende honetan jaio zen eta fisikaren aplikazioak garatu ziren medikuntzako arlo desberdinetan: erradioisotopoen erabilera, elektroforesia, kromatografia, espektrofotometria, laserraren erabilera, mikroskopio elektronikoa, ultrasoinuen teknika ekografietan, TAC edo erresonantzia magnetikoa.\nSistema informatizatuen bidezko kalkuluen automatizazioak erabat aldatu du XX.mendea eta zientzia askorentzat aurrera pauso handia izan da, baita medikuntzarentzat ere. Ziur asko, giza genomaren sekuentziazioa izango da XX.mendeko lorpenik handiena eta oraindik ere hamarkada batzuk pasa beharko duten arren informazio guzti hau ondo ulertu eta aprobetxatzeko, ez dago zalantzarik gaixotasun asko eta baita gizakia bera ere ondo ulertzeko eta definitzeko iraultza bat izan dela."}
{"id": "747051", "revid": "63274", "url": "https://eu.wikipedia.org/wiki?curid=747051", "title": "Real 100 Museoa", "text": "Real 100 Museoa Donostiako Anoeta futbol zelaian kokaturiko museoa da. Bertan Errealaren azken mendeko historiaren bilakaera aztertzen da. Museoak 400 metro karratu ditu. Bertan futbolaz gain Errealaren beste kirol sailak ere aipatzen dira. Museoa 2009ko irailaren 9an ireki zen."}
{"id": "747052", "revid": "1519", "url": "https://eu.wikipedia.org/wiki?curid=747052", "title": "Djuna Barnes", "text": "Djuna Barnes (Cornwall-on-Hudson, New York, 1892ko ekainaren 12a - New York, 1982ko ekainaren 18a) idazle estatubatuarra izan zen.\nParisen bizi izan zuen denbora luzean, non bohemioaren bizitza izan zuen abangoardiako loraldian; eta Europan zehar ibili zen. Bere azken 40 urteetan New Yorkera erretiratu zen. Bere lagunen artean, besteak beste, hauek zeuden: Ezra Pound, James Joyce, Gertrude Stein, Robert McAlmon, Natalie Barney, Peggy Guggenheim, Kay Boyle, Eugenio Montale, Elsa von Freytag-Loringhoven edo Janet Flanner Parisen eta E. E. Cummings Ameriketako Estatu Batuetan.\nEmakume hezigaitza zen, edozein esperientzia berri probatzeko gogotsua eta moral burgesaren, politikaren eta konbentzio artistikoen hauslea, bere bizitza bere lanetan irudikatu zuen, besteak beste, axolagabetasuna, onirismoa, lesbianismoa, haustea eta lilura.\nBizitza.\nCornwall-on-Hudson-en jaio zen, New Yorkeko artisten kolonia batean, haren gurasoek, Henry Budington Barnes eta Elizabeth Chappel, biolina ikasi zuten Ingalaterran ezkondu aurretik, eta 1913an dibortziatu ziren. aitak eta amonak estimua handia transmititu zioten arteagatik (Barnesen etxera maiz joaten ziren Jack London eta Franz Liszt bezalako artista handiak). Ez zuen hezkuntza formal bat izan bere aitak uste zuelako sistema publikoa eskasa zela, eta, beraz, sentitzen zuen etxeko hezkuntza askoz ere onuragarria zela. 20 urtekin eta institutuan ikasten zegoela, bere ibilbidea erreportari eta ilustratzaile bezala Brooklyn Eagle-rako hasi zuen. Aita eta amona bere heziketaz arduratu ziren. \n16 urte zituela, bortxatu egin zuten, itxuraz, bizilagun batek eta aitaren baimenarekin edo, agian, aitak berak. Gertaera hori \"Ryder\" lehen nobelan gain-gainetik aipatu zuen, eta zuzenean \"Antiphon\" lanean. Bere amonarekiko korrespondentzian dauden sexu erreferentzia esplizituek, harekin ohea partekatu zuen urte askotan, intzestua iradokitzen dute, baina Zelda amona lana idatzi zuen baino berrogei urte lehenago hil zena, bere salaketetatik kanpo geratu zen."}
{"id": "747054", "revid": "119347", "url": "https://eu.wikipedia.org/wiki?curid=747054", "title": "Zarauzko Arte eta Historia Museoa", "text": "Zarauzko Arte eta Historia Museoa Zarauzko dorrean kokaturiko Zarauzko historia eta artearen inguruko museoa da. Museoak 2002ko ekainean ireki zituen ateak. Bertan, eta Zarauzko historia, X. mendetik gaurdaino azaltzen du. Zarauzko Udalak bere herriko Historia, Arte eta Kultura adierazpenak bertan lekua izan zezaten antolatu zuen Museoa, eta herriko eraikuntzarik zaharrenean kokatu zuen. Museoak zerbitzu ezberdinak ematen ditu, besteak beste, Historia Artxiboa, Histori Museoa eta Arte Museoaren zerbitzuak eskaintzen ditu."}
{"id": "747058", "revid": "15795", "url": "https://eu.wikipedia.org/wiki?curid=747058", "title": "Mediaset Espainia", "text": ""}
{"id": "747059", "revid": "84020", "url": "https://eu.wikipedia.org/wiki?curid=747059", "title": "Ekoizpen teoria", "text": ""}
{"id": "747060", "revid": "56983", "url": "https://eu.wikipedia.org/wiki?curid=747060", "title": "Mediaset Espa\u00f1a", "text": "Mediaset Espa\u00f1a, Grupo Audiovisual Mediaset Espa\u00f1a Comunicaci\u00f3n, S.A.U. izenarekin ezagutzen dena (1989tik 2011 arte Gestevisi\u00f3n Telecinco, S.A. zuen merkatal izena), komunikabide enpresa espainiar bat da. Hau 1989. urteko martxoan sortu zen Mediaset enpresa italiarraren eskutik, azkenen honen jabea Silvio Berlusconi da. Enpresa honen aktibitatea telebistako edukien produkziora eta zabaltzera bideratzen da.\nGaur egun hurrengo kate hauek zerbitzatzen ditu: Telecinco, Cuatro, Factor\u00eda de Ficci\u00f3n, Boing, Divinity, Energy eta Be Mad. Gainera, Telecinco HD eta Cuatro HD kateak ere zerbitzatzen ditu. Azkenengo hauek enpresako kate nagusietako definizio altuko seinalea emititzen dute.\nMediaset Espainia taldeak, bere talde enpresarialaren barruan beste enpresa batzuk bere gain hartzen ditu: Atlas berrien agentzia, Publiespa\u00f1a publizitate gestorea edo Telecinco Cinema telebista eta zinemagintzako ikus-entzunezko ekoizlea. 2011. urtearen hasieran, Cuatro katearen xurgatzearen ondorioz, konpainia hauek desagertu ziren eta Mediaset Espainia taldearen parte bihurtu ziren. Taldeak Endemol-en %75a bere esku hartzen du Mediasetekin batera.\nMediaset Espainiako akzionista nagusiak, Mediaset S.p.A kapitalaren %41,2 batekin eta Grupo PRISA kapitalaren %13,65 batekin dira.\nAipatu beharra dago, gaur egun Mediaset Espa\u00f1a Comunicaci\u00f3n dena lehenago Gestevisi\u00f3n izenarekin ezagutzen zela. 2011ko martxoaren 11an, kate berrien sorrerarekin eta Cuatro katearen erosketarekin bat, enpresa berak, akziodunen batzarrean, CNMVri jakinarazi zion konpainiaren giza izendapena Mediaset Espainiara aldatuko zuela.\nHistoria.\nHasiera: Lazarov etapa\nMediaset Espa\u00f1a Comunicaci\u00f3n (Gestevisi\u00f3n deiturikoa 1989tik 2011ra) 1989ko martxoaren 10ean sortu zen, telebista pribatu gisa Felipe Gonz\u00e1lezen gobernuak adierazi zuen moduan,Telebista Pribatuaren Legea onartu zenean. Bere lehenengo presidentea German Sanchez Ruiperez izan zen eta 250 milioi pezetako kapitalarekin honako sozietate konposizioa zuen:\n1989ko abuztuaren 25ean, Antena 3 telebista eta Prisa TV-rekin batera emiziorako lizentzia lortu zuen, hamar urtez kanal pribatua sortzeko nazio mailan. Hasierako 90eko hamarkadan, hainbat liskar sortu ziren kideen artean. Alde batetik, Anaya eta Fernandez Montreal, enpresaren %40ren jabeak zirenak eta bestetik, Berlusconi, ONCE eta Angel Medranok, enpresaren bi presidenteak kaleratzea lortu zuten: German Sanchez Ruiperez eta Juan Fernandez Montreal. Honek eragin zuen, presdienteordeak, Miguel Duranek, presidentearen lekua hartzea.\nAnaya eta Juan Fern\u00e1ndez Montreal kaleratzean, Javier de la Rosa enpresaburu katalana Mediaset Espa\u00f1a Comunicacion-en sartu zen, Telefuturo sozietatearekin kapitalaren %25a lortu baitzuen. Horrela, Telecinco estatuan emitizen zuen bigarren kate pribatua izan zen. Bere lehenengo emisioa 1990ko martxoaren 3an hasi zen gaueko zortzietan \u201c\"\u00a1Por fin juntos!\"\u201d telesailarekin, Victoria Abril eta Miguel Bos\u00e9-k aurkeztua Madrileko Lope de Vega antzokitik emititua izan zen. Amaitzean, \u201c\"en busca del arca perdida\"\u201d filma jarri zuten eta gero, boxeo lehiaketa bat. Hasierako emizioak soilik Madril eta Bartzelonan ikusten ziren arratsaldeetan eta gauetan.\nCarlotti etapa\n1993tik aurrera, Lazaroven formulak ahulduz joan zen eta bere lehiakideak, Antena 3, audientzia gehiago lortu zuen. Honek, galera ekonomiko nabariak eta krisi instituzionala sortu zuen, ondorioz, ONCE enpresatik alde egin zuen eta 93ko abenduan, Maurizio Carlottik Valerio Lazarov-en postua jaso zuen.\nCarlottik ezarri zuen neurririk nagusiena,gastuen murrizketak izan ziren: langileen %40 kaleratu zuen, telebista publikoan lehen aldiz greba bat egitea ekarri zuena. 1996an Correo-Prensa Espa\u00f1ola taldeak, geroago, Vocento izenarekin ezagutu zena, ONCEren lekua hartu zuen eta Alejandro Echevarr\u00eda jarri zen Telecincoren buru. Urte bat geroago, Telecincok identitate korporatibo berria estreinatu zuen, Mediaset-ek kontrolatzen zituen telebisten logotipo karakteristikoak ezabatuz\nEtapa honetan zehar, fiskaltzak ustelkeriagatik ikertu zituen 1990ean eta 38 pertsona egotzi zituzten, horietatik, Silvio Berlusconi, Valerio Lazarov, Javier de la Rosa, Angel Medrano eta Miguel Duran.\nVasile etapa\n1999ko martxoan, Maurizio Carlotti presidenteordea izendatu zuten eta Paolo Vasilek enpresaren burua bihurtu zuten. Vasileren etapan zehar, hainbat telesail berri estreinatu ziren 2000an, horietatik, \u201cGran Hermano\u201d, lehenengo telerrealitate lehiaketa, gaur egun ere emititzen dena eta audientzia handia izaten duena.\n2002an Vocento taldeak Mediaset-i %12ko akzioak saldu zituen, 276 milioi euroren truke. Gainera, urte berean, TDT bidez hasi ziren euren edukiak emititzen.\n2004ko uztailaren 24an Telecinco-ko Gestevison taldeak burtsa-merkatuan sartu ziren eta akzioen balorea aldatu zen. Horrela 2005eko urtarrilean IBEX 35ean sartu ziren. Burtsa- merkatuan sartzeko, Publiespa\u00f1a Telecincon sartu zen. Hortaz, Telecinco honela banatu zen: Mediaset Investiment (%50,1), Vocento (%5,1) eta gainerako %44,8a kapitalaren eta akziodunen artean banatzen zen.\n2005eko azaroaren 30ean, emisio berriak hasi ziren: Telecinco Sport, kirola solik emititzen zutena eta Telecinco Estrellas, fikzioari eta entretenimenduari bidertauta.\n2006an Telecincok MIramon Mendi produktorearen %15a erosten du. 2007ko uztailean, Mediacinco Cartera- sociedad Gestevison Telecincoren %75ean hartzen du parte eta %25a Mediasetek- Cyrte Fund eta GS Capital Partners-ekin batera Telefonica lortu zuten %75arekin, garai hartako produktore handiena Europa mailan. Urte horretan bertan, Cincoshop katea sortu zuten, teletiendari bideratuta zegoena.\n2008ko otsailaren 18an, Gestevision Telecincok aldaketak egiten ditu bere kanaletan: Telecinco Sport, Telecinco 2 bihurtzen da eta Telecinco Estrellas, gai berdinak lantzen dituen kanala sortzen dute Factoria de Ficcion (FDF Telecinco).\n2009an ere beste hainbat aldaketa egin zituen kanaletan, Telecinco 2, La Siete deitu zioten, gai berdinak lantzen zituena baina gazteei zuzenduta zegoena, entretimendurako sortua. Bestalde, FDF Telencicok logotipoa aldatzen du eta Factoria de Ficcion izena jartzen diote. Urtean zehar, Vocentok %5,1 saltzen du eta ofizialki, abuztuaren 1ean enpresatik alde egiten du.\n2010eko uztailaren 19an Telecinco, La Siete eta Factoria de Ficcion publizitate berdina emititzen hasten dira, mozketak eginez eta hori kontsumitzaileek kritikatu zuten. Azkenean, publizitate berdina jartzearen kontra egin zuten eta kanal bakoitzak bere aldetik jartzen zuen publizitatea.\n2010eko abenduaren 31n, CNN+ aren itxierarekin, GH 24 horas kanala sortu zuten, 24 orduz lehiaketa emititzen zuena. Kanal hori behin-behineko programa zenez, 2011ko martxoaren 1ean Divinity kanala sortu zuten. Martxoren 11n Cuatro erostean eta beste hainbat kanal sortzean, enpresak Comision Nacional del Mercado de Valores-ari, enpresari izena aldatu ziola esan zuen: Mediaset Espa\u00f1a Comunicacion.\n2012ko apirilaren 26an Cuatro HD sortu zuten, irudi kalitate handiagokoa.\n2012ko abenduaren 31n Nueve kanala sortu zuten, minisailak, telenobelak, telesailak eta talent show-ak emititzen zituena.\nTelecinco eta Cuatro-k bat egitean guztira zortzi kanal izan ziren: Telecinco, Cuatro, La Siete, Factoria de Ficcion, Boing, Divinity, Energy eta Nueve. Gainera, Telecinco HD eta Cuatro HD ere sortu zuten.\nGestevisi\u00f3n Telecinco-Sogecuatro fusioa.\n2009ko abenduaren 18an, Mediasetek, Gestevisi\u00f3n Telecincoren akziodun nagusiak, eta PRISAk, Prisa TV-ko jabeak, akordio bat sinatu zuten. Akordio honen bidez bigarrenaren lizentzia lehenengoaren menpe geratu zen.\nFusio akordioaren ostean, Cuatro eta bere emititzeko lizentzia PrisaTv-tik banandu ziren, Sogecuatro sortuz. Azkenengo enpresa hau Gestevisi\u00f3n Telecincoren esku geratu zen bere osotasunean. Honekin batera PRISA taldeak Mediaset Espainiako %18ko kapital sozialeko akzioak lortu zituen. Akordio hau baino lehen, Gestevisi\u00f3n Telecincoko sarrera adostu zen Canal+eko akzionadunean, akzioen %22arekin.\nHilabete batzuk geroago, 2010eko abuztuaren 23an hain zuzen, 40Latino-k bere emisioak eten zituen, eta honen lekuan Canal+2 emititzen hasi zen, hau Canal+ eta Movistar bezalako ordainpeko kateetan emititzen zen. Geroago, denboraldi berriarekin, Boing sortu zen, umeentzat bideratutako marrazki bizidunak ematen dituen katea, eta baita Telecinco HD, Telecincoko definizio altuko katea. Gainera, Cuatroren erosketaren ostean eta Mediaset Canal+ren akzionaduan sartzearekin, 2011ko urtarrilean medio materialen fusio bat gauzatu zen Informativos Telecinco eta Noticias Cuatroren artean, Mediaset Espainiak Fuencarralen duen egoitza eta instalazioetan. Dena dela, Prisak CNN+ katea itxi zuen errentagarria ez zelako ateratzen \u00a0ikusi zelako. Berrien katearen ordez, Gran Hermano emititzen hasi ziren, tele-errealitateko kanal bat non Gran Hermano lehiaketarekin eguneko 24 orduko konekzioak egiten ziren. Kanal hau probisionala izan zen eta laster itxi zuten Divinityri sorrera emanez, enpresaren hitzetan emakumeentzako katea izango zen katea. Azkenik, 2011ko abenduaren 19an Canal+2-k emisioak eten zituen, hau TDTn ordezkatua izan zen Energy kateagatik, Mediaseten gizonezkoentzako katea. Aipatu behar da Canal+2 ordainpeko telebistan ikusgai jarraitzen duela. Honen ostean, Cuatro HD sortu zen, Cuatroko definizio altuko katea; eta 2012ko abenduaren 31an Mediaset Espainiak LaNueve proiektua berreskuratu zuen, Nueve markarenpean, emakumeentzako kate bat zen non telenobelak, telesailak, gaurkotasunezko telebista programak, talent showak\u2026 emititzen diren.\n2014ko maiatzaren 6an La Siete eta Nueve kateek euren emisioak eten behar izan zituzten epaile gorenak ezarritako sententzia baten ondorioz, kate hauek TDTan emititzen hasi baitziren ikus-entzunezko legediak agintzen duen konkurtso publikoan parte ez hartzeagatik.\nAkordio honi esker Mediaset Espa\u00f1a Comunicaci\u00f3n taldea Espainiako komunikazio enpresa garrantzitsuenetako bat bilakatu da. Taldea sei katez osatuta dago; Telecinco, Cuatro, Factor\u00eda de Ficci\u00f3n, Boing, Divinity, Energy, Telecinco HD eta Cuatro HD. Alejando Echeverria da honen presidentea eta lau kontseilari delegatuk parte hartzen dute; Paolo Vasile, Giuseppe Tringali, Juan Luis Cebrian eta Manuel Polanco.\nKate hauen fusioaren lehen hilabetean Telencincok eta Cuatrok ikusentzule kopuruaren galera nabaritu zuten, baina pixkanaka-pixkanaka audientzia berreskuratzen joan dira.\nTelebista konektatua (HbbTV).\n2011ko maiatzean, Mediaset Espainiak eta Movistarrek akordio bat sinatu zuten interneten bidezko telebista martxan jartzeko. Honetarako, HbbTV teknologia erabiliko zen (Hybrid Broadcast TV). Hau froga moduan emititzen hasi zen 2011ko ekainaren 18an.\nInternet bidezko telebista martxan jarri zenetik Mediaset Espainiak bere edukia bideoen bitartez zabaldu ahal izan du. Hau erabilgarria izan da ordenagailuetan, tabletetan, eta interneteko koneksioaz baliatzen diren edozein telebista aparatuetan.\nTelebista onlineko plataformak.\n2011ko azaroaren 16an, Mediaset Espainiak online bidezko telebista plataforma bat zabaldu zuen MiTeleren bitartez. Bere edukia Telecinco eta Cuatro kateen telesail eta programetan oinarriturik dago, zuzenean edo nahieran. Debalde da eta ez dago izena eman beharrik zerbitzu hau erabiltzeko.\nmtmad: soilik online edukien \u00a0plataforma\nEnpresak.\nMediaset Espainia taldeak, bere talde enpresarialaren barruan beste enpresa batzuk bere gain hartzen ditu:"}
{"id": "747062", "revid": "119347", "url": "https://eu.wikipedia.org/wiki?curid=747062", "title": "Jadwiga Grabowska-Hawrylak", "text": "Jadwiga Grabowska-Hawrylak (Tarnawce, Polonia, 1920ko urriaren 29a -- Wroclaw, 2018ko ekainaren 5a) poloniar arkitektoa izan zen. Modernismoaren ordezkaria, Poloniako Arkitektoen Elkargoko kidea (1951), Poloniako mugimendu modernoaren arkitekto nagusietakoa [1] eta Ohorezko SARP Sariaren irabazlea izan zen (1974) [2].\nBizitza.\nJadwiga Grabowska-Hawrylak-ek Wroclaw-eko Unibertsitate Politeknikoko Arkitektura Fakultatean ikasi zuen. 1950. urtean amaitu zituen ikasketak, Wroclaw-eko II. Mundu Gerra osteko lehen arkitektoa bilakatuz. Unibertsitatean egin zuen lan lehenik irakasle laguntzaile moduan, eta \u00abMiastroprojekt Wroclaw\u00bb enpresa publikoan ondoren, 1951tik 1981era. Ordukoak dira bere lan nagusiak. 80.eko hamarkadan bere bulego propioa ireki zuen.\nEstatuak ezarritako errealismo sozialistaren ondorengo fasearen ordezkaria zen Grabowska-Hawrylak, gerraostearen eta mugimendu moderno berantiarraren kontestuan. 1960. urtetik aurrera mugimendu brutalistaren eta metabolistaren ildoa jarraitu zuen, eta 1970.etik aurrera erregionalismo kritikoaren influentzia jaso zuen [3]. Bere lanik ezagunenak k eta Hugo Ko\u0142\u0142\u0105taj kaleko etxebizitzak dira, biak ala biak Wroclaw-en."}
{"id": "747065", "revid": "42829", "url": "https://eu.wikipedia.org/wiki?curid=747065", "title": "Mikhail Sholokhov", "text": ""}
{"id": "747071", "revid": "105290", "url": "https://eu.wikipedia.org/wiki?curid=747071", "title": "Babiloniar astronomia", "text": "Babiloniar astronomiak antzinako Mesopotamian garatutako teoria eta metodo astronomikoak izendatzen ditu. Tigris eta Eufrates ibaien arteko (gaur egungo Iraken) eskualde honetako zibilizazio batzuk aitzindariak izan ziren mendebaldeko astronomian. Horien artean sumertarrak, akadtarrak, babiloniarrak eta kaldearrak dira ezagunenak. Astronomia babilonikoak ezarri zituen ondorengo zibilizazioen astronomiaren oinarriak, hala nola greziar, indiar, sasandar, bizantziar eta siriarrarena, eta baita Erdi Aroko astronomia arabiar eta europarrarena ere. Autore klasiko greko eta latindarrek sarritan aipatzen dituzte Mesopotamiako astronomoak, eta \u201ckaldeo\u201d izena ematen diete, hauek apaizak eta astrologian espezializatutako idazleak baitziren.\nK. a. VIII. eta K. a. VII. mendeetan, kaldearrak enpirikoki hurbildu ziren astronomiara, Unibertsoaren bertsio ideal bat zehazten zuen kosmologia sortuz. Astrologia ere garatu zuten, planeten posizioei lotua eta arrazonamendu logikoan oinarritua, astronomiari ekarpen garrantzitsuak eginez eta baita zientziaren filosofiari ere. Pentsalari eta ikerlari batzuentzat hau izan zitekeen lehen iraultza zientifikoa. Astronomia babilonikoaren teknikak eta metodoak neurri handi batean astronomia klasikoak eta helenistikoak hartu zituzten geroago.\nAstronomia paleobabilonikoa.\nAstronomia paleobabilonikoa mendebaldar astronomiaren jatorritzat hartzen da. Erreinu babilonikoan caldea dinastiaren eraketa aurretiko astronomia praktikatua da.\nK.a 3500. eta K.a 3000 urte bitartean, sumerioek cuneiforme izenean ezagutzen den idazkera ezaguna garatu zuten, eta horregatik izarren gertaeren inguruan lehendabiziko erregistroak egitea posible izan zen. Sumerioak astronomia zurruna praktikatzen zuten arren, babilonioen astronomia sofistikatuaren influentzia garrantzitsua izan zuten, zeinek kontzeptu batzuen artean izarren teologia (planetak jainko garrantzitsuak kontsideratzen zituen eta zenbaki sistema sexagesimala erabiltzen zuten) oinordetzan jaso zuten.\nBabilonioak lehenak izan ziren fenomeno astronomikoen denborak erregistratzen idatziz eta kalkulu idatziak aplikatzen beraien aurreikuspenak formulatzeko. Garai paleobabilonikoko (K.a 1792 eta 1595 urte bitartean) buztinezko taulek, eguzki urtearen eguneko orduak kalkulatzeko metodo matematikoak erabiltzen zituztela erakusten dute. Gaur egun, En\u00fbma anu enlil izeneko cuneiforme taulak kontserbatzen dira. Testu astronomiko hauetatik zaharrena 63. taula edo Ammisaduga Artizarra deitzen da. Izan ere, artizarraren 21 urteko irteerak eta sarrerak jartzen ditu.\nBeste taula ezagun bat Mul-Apin da, non izarren eta konstelazioen katalogoak, heliako gehiago aurkitzeko metodoak eskaintzen dituen. GU izeneko taulak izarrak zenbakitzen ditu beraien inklinazioaren arabera. Horrez gain, dozenaka buztinezko taula ezagutzen dira eklipseen behaketa idatzia dutenak . Aurkikuntza guzti hauek egunaren iraupena neurtzetik hasita (cleipsidrekin, gnomonekin eta interkalazioekin) sistema erreferentzialaren arabera idazten ziren.\nKaldear astronomia.\nKaldeako astronomiak Babiloniar dinastiaren erreinuaren (K.a 626-530) astronomia praktikatuaz gain, seleukotar inperioaren eta errege partoen praktikak ere barne hartzen ditu.\nNabonasar erreinuan (K.a 747-733) zehar bai kantitate aldetik eta baita kalitate aldetik ere, hobekuntza nabarmenak ikusi ziren behaketa astronomikoetan. Modu sistematikoan hasi ziren izarren fenomenoak artxibatzen, eta honek denbora tarte berriez jabetzea ekarri zuen, horien artean 18 urteek bi eklipse hartzen dituela. Ptolomeo astronomo greziarrak (K.a 100-170) bere egutegiaren sorrera Nabonassar erreinuaren hasieran kokatu zuen.\nKaldeako astronomiaren azken aurkikuntzak seleucida inperiopean (K.a 323-60) izan ziren. K.a. III. mendean astronomoak planeten mugimenduak aurreikusteko kronogramak erabiltzen hasi ziren. Testu hauek aurreko behaketekin alderatzeko balio izan zuten eta horrela errepikapenak detektatzeko. Denbora honetan zehar edo pixka bat beranduago kalkuluko formulak erabiltzen hasi ziren taulak erabili beharrean, honela hurrengo gertakarien datak bilatzeko.\nAstronomia enpirikoren garapena.\nAstronomo kaldear gehienak efemerideak sortzen soilik interesatu ziren, eta ez ikusitako mugimenduen azalpen teorikoak garatzean. Mesopotamiako planeten modeloak enpirikoak ziren eta aritmetikaren bidez tratatzen ziren garai helenistikoan ez bezala. Azken hauek geometria, kosmologia eta filosofia espekulatiboa ere kontutan hartzen zituzten . Kaldearrak aritmetikaz gain, kosmogoniaz ere kezkatzen ziren eta baita unibertso primitiboaren natura idealaz ere. Astronomo kaldearren aurkikuntza garrantzitsuenen artean, eklipseen zikloak eta saroen zikloak zeuden, behaketa astronomiko zurrunen artean.\nAstronomo kaldear garrantzitsuenen artean Naburimannu (K.a VI y III. mendean), Kidinnu (K.a. 340-280), Beroso (K.a. 350-270) eta Sudines (K.a 280-200). Influentzia handia izan zuten astronomo greko batzuengan, besteak beste Nizeako Hiparco (K.a 190-120) eta Ptolomeorengan (K.o. 100-170, alejandriako astronomoa).\nHeliozentrismoaren aitzindariak.\nSeleukotar Seleuko astronomo kaldearrak (K.a. 190-130) izarren fenomenoak azaltzeko modelo heliozentrista bat proposatu zuen . Seleuko ezaguna da Plutarko-ren (K.o. 50-120) idatziengatik. Sistema heliozentristaren partaide zen, non lurra bere inguruan biratzen den, eta gainera eguzkiaren inguruan bueltak ematen dituen sinesten zuen. Plutarcoren arabera, Seleucok bere sistemaren erakustaldia ematen zuen, baina gaur egun ez da ezagutzen.\nLucio Russoren arabera (1944), bere erakustaldiak mareen fenomenoei lotuta egon zitekeen . Seleucok mareen mugimenduek ilargiarekin zerikusia dutela ohartuko zen, nahiz eta ilargia eta itsasoaren arteko mugimendua atmosferarekin lotuta zegoela pentsatu. Estrabonen arabera , Sleuco izango zen mareen mugimenduak azaltzen ilargiarekin lotuta.\nVan der Waerdenekin bat etorriz, Seleukok teoria heliozentrikoa modelo geometrikoen konstanteekin azaltzen zuen, horrela aurreikuspen egokiak ematen zituelarik. Metodo trigonometrikoetan oinarritu zitekeen Hiparcoren (K.a. 190-120) garaikoa izanik, baina ez zen horrela izan .\nAstronomia helenistikoan izan ziren eraginak.\nGarai klasikoko idazle grekoek eta helenistikoek (horien artean matematikoak, astronomoak eta geografoak) gaur egun arte iraun dute babilonioen mendebaldeko zibilizazioen obrak ez bezala, mendeetan ahaztuak izan baitira. XIX. mendeko indusketa lanetan cuneiformez idatzitako buztinezko hainbat taulatxo aurkitu ziren astronomiari buruz hitz egiten zutenak. Horietako gehienak Abraham Sachs-en bidez deskribatuak izan ziren eta ondoren Fran\u00e7ois Thureau-Dangin-ek publikatu zituen bere \u201cTestu matematiko babilonioetan\u201d. Aurkikuntza arkeologiko hauen aurretiko erreferentzia bakarrak autore grekoen bidez eratorritako astronomia babilonikoa zen.\nBerriz ere zibilizazio babilonikoa aurkitu zenean, argi geratu zen astronomia grekoak kaldearretatik ideia asko hartu zituela. Ebidentzia hauetako batzuk Hiparco (K.a. 190-120) eta Ptolomeo (K.o. 100-170) bezalako testuetan agertzen dira.\nKaldearren aurkikuntzak, K.a. IV. mendean Alejandro Magnoren persiar inperioaren konkista eta gero iritsi ziren Greziara, hau da, pentsalari babilonio eta grekoak beraien artean ideien elkartrukea posible izan zutenean.\nInfluentzia goiztiarra.\nPentsalari asko ados daude ziklo metonikoa greziarrek eskriba babilonikoei esker zekitela esatean. \"Meton\" V. mendeko Atenaseko astronomo bat zen, eguzki-izarren egutegi bat proposatu zuena. K.a. IV. mendean Eudoxo Knidokoa (K.a. 390-337) astro finkoei buruz liburu bat idatzi zuen. Konstelazio batzuei buruz ematen duen deskribapena, zehazki 12 zeinu zodiakoei buruzkoak babilonioen antzekoak dira. Mende bat beranduago, Samoseko Aristarkoak (K.a. 310-230) babilonioek aurkitutako eklipseen zikloak erabili zituen urte baten iraupena zehazteko. Hala ere, grekoen eta kaldearren arteko erlazioak suposizioak besterik ez dira.\nOinordekoak: Hiparco eta Ptolomeo.\nPtolomeok (K.o. 100-170) bere Almagestoan esaten duenez , Hiparkok (K.a. 190-120) ilargiaren faseak zuzendu zituen astronomo zaharrenen behaketei erreparatuz. Baina, Ptolomeok Hiparkori ematen dizkion datuak lehendik sistema efemerida babilonikoetan erabiltzen ziren, Sistema B deituak. Hiparkok itxuraz idatzi kaldearretan irakurritako eta behatutako datuak baieztatzera soilik mugatu zen.\nAgerikoa da bai Hiparkok eta bai Ptolomeok mendeetan egondako eklipseen behaketen lista oso bat zutela. Hauek, seguru asko, kaldearren buztinezko taulatxoetatik hartuak izango ziren. Babestutako ereduak K.a. 652tik K.o. 130 urte arte datatuta daude, baina aipatzen diren izarren gertakariak Nabonassar erreinu arte gainditzen dira, Ptolomeok bere egutegia errege honen hasierako urtean hasten duelarik, K.a 747an.\nSistema B deritzonean erabilitako denboraren artean, Ptolomeok izendatuak, hauek aurkitzen dira:\n\u25cf 223 hilabete (sinodiko) = 239 aldiz perigeo-tik pasatu (hilabete anomalistikoa) = 242 aldiz igaro nodos marratik (hilabete drakonitikoa). Aldi honi saros deitzen zaio, eklipseen aldiak kalkulatzeko oso egokia.\n\u25cf 251 hilabete (sinodiko) = 269 aldiz perigeo-tik pasatu.\n\u25cf 5458 hilabete (sinodiko) = 5923 aldiz nodos marratik pasatu\n\u25cf 1 hilabete sinodiko = 29;31:50:08:20 egun (sistema sexagesimalean 29.53059413 egun).\nBabilonioek aurkitzen zituzten aldi eta hilabete sinodiko guztiak jartzen zituzten, seguru asko egutegi eguzki-izarra erabiltzen zutelako. Urtearen iraupena izarren gertakarien arabera alda zitekeen, neurtzeko erreminta gisa. Hiparkoren obran agertzen diren metodo babilonikoen arrastoak hauek izan ziren:\n\u25cf Zirkuluaren zatiketa 360\u00ba tan (lehenbiziko grekoa izan zen egiten).\n\u25cf Sistema sexagesimal-aren erabilera.\n\u25cf Pechus-en erabilera, 2\u00ba angeluaren irekiera unitatea.\n\u25cf 238 eguneko aldi edo 9 hilabete anomalistikoen erabilera.\nBabiloniatik Bagdadera.\nSasaniden astronomia.\nMesopotamian izan zen sasanidek beren inperioaren kapitala ezarri zutenean, Ctesifonte hirian. Persiarrak eta babiloniarrak astronomiara dedikatu ziren bai Ctesifonten eta baita Gundishapurren ere (Persian). Sasanida aldiko testu astronomiko gehienak Pahlavi hizkuntzan idatziak izan ziren. Zj al Shah sasanidako astronomiaren oinarria zen eta informazio astronomiko handia zuten taulez osatuta zeuden.\nMusulmanen astronomia.\nPersiar konkistaren ondoren, Mesopotamiak Irak izena hartu zuen. Abbastar Kalifa herriaren menpean, kapitaleko inperioa Bagdadera mugitua izan zen, VIII. mendean Irakeko kapital izendatua. VIII. mendetik XIII. mendera -Islamaren urrezko aroa ere deitua- Irak aktibitate astronomikoaren zentroa bihurtu zen eta Basora hiria materia honetako ikastetxe zentro handiena bihurtu zen. Arabiera jakintsuen hizkuntza bilakatu zen eta Irakeko musulmanek 1258 arte astronomiaren aurkikuntzen ekarpenak eman zizkien, Mongoliarrek Bagdad konkistatu zuten arte, horrela dinastia abasiari amaiera emanez."}
{"id": "747072", "revid": "23317", "url": "https://eu.wikipedia.org/wiki?curid=747072", "title": "Terminator Genisys", "text": "Terminator Genisys (euskaraz \"Terminator Genesia\"), Terminator 5 edo T5, 2015eko Alan Taylor estatubatuar zinema zuzendariak zuzendutako zientzia fikziozko film bat da. Arnold Schwarzenegger, Jason Clarke, Emilia Clarke, Jai Courtney eta J. K. Simmons aktoreek antzeztu zuten.\nArgumentua.\n2029. urtea. Etorkizunean gerra latz bat jazotzen ari da, honetan gizaki talde matxinatu bat Skynet adimen artifizial sistema garaitzear da. John Connor (Jason Clarke) gizakien erresistentziako burua da, eta Kyle Reese (Jai Courtney) haren soldadu leiala, Kalifornia postapokaliptiko baten hondakinen artean hazia. Gizateriaren etorkizuna salbatzeko asmoz, Connorrek Reese 1984. urtera bidaliko du, garai honetan Connorren ama den Sarah (Emilia Clarke) Skynetek hura hiltzeko bidali duen T-800 Terminatorrarengandik babes dezan, honela Connor erditu ez dezan. Baina Reesek beste aldean topatzen duena ez da hark espero zuena izango..."}
{"id": "747074", "revid": "336", "url": "https://eu.wikipedia.org/wiki?curid=747074", "title": "Johann Friedrich Herbart", "text": "Johann Fridrich Herbart (Oldenburg, 1776ko maiatzaren 4a - G\u00f6ttingen, 1841eko abuztuaren 14a) filosofo, pedagogo eta psikologo alemaniarra izan zen. Herbarten doktrina pedagogikoak alemaniar hezkuntzan eragin handia izan zuen lehenengo mundu gerra piztu zen arte. Bere filosofiaren ezaugarri nagusia Fichteren idealismo erromantikoaren, Scheillingen eta Hegelen aurkako iritzia zen. Hiru liburu oso garrantzitsuren idazlea izan zen, \"\"Pedagog\u00eda general\" (1806)\", \"\"La psicolog\u00eda como ciencia\" (1824-1825)\" eta \"\"Metaf\u00edsica general\" (1828-1829)\".\nOndorioz jarrera errealista bat izatea aukeratu zuen Kanten belaunaldia jarraitzen. Honen ondorioz mugimendu neokantistaren ordezkari edo aurkezle bihurtu zen. Bere ustez existitzen denaren oinarria barruko esentzian dago. Herbartek hezkuntzaren sistemaren lehenengo teoria sortzen du, eta honetan pedagogiako zientifikotasunaren eta hezkuntzaren artearen arteko desberdintasuna argi uzten du.\nBizitza.\nFitchteren jarraitzaile bezala ikasi ostean (Jenan), 1805 inguruan Gotingako unibertsitatean bere lehenengo klaseak eman zituen, baina lanpostu hau Kantek K\u00f6nigsbergen zuen katedralean lan egiteagatik utzi zuen. Bere bidaietako batean, Alpeetara zehazki Pestalozziren eskola bisitatu zuen (Burgdorf) eta bien artean oso harreman berezia ezarriko da, eragin zuzena izango zuena Herbarten teorietan. 1831an Hegel ordezkatzea proposatu zitzaion Berlineko katedralean, baina aukera hau ez zen aurrera eraman. Han 1833 arte bere pedagogiako seminarioa ezarri eta zuzendu zuen, urte horretan Gotinganera itzuli zen, eta han filosofiako irakasle bezala jarraitu zuen hil arte. Bere pentsamenduen teoria argia bere biziztzan asko antzeman zen. Pedagogo ikaragarria izan zen, batez ere hezkuntza berezian izan zituen ekarpenengatik izan zen ezaguna, erreforma liberalagatik egin zuen borroka eta jakintza empirikoarekiko kontrobersia garrantzitsuenetako bat sortu zuen.\nBere aita magistratua zen eta bere ama zehazki Johannen hezkuntzan egin zuen lan. Seme bakarra izan zen. Bere lehenengo jakintzak etxean jaso zituen irakasle pribatu baten eskutik, bere hiriko eskola humanistan sartu zen ondoren. Gurasoak izaera autoritariokoak ziren eta ez oso afektiboak, beraz hezkuntza izan zen gazte honentzat bere familiako giro zapaltzailetik aldentzen laguntzen zion gauza bakarra.\nFilosofia, psikologia eta pedagogia.\nFilosofia.\nHerbarten pentsamendu filosofikoa XIX.mendean sortu zen. Herbarten filosofiak eremu errealista bat hartzen du, alemaniarren pentsamendu idealistaren aurkakoa dena. Herbart errealismoaren alde zegoen, izan ere uste zuen idealismoaren arazoa eta arriskua esperientziaren aldentzean zegoela uste zuen, izan ere honen ondorioz ez zen esberdintzen ezagututakoa eta datu sensiblea. \nHerbarten filosofia kontzeptu enpirikoen azterketarekin hasten da eta hauen elaborazioan eta formulazioan garatzen da. Hiru zatiketa nagusi egiten ditu. Logikoa, metafisikoa eta estetikoa izango lirakete.\nPsikologia.\nPsikologiari dagokionez, bere ekarpen nagusienetako bat psikofisikaren arloan eman zen. Bere ideiak beste askoren ikerketen oinarri izan ziren ( Ernst Heinrich Weber).\nPedagogia.\nPedagogiaren arloan, Herbartek eragin handia izan zuen John Deweyen eta bere eskola laborategi proiektuan.\nLanak edo obrak.\nHerbarten idazle bizitza \" Cartas a Von Steiger (1797-99) \" ekin hasten da, bere seme alaben hezkuntzari buruz, eta bere idazle bizitza \" Bosquejo para un curso de pedagogia (1835)\" rekin bukatzen da. Baina bere obrarik nagusiena eta esanguratsuena 1806koa da, \"Pedagogia general dervirPero el jal\u00f3n m\u00e1s importante es el de 1806, \" Pedagogia general derivada\" eta honetan Pedagogia zintzia teoriko bezala aurkezten du. con la publicaci\u00f3n de"}
{"id": "747076", "revid": "336", "url": "https://eu.wikipedia.org/wiki?curid=747076", "title": "Protozientzia", "text": "Protozientzia hitza zientziaren filosofian, finkapen prozesuan dauden esfortzu zientifikoaren esparru berriak azaltzeko erabiltzen den terminoa da. Protozientziak, zientzialari eszeptikoentzat zientzia patologiko gisa adierazten dute. Protozientzia terminoa, metodo zientifikoak oraindik egoki egiaztatu ez duen hipotesiak azaltzeko erabiltzen da.\nProtozientziak zientzia izendatu baino lehenagoko diziplinak edo ezagutzaren eremuak izan daitezke. Bertan aurkezten diren hipotesiak, momentuan ezagunak diren nabaritasunekin ados edo desados egon daitezke, eginiko erlazionaturiko iragarpenak oraindik ez daudelako enpirikoki egiaztatuak edo muga teknologikoak direla eta. Kasu hauen adibide gisa, erlatibitate orokorraren teoria edo korden teoria dira. Lehenengoaren kasuan, protozientzia bat izaten hasi zen eta gaur egun zientzia bat kontsideratzen da eta bigarrenaren kasuan, egunera arte protozientzia bat izanda ere frogapen enpirikoaren zain dago.\nZentzu historikoan, astrologia edo alkimia izan dira protozientziaren diziplinak, geroago metodo zientifikoari esker, astronomiari eta kimikari ateak ireki ziotenak.\nHistoria.\nThomas Kuhn, zientziaren lehenengo filosofoa, 1970. urtean idatzi zuen saiakera batean idatzi zuen lehenengo aldiz hitz hau:\nProtozientzia espekulatiboa den heinean, pseudozientziatik bereizi behar da, kasu honetan azkenengo honek duen metodo zientifikoarekiko atxikimendua dela eta. Egoera berdinean, baita zientzia \u201conaren\u201d praktikei duen lotura denez gero, eta batez ere, beste ebidentzia berrien ihardetsiak izateko nahia edo teoria prediktiboago batez ordezkatuak izateko gogoa dela eta.\nAstrologia eta alkimia bezalako eremuak, metodo zientifikoa baino lehenagoko protozientziak kontsideratzen dira. Metodo zientifikoaren agerpenarekin, hurrenez hurren, astronomia eta kimikako eremu zientifikoak izatera pasa ziren. Protozientifikoa den esparru bat, aurkeztutako hipotesiak, momentuan dauden ebidentzia erabilgarriak eta elkar zehaztasun bat burutu den gorpuzki batekin, baino hauek oraindik probatuak izan ez direnen eremua izan behar da. Protozientzia batzuek ezarrita dagoen zientzia izatera arte garatu izan dira. Beste batzuek ordea, ez dira heltzen ebidentzia zientifikoak faltatu izanagatik. Bestelako zientziak filosofiaren adar bezala hasi izan ziren: matematikak, filosofia naturala, ekonomia, psikologia, soziologia, eta abar.\nProtozientziaren adibideak.\nProtozientziaren adibiderik modernoena Alfred Wegenerek proposatu zuen noraez kontinentalaren teoria izan zen. Geroago, plaka tektonikoen mekanismoak ulertuak izan zirenean, onartua izan den modelo zientifikotzat hartu izan da:\n1- Fisikako korden teoria anitzak edo matematikaren zientzia kognitiboa esaterako. Korden teoriaren kasuan, metodo zientifikoa erabili eta ekuazio matematiko konplexuetan oinarritu arren, saiatzen dena ez frogatzeagatik pseudozientziatzat hartu izan den teoria izan da.\n2- Astrobiologia, lurraz kanpotiko bizitzeko moduaz arduratzen den ikerketa protozientifikoa da; batez ere, karbonotik at dauden bizitzeko formak ere barneratuz. Exobiologia, esaterako ikertzeko objektu finkorik ez izatean, oso gogor kritikatua izan da.\n3- Memetika \u00a0memes deituriko autoerreproduzitutako ideia hipotetikoen ikerketa da.\n4- Homotoxikologia homeopatia tradizionaletik ateratzen saiatu den homeopatiaren eskola bat da. Hahnemmiano-ren ereduaren metodo zientifikoaren erabilera berri batekin betetzen du. Mekanismo zehatzik aurkitu ez den arren, protozientzia gisa kontsideratu daiteke. Homeopatiaren eta medikuntza ortodoxoaren arteko zubi bat da. Gainera, ez du medikuntza modernoaren ekarpenak ukatzen eta aintzat hartzen du bere muga tekniko eta teorikoak.\n5- Akupuntura edo amets ludikoak; heriotzari buruzko hurbileko esperientziak eta psikoanalisia, protozientzia moduan kalifikatuak izan daitezke, kontuan hartuta oraindik ebidentzien eta teorien finkapenen beharra dagoela."}
{"id": "747077", "revid": "59723", "url": "https://eu.wikipedia.org/wiki?curid=747077", "title": "Terminator Salvation", "text": "Terminator Salvation (euskaraz \"Terminator Salbazioa\"), Terminator 4, T4 edo TS, 2009ko McG estatubatuar zinema zuzendariak zuzendutako zientzia fikziozko film bat da. Christian Bale, Sam Worthington, Anton Yelchin, Moon Bloodgood, Bryce Dallas Howard, Common, Michael Ironside eta Helena Bonham Carter aktoreek antzeztu zuten.\nArgumentua.\n2018. urtea, Azken Epaiaren Egunaren ondorena. John Connor (Christian Bale) Skynet adimen artifizial sistema eta bere Terminator gudarostearen aurkako gizaki talde matxinatuaren burua da. Baina Marcus Wright (Sam Worthington) deritzonaren agerpenak Connorren bizitza aldatu du, gizaseme horrek heriotzaren pasabidean egon eta Connorren aita (Anton Yelchin) ezagutu duela baidio. Erlojuaren aurkako lasterketan, Connorrek Marcus etorkizunetik bidalia ala iraganetik erreskatatua izan den jakin behar du. Bitartean, Erresistentzia Skyneten operazio zentroaren aurkako azken erasorako prestatzera doa."}
{"id": "747079", "revid": "42829", "url": "https://eu.wikipedia.org/wiki?curid=747079", "title": "Esoterismoa", "text": ""}
{"id": "747080", "revid": "42829", "url": "https://eu.wikipedia.org/wiki?curid=747080", "title": "Okultismoa", "text": ""}
{"id": "747081", "revid": "42829", "url": "https://eu.wikipedia.org/wiki?curid=747081", "title": "Buddhismo", "text": ""}
{"id": "747082", "revid": "42829", "url": "https://eu.wikipedia.org/wiki?curid=747082", "title": "Avicenna", "text": ""}
{"id": "747083", "revid": "56334", "url": "https://eu.wikipedia.org/wiki?curid=747083", "title": "Kaprikornio", "text": ""}
{"id": "747084", "revid": "42829", "url": "https://eu.wikipedia.org/wiki?curid=747084", "title": "Eskorpio", "text": ""}
{"id": "747085", "revid": "42829", "url": "https://eu.wikipedia.org/wiki?curid=747085", "title": "Piszis", "text": ""}
{"id": "747086", "revid": "105290", "url": "https://eu.wikipedia.org/wiki?curid=747086", "title": "L'Insulte", "text": " () 2017ko Ziad Doueiri libanoar zinema zuzendariaren film dramatikoa da. Hurrengo urtean Ingelesa ez den hizkuntza batean egindako film onenaren Oscar Sarirako izendatu zuten.\nSinopsia.\nToni Libanoko kristau bat da. Etxeko landareak ureztatzen ari da. Ura balkoitik eroriko da, eta Yasser zipriztinduko du. Yasser palestinarra da. Bien arteko eztabaida hasiko da, eta Yasserrek Toni irainduko du. Tonik afera auzitara eramango du, eta xextra txikia komunitateen arteko gatazka bihurtuko da."}
{"id": "747087", "revid": "1545", "url": "https://eu.wikipedia.org/wiki?curid=747087", "title": "L'insulte", "text": ""}
{"id": "747091", "revid": "42829", "url": "https://eu.wikipedia.org/wiki?curid=747091", "title": "Euskal preso politikoen sakabanaketa", "text": ""}
{"id": "747092", "revid": "1545", "url": "https://eu.wikipedia.org/wiki?curid=747092", "title": "Xabier Berzosa", "text": "Xabier Berzosa Cuende (Donostia, - ) euskal zinema ekoizlea da, Moriarti Produkzioak-Irusoin produkzio-etxeetan lan egiten duena."}
{"id": "747093", "revid": "512", "url": "https://eu.wikipedia.org/wiki?curid=747093", "title": "Astronomia Antzinako Grezian", "text": "Grezian antzinatik aztertu izan da astronomia. Antzinako beste zibilizazioetatik influentzia garrantzitsuak jaso izan ditu: influentzia handiena sustatu zutenak India eta Babiloniatik eratorritakoak ziren. \u00a0Garai helenistikoan zehar eta erromatar inperioan, astronomo askok egin zuten lan astronomia klasikoaren esparruan Museionen eta Alexandriako liburutegian.\nGreziar astronomia arkaikoa.\nHomeroren \"Odisea-\"k izarrak nabigazioan gidari zirela deskribatu zuen. Hesiodoren \"Lanak eta egunak\" artelanak urtean zehar egunsentian ateratzen eta sartzen diren konstelazioen inguruan informatu zuen, goldatzeko, ereiteko eta jasotzeko momentu aproposa zein den adieraziz.\nIliada eta Odisea-n, Homerok erreferentzia egiten die hurrengo zeruko gorputzei:\nHorietako inork ez zuen lan zientifiko bat idatzi, kosmologia zurrun bat eratu zuten arren (non lurra zapala zela eta ozeanoez inguratuta zeudela esaten zuten). Izar asko ozeanora erori eta desagertu egiten zirela baieztatzen zuten, beste batzuk beti ikusgai zeuden bitartean. Kosmosaren inguruko espekulazioak arruntak ziren filosofia presokratikoan K.a. VI eta V. mendeetan. Anaximandrok esaten zuenez, Lurrak forma zilindrikoa zuen, suzko eraztun batzuez inguratuta zegoen eta kosmosaren zentroan kokatzen zen. Filolaok kosmosa izarrekin, planetekin, eguzkiarekin, ilargiarekin, lurrarekin eta Antichtonarekin deskribatzen zuen, su zentralaren inguruan biratze zirela esanez. \nPlanetak astronomia goiztiarrean.\nPlaneta hitza grekotik datorren terminoa da, \"\u03c0\u03bb\u03b1\u03bd\u03ae\u03c4\u03b7\u03c2\", \"errari\" esan nahi du. Ortzimugan zenbait argi igartzen zituzten astronomoek eta horregatik jaso zuen izen hau. Begirada batean ikus zitezkeen bost planetak Merkurio, Artizarra, Marte, Jupiter eta Saturno ziren. Batzuetan Ilargia eta Eguzkia ere kontatzen ziren, guztia zazpi izar gorputz izanik.\nPlaneta askok jainko greziarren izenak hartzen zituzten. Jainko erromatarren izenak jainko greziarren izenen baliokideak izanik, Eguzki Sistemako planeten izenen oinarri dira.\nEudoxan Astronomia.\nGrezia klasikoan, astronomia matematikaren jarraipen bat zen; astronomoek eredu geometrikoak sortzea bilatu zuten, izarren mugimenduak irudikatuko zituztenak. Ohitura hau pitagorikoekin hasi zen, non hauek astronomia matematikako lau arteen barruan kokatu zuten. Aurrerago lau arte horien zenbakien ikerketak ulertzen dituenari Quadrivium deitu zitzaion. Bi esferen modeloa, eredu geozentrikoa da non kosmosa bi erregioetan banatzen duen, bata esferikoa, zentrala eta mugiezina eta bestea, izarren erreinu esferiko bat Lurrean zentratuta, non eterrez egindako esfera biragarriak izan ditzakeen.\nPlatonen liburu garrantzitsuak kosmologiaren inguruan Timeo eta Errepublika dira. Bertan bi esferen modeloa idatzi zuen, eta zazpi planetek eta izar finkatuek, zortzi zirkulu edo esfera zituztela esan zuen.\nAstronomia helenistikoa.\nPlaneten modeloak eta behaketazko astronomia.\nEudoxan sistemak gabezi kritiko batzuk zituen. Bata, mugimenduak aurreikusteko gaitasun eza zen. Callipusen lana defektu hau zuzentzearen saiakera izan zen. Honi lotutako beste arazo bat zegoen, hau da, ez zela planeten abiaduraren zergatia argitzeko gai. Hirugarren gabezia, planeten distira aldaketak azaltzeko gaitasun eza zen. Esferak kontzentrikoak direla kontuan hartuta, planetak beti distantzia berdinera zeuden. Arazo hau Autolico Pitane-k (k.a. 101) azaleratu zuen.\nHeliozentrismoa eta eskema kosmikoak.\nK.a. III. mendeko Aristarkoren eguzkiaren, lurraren eta ilargiaren tamaina erlatiboaren kalkuluak, kopia greko batetik hartuak dira, K.o X. mendekoak. K.a. III. Mendean Samoseko Aristarkoak kosmologia alternatibo bat proposatu zuen: eguzki sistemaren eredu heliozentriko bat, eguzkia (eta ez lurra) unibertsoaren erdian kokatuz. Baina, bere ideia astronomikoak ez ziren ongi hartuak izan, eta horregatik erreferentzia gutxi kontserbatzen dira. Aristarkoren jarraitzaile bat zein izan zen badakigu ordea: Seleuciako Seleuko.\nAstronomia antzinako greziar-erromatar eta garai berantiarrean.\nHiparko greziar astronomo garrantzitsuenetako bat zela kontsideratzen da, astronomiaren iragarpen zehatzaren kontzeptua ekarri zuelako. Azken astronomo berritzailea ere izan zen Klaudio Ptolomeo baino lehen, II. mendean Egiptoko Alexandrian lan egin zuen matematiko bat. Ptolomeoren astronomiako eta astrologiako lanak \"Almagesto\"an ere sartzen dira: Planeten hipotesiak eta Tetrabibloak, Taula praktikoak, Inskripzio Kanobikoak\u2026\nAstronomia ptolemaikoa.\n\"Almagestoa\" mendebaldeko astronomiaren historian eragin handiena izan duen liburua da. Liburu honetan, Ptolomeok planeten jarreren iragarpena nola egin idatzi zuen (Hiparkok ezin izan zuen egin), tresna matematiko berri bat sartuz: \"equant\". Almagestoak astronomiari tratamendu integral bat eman zion, teoremak sartuz, aurreko matematikarien eredu eta behaketak sartuz. Lan honek azaldu dezake bere biziraupena. Izan ere, beste lanekin kontrastatuz, honek biziraun egin du beste lan asko desagertu eta galdu diren bitartean. Ptolomeok planeten orden hau zuen jarrita (lurra lehena izanda), sistema heliozentristak eta Tychonic sistemak baztertu zuten arte (Aaboe, 2001):\nEgutegiak.\nAntzinako greziarren egutegiak eguzkiaren eta ilargiaren zirkulua zeuden oinarrituta. Egutegi helenikoak gehitu zituen ziklo horiek. Eguzkian eta Ilargian oinarritutako zikloak zailak dira aplikatzen. Hori dela eta, astronomo asko eklipseetan oinarritutako egutegiak egitera dedikatu ziren.\nAntzinako astronomo garrantzitsuenak.\nArtikuluan aipatutako autoreez gain, astronomi matematikoan edo kosmologian \u00a0lan egin zuten pertsonak dira hauek:"}
{"id": "747094", "revid": "448", "url": "https://eu.wikipedia.org/wiki?curid=747094", "title": "Herri palestinarra", "text": "Palestinarrak (, \"al-Filas\u1e6d\u012bniyy\u016bn\", ) edo palestinar arabiarrak (, \"al-'arabi il-filastini\") Ekialde Hurbileko talde etnonazional bat dira. Palestinako biztanleak dira edo mendeetan zehar bertan bizi direnen ondorengoak, tartean judu eta samariarrak, egun kulturalki eta linguistikoki arabiarrak direnak. Palestina historikoan- egungo Zisjordania, Israel eta Gazako zerrenda- biztanleriaren %49a dira. Gainera, diaspora zabala dute munduan zehar, erdia aberrigabea dena.\nBiztanle eta errefuxiatu kopuruak.\nPalestinako populazio osoa, errefuxiatuak eta lekualdatuak barne, hamar milioi ingurukoa da, eta horien erdiak, gutxi gorabehera, Palestinako eskualde historikoan bizi dira, gaur egungo Israel, Palestinako Estatua eta Jordaniako mendebaldea barruan hartzen dituen eremuan. Gainerakoa, beste erdia gutxi gorabehera, Palestinako diaspora bezala ezagutzen dena da, eta horietako gehienak zenbait herrialdetan hiritartasunik ez duten errefuxiatuak dira. 2005ean, bi milioi eta erdi baino gehiago bizi dira Jordanian, milioi bat Siria eta Libanoren artean, eta milioi bat Saudi Arabian, milioi erdi inguru Txilen, arabiar mundutik kanpoko kontzentraziorik handiena.\nEkialde Hurbileko Palestinako Errefuxiatuentzako Nazio Batuen Agentziak (UNRWA) bost milioi errefuxiatu palestinar baino gehiago ditu erregistratuta Gazako Zerrendan, Zisjordanian, Sirian, Libanon eta Jordanian. Horietatik ia heren bat, 1,4 milioi baino gehiago, 58 errefuxiatu-kanpamentutan bizi dira. Errefuxiatu horiek 1948ko gerra arabiar-israeldarraren ondoren sortu ziren, eta 700.000tik gora palestinarrek galdu zituzten etxea eta bizibidea. . XXI. mendeko errefuxiatu palestinarrak exodo hartan \u2014Nakba izenekoa\u2014 lekualdatuak izan zirenak dira eta haien ondorengoak.\nPalestinako Estatistiken Bulego Nagusiaren (PCBS, ingelesezko siglak) kalkuluen arabera, Palestinako Estatuak 4.816.503 biztanle palestinar ditu, eta horietatik 2.935.368 Zisjordanian bizi dira (Eki-Jerusalem barne) eta 1.881.135 Gazako zerrendan.\nHizkuntza eta erlijioa.\nPalestinar gehienak musulmanak dira, batez ere islamaren suni-adarrekoak, eta zenbait konfesiotako gutxiengo kristau garrantzitsu bat ere badago, baita komunitate samariar txiki bat ere. \u00abArabiar palestinarra\u00bb etnonimoak iradokitzen duen moduan, eskuarki aplikatua, palestinarren hizkuntza tradizionala, beren erlijioa edozein dela ere, dialekto Palestinako arabiera da. Israelgo palestinarrak, askotan, elebidunak dira, hebreera ere erabiltzen baitute. Zenbait azterketa genetiko modernok iradoki duenez, palestinarrek, talde etniko gisa, \"\u00abhistoriaurreko garaietatik eskualdean bizi zen biztanle-nukleo baten ondorengo\u00bb modernoak dira, arabiera Hizkuntza franko gisa ezarri zuen konkista arabiar musulmanaren aurrekoak. Azkenean, biztanleen hizkuntza bakarra bilakatu zen arabiera, eta gehienak, denborarekin, islamera bihurtu ziren. El 90 % dels palestins que viuen a Am\u00e8rica s\u00f3n de religi\u00f3 cristiana."}
{"id": "747095", "revid": "6327", "url": "https://eu.wikipedia.org/wiki?curid=747095", "title": "Palestinar arabiar", "text": ""}
{"id": "747096", "revid": "6327", "url": "https://eu.wikipedia.org/wiki?curid=747096", "title": "Palestinako arabiar", "text": ""}
{"id": "747097", "revid": "336", "url": "https://eu.wikipedia.org/wiki?curid=747097", "title": "Ebidentzian oinarritutako medikuntza", "text": ""}
{"id": "747098", "revid": "63274", "url": "https://eu.wikipedia.org/wiki?curid=747098", "title": "Kufija", "text": "Kufija ( ', hau da \"Kufakoa\" (); pluralez '), baita ghutrah (), shemagh ( '), (), mashadah (), chafiye (, dastmal yazdi () edo cemedan\u00ee () ere, Ekialde Hurbileko gizonezkoen buruzapi tradizionala da, normalean kotoiz egiten dutena. Arabiarrek ez ezik mizrahim juduek eta irandar nomadek (batez ere kurduak) ere erabiltzen dute.\n1980ko hamarkadatik aurrera, Lehenengo Intifadatik aurrera, Palestinar kufija Mendebaldean modan jarri zen, hasieran ezkerreko militanteen artean baina gero gizarte maila osoetako kideen artean."}
{"id": "747099", "revid": "1545", "url": "https://eu.wikipedia.org/wiki?curid=747099", "title": "Kufiyya", "text": ""}
{"id": "747100", "revid": "336", "url": "https://eu.wikipedia.org/wiki?curid=747100", "title": "Palestinar zapi", "text": ""}
{"id": "747101", "revid": "1545", "url": "https://eu.wikipedia.org/wiki?curid=747101", "title": "Shemagh", "text": ""}
{"id": "747102", "revid": "10891", "url": "https://eu.wikipedia.org/wiki?curid=747102", "title": "Pedro Planas Basaga\u00f1as", "text": "Pedro Planas Basaga\u00f1as (Sant Joan de les Abadesses, Girona, 1859ko apirilaren 24a- 1913ko uztailaren 30a) Balergo destakamenduko soldadu bat izan zen, Espainia-Estatu Batuak Gerran. destakamendu guztia bezala Balergo elizan 337 egun setiatuta egon zen. \"Balerreko setioa\" izenarekin ezaguna.\nEkintza militar honetan hainbat alditan zauritua izan zen.\nDestakamenduaren ereserkia sortu zuen, haren letra orain arte irauten du.\nGerratik itzultzean denbora Bartzelonan bizi izan zen, amaldeko osaba batekin, aurrerago haren jaioterrira bueltatu zen, 1913ko uztailaren 30 hil zen lekua.\nKatalanezko\u00a0 \"La import\u00e0ncia dels secrets\" (2014) Ferran Miquel i Rigauren nobelaren protagonista da."}
{"id": "747103", "revid": "1545", "url": "https://eu.wikipedia.org/wiki?curid=747103", "title": "EUMETSAT", "text": "Satelite Meteorologikoak Ustiatzeko Europako Erakundea edo EUMETSAT () satelite meteorologikoen europar misioak kudeatzeko 1986an sortu zen erakundea da. Sateliteen operatibitateaz gain, plangintza-sistemen, hegaldi konputazio-sistema dinamikoen eta ikuskatze eta kontrol-sistemen mantentzeaz arduratzen da. Gainera, jasotako informazio zientifikoa banatzeaz arduratzen da, hau azken erabiltzaileei helarazteko."}
{"id": "747104", "revid": "512", "url": "https://eu.wikipedia.org/wiki?curid=747104", "title": "Heihe-Tengchong lerroa", "text": "Heihe-Tengchong lerroa (Txineraz: \u9ed1\u6cb3-\u817e\u51b2\u7ebf, pinyin: \"xi\u00e0n Heihe-Tengchong\"), baita ere Aihui-Tengchong lerroa bezala ezagututa, bi zati ia berdinetan banatzen duen Txina irudikatutako lerroa da. Heihe hiritik Tengchong barrutira doa. Txina osoa diagonalean zeharkatzen du. Hu Huanyong geografo txinatarrak 1935ean asmatu zuen.\nLerro geodemografikoa.\nLerroak Txina demografikoki oso desberdinak diren bi zonaldetan banatzen du. Zabaleraz antzekoak dira baina ez populazioaren ikuspuntutik. Hauek ziren 1935ko datuak:\n2002an datuak oso antzekoak izan ziren:\nNahiz eta 80 urte igaro egungo datuak oso antzekoak dira. Handitze txiki bat eman da mendebaldean. Aldaketa hori Han etniari egotzi zaio zeren eta Tibet eta Xinjiang lurralde autonomoetan hiri aldera mugitu omen direlako. Lerroaren mendebaldeak jarraitzen du pobreago eta nekazal ingurukoa izaten; ekialdeak, aldiz, aberatsago eta hiritarragoa."}
{"id": "747105", "revid": "201", "url": "https://eu.wikipedia.org/wiki?curid=747105", "title": "Brumazio", "text": ""}
{"id": "747106", "revid": "1545", "url": "https://eu.wikipedia.org/wiki?curid=747106", "title": "Pingualuit kraterra", "text": "Pingualuit kraterra (, \"lurra altxatzen den lekua\" edo \"hotzak eragindako azaleko orbana\" edo \"pikorra\". Frantsesez \"crat\u00e8re des Pingualuit\") Quebeceko Nord-du-Qu\u00e9bec eskualdeko Ungavako penintsulan dagoen talka krater bat da. 3,44\u00a0km-ko diametroa du eta duela 1,4 \u00b1 0.1 milioi urtekoa dela kalkulatzen da (Pleistozenoa). Kraterra eta inguruko lurrak Pingualuit Parke Nazionalaren parte dira. Kraterreko lakuko arrain espezie bakarra amuarrain artikoa da, \"Salvelinus alpinus\".\nGeografia.\nKraterra lurrazalean ikusgai dago, inguruko tundraren gainetik 160 m altxatzen den ertz batek inguratzen du eta 400 metroko sakonera du. Kraterraren zuloan 267 metroko sakonera duen Pingualuk lakua dago eta Ipar Amerikako laku sakonenetako bat da. Lakuak munduko ur gezarik puruenetakoa dauka, 3 ppm-ko gazitasun maila baitauka (konparazio batera Aintzira Handiek 500 ppm dute). Lakuak ez dauka sarrera edo irteerarik, ura euri eta elurraren eraginez soilik pilatzen da eta lurrunketaren bidez galdu. Munduko lakurik gardenenetako bat da, Secchi disko bat 35 metroko sakoneraraino ikus daiteke.\nSorrera.\nKraterra eragin zuen meteoritoaren talka duela 1,4 milioi urte gertatu zela kalkulatu zen 40Ar/39Ar datazio erabiliz. Harkaitzen azterketak deformazio planarraren ezaugarriak eta meteoritoaren konposizioa argitu zuen. Talkak eragindako galdatze laginetan aurkitutako iridio, nikel, kobalto eta kromoak meteoritoa kondrita zela iradokitzen dute.\nHistoria.\nInuitek bere ur gardenengatik \"Nunavik-en kristalezko begia\" deitzen dutena aspalditik ezagutzen bazuten ere gainerakoentzat ezezaguna zen. Bigarren Mundu Gerrako pilotuek nabigazio tresna bezala erabili zuten, ia zirkulu perfektu bat izanik oso bereizgarria baita.\n1943ko ekainaren 20an, Ameriketako Estatu Batuetako Aireko Armadako hegazkin batek kraterraren ertz zabala erakusten zuen argazki bat atera zuen hegaldi meteorologiko batean. 1948an Kanadako Aireko Errege Armadak ingurunearen argazkiak atera zituen Kanadaren argazki-mapa egiteko programan, baina argazki horiek ez ziren publiko egin 1950 arte.\n1950ean Ontarioko Frederick W. Chubb diamante bilatzaileari interesa piztu zion argazkietako lurralde bitxiak eta Ontarioko Errege Museoko V. Ben Meen geologoari iritzia eskatu zion. Chubb-ek itzalitako sumendi bat izango zenaren esperantza zuen, kasu horretan, Hegoafrikan bezala, ingurunean diamanteak egon zitezkeelako, baina Meen-en kanadar geologiaren ezagutzak jatorri bolkanikoa baztertu zuen behin behinean. 1950eanMeen eta Chubb-ek aire bidaia labur bat egin zuten. Bidaia horretan Meen-ek \"Chubb kraterra\" izena proposatu zuen egitura zirkularrarentzat eta \"Museum lakua\" kraterretik 3,2\u00a0km iparraldera dagoen eta gaur egun Lafflame lakua bezala ezagutzen den ur masa irregularrarentzat.\nItzultzean, Meen-ek espedizio bat antolatu zuen National Geographic Societyren eta Ontarioko Errege Museoaren elkarlanean. 1951ko uztailean Consolidated PBY Catalina kanoa ur-hegazkin batean bertaratu ziren eta hurbil dagoen Museum lakuan lur hartu zuten. Ameriketako Estatu Batuetako Armadak utzitako meatze detektagailuak erabiliz meteoritoaren nikel-burdin zatiak aurkitzeko eginiko saiakerek ez zuten arrakastarik izan, inguruko granitoak magnetita asko duelako. Magnetometro bat erabiliz eginiko neurketek aldiz, anomalia magnetiko bat aurkitu zuten kraterraren iparraldeko ertzean, lurrazalaren azpian metala duen material kantitate handi bat dagoenaren adierazgarri. Meen-ek bigarren espedizio bat gidatu zuen 1954an. Urte berean \"Crat\u00e8re du Nouveau-Quebec\" (\"Quebec berriko kraterra\") izen berria jarri zioten \"Quebec Geographic Board\"en eskariz.\n1986an James Boulger-ek gidaturiko espedizio batek kraterraren inguruan lagin txiki bat hartu zuen. Laginaren analisi petrografikoa Astrofisikako Havard - Smithsonian Zentroan egin zen eta 1988ko 51. \"Meteoritical Society\"an aurkeztu zuten Ursula Marvin eta David Kring-ek. Uda berean itzuli zen inguru horretara Boulger, Montrealgo Unibertsitateko M. A. Bouchard buru zuen ikerketa talde batekin batera. Hiru urte beranduago Richard A. F. Grieve geologo kanadarrak krater hau lurrazaleko 130 talka krater ezagunen artean zerrendatu zuen. Hurrengo urtean Marvin eta Kringek kraterraren ertzean jasotako bi talka galdatze laginen analisi petrografikoa dokumentatu zuten. Antzeko kraterrekin bat datozen talka metamorfismoaren ebidentziak aurkeztu zituzten.\n1999an \"Pingualuit\" izena jarri zioten. 2004an sortu zuten Pingualuit Parke Naturalaren parte dira kraterra eta ingurua.\n2007an Laval Unibertsitateko Reinhard Pienitz irakaslea buru zuen espedizio batek sedimentuak erauzi zituen lakuaren hondotik. Sedimentu horietan polen, alga eta intsektu larba fosilak aurkitu zituzten. Aurkikuntza horiek duela 120.000 urte gertaturiko periodo interglaziarretik geroztiko aldaketa klimatikoei buruzko informazioa emango zutela espero zen. Lehenengo emaitzek erakutsi dutenez, goiko aldeko 8,5 metroko sedimentuek bi periodo interglaziarren datuak gordetzen dituzte."}
{"id": "747107", "revid": "56334", "url": "https://eu.wikipedia.org/wiki?curid=747107", "title": "European Organisation for the Exploitation of Meteorological Satellites", "text": ""}
{"id": "747110", "revid": "6327", "url": "https://eu.wikipedia.org/wiki?curid=747110", "title": "Ockhameko Guilllermo", "text": ""}
{"id": "747111", "revid": "6327", "url": "https://eu.wikipedia.org/wiki?curid=747111", "title": "Ockhameko Guillermo", "text": ""}
{"id": "747112", "revid": "1545", "url": "https://eu.wikipedia.org/wiki?curid=747112", "title": "Faltsabilitate", "text": "Zientziaren filosofiaren diziplinaren baitan faltsabilitateaz mintzatzeari, deduktiboki eta \"modus tollendo tollensen\" arabera (latinez: \u201cezeztatzerakoan, ezeztatu egiten duen modua\u201d), esperientzia eta behagarritasunean oinarrituz, proposizio unibertsal bat (hau da, enuntziatu behagarri bat) faltsua dela demostratu eta egiaztatzeari deritzo. Karl Popper (1902-1994) filosofo austriarrak sorturiko filosofoaren teoria epistemologikoa aren oinarrizko kontzeptua da faltsazionismoa.\nBeste era batera esanda, behaketa enpiriko baten ondorioz, logikoki posiblea den enuntziatu batetik deduzitu baldin badaiteke proposizio unibertsal bat faltsua dela, azkeneko honi atxikituko zitzaiokeen propietateari faltsabilitate deritzo.\nPopperrek faltsutu-ezinak diren ideiei erreferentzia egiteko nozio metafisikoen behaketa programazioa asmatu egin zuen. Positibismoa ez bezala (non proposizioen esangarritasun ezaren alde egiten den, hauek faltsutu edo egiazkotzat diren edo ez frogatu ezin denean), Popperrek defendatu egin zuen faltsabilitatea badela kritizismoaren nozio orokorra, nahiz eta gezurtatze enpirikoa, teorien gaineko kritikak gauzatzeko metodo efektiboenetariko bat izan.\nFaltsabilitatea eta metodo zientifikoa.\nMetodo zientifikoaren oinarrizko bigarren zutabea da faltsabilitatea (erreproduzibilitatea lehenengoa izanik). Honen arabera, edozein proposizio zientifiko faltsutua izateko aukera izan behar du. Hau da, metodo zientifikoak egi absolutuak errefusatu egiten ditu hau ezartzeak, parametro espezifiko batzuen azpimultzoen esperimentuak diseinatzeko gaitasuna emango baliokeela, hasieran aurresandako emaitzekiko beste desberdin batzuk ondorioztatuz (eta modu honetan parametro hauetarako hasierako hipotesia ezeztatuz). Hortaz, proposizio zientifikoek ezingo dira inoiz guztiz egiazkotzat jo, baizik eta \u201cez faltsutuak\u201d bezala.\nSasizientziak faltsutu ezin daitezkeen proposizioak dituztenak dira, esanahi honen arabera.\nDemarkazioaren arazoa.\nFaltsabilitatearekin lotutako kontzeptu bat demarkazioaren arazoa da. Popperrek demarkazioa zientziaren filosofiaren arazo nagusienetarikoa bezala hautematen zuen.\nPopperrek planteatutako irizpidea oso kritikatua izan da, gehien bat bi arrazoien nagusiengatik: lehenengoa zientziaren legitimitatea alde batera uzten duelako eta bigarrena, zenbait sasizientziei zientifikoak izatearen estatusa emateagatik. Astrologia gehien bat Popperrengandik sasizientzia bezala hartu izan duen adibidetzat joz, oso baztertua izan den esparrua da.\nAdibidez, astrologia, zein Popperengandik pseudozientzia bezala kontsideratu izan den, oso baztertua egon izan da historian zehar. Era berean, sasizientzia hainbeste kritikatu da hura frogatu delako eta frogetan huts egin duelako. Beraz, arazoa ez dator frogaezina izatetik baizik eta frogagarria izanda huts egiten duelako.\nPopperrek bere azken lanean azaltzen zuen demarkazioan beharrezko eta nahikoa den irizpidea faltsabilitatea dela. Berak faltsabilitatea esaldien egitura logikoaren eta esaldi moten elementu bezala definitzen du. Modu honetan, deklarazio baten egoera zientifikoa edo ez zientifikoa ez da denbora zehar aldatzen.\nAdibideak.\nBeltxarga guztiak zuriak dira.\nMetodo hipotetiko deduktiboaren aburuz \"\"beltxarga guztiak zuriak dira\" generalizazioa justifikatzeko, beltxarga guztiak bilatu beharko genituzke guztiak zuriak direla frogatu ahal izateko; bide batez, ezinezkoa den zerbait. Izan ere, faltsabilitatearen metodoa aplikatuz, kontrakoa egin beharko litzake; hau da, zuria ez den beltxarga bat bilatu beharko genuke, hasierako hipotesia faltsutu ahal izateko.\nFaltsua ere ez da.\nFaltsabilitatearen beste adibide bat Wolfgang Pauliren \"faltsua ere ez da\"\" esaldia da. Zerbait hain gaizki azaldua dagoenean ezin dela faltsatu erabil daiteke. Pauliren adibidean \"Ez da soilik ez dela zuzena, baizik eta ez dela faltsua izatera ere iristen\" esan zuen, eta sasizientzia batzuetarako erabiltzen da.\nKanbriarraurreko untxiak.\nPopperrek proposatu zuenez teoria zientifiko baten oinarrizko ezaugarria faltsabilitatea zela, dudak zituen eboluzioaren teoriaren izaeraren gainean, nahiz eta ikerketa esparrua guztiz zientifikoa zela adierazi zuen. Proposamen zientifiko guztiek behar zuten euren proposamena gezurtatzeko aukera ematen zuen esperimentu bat. Charles Darwinek uste zuen bere teoria tautologikoa zela funtsean, eta beraz zaila zela frogatzea zuzenki. J.B.S. Haldane biologoak adierazi zuen berarentzat eboluzioa frogatzeko modu bat \"Kanbriarraurreko untxi\" bat aurkitzea izango zela. Izan ere, untxiak ugaztunak dira, eta ugaztunak Kanbriarraurrea baino askoz beranduago sortu zirela dio bai eboluzioaren teoriak, bai erregistro fosilak ere. Aurrekanbriarreko untxi bat aurkitzeak bertan behar botako luke eboluzioaren inguruan dakigun guztia."}
{"id": "747113", "revid": "105290", "url": "https://eu.wikipedia.org/wiki?curid=747113", "title": "Castelgerundo", "text": "Castelgerundo Italiako iparraldeko udalerri bat da. Lodiko probintzian kokatuta dago, Lombardia eskualdean. 2018an biztanle zituen, kilometro koadroko azaleran. \n2017ko urriko herri erreferendumean erabaki zenez, Camairago eta Cavacurta herriek bat egin zuten; horrela eratu zen Castelgerundo udalerria, 2018ko urtarrilaren 1ean. Udaletxea Camairagon dago.\nMugakideak.\nCastelgerundok honako udalerri hauekin egiten du muga:"}
{"id": "747114", "revid": "12788", "url": "https://eu.wikipedia.org/wiki?curid=747114", "title": "Fabien Galthi\u00e9", "text": "Fabien Galthi\u00e9 (Cahors, 1969ko martxoaren 20a) frantziar errugbilari ohia eta entrenatzailea da; uztartze-erdilari postuan aritzen zen. 1986\u20132001 bitartean, US Colomiers taldean jokatu zuen, eta Stade Fran\u00e7aisen 2001-2003 bitartean. 64 partida jokatu zituen Frantziako selekzioarekin. World Rugbyren urteko jokalari onena izendatu zuten 2002an."}
{"id": "747117", "revid": "1519", "url": "https://eu.wikipedia.org/wiki?curid=747117", "title": "Perictyone", "text": ""}
{"id": "747118", "revid": "336", "url": "https://eu.wikipedia.org/wiki?curid=747118", "title": "Manuel de Mend\u00edvil", "text": "Manuel de Mend\u00edvil y El\u00edo (Madril, 1874ko azaroaren 4a - Donostia, 1942ko apirilaren 5a) idazle, militar eta politikari kontserbadore espainiarra izan zen. Espainiako Gerra Zibilean Ginea Espainiarraren Gobernadore frankista izan zen.\n= Biografia =\nItsas Armadan kargu desberdinak bete zituen. 1893an Asturias fragatan ibili zen. Ondoren erregearen Giralda Iotan egon zen. Itsas Tenienta bezala batzorde batekin Europako estatu desberdinetan egon zen Espainiarako itsaspekoak erosteko asmoz. Armadaren irakaskuntzan aritu zen. Rosario Mart\u00ednez de Irujo y Caro del Alc\u00e1zar y Szechenyi-rekin ezkondu zen. \"Revista General de la Marina\" aldizkariaren zuzendaria izan zen. 1931an erreserbara pasa zen. Espainiako Gerra Zibilean, 1936tik 1937ra, behin Gineako kolonian borrokak bukatuta, Gobernadorea izendatu zuten. 1942an Donostian hil zen.\nObra.\nAldizkari askotan idatzi zuen: \"Alrededor del Mundo\" (zuzendaria izan zen), \"Revista General de la Marina\" (zuzendaria ere), \"Blanco y Negro\"... \"Los Contempor\u00e1neos\" literatura bilduma ere zuzendu zuen. Bere lan ezagunenak, bestetik, hauek dira:"}
{"id": "747119", "revid": "6327", "url": "https://eu.wikipedia.org/wiki?curid=747119", "title": "Manuel de Mendibil y El\u00edo", "text": ""}
{"id": "747121", "revid": "448", "url": "https://eu.wikipedia.org/wiki?curid=747121", "title": "Shahpur Bajtiar", "text": ""}
{"id": "747125", "revid": "56334", "url": "https://eu.wikipedia.org/wiki?curid=747125", "title": "Isabel Frantziakoa", "text": ""}
