{"id": "341439", "revid": "105290", "url": "https://eu.wikipedia.org/wiki?curid=341439", "title": "1839 Ragazza", "text": "1839 Ragazza asteroide gerrikoan aurkitutako 1839. asteroidea da. 1971ko urriak 20an aurkitu zuen Paul Wild suitzar astronomoak Zimmerwaldetik. Bere behin-behineko izendapen zientiikoa 1971 UF zen. Bere izena italieraz neska esateko hitzagatik jasotzen du."}
{"id": "341440", "revid": "512", "url": "https://eu.wikipedia.org/wiki?curid=341440", "title": "1840 Hus", "text": "1840 Hus asteroide gerrikoan aurkitutako 1840. asteroidearen izena da. 1971ko urriak 26an aurkitu zuen Lubos Kohoutekek. Bere behin-behineko izendapen zientifikoa 1971 UY zen. Bere izena Jan Husgatik jasotzen du, XV. mendeko bohemiar teologo eta erreformaria izan zena."}
{"id": "341441", "revid": "512", "url": "https://eu.wikipedia.org/wiki?curid=341441", "title": "James B. Gibson", "text": "James B. Gibson estatubatuar astronomo bat da.\nMinor Planet Centerretik 25 asteroide aurkitu zituen, horien artean 2309 Mr. Spock eta 100000 Astronautica. 25 asteroide horietatik 4 Carlos Ulrrico Cescorekin batera aurkitu zituen.\n2742 Gibson asteroidea bere omenez izendatua izan zen."}
{"id": "341442", "revid": "1659", "url": "https://eu.wikipedia.org/wiki?curid=341442", "title": "Oztopo lasterketa", "text": "Oztopo lasterketa atletismoko proba bat da, atletismoko pistari itzuliak emanez hesi finkoak eta ur hobia ahalik eta denbora laburrenean gainditzean datzana.\nArauak.\nLasterketaren ohiko luzera 3000 metro da; junior mailan eta zenbait master lehiaketatan, hala ere, 2000 metro da, lehen emakumeen kategoria nagusian izaten zen bezala. Zirkuituak lau hesi finko eta ur hobi bat ditu. 3000 metroan, lasterkari bakoitzak hesi finkoak 28 aldiz gainditu behar ditu, eta ur hobia zazpi aldiz. Beraz, zazpi bira oso eman behar dizkio atletismo pistari, hasieran oztoporik gabeko zati bat egin eta gero. Ur hobia helmugaren bestaldeko bihurgunean dago, dela barnealdeko kalearen barrualdean, dela kanpoaldeko kalearen kanpoaldean. Kanpoaldean baldin bada, zazpi biretako bakoitza 400 metro estandarrak baino luzexeagoa da, eta lasterketaren hasiera helmugako zuzengunean izango da. Ur hobia barrualdean baldin bada, bira bakoitza 400 metro baino laburxeagoa da, eta hasiera helmugakoaren bestaldeko zuzengunean izango da, eta ur hobia ez da gainditu beharko hasieran.\nIAAF erakundearen arauei jarraituz, hesia 914 mm garai da gizonezkoentzat, eta 762\u00a0mm garai emakumezkoentzat. Hesi lasterketetan erabilitakoak ez bezala, oztopo lasterketako hesiak ez dira erortzen lasterkariak jotzen baditu; eta arauek atletari nahi duen moduan gainditzeko aukera ematen diote, ondorioz askok oina jartzen dute hesiaren gainaldean. Lau hesi jartzen dira pistako zoruan tartekatuta, eta beste bat ur hobiaren hasieran. Ur hobiak, hesi horren atzean, ur putzua du, 3,66 m luze dena, eta aldapa bat duena, hesiaren ondoko 700\u00a0mm-ko sakoneratik hasita pistaren mailaraino doana. Aldapa horrek jauzi luzea egiteko trebetasuna duten lasterkariak saritzen ditu, zenbat eta luzeago jauzi egin sakonera txikiagoan lurreratuko baita ur putzuan.\nMunduko markaren bilakaera.\nMunduko marka ofiziala, gizonen 3000 metro oztopodunetan, Qatarko herritartasuna duen Saif Saaeed Shaheenek du (lehen, Stephen Cherono zuen izena, eta Kenyako herritartasuna zuen). Marka 7:53,63 da, eta 2004ko irailaren 3an egin zuen, Van Damme Memorialean (Brusela). 2002ko abuztuaren 16an, Marokoko Brahim Boulamik 7:53,17 egin zuen, baina marka hori ez du berretsi Nazioarteko Atletismo Federazioak, Boulamik bi urteko zigorra jaso baitzuen 2003an, EPO drogaren erabileragatik positiboa eman eta gero.\nOztopo lasterketa zortzi minutu baino gutxiagoan egin zuen lehena Moses Kiptanui kenyarra izan zen, 7:59,18 egin baitzuen 1995eko abuztuaren 16an, Z\u00fcrichen (Suitza).\nEmakumeen 3000 metro oztopodunetan, munduko marka ofiziala Gulnara Galkina-Samitova errusiarrak du, 8:58,81 egin baitzuen 2008ko Joko Olinpikoetan. Lasterketa bederatzi minutu baino gutxiagoan egin duen emakume bakarra da."}
{"id": "341444", "revid": "448", "url": "https://eu.wikipedia.org/wiki?curid=341444", "title": "3.000 metroko oztopo-lasterketa", "text": ""}
{"id": "341445", "revid": "448", "url": "https://eu.wikipedia.org/wiki?curid=341445", "title": "3000 metroko oztopo-lasterketa", "text": ""}
{"id": "341446", "revid": "448", "url": "https://eu.wikipedia.org/wiki?curid=341446", "title": "3000 metroko oztopo lasterketa", "text": ""}
{"id": "341447", "revid": "448", "url": "https://eu.wikipedia.org/wiki?curid=341447", "title": "3.000 metroko oztopo lasterketa", "text": ""}
{"id": "341448", "revid": "448", "url": "https://eu.wikipedia.org/wiki?curid=341448", "title": "3000 m oztopoak", "text": ""}
{"id": "341449", "revid": "448", "url": "https://eu.wikipedia.org/wiki?curid=341449", "title": "3000 metro oztopoak", "text": ""}
{"id": "341450", "revid": "448", "url": "https://eu.wikipedia.org/wiki?curid=341450", "title": "3.000 metro oztopoak", "text": ""}
{"id": "341451", "revid": "448", "url": "https://eu.wikipedia.org/wiki?curid=341451", "title": "3.000 m oztopoak", "text": ""}
{"id": "341452", "revid": "448", "url": "https://eu.wikipedia.org/wiki?curid=341452", "title": "3.000 m oztopodunak", "text": ""}
{"id": "341453", "revid": "448", "url": "https://eu.wikipedia.org/wiki?curid=341453", "title": "3000 m oztopodunak", "text": ""}
{"id": "341454", "revid": "448", "url": "https://eu.wikipedia.org/wiki?curid=341454", "title": "3000 m oztopo", "text": ""}
{"id": "341455", "revid": "448", "url": "https://eu.wikipedia.org/wiki?curid=341455", "title": "3.000 m oztopo", "text": ""}
{"id": "341456", "revid": "448", "url": "https://eu.wikipedia.org/wiki?curid=341456", "title": "3.000 m oztopodun", "text": ""}
{"id": "341457", "revid": "448", "url": "https://eu.wikipedia.org/wiki?curid=341457", "title": "3000 m oztopodun", "text": ""}
{"id": "341458", "revid": "448", "url": "https://eu.wikipedia.org/wiki?curid=341458", "title": "2.000 metroko oztopo-lasterketa", "text": ""}
{"id": "341459", "revid": "448", "url": "https://eu.wikipedia.org/wiki?curid=341459", "title": "2000 metroko oztopo-lasterketa", "text": ""}
{"id": "341460", "revid": "448", "url": "https://eu.wikipedia.org/wiki?curid=341460", "title": "2000 metroko oztopo lasterketa", "text": ""}
{"id": "341461", "revid": "448", "url": "https://eu.wikipedia.org/wiki?curid=341461", "title": "2.000 metroko oztopo lasterketa", "text": ""}
{"id": "341462", "revid": "448", "url": "https://eu.wikipedia.org/wiki?curid=341462", "title": "2000 m oztopoak", "text": ""}
{"id": "341463", "revid": "448", "url": "https://eu.wikipedia.org/wiki?curid=341463", "title": "2.000 m oztopoak", "text": ""}
{"id": "341464", "revid": "448", "url": "https://eu.wikipedia.org/wiki?curid=341464", "title": "2000 metro oztopoak", "text": ""}
{"id": "341465", "revid": "448", "url": "https://eu.wikipedia.org/wiki?curid=341465", "title": "2.000 metro oztopoak", "text": ""}
{"id": "341466", "revid": "448", "url": "https://eu.wikipedia.org/wiki?curid=341466", "title": "2000 m oztopodunak", "text": ""}
{"id": "341467", "revid": "448", "url": "https://eu.wikipedia.org/wiki?curid=341467", "title": "2.000 m oztopodunak", "text": ""}
{"id": "341468", "revid": "448", "url": "https://eu.wikipedia.org/wiki?curid=341468", "title": "2.000 metro oztopodunak", "text": ""}
{"id": "341469", "revid": "448", "url": "https://eu.wikipedia.org/wiki?curid=341469", "title": "2.000 m oztopodun", "text": ""}
{"id": "341470", "revid": "448", "url": "https://eu.wikipedia.org/wiki?curid=341470", "title": "2000 m oztopodun", "text": ""}
{"id": "341471", "revid": "448", "url": "https://eu.wikipedia.org/wiki?curid=341471", "title": "2000 metro oztopodunak", "text": ""}
{"id": "341472", "revid": "448", "url": "https://eu.wikipedia.org/wiki?curid=341472", "title": "2.000 metro oztopodun", "text": ""}
{"id": "341473", "revid": "448", "url": "https://eu.wikipedia.org/wiki?curid=341473", "title": "2000 metro oztopodun", "text": ""}
{"id": "341474", "revid": "448", "url": "https://eu.wikipedia.org/wiki?curid=341474", "title": "3.000 metro oztopodun", "text": ""}
{"id": "341475", "revid": "448", "url": "https://eu.wikipedia.org/wiki?curid=341475", "title": "3000 metro oztopodun", "text": ""}
{"id": "341476", "revid": "512", "url": "https://eu.wikipedia.org/wiki?curid=341476", "title": "Haflinger", "text": "Haflinger, (), (), Austriako zein Italiako ipar aldeko bertako zaldi arraza bat da beti. Zurda eta isatsa berriz, beti zuriak. Bere tamaina zein beste hainbat ezaugarriengatik haflinger arraza ponien sailkapen taldean sartzen da.\nHaflinger zaldien banaketa erdigunea Tirol eskualdea da.\nArraza XIX. mendean barrena garatu zen bere jatorrizko gunean. Zaldi txiki eta bizkorra da, eta arrazaren kolorea beti gorrizka izaten da. Mendiko parajetan ibiltzeko aproposeko zaldia da.\nKanpo estekak.\n Tiroleko arrazaren elkartearn web-gunea"}
{"id": "341481", "revid": "448", "url": "https://eu.wikipedia.org/wiki?curid=341481", "title": "Osasuna Promesas", "text": ""}
{"id": "341483", "revid": "105290", "url": "https://eu.wikipedia.org/wiki?curid=341483", "title": "2000ko Udako Olinpiar Jokoetan parte hartutako euskal herritar kirolariak", "text": "Dominak.\nEuskal Herria, Nazioarteko Olinpiar Batzordeak talde onartua ez bazen, 64. postuan egongo litzateke Irlanda, Uruguai, Vietnam eta Sri Lankarekin batera.\nGabriel Esparzak euskal domina bakarra lortu zuen, zilarrezkoa judoan. Taldeka lortutako dominak (zilarrezkoa futbolean eta brontzezkoa eskubaloian) ez ditugu kontuan hartzen Espainiako selekzioek lortu zituztelako, ez Euskal Herrikoek.\nParte hartzaileak kirolaren arabera.\nNazioarteko Olinpiar Batzordeak onartutako 28 kirol olinpikoetatik 12an hartu zuten parte euskal kirolariek, denak Espainiako selekzioarekin.\nKirolarien zerrenda.\nHona hemen Sydneyko Olinpiar Jokoetan parte hartu zuten euskal kirolarien zerrenda."}
{"id": "341485", "revid": "105290", "url": "https://eu.wikipedia.org/wiki?curid=341485", "title": "2004ko Udako Olinpiar Jokoetan parte hartutako euskal herritar kirolariak", "text": "Dominak.\nEuskal Herria, Nazioarteko Olinpiar Batzordeak talde onartua ez bazen, 50. postuan egongo litzateke.\nIker Martinez de Lizardui eta Xabi Fern\u00e1ndezk euskal urrezko domina bakarra lortu zuten, belan. Maria Quintanalek zilarrezkoa lortu zuen tiron. Taldeka lortutako domina (brontzezkoa jazarpenean) ez dugu kontuan hartzen Espainiako selekzioak lortu zituztelako, ez Euskal Herrikoak.\nParte hartzaileak kirolaren arabera.\nNazioarteko Olinpiar Batzordeak onartutako 28 kirol olinpikoetatik 13an hartu zuten parte euskal kirolariek, denak Espainiako selekzioarekin. Lehendabizikoz historian emakume gehiago joan ziren gizonezkoak baino.\nKirolarien zerrenda.\nHona hemen Atenasko Olinpiar Jokoetan parte hartu zuten euskal kirolarien zerrenda."}
{"id": "341487", "revid": "23317", "url": "https://eu.wikipedia.org/wiki?curid=341487", "title": "Cristina L\u00f3pez", "text": "Cristina Esmeralda L\u00f3pez Quir\u00f3s (C\u00e1diz, 1975eko abuztuaren 7a) gipuzkoar eskubaloi jokalari ohia da. Cadizen jaioa izan arren, bere ibilbidea Gipuzkoan egin zuen. Akaba Bera Beran hegaleko moduan aritu zen 2010era arte.\nAtenasko Olinpiar Jokoetan Espainiako selekzioarekin izan zen."}
{"id": "341488", "revid": "1545", "url": "https://eu.wikipedia.org/wiki?curid=341488", "title": "Cristina Esmeralda L\u00f3pez Quir\u00f3s", "text": ""}
{"id": "341489", "revid": "336", "url": "https://eu.wikipedia.org/wiki?curid=341489", "title": "Miriam Bravo", "text": "Miriam Bravo Atxa (Deba, Gipuzkoa, 1974ko irailaren 29a) atleta da, lasterkaria. Deban jaioa, eta errioxarra berez.\nEspainiako 2002ko txapelduna izateaz gainera, nazioarteko hainbat txapelketa nagusitan ere hartu zuen parte, tartean 2000ko Olinpiar Jokoetan eta 1997ko eta 2001eko Mediterraneoko Jokoetan. Valentziako Valencia Terra i Mar taldean aritu zen."}
{"id": "341490", "revid": "336", "url": "https://eu.wikipedia.org/wiki?curid=341490", "title": "Abebe Bikila", "text": "Abebe Bikila (ge'ez alfabetoan: \u12a0\u1260\u1260 \u1262\u1242\u120b) (Jato, Amhara, 1932ko abuztuaren 7a - Addis Abeba, 1973ko urriaren 25a) distantzia luzeko lasterketetan aritzen zen etiopiar atleta izan zen. 1960 eta 1964ko Olinpiar Jokoetan maratoiko urrezko domina irabazi zuen.\nBiografia.\nAbebe Bikila Etiopiako herrixka bateko ahuntzain baten semea zen. 17 urterekin Addis Abebara joan eta Haile Selassieren Guardia Inperialean sartu zen. Onni Niskanen suediar prestatzailearen eskutik, 1960ko Olinpiar Jokoetako maratoian aritzeko entrenatu zen. Lasterketaren egunean, kirol-oinetakoek min ematen ziotela eta, oinutsik laster egitea erabaki zuen. Bikilak, lasterketa irabazteaz gain, munduko errekorra hautsi zuen, 2:15:16.2 denborarekin. Garaipen horrekin, Olinpiar Jokoetan urrezko domina irabazten zuen Saharaz hegoaldeko Afrikako lehen atleta bilakatu zen.\nLau urte geroago, Tokioko Olinpiar Jokoetan, berriro urrezko domina eskuratu zuen. Orduan ere munduko marka berria ezarri zuen: 2:12:11. 1968ko Olinpiar Jokoetan, lesio baten, eta oxigeno urritasunaren ondorioz, 17. kilometroan proba utzi behar izan zuen. Urte bat geroago, zirkulazio-istripu batean paraplegiko geratu zen.\n1973ko urriaren 25ean hil zen, garuneko odoljario batek jota. Hiletan 65.000 lagun bildu ziren Etiopiako heroi nazionalari adio esateko."}
{"id": "341491", "revid": "105290", "url": "https://eu.wikipedia.org/wiki?curid=341491", "title": "1841 Masaryk", "text": "1841 Masaryk asteroide gerrikoan aurkitutako 1841. asteroidearen izena da. 1971ko urriak 26an aurkitu zuen Lubos Kohoutekek Bergedorfetik. Bere behin-behineko izendapen zientifikoa 1971 UO1 zen. Bere izena Tomas Garrigue Masarykgatik jasotzen du."}
{"id": "341492", "revid": "512", "url": "https://eu.wikipedia.org/wiki?curid=341492", "title": "1842 Hynek", "text": "1842 Hynek asteroide gerrikoan aurkitutako 1842. asteroidearen izena da. 1972ko urtarrilak 14an aurkitu zuen Lubos Kohoutekek Bergedorfetik. Bere behin-behineko izendapen zientifikoa 1972 AA zen. Bere izena aurkitzailearen aita zen Hynek Kohoutekgatik jasotzen du."}
{"id": "341493", "revid": "512", "url": "https://eu.wikipedia.org/wiki?curid=341493", "title": "1843 Jarmila", "text": "1843 Jarmila asteroide gerrikoan aurkitutako 1843. asteroidearen izena da. 1972ko urtarrilak 14an aurkitu zuen Lubos Kohoutekek Bergedoretik. Bere behin-behineko izendapen zientifikoa 1972 AB zen. Bere izena aurkitzailearen ama zen Jarmila Kohoutkovagatik jasotzen du."}
{"id": "341494", "revid": "105290", "url": "https://eu.wikipedia.org/wiki?curid=341494", "title": "1844 Susilva", "text": "1844 Susilva asteroide gerrikoan aurkitutako 1844. asteroidearen izena da. 1972ko [urriak 30ean aurkitu zuen Paul Wild suitzar astronomoak Zimmerwaldetik. Bere behin-behineko izendapen zientifikoa 1972 UB zen. Bere izena aurkitzailearen lankide bat zen \"Susi\"gatik eta latinez baso edo ohianak jasotzen duen Silva izenagatik jasotzen du, aurkitzailearen hizkuntzan Wald dena. Eos familiako asteroide bat da."}
{"id": "341495", "revid": "10891", "url": "https://eu.wikipedia.org/wiki?curid=341495", "title": "Urrezko Bizikleta", "text": "Urrezko Bizikleta (), urtero Vel\u00f3 Magazine frantziar aldizkariak kazetari batzuek urteko garrantzitsuena bezala aukeratu duten txirrindulariari ematen dion sari bat da.\nSaria 1992an sortu zen. Bere lehen garailea Miguel Indurain izan zen. Garailea, aldizkariak berak aukeratutako hamazortzi kazetarik aukeratzen dute, munduko toki ezberdinetakoak direnak.\n2009ko saria Alberto Contadorrentzat izan zen, hau, saria jasotzen zuen hirugarren aldia izan zelarik, eta hirugarrena jarraian."}
{"id": "341496", "revid": "336", "url": "https://eu.wikipedia.org/wiki?curid=341496", "title": "Altria", "text": "Altria Group, Inc. (lehen Philip Morris Companies Inc.) tabako-produktuetan espezializatutako nazioarteko enpresa bat da. Egoitza nagusia New Yorken dago, eta operazio-egoitza Lausanan.\nMunduko bigarren tabako-ekoizle nagusia, Txinako monopolioa duen China National Tobacco Corporation enpresaren ondoren. 1981 eta 2004 bitartean, produkzio-bolumena 249.000 milioi zigarretatik 761.000 milioira pasatu zen. Eta 2010ean, 899.000 milioi zigarreta saldu zituen munduko 160 estatutan.\nMarkak.\nPhilip Morris Internationalen marka nagusiak hauek dira: Marlboro, L&amp;M, Bond Street, Philip Morris, Chesterfield, Fortune, Parliament, Sampoerna A, Lark, Morven Gold, Dji Sam Soe, Next, Optima, Red &amp; White, Muratti, Diana, Merit, Sampoerna Hijau, Champion, Virginia Slims, Apollo-Soyuz, Hope, Delicados, Longbeach.\nHistoria.\nPhilip Morrisek Londresen tabako-denda bat zabaldu zuen 1847. urtean. Haren ondorengoek Philip Morris &amp; Co. Ltd sozietatea sortu zuten 1885ean. Hurrengo urteetan, enpresak Estatu Batuetako bazkideak hartu zituen, eta Richmonden, Virginian, jarri zuen egoitza. Marlboro markarekin asko handitu zen enpresa. Ondoren, Philip Morrisek marka berriak osatu zituen: Benson&amp;Hedges, Chesterfields eta Virginia Slims. XX. mendearen bukaeraz geroztik, Estatu Batuetan eta Europan tabakoaren kontra izan diren kanpainak direla eta, nekazaritza-gaien eremura zabaldu zen Philip Morris konpainiaren jarduera.\n1969an, Miller garagardo-marka hartu zuen, eta 1978an \"Seven Up\" edaria. 1984an, taldeak \"General food\" erosi zuen (Maxwell kafea, Malabar eta Krema gozotegiak, Hollywood txikleak). 1988an, berriz, \"Kraft\" enpresa hartu zuen, eta, horri esker, bere negozioen erdiak baino gehiago elikagaien sektorera pasatu zituen. Hala ere, tabakoa zuen jarduerarik errentagarriena, batez ere, Ekialdeko Europako herrialdeen merkatua zabaldu zenean.\n2003an, Philip Morris Companies Inc. enpresak izena aldatu zuen, eta Altria Group, Inc. bihurtu zen. 2008ko martxoaren 28an, Altria Group-ek Philip Morris International konpainia sortu zuen. Dena den, Philip Morris International-ek ez du jarduten Estatu Batuetan, han Philis Morrisen markak, oraindik ere, Altria Group-en mende baitaude."}
{"id": "341497", "revid": "688", "url": "https://eu.wikipedia.org/wiki?curid=341497", "title": "Malatya", "text": "Malatya (armenieraz: \u0544\u0561\u056c\u0561\u0569\u056b\u0561 \"Malat'ya\"; antzinako grezieraz: \u039c\u03b1\u03bb\u03ac\u03c4\u03b5\u03b9\u03b1, \"Malateia\"; asirieraz: \u0721\u0720\u071d\u071b\u071d\u0722\u0710\u200e, \"Mal\u012b\u1e6d\u012bn\u00e1\") Turkia hego-ekialdeko hiri bat da, izen bereko Malatya probintziako hiriburua. Antitaurus mendien magalean dago hiria, 954 metroko altueran.\nHistoria.\nGaur Malatya dagoen inguruetan gizakia orain dela 6.000 urte inguru bizi zen jada. Brontze Aroan Isuwa Erresumako administrazio-gunea izan omen zen. Adituek diotenez, idazkerarik ez izateak galdu zuen administrazio-indarra eta eragina. Gerora hititen lurraldea izan zen, eta \"Milid\" izena zuen hiriak. Erromatarren garaian Melitene izenez deitzen zioten.\nEdonola dela ere, gaur egungo hiri modernoa antzinako Malatya hiri zaharretik 50\u00a0km ingurura dago.\n1100. urtean, Lehenengo Gurutzadaren testuinguruan Meliteneko gudua jazo zen non danishmendiarrek gurutzatuak menderatu zituzten. 1891an lurrikara batek hiria suntsitu egin zuen. 1893. urtean, berriz, armeniarrek sarraskiak eta harrapaketak jasan behar izan zituzten; 1915ean, Armeniar genozidioan, berriro armeniarrek hilketak eta lapurretak jasan zituzten.\nEkonomia.\nMalatya inguruan albertxiko ugari ekoizten da: Eufrates ibaiko urak erabiltzen dira lurraldea ureztatzeko. Ohitura denez, albertxikoak ortuetan lehortzen uzten dituzte; batutakoan mundu guztira banatzen dira.\nKultura.\n\u0130n\u00f6n\u00fc Unibertsitatea dago Malatyan.\nMalatyako hiri zaharreko aztarnak Erromako Sapienza Unibertsitateko talde batek ikertzen jardun izan du azken hamarkadetan."}
{"id": "341498", "revid": "3591", "url": "https://eu.wikipedia.org/wiki?curid=341498", "title": "Azoreetako poni", "text": "Azoreetako ponia, (portugaleraz: \"\"ponei da Terceira\", edo \"garrano da Ilha Terceira\"\")\n, nahiz eta Portugaleko ipar aldeko garrano zaldiarekin zer ikusirik zuzena ez izan, Azores uhartediko bertako zaldi arraza bat da. Jatorria bertako Terceira uhartean dago. Bere tamainagatik zein beste ezaugarriengatik arraza hau ponien sailkapen taldean sartzen da.\nAzoreetako poniak egoera erdi-basatian aurkitu daitezke uharte hauetan. Nekazaritzako lanetarako erabiliak izan dira ere. Zezenketarako zalditzat zein zela-zalditzat ere erabiliak izan dira.\nArraza bitxia da, eta bere jatorria ez dago argi. Kontutan hartu behar da kolonizatzaile portugaldarrak bertara heldu baino lehen irletan ez zegoela zaldirik.\nHainbatentzat ez du ematen Lusitano zaldiarekin zer ikusirik duenik. Beste batzuek berriz arabiar zaldiaren zein berberiar zaldiaren eragina aipatzen dute, Alter Do Chaoko zaldiaren zein Lusitaniar zaldiaren eragina baztertu gabe.\nAipatu izan da Azoreetako ponia ez dela benetako ponia, zaldi txikia baizik. Ponien hainbat ezaugarri ez dauka, eta bai berriz zaldiarenak. Uhartediko baldintza ekologikoek moldatuko zuten beraz bere tamaina txikia. Sable uharteko poniaren antzeko kasua litzateke beraz.\nOhiko kolorea gorritza da, hanka eta zurda ilunagoak izanik."}
{"id": "341499", "revid": "105290", "url": "https://eu.wikipedia.org/wiki?curid=341499", "title": "Foku (geometria)", "text": "Geometrian, konika baten fokua planoko puntu finko bat (edo batzuk) da. Ikusiko dugunez, kurba horren puntuekin erlazionatutako hainbat distantzia konstanteak izaten dira fokua erreferentzia hartuta.\nZirkunferentziaren fokua.\nZirkunferentziaren fokua zentroa da. Zirkunferentziaren puntu guztietatik zentrorainoko distantziak berdinak dira.\nElipsearen fokuak.\nElipsearen fokuak bi dira. Elipsearen edozein puntutatik fokuetarainoko distantzien batura konstantea da.\nParabolaren fokua.\nParabolaren fokua bakarra da. Parabolaren edozein puntutatik fokurainoko distantzia eta zuzentzaile izeneko zuzen finko baterainoko distantzia berdinak dira.\nHiperbolaren fokuak.\nHiperbolaren fokuak bi dira. Hiperbolaren edozein puntutatik fokuetarainoko distantzien kendura (balio absolutuan) konstantea da."}
{"id": "341502", "revid": "105290", "url": "https://eu.wikipedia.org/wiki?curid=341502", "title": "Borgia Kodexa", "text": "Borgia Kodexa, \"Codex Borgianus Mexicanus\" edo Yoalli Ehecatl Kodexa Mesoamerikako eskuizkribua da. Haren edukia errituala eta igartzailea da. Historikoki Mexikoren okupazioa baino lehen idatzia izan zela uste da eta haren jatorria Puebla estatuko hegoaldean edo mendebaldean zegoela. Egileak zeintzuk izan ziren ez dago garbi; teoria zabalenaren arabera nahuatl herria izan zitekeen. Horregatik ikerlari batzuek, Maarten Jansen eta Gabina Aurora P\u00e9rez Jim\u00e9nez alegia, \"Yoalli Ehecatl\" izena proposatu dute, hau da, \"Gaua eta haizea\" nahuatl hizkuntzaz. Kodex hau Borgia bildumakoa, Italiako Stefano Borgia kardenalekoa, da eta hortik datorkio izena. Dirudienez konkista izan ta gutxi kodex hau Europara eraman zuten. 1805an Alexander von Humboldt topatu zuen berriro. Gaur egun Vaticanoko Liburutegi Apostolikoan dago gordeta.\nKodex hau animalia baten larruaz egina dago, ziur asko orein batena, 39 orritan tolestuta. Orri bakoitzak 27x27zentimetroko karratu bat da, osoa 11 metro izanik. Orri gehienak , azkena izan ezik, bi aldetatik erabilita daude; horrek 76 orrialdetako liburua ematen du. Irakurtzeko eskubitik ezkerrera egin behar da."}
{"id": "341503", "revid": "119347", "url": "https://eu.wikipedia.org/wiki?curid=341503", "title": "Stara Zagora", "text": "Stara Zagora (bulgarieraz: \u0421\u0442\u0430\u0440\u0430 \u0417\u0430\u0433\u043e\u0440\u0430) Bulgariako erdialdeko hiri bat da, herrialdeko seigarren handiena. Stara Zagora probintziako hiriburua da.\nPlovdiv hiritik 90\u00a0km ipar-ekialdera dago, eta Sofia hiriburutik 231\u00a0km ekialdera. Traziako eskualde historikoan dago, itsasoaren gainetik 196 metroko altuerara.\nHistoria.\nStara Zagora Bulgariako eta hego-ekialdeko Europako hiririk zaharrenetarikoa da, 8.000 urte inguruko historia baduenez. Horrek azaltzen du hiriak bere historian zortzi izen hartu izana: \"Beroe\", \"Augusta Trajana\", \"Vereya\", \"Irinopolis\", \"Boruy\", \"Eski Zagra\", \"Zheleznik\" eta \"Stara Zagora\".\nK.a. IV. mendean traziarrek sortu zuten hiria, \"Beroe\" izena ipinita. Erromatarren garaian, II. mendean, \"Augusta Trajana\" izena zeukan Trajano enperadorearen omenez. Bizantziarren garaian, VI-VII. mendeetan, \"Vereya\" izan zen hiriaren izena, eta VIII. mendean, Irina enperatrizaren omenez, \"Irinopolis\". Hiria IX-XIII. mendeetan bulgariarren esku egon zenean \"Boruy\" izena izan zuen. 1364. urtean turkiarrek eskuratu zuten hiria, eta \"Eski Zagra\" izena ipini zioten. XIX. mendeko 50eko hamarkadan \"Zheleznik\" izena izan zuen, eta 1871. urtean ipini zioten gaur egun daukan \"Stara Zagora\" izena.\nKlima.\nStara Zagoran klima kontinental epela daukate, Mediterraneo itsasoaren eraginarekin. Urte guztiko batezbesteko tenperatura 13\u00a0\u00b0C-koa da.\nEkonomia.\nStara Zagora administrazio- eta industria-gune garrantzitsua da. Nekazaritza-merkatua da nagusi; ekoizpen garrantzitsuenak: garia, garagardoa, ardoa, ehungintza, ongarriak, gari-irina eta larrosa-esentzia.\nTrenbide lotune garrantzitsua dago Stara Zagoran: Bulgariako hiri handi guztiekin lotuta dago, baita Ekialdeko eta Mendebaldeko Europarekin ere.\nHezkuntza eta kultura.\nStara Zagora gaur egun Bulgariako hiririk modernoetarikoa da. Hezkuntza- eta kultura-gune oso garrantzitsua da. Besteak beste, Stara Zagorako Traziako Unibertsitatea dago hirian.\nOpera, museoak eta arte-galeriak daude hirian, baita turismoa indartzeko hotelak eta bestelako zerbitzuak ere."}
{"id": "341505", "revid": "1519", "url": "https://eu.wikipedia.org/wiki?curid=341505", "title": "Saaremaa", "text": "Saaremaa (; ; ; ; ; ) Estoniako uharte nagusia da (finlandieraz \"Saarenmaa\" deritzo, eta \"uhartearen lurraldea\" esan nahi du). Itsaso Baltikoan dago, Hiiumaa uhartetik hegoaldera, Estoniako mendebaldeko kostaren aurrean. Hiriburua Kuressaare da.\nUharteak 2.673\u00a0km\u00b2 ditu, eta 39.000 biztanle inguru. Saareko konderriko uharte nagusia da. Basoz estalia dago, eta puntu gorena 54 m-ko altitudean dago.\nHistoria.\nErdi Aroan, Estoniako eskualderik aberatsena izan zen; estoniar itsaslapurren babesgunea zen. 1227an livoniarrek menderatu zuten. 1560an, Danimarkari saldu zioten, eta daniarren mende egon zen 1645 arte.\n1645ean, Danimarkak Suediari eman zion, eta 1721ean, Errusiar Inperioak bereganatu zuen Nystadeko bakearen ondorioz.\nXX. mendean, bitan hartu zuten alemanek. Lehen Mundu Gerran, 1917-1918 bitartean, eta 1941-1944 bitartean, Bigarren Mundu Gerran."}
{"id": "341506", "revid": "1545", "url": "https://eu.wikipedia.org/wiki?curid=341506", "title": "Dachau", "text": "Dachau Alemania hegoaldean dagoen hiria da, Bavariako estatu federatuan kokatua, Munichetik ipar-ekialdera, 13 kilometrora. Freising-en atzetik, Munich inguruko bigarren hiri handiena da, 43.000 biztanlerekin. Hiriak gune historikoa du, XVIII. mendeko gaztelu bat duena. Dachau hiria Dachau barrutiko administrazioaren egoitza da. Amper ibaiak zeharkatzen du.\nAuzoak.\nHiria hiru eremutan banatua dago:\nAltstadt Dachau, Mitterndorf, Udlding, Etzenhausen, Unterer Markt, Webling\nUnteraugustenfeld, Polln, Obergrashof, Prittlbach-en parte batzuk, W\u00fcrmm\u00fchle\nOberaugustenfeld, Himmelreich, Holzgarten, Gr\u00f6benried-en parte batzuk\nHistoria.\nDuela 2.300 urte inguru, toki horretan zeltak bizi izan ziren. Erromatarrek lurraldea konkistatu eta Reciako probintzia erromatarrean sartu zuten. Erromatarrek Amper ibaia zeharkatzen duen bide bat eraiki zuten Dachautik gertu.\nDachau aipatzen den lehendabiziko dokumentua 805ekoa da. Hiria suediarrek setiatu zuten Hogeita Hamar Urteko Gerra egin zutenean, eta arpilatua izan zen.\nArtista askoren etxea izan zen XIX. mende bukaera eta XX. mendearen hasiera bitartean. Esaterako, Ludwig Thoma-ren jaioterria da.\nHiri hau Dachauko kontzentrazio-esparrutik gertu egoteagatik ere ezaguna da; Dachaukoa Alemanian egindako lehenengoko kontzentrazio-esparru handia izan zen, 1933an naziek eraikia, aurretik bolbora-lantegi bat izandako lekuan.\nBigarren Mundu Gerraren ostean, Alemaniako ekialdeko lurraldeetatik kanporatutako hainbat alemaniarrek bizileku berri bat aurkitu zuten Dachaun. Biztanle-kopuruak gora egin zuen, eta Dachau ekialdean \"(Dachau-Ost)\" auzo berri bat eratu zen."}
{"id": "341507", "revid": "1519", "url": "https://eu.wikipedia.org/wiki?curid=341507", "title": "Prayagraj", "text": "Prayagraj \u20142018 arte ofiziala izan zen Allahabad izenaz ere ezaguna\u2014 Indiako iparraldeko hiri bat da, Uttar Pradesh estatuko hegoaldean dagoena, Ganges eta Iamuna ibaiek bat egiten duten lekuan. Ia sei milioi biztanle ditu. Trenbideak hiria zeharkatzen du.\nGaur egungo hiria antzinako Praiag hiri sakratuaren kokalekuan eraikita dago: hamabi urtetik behin Kumbhamela jaialdi hindua egiten dute Allahabad hirian.\nAllahabad Mogol Inperioko Akbar enperadoreak sortu zuen 1583. urtean: \"al-Ilhahabad\" izena ipini zion.\nXX. mendearen hasieran, Britainiar Inperiokoa zenean, hirian zegoen Allahabad Unibertsitatea oso ospetsua zen, \"Ekialdeko Oxford\" esaten zioten.\nKlima.\nPrayagrajen klima subtropikal hezea daukate, India iparraldeko lautadetako beste hirien antzera. Urteko batezbesteko tenperatura 26,1\u00a0\u00b0C-koa da. Hiru urtaro dituzte: uda lehor eta beroak, negu hotz lehorrak, eta montzoi hezeak."}
{"id": "341509", "revid": "119347", "url": "https://eu.wikipedia.org/wiki?curid=341509", "title": "Birobidzhan", "text": "Birobidzhan (; ) Errusiako hiria da, Ekialde Urrunean dagoen Juduen Probintzia Autonomoko hiriburua. 2010ean 75.413 biztanle zituen.\nGeografia.\nTxinako mugaren ondoan dago, Bira ibaiaren ertzean. Trenbide Transiberiarra igarotzen da hiritik, eta geltoki garrantzitsua dauka.\nEkonomia.\nZerrategiak, zurgindegiak eta industria arina (jantzi eta zapatagintza) dira hiriko ekonomiaren oinarria.\nHezkuntza.\nGoi mailako hezkuntza-zentroak daude hirian: Birobidzhango Institutu Pedagogikoa eta Birobidzhango Unibertsitate Nazional Judua."}
{"id": "341510", "revid": "336", "url": "https://eu.wikipedia.org/wiki?curid=341510", "title": "Sirte", "text": "Sirte (; ) Libiako basamortuko hiri bat da, Sirte barrutikoa. Herrialdeko Gobernuaren instituzio garrantzitsu batzuk egoitza dute Sirte hirian. Sirteko golkoko hegoaldeko kostaldean dago. Tripoli hiriburuaren eta Bengazi hiriaren erdibidean dago Sirte. Muammar al Kadafi agintaria Sirten jaio (1942) eta hil (2011) zen.\nSirten sinatu zuten Afrikar Batasuna sortzeko ituna 1999. urtean. Kongoko Bigarren Gerrari amaiera emateko ituna ere Sirten sinatu zuten urte horretan bertan, 1999an.\nHiriaren antzinako izena \"Syrtis Maior\" () zen. \"Syrtis Minor\" izeneko hiria, ostera, Gabesko golkoan dago.\nLibiako gerra zibilean, Kadafi babesten zuten tropen eta matxinatutako gerrarien arteko azkenengo borrokaldia Sirten izan zen. Hiria suntsituta geratu zen, eta Kadafi menperatu egin zuten.\nHistoria.\nErromatarrek \"Syrtis Maior\" esaten zioten hiriari, baita \"Colluba\" eta \"Barbaras Syrtes\" ere.\nDarfurko elkarrizketak.\n2007. urteko urrian Sudango gobernuaren eta Darfurko talde matxinatu batzuen arteko elkarrizketak Sirten izan ziren.\nLibiako hiriburua.\nKadafik ahaleginak egin zituen Libiako hiriburua Sirtera aldatzeko, besteak beste estrategia-arrazoiengatik. Egon ere, Libiako gobernuko hainbat egoitza nagusi Sirten daude, hala nola Kongresuaren Jauregia, Afrika iparraldeko handienetarikoa.\n2011ko Sirteko bataila.\nKadafiren diktaduraren amaiera aldarrikatuta zegoen arren, diktadorearen aldekoek eta kontrakoek Sirte hiriarengatik borrokan jarraitu zuten. Azkenean, matxinatuek NATOren laguntzaz 2011. urteko urriaren 20an Kadafi eta bere jarraitzaileak menperatu egin zituzten, eta diktadorea hil ere egin zuten.\nKultura eta Hezkuntza.\nSirten Al Tahadi Unibertsitatea dago; hamahiru fakultate ditu, Zuzenbidea eta Medikuntza barne."}
{"id": "341511", "revid": "105290", "url": "https://eu.wikipedia.org/wiki?curid=341511", "title": "Pleven", "text": "Pleven (bulgarieraz: \u041f\u043b\u0435\u0432\u0435\u043d) Bulgariako iparraldeko hiri bat da, eta izen bereko Pleven probintzia edo oblasteko hiriburua. Tutxenitsa ibaiaren ertzean dago, eta Vit ibaia ere hiritik hurbil dago.\nBulgariako hiri handienetarikoa da, iparralde osoko hirugarren handiena, Varna eta Ruseren ostean. Gune ekonomiko, administratibo, politiko eta kultural garrantzitsua da, baita garraioena ere.\nEkonomia.\nPlevengo industria-jarduera nagusiak: kimika, ehungintza, elikagaigintza, zementugintza, beiragintza, makineria, jantzigintza, nekazaritza, merkataritza eta zerbitzuak. Aipatzekoa da merkataritza-gune handien eraikuntza 90eko hamarkadatik aurrera.\nGeografia.\nPleven nekazaritza-eskualde batean dago, Danubioko Ordokiaren erdialdean, Moesia eskualde historikoan. Pleven mendiak daude inguruan, altuera txikiko kareharrizko mendixkak.\nSofia hiriburutik 170\u00a0km-ra dago Pleven, 320\u00a0km-ra Itsaso Beltzeko kostatik eta 50\u00a0km-ra Danubio ibaitik.\nKlima.\nPllevenen klima kontinental hezea daukate. Neguan hotz egiten du, elurteekin, eta -20\u00a0\u00b0C-ko tenperatura baino hotzagoak ere izaten dituzte. Udaberriak epelak dira, 20\u00aaC inguruko tenperaturarekin. Udak beroak dira, 38-40\u00a0\u00b0C-ra arteko tenperaturekin. Urteko batez besteko tenperatura 11,6\u00a0\u00b0C-koa da."}
{"id": "341512", "revid": "58701", "url": "https://eu.wikipedia.org/wiki?curid=341512", "title": "Cosenza", "text": "Cosenza (erromatarren antzinako \"Consentia\") Italiako hiri bat da, izen bereko Cosenza probintziako hiriburua, Calabria eskualdean. Hirian 69.727 biztanle daude, eta hiri-inguruan 260.000 biztanle.\nGeografia.\nCrati eta Busento ibaiek bat egiten duten lekuan dago Cosenza hiria; esaten dutenez, bisigodoen Alariko I.a erregea 410. urtean lurperatu zuten lekuan.\nKultura.\nAkademia Cosentina famatuaren egoitza Cosenza hirian dago. Alessandro Sicilia olerkari garaikidea ere hirikoa da.\nKultura Ondarea Zaharberritzeko Laborategiaren Erakusketa Iraunkorra daukate.\nSukaldaritza.\nCosenzako espezialitateak dira \"cuddrurieddri\"-ak, \"turdiddri\"-ak, \"fusilli\"-ak, eta frijitutako patatak eta \"pipareddre\"-ak.\nGaur egun Cosenzakoa den Donnici herrian \"Donnici doc e dop\" ardo ospetsua ekoizten dute.\nEkonomia.\nNekazaritza- eta industria-gunea da. Besteak beste, eraikuntzarako zurgintza-fabrikak daude, altzarigintza eta ehungintza ere badago.\nArkitektura.\nCosenzako gune historikoa ikustekoa da. Besteak beste, Hamahiru kanaleko Iturrian Silatik datorren ura irteten da. Beste monumentu ikusgarri batzuk: Kultura Etxea, 1100. urteko Cosenzako Duomoa, Svevo Gaztelua, Liburutegi Nazionala, San Gaetano komentua eta eliza, San Domeniko komentua eta eliza, Arnone Jauregia (gaur egun, museo bihurtuta).\nGainera, aldi askotako beste hainbat museo, eliza, komentu, santutegi, jauregi, gaztelu, merkatu, eraikin, etxe, teatro, plaza eta abar ere ikustekoak dira.\nHistoria.\nHiria jatorriz K.a. IV. mendekoa da: bruziarrentzat garrantzi estrategikoa zuenez, Cosenza euren hiriburua izan zen; K.a. 356. urtean \"Consentia\" izena zuen hiriak. Lukaniarrekin hitzarmena egin zuten, herri bien artean aurrerantzean elkarlana sustatuz. Sasoi hartan Consentiak harresia zeukan, eta lurralde zabal bateko hiriburua zen.\nGerora, hainbat herrialde eta agintariren eskutan egon zen: erromatarrak, bisigodoak, bizantziarrak, Germaniako Erromatar Inperio Santua, aragoiarrak, espainiarrak, frantsesak, ingelesak, batzuk aipatzearren."}
{"id": "341513", "revid": "336", "url": "https://eu.wikipedia.org/wiki?curid=341513", "title": "Otrantoko kanala", "text": "Otrantoko kanala (; ) Itsaso Adriatikoa (iparraldera) eta Itsaso Jonikoa (hegoaldera) lotzen dituen itsasartea da. Bestalde, Italiako hego-ekialdeko kostaldearen eta Albaniako hego-mendebaldeko kostaldearen arteko muga da. 72 km inguruko zabalera dauka.\nKanalaren izena Italiako Apuliako Otranto hiritik datorkio. Otrantoko lurmuturra Italiako ekialderengo puntua da, Albaniatik hurren dagoena. Albaniako kostaldeko hiririk esanguratsuena Vlor\u00eb da.\n1998. urtean Italiako eta Albaniako gobernuek hitzarmenez erabaki zuten Sazan irlan, Vlor\u00ebko portuaren aurrealdean, radar-estazio bat ipintzea, besteak beste, legez kanpoko immigrazioa zaintzeko.\nHistoria.\n1807. urteko abuztuan frantsesen tropek kanala zeharkatu zuten Joniako uharteak eskuratzekotan."}
{"id": "341514", "revid": "59723", "url": "https://eu.wikipedia.org/wiki?curid=341514", "title": "Dzongkha", "text": "Dzongkha () Bhutango hizkuntza nazionala da. \u00abDzongkha\u00bb hitzak \"dzong\"-etan (, hots, XVII. mendeko monasterio gotortuetan) hitz egiten den \"kha\" () hizkuntza esan nahi du.\nHizkuntzak 170.000 hiztun inguru ditu eta Bhutango mendebaldeko barrutietan hitz egiten da. Herrialde hartako eskola guztietan irakasten da, eta \"lingua franca\" da hegoaldeko eta ekialdeko barrutietan, hor ez baita ama-hizkuntza.\n\"Joyi\" deritzan tibetar alfabetoaren aldaeraz idazten da.\nAhaidantzari dagokionez, sino-tibetar hizkuntza-familiari dagokio, tibeto-birmaniarren taldeari. Kode hauek ditu: ISO 639-1: dz; ISO 639-2: dzo."}
{"id": "341515", "revid": "63274", "url": "https://eu.wikipedia.org/wiki?curid=341515", "title": "Lidia", "text": "Lidia (; ) Asia Txikiko mendebaldeko Burdin Aroko erresuma bat izan zen. Antzinako Joniatik ekialdera zegoen, gaur egungo Turkiaren barneko U\u015fak, Manisa eta Izmir probintziak dauden tokian. Populazioa lidieraz mintzo zen (Anatoliako hizkuntza bat). Homerok Meonia deitzen zion eskualdeari.\nHititen inperioa erori zenetik persiar akemenestarrek bereganatu zuten arte iraun zuen erresumak. Txanponak egin ziren lehen lurraldea izan zen, Txinan eta Indian baino lehen, K.a. VII. mendearen erdialdean, Giges-en erregealdian.\nGeografia.\nAsia Txikiko mendebaldeko eskualde bat zen. Haren mugakideak hauek ziren: iparraldean, Misia; hegoaldean, Karia eta Frigia. Merkataritza-bide handiek zeharkatzen zuten eskualdea, eta meatzaritza-baliabide garrantzitsuak zituen (urrea eta zilarra, besteak beste).\nLidiako hiri nagusiak, Lidiaren mende garai batean egon ziren Joniako Esmirna, Efeso eta Mileto hiriak kenduta, hauek izan ziren, Ptolomeoren arabera:\nHistoria.\nHasieran, Frigiaren mende egon zen eskualdea. Homeroren arabera, Atis jainkoaren seme \"Lidos\" izenetik dator Lidia izena. Asiriarrentzat eta egiptoarrentzat, Lud zuen izena eskualdeak. Frigiaren inperioa erori ondoren, K.a. VI. mendean, sortu zen Lidiar Inperioa. Gorenaldian, Lidiak ia Asia Txiki osoa bereganatu zuen, Lizia izan ezik. Karia eta Bitinia ere haren mende zeuden.\nKreso errege lidiarrak porrot egin zuen erresuma zabaltzeko gerretan, eta K.a. 546an Ziro Handiak bereganatu zuen Lidia, eta Persiaren mende gelditu zen. Alexandro Handiaren konkisten ondoren, seleukotarren erresumaren parte izan zen, eta Pergamoren mende gelditu zen ondoren (K.a. 260). Geroago, Erromatar Inperioaren mendera pasatu zen, K.a. 129an, eta Asia Txikiko erromatar probintziaren parte izan zen.\nErromatarren mende egon zen garaian, helenizatu egin zen, eta, IV. mendean, kristautu. Lidia Ekialdeko Erromatar Inperioaren probintzia jendetsu eta aberatsa izan zen. Hala jarraitu zuen, 1206an laugarren gurutzadak Bizantziar Inperioa zatitu zuen arte. Nizeako Inperioaren mende gelditu zen orduan.\n1336an emir turkoek bereganatu zuten eskualdea, eta 1390etik aurrera Otomandar Inperioaren mende egon zen, Turkia estatua sortu zen arte. Turkoen mende, pixkanaka-pixkanaka, Lidiako populazioa, lehen milurtekoan greko eta ortodoxo bilakatua zena, turko eta musulman bilakatuz joan zen."}
{"id": "341516", "revid": "119347", "url": "https://eu.wikipedia.org/wiki?curid=341516", "title": "Magadan", "text": "Magadan () Errusiako hiria da, Magadan oblastaren hiriburua. Ekialde Urruneko Barruti Federalean dago, Okhotskeko itsasoaren iparraldeko kostaldean, Taui badian, Moskutik 5.910 km ekialdera eta Khabarovsketik 1.655 km ipar-ekialdera. 2010ean 95.982 biztanle zituen.\nHistoria.\n1920ko hamarkadarako bazegoen giza kokalekua Magadan inguruan, baina herria 1929an sortu zuten. Hasieran, hiriaren izena \"Nagaevo\" izan zen, Even-Okhotsk barrutiko hiriburua. 1933. urtean hiri-izaera eman zioten.\nStalinen agintepean presoak Magadanera bidaltzen zituzten behartutako lanak egitera. 1932-1953 urte bitartean Dalstroi erakundearen egoitza egon zen Magadanen: behartutako lan izugarriak, urre-meatzeetako lanak eta lan zentzagarriak eragiten zizkieten. Aro horretan hiriko ekonomiak behera egin zuen, eta hala egon zen hamarkadetan.\nMagadanek Okhotskeko itsasoan portua duenez, Kolyma eskualdeko meatzeetan ustiatutako urrea eta beste metalak merkaturatzeko gune bihurtu zen. Hiria hazi egin zen, eta biztanleak ere ugaritu egin ziren, batez ere meategietako jardunaren garapenez.\nEkonomia.\nGaur egun, eraikuntza eta arrantza dira ekonomia-jarduera nagusiak. Portua maiatzetik abendura egoten da irekita. Hiritik 50 km iparralderantz nazioarteko aireportua daukate. Edozein modutan ere, errepide bi daude bakarrik hiria inguruekin lotzeko; bat Kamtxatka aldera doana, eta bestea, 2.200 kmra hurren daukaten Jakutsk hirira doana, \"hezurren ibilbidea\" deritzona. Beraz, nolabait isolatuta dagoen hiria da Magadan.\nKlima.\nMagadanen klima subartikoa daukate, \"Dfc\" K\u00f6ppen klima sailkapenaren arabera. Negu luze eta hotzak dituzte; urtean bakarrik sei hiletan igotzen du tenperaturak 0\u00a0\u00b0C-tik gora. Izotza eta tundra dira eskualdeko paisaia nagusia, beraz. Okhotskeko itsasoko kostaldeko tenperatura, urtarrilean -22\u00a0\u00b0C eta uztailean 12\u00a0\u00b0C bitartekoa izaten da. Barrualdean, ostera, urtarrilean -38\u00a0\u00b0C eta uztailean 16\u00a0\u00b0C bitarteko tenperatura izaten dute."}
{"id": "341517", "revid": "512", "url": "https://eu.wikipedia.org/wiki?curid=341517", "title": "Aswan", "text": "Aswan (arabieraz: \u0623\u0633\u0648\u0627\u0646 ' ahoskatua; egiptoeraz: '; koptoeraz: \u2ca5\u2c9f\u2ca9\u2c81\u2c9b, '; antzinako grezieraz: \u03a3\u03c5\u03ae\u03bd\u03b7 '), antzinean Siene deitua, hegoaldeko Egiptoko hiria da, Aswango eskualdeko hiriburua dena.\nAswango presaren iparraldean, Niloren eskuinaldean, lehenengo ur-jauzian dago. Egungo hiria handitu eta lehen bereizirik zegoen Elefantina du barnean.\nHistoria.\nAntzinatea.\n\"Swenet\" zeritzon hiria da gaurko Aswan. Egiptoko hegoaldeko muga zen, lehenengo ur-jauziaren azpian dagoelako, eta deltaraino ontziz nabigatzeko ez zegoelako inolako trabarik. Hegoaldetik iparralderantz zihoazen ontzien ordainsariak ipintzen zituzten hiriko agintariek, leinuz leinu.\nInguru honetan zeuden antzinako egiptoarrek monumentu handiak egiteko erabili zituzten harrobiak, batez ere granito arrokakoak: estatuak, obeliskoak, eraikin sakratuak eta piramideak eraikitzeko erabili zituzten besteak beste. Orain dela 3.000 urteko harginen aztarnak daude.\nKristauen aroa.\nAswan, predikatzaileak Afrikara joateko pasagune garrantzitsua izan zen.\nAro arabiarra.\nVIII. mende erdialdera, Sudango Nubiarekin harremana galduz, merkataritza-indarra galdu zuen Aswan hiriak.\nGaur egun.\nBatez ere Aswango presara doazen kruzeroengatik hiria turismoko oso gune garrantzitsua da.\nAswango presa.\nNilo ibaiak urtero egiten zuen gainezka: lur emankorrak sortu ziren, baina uraldien maila ezin aurreikusiz, arazo larriak sortzen ziren lehorteen eta uholdeen eraginez.\nBi presa eginda daude, beraz, Aswan inguruan: zaharrena, Aswango Beheko Presa, britainiarrak hasi ziren egiten 1899. urtean eta 1902. urtean amaitu zuten (berritzen jarraitu dute); berriena, Aswango Goiko Presa, 1970. urtean amaitu zuten (amerikarrek, egiptoarrek eta errusiarrek jardun zuten aldi ezberdinetan)."}
{"id": "341518", "revid": "105290", "url": "https://eu.wikipedia.org/wiki?curid=341518", "title": "Xiraz", "text": "Xiraz (, \"\u0160\u012br\u0101z\") Iran hego-mendebaldeko hiria da, Fars probintziako hiriburua. Teherandik 919 kilometro hegoaldera dago. 2011n 1.460.665 biztanle zituen.\nAntzinateko Persepolis hiritik hurbil eraiki zuten. Persiako hiriburua izan zen 1750-1794 bitartean, Zand dinastiaren agintepeko aldian. Erdi Aroko lorategiak, mausoleoak, jauregiak, mezkitak eta gotorlekua gorde ditu. Persiako arte eta literatura gune nagusietako bat izan zen luzaroan. Ospe handia dute Xirazeko ardoek eta arrosek; hori dela eta, \"olerkien, ardoaren, arrosen eta ipurtargien hiria\" deitu izan zaio.\nGeografia.\nXiraz Irango hego-mendebaldean dago, Zagros mendien magalean, 1.486 metroko altueran.\nKlima.\nHiriak estepako klima hotza dauka, \"BSk\", K\u00f6ppen klima sailkapenaren arabera; beste aditu batzuen ustez, ordea, klima mediterraneoa da, uda beroekin (\"Csa\").\nHistoria.\nXirazen aipamen zaharrena K. a. 550. urtekoa da. Elamdarren sasoiko izena \"Tirazi\u0161\" zen, buztinezko oholtxoetan azaltzen denez.Sasaniar Inperioaren garaian hiri handia zen, administrazio-gunea ziurrenik. Persian sartu ondorengo urteetan, 684. urtean, sortu zuten arabiarrek Xirazko hiri berria. IX. mendean affariarren printzerriko hiriburua izan zen eta X. eta XI. mendeetan buiarrek edertu eta gotortu zuten. Garai haietan, entzute handiko liburutegia zuen hiriak eta guztiz ospetsuak zituen brokatuak edo urrez nahiz zilarrez apainduriko zeta (gaia)|zeta ehunak.\nXIII. mendean, Saadi poetaren garaian, Persiako poeten hiriburu bihurtu zen. Mende horretan bertan mongoliarren esku geratu zen hiria eta meskita eta gotorleku berriak eraiki zituzten. 1399an Tamerlan konkistatzaile turkoak hartu zuen hiria. 1621. urtean, Ekialdeko Indietako Konpainia Britainiarrak egoitza ipini zuen Xirazen: ardoa merkaturatzen zuten, eta merkatari holandarrak zein frantsesak sarri ibiltzen ziren bertan.\n1668an uholdeek urpean utzi zuten hiria eta 1724an afganiarrek bipildu zuten; horren ondorioz, gainbehera jasan zuen. 1750-1794 bitartean Zand dinastiaren hiriburua izan zen, baina Aghe Mohammad Khan Qajaren osteek suntsitu zuten 1791n. XIX. mendean, hainbat hondamendi jasan behar izan zituzten: administrazio txarra, epidemiak, izurriteak eta lurrikarak. XIX. mende amaieran, lasaitasuna itzuli zen hirira, eta handikiek eraikin ikusgarriak egin zituzten.\nEkonomia.\nIran hegoaldeko ekonomiaren gunea da. XIX. mendetik hona hainbat aurrerapen izan ditu: Suezko kanala 1869an irekitzerakoan, Europa eta Indiako salgaiak iritsi ziren; bestalde, nekazaritza arloan tabakoa, kotoia eta opio-belarra landatzen hasi ziren, esportatzeko beste. Beraz, merkataritza-gune garrantzitsu bihurtu zen.\nNekazaritzako ekoizpena aberatsa da: ardoa, zitrikoak, loreak, arroza eta kotoia ekoizten dira, besteak beste. Industriari dagokionez, zementua, azukrea, egurra, metalurgia, ongarriak, eskulangintza (zilargintza eta artilezko tapizak) eta elektronika dira alor garrantzitsuenak. Horrezaz gainera, 1973an eraikitako petrolio-findegia dago, hainbat produktu merkaturatzen dituena."}
{"id": "341519", "revid": "512", "url": "https://eu.wikipedia.org/wiki?curid=341519", "title": "Vladikavkaz", "text": "Vladikavkaz (, \"Dz\u00e6wd\u017eyq\u00e6w\"; ) hegoaldeko Errusiako hiria da, Ipar Osetia-Alaniako hiriburua eta hiririk handiena. Kaukaso mendikatearen iparraldeko isurialdean dago, Terek ibaiaren ertzean. 291 km\u00b2ko eremua du eta 2010ean 311.693 biztanle zituen.\nEtniari dagokionez, osetiarrak eta errusiarrak dira biztanle gehienak, baina armeniar, georgiar, alemaniar eta greziar gutxiengoak daude.\nHistoria.\nHiria 1784. urtean sortu zuten. 1930-1944 eta 1954-1990 bitartean Ordzhonikidze izena izan zuen, Sergo Ordzhonikidze agintariaren omenez. 1944-1954 urte bitartean, berriz, Dzaudzhkau izena izan zuen.\nKlima.\nVladikavkazek klima kontinentala du, uda epelekin (\"Dfb\" K\u00f6ppen klima sailkapenaren arabera).\nEkonomia.\nGarrantzi handia du Kaukasoko mendien arteko komunikabide nagusiak, burdinbideak eta errepideak, bertan lotzen direlako. Industria (burdingintza, beiragintza, zurgintza, janari industria), meategiak (beruna, zinka, zilarra) eta zerbitzuak dira ekonomia jarduera nagusiak.\nHezkuntza.\nVladikavkazen hainbat erakunde daude: Estatuko Ipar Osetiako Unibertsitatea, Ipar Kaukasoko Unibertsitate Teknologikoa, Akademia Medikoa, Zibilizazio Institutua, Nekazaritza Akademia, Institutu Pedagogikoa eta Management Institutua, besteak beste.\nKirolak.\nFC Alania Vladikavkaz taldeak Errusiako futbol liga irabazi zuen 1995ean."}
{"id": "341520", "revid": "105290", "url": "https://eu.wikipedia.org/wiki?curid=341520", "title": "Joxkar-Ola", "text": "Joxkar-Ola (errusieraz eta , \"hiri gorria\") Errusiako hiria da, Mari El Errepublikako hiriburua.\nIzenak.\n1919. urtera arte hiriaren izena \"Tsariovokokxaisk\" () zen; 1919-1927. urte bitartean \"Krasnokokshaisk\" () izan zen, hiria zeharkatzen duen Malaia Kokxaga ibaiarengatik. Izen berriena \"Joxkar-Ola\" da.\nHistoria.\nBigarren Mundu Gerraren ostean hirian industria handia zegoen, eta merkataritzako garraio-gune garrantzitsua zen. Sobietar Batasunak estatuko enpresei babesa emateari utzi zionean hiriaren gainbehera hasi zen, langile espezializatuek Errusiako beste hiri handietarantz emigratuz.\nKlima.\nJoxkar-Olako klima kontinental epela da. Neguak hotzak eta luzeak dira, elurteekin; urtarrila da hil hotzena, -18\u00a0\u00b0C-ko tenperaturara ere iritsiz. Udak epelak dira; uztaila da hilik beroena, 22\u00a0\u00b0C-24\u00a0\u00b0C-ko tenperaturara iritsiz.\nHezkuntza.\nJoxkar-Olan goi-mailako ikasketa-zentroak daude, hala nola:"}
{"id": "341521", "revid": "512", "url": "https://eu.wikipedia.org/wiki?curid=341521", "title": "Maikop", "text": "Maikop (; adigeraz: \u041c\u044b\u0435\u043a\u044a\u0443\u0430\u043f\u044d, \"Myequape\") Errusia hego-mendebaldeko industria-hiria da, Adigeako Errepublikaren hiriburua. Kaukasia eskualdean kokaturik dago, Kaukaso mendikatearen iparraldera, Kuban ibaiaren adarra den Belaiaren ertzean. Rostov Don hiritik 291\u00a0km hegoaldera eta Krasnodar-tik 100\u00a0km hego-ekialdera dago. 2010eko erroldaren arabera, hiriak 144.249 biztanle zituen.\nHiriaren izena adigerazko \u043c\u044b\u0435\u043a\u044a\u0443\u0430\u043f\u044d (\"myek-uape\") hitzetik dator, \u00abloretan dauden sagarrondoen harana\u00bb esan nahi duena.\nMaikop hiri okrug edo barrutiko hiriburua da. Maikop okrugekoak dira beste hiri hauek ere: Janskaia, Gaverdovski, Kosinov, Podgorni, Rodnikovi, Severni, Vesioli eta Zapadni.\nHistoria.\nKubango kosakoek 1857. urtean errusiarrentzako gotorleku bat zuten Maikopen. Kaukasoko Gerran (1858-1863) erabakigarria izan zen. 1870. urtean udalerri izaera eman zioten.\n1897. urtean antzinako aztarnak aurkitu zituzten: noizbait oso aberatsak izan ziren gizon-emakumeen eta euren zerbitzarien hilobiak, euren gauzekin, eta hamaika metroko tumulua, besteak beste. Azterketek erakutsi dute kanpotik etorri ziren pertsonen gorpuak zirela, Asia, Anatolia edo Irandik. Gainera, K. a. IV. milurtekoan hezitako zaldi bat eta beste animalia batzuk zeuden aztarnen artean.\n1911. urtean inguruetan petrolioa aurkitu zutenetik hiria asko hazi eta garatu zen. 1936. urtean Agigea oblasteko hiriburu izendatu zuten. Hala ere, Bigarren Mundu Gerraren ostean suntsituta geratu zen.\nEdonola ere, hiria petrolio-gune garrantzitsua zenez, erraz berpiztu zen; 1991. urtetik Adigeako Errepublikako hiriburua da.\nKlima.\nMaikopeko klima azpitropikal hezea \"(Cfa)\" da, K\u00f6ppen klima sailkapenaren arabera."}
{"id": "341522", "revid": "119347", "url": "https://eu.wikipedia.org/wiki?curid=341522", "title": "Simferopol", "text": "Simferopol (ukraineraz: \u0421\u0456\u043c\u0444\u0435\u0440\u00f3\u043f\u043e\u043b\u044c; errusieraz: \u0421\u0438\u043c\u0444\u0435\u0440\u00f3\u043f\u043e\u043b\u044c; Krimeako tatareraz: \"Aqmescit\", \u00abmeskita zuria\u00bb) \"de facto\" Errusiako hego-mendebaldeko hiri bat da, Krimeako Errepublikako hiriburua. Salgir ibaiaren ertzean dago. Nazioartean, hiria eta Krimea eskualdea Ukrainako zati bezala onartzen dira.\nGeografia.\nSimferopol Krimeako penintsulako hegoaldean dago. Edateko ura hiriaren inguruan dagoen Simferopol urtegitik hartzen dute.\nKlima.\nKlima lehor eta beroa da, eta neguak leunak izaten dira orokorki. Urtarrileko batez besteko tenperatura -0,5\u00a0\u00b0C izaten da, eta uztailekoa, 21,2\u00a0\u00b0C.\nHistoria.\nSimferopol hirian dago Neapolis eszitiarra aztarnategia, antzinako Krimeako eszitiarren hiriburuaren aztarnak.\nGerora, Krimeako tatariarrek inguruan Aqmescit hiria eraiki zuten; urteetara, 1784an \"Simferopol\" izena ipini zioten (grekotik: \u03a3\u03c5\u03bc\u03c6\u03b5\u03c1\u03cc\u03c0\u03bf\u03bb\u03b9\u03c2, \"Sympheropolis\": \u00aberabiltzeko hiria\u00bb) Katalina \"Handiak\" Krimea eskuratu zuenean. 1802. urtean Taurida gobernazioko hiriburu izan zen.\nErrusiako Gerra Zibilean, Armada Gorriak 1920. urtean hiria eskuratu zuen, eta Krimeako Sobietar Errepublika Sozialista Autonomoaren hiriburu izendatu zuten hurrengo urtean.\nBigarren Mundu Gerran aleman naziek hartu zuten hiria, sarraskiak eginez (22.000 biztanletik gora hil zituzten). Sobietarrek hiria askatu zuten 1944. urtean.\n1954. urtean, berriz, Krimeako penintsula osoarekin batera, administratiboki Ukrainako Sobietar Errepublika Sozialistan sartu zuten Simferopol.\nGaur egun.\nSobietar Batasuna 1991. urtean desegin zenean, Simferopol Krimeako Errepublika Autonomoko hiriburu egin zuten, independentzia lortu berri zuen Ukrainaren barruan. Biztanle gehienak jatorriz errusiarrak dira, eta ukrainarrak eta Krimeako tatariarrak gutxiengo handienak dira.\nGarraioak.\nTrenbide-terminala dago Simferopolen, baita nazioarteko aireportua ere. Gainera, munduko trolebus linea luzeena daukate: 86 km-ko bidea egiten du Simferopol Itsaso Beltzeko kostaldeko Jalta hiriarekin lotuz."}
{"id": "341523", "revid": "31982", "url": "https://eu.wikipedia.org/wiki?curid=341523", "title": "Izhevsk", "text": "Izhevsk (errusieraz: \"\u0418\u0436\u0435\u0301\u0432\u0441\u043a\"; udmurteraz: \"\u0418\u0436\" edo \"\u0418\u0436\u043a\u0430\u0440\") Errusiako hiria da, Udmurtiako Errepublikako hiriburua. Izh ibaiaren ertzean dago, Ural mendien mendebaldean.\n1985-1987 bitartean hiriaren izena Ustinov izan zen, 1976-1984 urteetan Sobietar Batasuneko kanpo-arazoetarako ministroa izan zen Dmitri Ustinoven omenez. Hala ere, Mikhail Gorbatxov gobernuan egon zenean, berriki agintari izandakoen omenez ipinitako hirien izenak aldatu egin zituen, lehenagoko toponimoak berreskuratuz.\nHistoria.\nIzhevsk 1760ko apirilaren 10ean sortu zuten, burdinola baten inguruko kokalekutzat. Burdinolak eta hiria Piotr Ivanovitx Xuvalov kondeak eraiki zituen. Hala ere, hil zenean zorrak utzi zituelako, ondarea Erresumarena izatera iritsi zen. Izh ibaian presako lanak egin zituzten inguru hartan, 1763. urtean amaituz.\nEkonomia.\nIzhevsk Udmurtiako Errepublikako ekonomia-gune garrantzitsuena da, hirian dagoelako finantza- eta industria-jarduera gehiena. Industria militarra da indarrik handiena duena, eta hainbat enpresa daude hirian horretan dihardutenak. Enpresarik ezagunena Izhmax da: Errusian bertan eta kanpoan oso ospetsuak diren arma arinak eta eraso-fusilak ekoizten dituzte, besteak beste; gainera, \"IZH\" markako motozikletak eta automobilak ere ekoizten dituzte.\nBeraz, Izhevskek herrialdeko gune industrial eta militar garrantzitsua izaten jarraitzen du, eta \"Errusiako armategia\" esaten diote bai Izhevsk bai Tula hiriei.\nBesteak beste, hiria famatua da Mikhail Kalaxnikovek bertan asmatu zuelako AK-47 asalto-fusil ospetsua, \"Kalaxnikov\" izenez ere ezaguna.\nKlima.\nIzhevsken klima kontinental hezea daukate: neguak luzeak izaten dira, eta udak epelak."}
{"id": "341524", "revid": "512", "url": "https://eu.wikipedia.org/wiki?curid=341524", "title": "Ulan-Ude", "text": "Ulan-Ude (; buriateraz: \"\u0423\u043b\u0430\u0430\u043d-\u0423\u0434\u044d\", \"Ulaan \u00dcde\"), antzina Verkh-Udinks, Errusiako hiria da, Buriatiako Errepublikaren hiriburua. Siberiako hegoaldean dago, Uda eta Selenge ibaien elkargunean, Khamar-Daban eta Tsagan-Daban mendiguneen arteko haran sakon batean. 2010ean 404.426 biztanle zituen eta ekialdeko Siberiako hirugarren hiririk handiena zen.\nKlima.\nUlan-Udek estepako klima hotza (\"BSk\") du, K\u00f6ppen klima sailkapenaren arabera. Negu luze, hotz eta idorrak izaten dira, eta uda laburrak baina oso beroak.\nGarraioak.\nUda eta Selenge ibaiek bat egiten duten lekuan portua dauka. Gainera, Pekinera doan trenbide-linea igarotzen da Ulan-Ude hiritik, baita trenbide Transiberiarra ere.\nEkonomia.\nIndustria-jarduera nagusiak: elikagaigintza, larru-ontzea, zerrategiak, kristalgintza, adreilugintza eta trenbideetarako gaiak eta ekipamendua.\nHistoria.\nHiria 1666. urtean sortu zuten, kosakoek negua igarotzeko kuarteltzat. Errusia, Txina eta Mongoliaren arteko merkataritza-bideetan zegoenez, hiria hazi egin zen.\nXIX. mendean trenbidea eraiki zutenean hiria garrantzi handia hartzen joan zen, eta 1923. urtean Buriatiako Sobietar Errepublika Sozialistako hiriburu egin zuten. 1880. urtean 3.500 biztanle inguru zeuden, eta 1939.ean 126.000 inguru.\n1934. urtean ipini zioten hiriari gaurko izena, \"Ulan-Ude\"; lehenagoko izena \"Verkhneudinsk\" (\u0412\u0435\u0440\u0445\u043d\u0435\u0443\u0301\u0434\u0438\u043d\u0441\u043a) izan zen.\nHerri eta hiri senidetuak.\nUlan-Ude ondorengo herri eta hiriekin senidetuta dago:"}
{"id": "341525", "revid": "96586", "url": "https://eu.wikipedia.org/wiki?curid=341525", "title": "Fenix (konstelazioa)", "text": "Phoenix edo Fenix \u2014\u2014 konstelazio austral txiki bat da. Pieter Dirkszoon Keyser eta Frederick de Houtman daniar nabigatzaileek deskribatu zuten, eta Johann Bayer-ek ezagutarazi zuen 1603an.\nKonstelazioak 30 izar ditu guztira. Ipar hemisferioan 40 paralelotik iparraldera ez da ikusten, eta ekuatoretik iparraldera bizi direnek zeruan oso behean ikus dezakete. Hego hemisferioko udan oso ondo ikusten da Australiatik, Hegoafrikatik eta Hego Amerikako hegoaldetik.\nUrtero abenduaren 5ean gertatzen den fenizidak izeneko meteoro-euria atxiki ohi zaio Phoenix konstelazioari."}
{"id": "341526", "revid": "448", "url": "https://eu.wikipedia.org/wiki?curid=341526", "title": "Tver", "text": "Tver (errusieraz: \"\u0422\u0432\u0435\u0440\u044c\") Errusiako mendebaldeko hiri bat da, Tver oblasteko hiriburua. Volga eta Tvertsa ibaien elkargunean dago. Hiritik igarotzen da Mosku eta San Petersburgo lotzen dituen errepidea eta, horrenbestez, garraio eta industriagune garrantzitsua da. 2010ean 403.606 biztanle zituen.\nHistoria.\nTverri buruzko lehenbiziko aipamen idatzia 1164. urtekoa da. Novgorodeko Errepublikako merkatarien bizilekua izan zen hasiera batean, baina XIII. menderako Errusiako leku aberatsenetarikoa zen Tverko Printzerria, biztanlez ere handienetarikoa, eta Moskurekin lehian egiteko prest zegoen Errusiako nagusitasuna eskuratzeko. Hala ere, XIV. mendeko lehen erdian Ivan I.a Errusiakoak, moskutarrekin eta mongolekin batera, hirian sarraskia egin zuen, eta Tver hiriak indarra galdu zuen. Gainera, XIV. mendean Tverko printzeek euren artean izan zituzten borrokekin egoerak okerrera egin zuen, baina XV. menderako boterea berreskuratuta zuen. 1485. urtera arte estatu independentea izan zen Tverko Printzerria, eta Tver hiria izan zen hiriburua. Urte horretan, Ivan III.a Handia agintean zegoela, Moskuk bereganatu zuen.\n1763. urtean sute batek hiriaren zati handi bat suntsitu ostean, eta Katalina Handiaren eskutik berreraiki zuten, estilo neoklasikoan. Enperatrizaren Bidaietako Jauregia eta Jasokunde eliza dira garai hartako eraikin ikusgarrienetako batzuk. 1941. urtean Alemania Naziaren armadak hiria okupatu eta suntsiturik utzi zuen.\n1931-1990 bitartean hiriaren izena \"Kalinin\" izan zen, Mikhail Kalinin agintari sobietarraren omenez.\nEkonomia.\nIndustria-ekoizpen nagusiak: ehungintza, makineria, inprimatutako materiala eta trenbideetarako gaiak eta ekipamenduak dira.\nTurismoak ere indarra dauka; besteak beste, Moskutik ibilbide turistikoak datoz hirira esklusa bidez lotutako ibaiak jarraituz.\nKlima.\nTver-en klima kontinentala dago: neguak luzeak eta nahikoa hotzak dira, eta udak laburrak eta leunak dira. Batezbeste, urtarrilean \u22127,4\u00a0\u00b0C-ko tenperatura izaten dute, eta uztailean 18.7\u00a0\u00b0C-koa."}
{"id": "341527", "revid": "119347", "url": "https://eu.wikipedia.org/wiki?curid=341527", "title": "Txeboksary", "text": "Txeboksary (; txuvaxeraz: \u0428\u0443\u043f\u0430\u0448\u043a\u0430\u0440, \"\u0160upa\u0161kar\") erdialdeko Errusiako hiri eta ibai-portua da, Volgaren ertzean dagoena. Txuvaxiaren hiriburua da. 2010ean 453.721 biztanle zituen.\nHistoria.\nIdatziz jasotako Txeboksaryri buruzko lehenengo agiria 1469. urtekoa da, errusiar soldaduek hiritik igaro zirelako, Kazango khanerrira bidean. Hala ere, aztarnek antzinagoko datuak ematen dituzte: XIII. menderako, bertan Veda Suvar bulgariar hiria zegoen, eta mongolak sartu ziren hirian geroago.\n1555. urtean errusiarrek gotorlekua eraiki zuten eta kokalekua ere ipini zuten bertan. XVII. mende amaierarako Volga eskualdeko merkataritza-hiri garrantzitsua zen. 1781. urtean Kazan probintziako hiriburu izendatu zuten. XX. mende hasieran 5.500 biztanle inguru zeuden hirian, eta zerrategia eta lantegi txiki mordoa zeuden.\n1939. urtean trenbidez Kanax hiriarekin lotu zutenetik, hazkunde eta garapen handia izan zuen, ekonomia-gune garrantzitsu bihurtuz. 1965. urterako 163.000 biztanle zituen.\nTxeboksaryn hogeita bost eliza eta lau monasterio daude, XVI. mendetik hona eraikitakoak.\nEkonomia.\nIndustria-jarduera hauek dira nagusiak: ehungintza, zurgintza eta larruzko gaiak. Zentral hidroelektriko bat ere dago.\nHezkuntza.\nTxuvaxia Ulianov Unibertsitate Estatala dago Txeboksaryn.\nKlima.\nTxeboksaryn klima kontinental hezea dago, \"Dfb\" K\u00f6ppen klima sailkapenaren arabera. Neguak oso hotzak eta udak freskoak izaten dira. Azaro amaieratik martxo amaiera arte, lurra elurrez estalirik egoten da."}
{"id": "341528", "revid": "512", "url": "https://eu.wikipedia.org/wiki?curid=341528", "title": "Agrigento", "text": "Agrigento ( ahoskatua; ) Italiako hiri bat da, izen bereko Agrigentoko probintziako hiriburua; Sizilia uharteko hegoaldeko kostan dago.\nHiria ezaguna da bertan egon zelako \"Akragas\" () herri grekoa ( eta arabieraz \"Kerkent\"), antzinako Magna Graeciaren urrezko aroko hiririk aipagarrienetarikoa.\nGaur egun 60.000 biztanle inguru ditu Agrigentok. Probintziako beste hiri nagusiak Licata eta Naro dira, azken hori lehenengo kristauen katakonbengatik ezaguna.\nHistoria.\nAntzinaroa.\nAkragas hiri zaharra, () Akagras ibaiaren ertzean, Gelako greziarren kolonia bat izan zen. K.a. 582-580. urtean fundatu zen, itsaso aldera, eta Hypsas ibaiaren inguruan; iparraldekoa mendixkek babes naturala ematen zioten Agrigentori. Hiria nabarmen hazi zen, eta K.a. 570. urterako Grezia Handiko hiririk handi eta indartsuenetarikoa zen.\nLehenengo aitzindariak Aristonoo eta Pistilo izan ziren Rodasko doriar instituzioak jaso zituztenak (hiri honetako Gela kolonia bat izan zen).\nAkragas laster hasi zen, eta Magna Graeziako kolonietatik garrantzitsuenetariko bat bilakatu. K.a. 570. urtean, Falaris diktadoreak Agrigentoren boterea irlan zehar hedatu zuen, baina herriko matxinada batek Falaris uzkaili eta hil zuen.\nHarrez geroztik, Agrigento hiri askea zen. Hurrengo urteetako bakarrik ezagutzen dira Alkamenes eta Akandro izenak. Geroago (K.a. 488. inguruan), Teronek hiria gobernatu zuen. Gelon Sirakusakoarekin aliaturik, Terilo Himerakoa egotzi zuen haren domeinuez jabetuz.\nKartagoren inbasioa eta gero (K.a. 480. urtean), hiria aberastu zen kartagotar anitz gatibu hartu zirelako, nekazaritzarako eta hiriko eraikuntzarako erabili zirenak. Teron K.a. 472an hil zen eta haren postua Trasideo semeak hartu zuen. Aita ez bezala, hiritarrek gorrotatzen zuten eta urte bat geroago bota zuten.\nHonen ostean, eta K.a. 406 arte, agrigentoarrek garai oparo izan zuten jarritako sistema demokratikoari esker. Diodoro Sikuloren arabera, 20.000 biztanle izan zituen, baina bi aldiz gehiago izan zitekeen egoiliarrak eta esklaboak kontatuz gero.\nSirakusako geloniar dinastia egotzi ondoren, Siziliako toki askotan matxinadak gertatu ziren. Agrigento eta Sirakusaren arteko gerra piztu zen. Lehena garaitua izan zen Himera ibaiaren alboan (K.a. 446). Beranduago, Enpedoklesek Agrigentoko filosofoak fakzioak kontrolatu zituen.\nK.a. 415ean, atenastarrek Siziliako espedizioa burutu zutenean, Agrigento neutrala izan zen eta jarrera horri eutsi zion Atenas irabazi zuten arte.\nSegestak, barneko arazoak zirela eta, kartagotarren parte-hartzea eskatu zuen. Hauen lehenengo espedizioak ez bazuen arrakastarik izan, bigarrenak Selinunte eta Himera konkistatu zituen. Agrigentoarrek lazedemoniar mertzenario armada bat antolatu zuen, Dexipoeren esanetara. Honetaz gain, Dafneok gidatuta, Sirakusako armadaren laguntza izan zuten. Hauek zortzi hilabeteko setio bat jasan ondoren, gosez jota errenditu ziren. Anitz biztanle sarraskitu zituzten eta bizirik irten zirenak Gelara emigratu zuten. Kartagotarrek, K.a. 405.eko udaberrian, hiria hartu, birrindu eta abandonatu zuten. Dionisio I.a Sirakusakoak Kartagorekin bakea sinatu zuenean, Agrigento ezin zuen aurreko oparotasuna berreskuratu. Bake itunaren arabera, harresiak ezin ziren berreraiki.\nHala ere, urte batzuk beranduago, kartagotar menpekotasunetik aldenduz, Dionisiorekin aliatu ziren. K.a. 383. urteko bakeak, kartagotarren domeinuak Haliko ibaiaraino finkatu ziren.\nK.a. 340. urteko Krimisosen izandako Timoleongo garaipenak ahalbideratu zuen berrantolaketa orokorra. Agrigento, erdi birrinduta zegoena, Beliako (Italia) biztanleek kolonizatu zuten. Honela hiria suspertu zen baina ez zuen inoiz kartagotarren inbasioa baino lehenagoko oparotasuna lortu.\nAgatoklesek, Sirakusan gobernatzen hasi zenetik, irla osoa kontrolatu nahi zuen. Agrigento, Gela eta Meseniarekin aliatu zen baita Espartako laguntza jaso zuen ere. Hiri honek, Akrobato, (Kleomenes II.aren semea) bidali zuen. Akrobato garaitua izan zenez, Agrigentok bakea erosi behar izan zuen eta Sirakusako hegemonia aitortu ere (K.a. 314.ean).\nAgatokles Afrikan zegoen bitartean (K.a. 309), haren jarraitzaileek zenbait porrot izan zuten Sizilian. Agrigentok, irlaren nagusitasuna nahirik, Jenodoko jenerala armadako buruzagi aukeratu zuen. Hiri askok independentzia lortu zuten. Enna eta Gela Agrigentorekin lotu ondoren, Herbeso eta Eketla konkistatu zituzten. Hala ere, Agatoklesen jeneralek, Leptinesek eta Demofilok, Jenodoko garaitu zuten eta hiria setiatuta izan zen. Agatokles itzuli zenean, galdutako eremua berreskuratu zuen. Leptinesek Agrigentoko lurraldea inbaditu zuen hiriari bakea eskatarazi arte.\nAgatokles hil zenean, Fintias Agrigentoko tiranoa bilakatu zen eta geroago errege titulua hartu zuen. Garai honetan, Agira eta barneko beste hiri batzuk menperatu zituen. Hori gertatu zitzaion Gelari, birrinduta izan zela eta Fintias izen berriarekin berreraikita.\nGerra Punikoak.\nPirro agertzen zaigu hurrengoan, molostarren errege hau (Epiro) Agrigentora heldu zenean. Hiriko gobernadoreak, (Sosistrates) ezin zuenez ezer egin Epiroko mertzenarioen aurrean errenditu zen.\nHiria, K.a. III. mendean, erromatarrek eta kartagotarrek arpilatu zuten. Erromatarrek K.a. 262an eta kartagotarrek K.a. 255. urtean. Izan ere, Lehenengo Gerra Punikoan, Agrigento kartagotarren aliatua izanik Hanibal Giskon jeneralak zitadela gotortu eta goarnizio bat ezarri zuen. K.a. 262an erromatar kontsulek (L. Postumius eta Q. Mamilius) eraso eta setiatu zuten hiria. Zazpi hilabeteren buruan, izurritea agertu zen setiatu eta sitiatzaileen artean. Hannonek, kartagotar jeneralak, hiria lagundu zuen baina azkenean, erromatar jeneralek garaitu zuten. Hiriaren barruan egonda eta ikusirik ezinezkoa zela erromatarren aurka egin, gauez, mertzenario eta kartagotar soldatuekin, alde egin zuen. Gerora, erromatarrek hiria menperatu zuten eta 25.000 esklabu egin zituzten. K.a. 255ean, Kartal kartagotar jeneralak erromatar eskuetatik Agrigento berreskuratu zuen eta gotorlekuak apurtu zituen. Gerra bukatu arte, (erromatarren kontrolpean erortzean) ez dago informazio gehiagorik.\nErromatar garaia.\nBigarren Gerra Punikoan (K.a. 218-201), erromatarrek eta kartagotarrek borrokatu zuten Agrigento lortzearren. Hasieran, erromatarrei fidela izan zitzaien, baina Himilkon kartagotar jeneralak eraso egin zienean, Martzelok ezin zuen garaiz lagundu. Hau izan zen irlako Lavinius kontsulak okupatu zuen azken hiria 201ean, hala ere, nahiko erraz numidiar mertzenarioek Hannonekin haserre zeudelako eta borrokarik gabe errenditu zirelako. Tokiko buruzagiek heriotz zigorra jasan zuten eta gainontzekoak esklabo bihurtu ziren. Erromatarrek Agrigentum deitu zuten hiria Acraganteren ordez, hurrengo mendeetan hirian grekeraz hitz egiten bazen ere.\nHiru urte geroago, Mamilius pretorrak agindu zuen irlaren beste zonaldetako kolonoak Agrigentum ezartzea. Bi urte geroago, Eszipion Afrikarrak udaleko eta hiritar pribiliegioak eman zizkion hiriari. Erromaren menpean aberastu zen eta hirritarrek, Julio Zesar hil eta gero K.a. 44 urtean, erromatar hiritartasunaz gozatu zuten. Zesar Augusto aldiaren arte, moneta jaulki zuen \u00abAgkigentum\u00bb inskripzioarekin\nErdi Aroa.\nErromatar inperioa desagertu eta gero, Italiako Ostrogodo erresuma hiriaz jabetu zen eta gero, Bizantziar inperioa. Garai honetan, biztanleek hiriko zonalderik baxuenak utzi zituzten eta antzinako akropoli ondoan, muinoaren goiko partean, finkatu ziren. Aldaketa horren arrazoiak ez daude argi baina, beharbada, zerikusi dute sarrazenoen, berbereen eta orduko beste herrien etengabeko razziekin.\nK.o. 828an, sarrazenoek hiria okupatu zuten eta \"Kerkent\" izena eman zioten (sizilieraz \"Girgenti\"). Izen honek iraun zuen 1927 arte, Mussolinik latinezko italianizatutako bertsioa berrezarri zuenean.\nRoger I.a konderen normandoek hiria konkistatu ondoren 1087an, latindar apezpikutza ezarri zuten. Erdi Aroan, populazioa jaitsi zen, baina XVIII. mendean zerbait berreskuratu zen.\nAro Modernoa.\nAro honetako Agrigentoren historia Siziliakoarekin lotuta dago. Izan ere, XVI. mendean, Fernando II.a Aragoikoak Sizilia gobernatu zuen erregeordeen bitartez. Mende hori oso oparoa izan zen nazioarteko zeta eta gariaren merkataritza garatu zelako. Espainiar erregeordetzak 1713 arte iraun zuen. Epe luze honetan, hiria 1656ko izurri beltza jasan zuen eta piraten erasoak. Geroago, irla osoa bezala, austriar eta borboi leinuen menpe egon zen.\nAro Garaikidea.\nHainbat herrialde eta agintariren menpean egon ostean, eta hiriaren botereak gorabeherak izan eta gero, 1860. urtean Agrigentoko biztanleek Giuseppe Garibaldiren alde egin zuten Italiaren bateratzean. Bigarren Mundu Gerran aliatuen bonbardaketek hiria suntsitu zuten.\nEkonomia.\nTurismo-gune garrantzitsua dago Agrigenton, batez ere arkeologia-ondare aberatsak oinarri direla. Inguruko eskualderako nekazaritza-gunea ere bada. Bestalde, sulfuroa eta potasioa erromatarren garaitik ekoizten jarraitu izan dute, eta baita esportatu ere, Empedocle portutik itsasoratuz.\nHala eta guztiz ere, Italiako hiririk txiroenetarikoa da biztanle bakoitzaren errentari (per capita errenta) dagokionez. Gainera, Mafiarekin. organizazio kriminalarekin eta legez kanpoko droga-trafikoarekin arazo larriak daude.\nOndarea.\n\"Valle dei Templi\" ingurua hiri zaharraren hegoaldera dago. K.a. VI. eta V. mendeetako zazpi tenplu greko doriar ordenaren aztarnak daude; zati batzuek zutik diraute. Inguru guztia UNESCOk 1997. urtean Gizateriaren ondare izendatu zuen."}
{"id": "341529", "revid": "119347", "url": "https://eu.wikipedia.org/wiki?curid=341529", "title": "Abakan", "text": "Abakan (; khakaseraz: \u0410\u0493\u0431\u0430\u043d) Errusiako hego-erdialdeko hiria da, Khakasiako hiriburua. 2010ean 165.214 biztanle zituen.\nGeografia.\nAbakan Minusinsk sakonunearen erdialdean dago, Abakan ibaiaren eskuineko ertzean, ibai horren eta Jeniseiren bilgunetik gertu. Mongolia, Txina eta Kazakhstango mugak hurbil ditu.\nHistoria.\nAbakango gotorlekua () 1675. urtean eraiki zuten; Abakansk izenez ere ezaguna zen. Jeniseiko Gobernazioaren barnean egon zen Errusiar Inperioaren aroan. 1823-1931 bitartean Ust-Abak\u00e1nskoye izan zuen izena; 1931. urtean eman zioten gaur egungo izena eta hiri-izaera.\nEkonomia.\nHainbat industria-konpainia daude Abakanen; besteak beste hauxe ekoizten dute nagusiki: nekazaritza- eta abeltzaintza-produktuak, elikagaigintza, industria mekaniko, ehungintza eta egurra.\nGarraioak.\n1960tik mendebaldeko Siberiako burdinbide linearen abiapuntua da, eta Novokuznetsk, Barnaul, Akmolinsk eta Magnitogorskekin loturik dago. Horrez gain, ibai-portua eta aireportua ditu.\nHezkuntza.\nKhakasiako Unibertsitate Estatala dago Abakanen. Hiru teatro daude hirian.\nKlima.\nAbakanek estepako klima hotza du, \"BSk\" K\u00f6ppen klima sailkapenaren arabera. Urtaroen arteko tenperatura aldea oso handia da eta prezipitazio gehienak udan izaten dira."}
{"id": "341530", "revid": "21098", "url": "https://eu.wikipedia.org/wiki?curid=341530", "title": "Jamalia-Nenetsia", "text": "Jamalia-Nenetsia edo Jamalia-Nenetsiako barruti autonomoa (; ) Errusiako subjektu federal bat da, barruti autonomoa zehazki, Uraletako Barruti Federalean kokatua eta administratiboki Tiumen oblastaren menpe dagoena. 750.300\u00a0km\u00b2ko eremua du, eta 2010ean 522.904 biztanle baino ez zituen (0,7 biztanle km\u00b2ko dentsitatea). Hiriburua Salekhard da, eta hiri handienak Noiabrsk (110.620 biztanle) eta Novi Urengoi (104.107 biztanle).\nHistoria.\n1930. urteko abenduaren 10ean sortu zuten Jamalia-Nenetsia barrutia.\nGeografia.\nBarruti autonomoak Mendebaldeko Siberiako ordokiaren iparraldea hartzen du. Mendebaldean dauden iparrraldeko Uralak alde batera utzita, ordoki eskerga da, zingira zabalez eta tundraz estalirik dagoena. Oso klima gogorra dago.\nEkonomia.\nJamalia-Nenetsian gas natural hobiak daude; izan ere, Errusiako bigarren gas-konpainia handienak, Novatekek, Salekharden dauka egoitza.\nBiztanleria.\nPetrolio-ekoizpenak eta industriak erakarrita, jatorri askotako kanpoko langile ugari joan dira Jamalia-Nenetsiara. Beraz, 2010eko erroldaren arabera, Nenets etniakoak biztanleria osoaren %5,9 ziren bakarrik. Beste jatorriren bateko biztanleak tatariarrak, ukrainarrak, errusiarrak (gehienak, %61,7), bielorrusiarrak, khantyak, azerbaijandarrak, baxkirrak, komi etniakoak eta moldaviarrak ziren, besteak beste.\nBestalde, 2005. urteko datuen arabera, urte horretan 7.148 ume jaio ziren Jamalia-Nenetsian, eta 3.099 lagun hil ziren."}
{"id": "341531", "revid": "119347", "url": "https://eu.wikipedia.org/wiki?curid=341531", "title": "Orenburg", "text": "Orenburg (), 1938-1957 bitartean Txkalov () deitua, Errusiako hiria da, herrialdearen mendebaldean dagoen Orenburg oblastaren hiriburua. Ural eta Sakmara ibaien bilgunean dago. 2010ean 548.331 biztanle zituen.\nGeografia.\nOrenburg Errusiako hegoaldean dago, Moskutik 1.468 km inguru hego-ekialderantz. Kontinentearteko hiria da; Europako eta Asiako lurrak ditu, Ural ibaiaren ertz bien gainean eraikita dagoenez: hiriaren zati handiena Europako partean dago, ibaiaren iparraldeko ertzean, baina auzo bat ibaiaz haraindi dago, Asian.\nHistoria.\nErrusiar Inperioa 1734. urtean hasi zen gotorleku-hiri bat eraikitzeko asmotan, hegoaldeko Uralen lurraldean, \"Orenburg\" izena ipinita. Hasieran, kolonia bat egin zuten Ural eta Or ibaiek bat egiten duten lekuan (\"Or-ko gotorlekua\" da izenaren jatorrizko esanahia); 1739. urtean izena aldatu zioten, eta \"Orsk\" izan zen izen berria. Beste \"Orenburg\" bat egiteko ahaleginak kale egin zuen 1741. urtean, eta gaur egungoaren aurrekaria 1743. urtean kokatu zuten oraingo lekuan, aurrerakada militarrerako kokagune garrantzitsu bihurtuz aurrerantzean.\nHiria Orenburg-ko kosakoen gunea izan zen; gerora, Erdialdeko Asia Errusiar Inperioaren menpe geratu zenean, merkataritza- eta garraio-gune nagusi bihurtu zen Orenburg, batez ere trenbide-sarearen ibilbideak bertan lotunea zuelako, Erdialdeko Asiako eta Siberiako bidean.\n1938-1957 urte bitartean hiriaren izena Txkalov izan zen, Valeri Txkalov proba-pilotuaren omenez."}
{"id": "341532", "revid": "119347", "url": "https://eu.wikipedia.org/wiki?curid=341532", "title": "Makhatxkala", "text": "Makhatxkala (; ; ; ), 1922 arte Petrovsk Port, Errusiako hego-mendebaldeko hiria da, Dagestango Errepublikaren hiriburua. Kaspiar Itsasoko portu garrantzitsua da. 2010ean 572.076 biztanle zituen.\nIndustria-jarduera nagusiak petrolio-findegiak, ontzigintza, eta arrain- eta fruta-kontserbagintza dira.\nHistoria.\nPetri I.a \"Handiaren\" kanpamentu bat zegoen lekuan, 1844. urtean sortu zuten hiria, \"Petrovskoye\" izenez; geroago Petrovsk-Port izena ipini zioten.\n1921. urtean gaur egungo izena ipini zioten, Makhatxkala, eta Dagestango Sobietar Errepublika Sozialista Autonomoko hiriburu izendatu zuten. 1991. urtean Sobietar Batasuna desegin zenean Dagestango Errepublikaren hiriburu bilakatu zen.\nKlima.\nMakhatxkalan uda bero subtropikalak eta negu hotzak izaten dira. K\u00f6ppen klima sailkapenaren arabera, estepako klima hotza (\"BSk\") da.\nGarraioak.\nNazioarteko Uytash aireportua dago Makhatxkalan; trenbidea ere daukate, eta Kaspiar Itsasoko portua nazioartekoa da."}
{"id": "341533", "revid": "55833", "url": "https://eu.wikipedia.org/wiki?curid=341533", "title": "Tskhinvali", "text": "Tskhinvali (ahoskatuta []; osetieraz: \u0426\u0445\u0438\u043d\u0432\u0430\u043b; ; ) Hego Osetiako hiriburua da. Hego Osetiak \"de facto\" independentea dela dio, baina \"de iure\" Georgia da, eta Georgiak bere lurraldea dela aldarrikatzen du.\n1934-1961 bitartean hiriaren izena \"Staliniri\" izan zen, Iosif Stalinengatik. Osetiarrek hiriari \"Chreba\" (\u0427\u044a\u0440\u0435\u0431\u0430) ere esaten diote.\nGeorgiako hiriburu den Tbilisi hiritik 100\u00a0km inguru ipar-mendebaldera dago, Liakhvi Handia ibaiaren ertzean. 1998. urtean 42.934 biztanle zeuden Tskhinvalin.\nIndustria-gunea da Tskhinvali; batez ere egurra ekoizten dute, eta manufaktura-lantegiak daude.\nBiztanleria.\n1972. urtean hiriko biztanleetatik, %66 osetiarrak ziren, eta %28 georgiarrak. Hala ere, XIX. mendean oso osetiar gutxi zeuden Tskhinvalin, gehienak juduak eta armeniarrak zirelako.\nGaur egungo egoera.\n1991-1992ko gatazka.\nHego Osetiak eta Georgiak 1991-1992 urteetan izan zituzten gatazketan Tskhinvali hiria suntsituta geratu zen. Hurrengo hamarkadan nolabait bakean izan ziren, baina hiria txirotzen joan zen, alde biek ez zeukatelako hitzarmen politiko egonkorrik eginda.\n2008ko Gerra.\nHego Osetiako Gerra 2008koak, abuztuaren 7tik 16ra arte iraun zuen. Hego osetiarrekin batera errusiarrek eta abkhaziarrek jardun zuten alde batetik; beste aldetik, Georgiako armadak jardun zuen.\nHain zuzen ere, Gerra Tskhinvaliko guduarekin hasi zen, eta hiria berriro suntsituta geratu zen, baita hiriko ospitale bakarra ere. Gerora, Georgiako eta Itsaso Beltzeko beste eskualde batzuetan ere borrokaldiak izan ziren. Abuztuaren 12an Dmitri Medvedev agintariak errusiarren jarduera militarrak amaitzeko agindu zuen, eta Europar Batasunak aurkeztutako bake-plana onartu zuen: alde biek gatazka hasi baino lehenagoko kokalekuetara itzuli behar zuten. Edozein modutan ere, Georgiak Errusiaren kontrako salaketa ipini zuen Nazioarteko Justizia Auzitegian. Errusiako Fiskaltzak, era berean, Georgiak egindako hilketak ikertzeko espedienteari ekin zion.\nBesteak beste, Errusiak Hego Osetiako eta Abkhaziako independentzia aldarrikatu zuen. Georgiak, Kodori ibarreko eta Abkhaziako eta Hego Osetiako beste leku batzuetako kontrola galdu zuen Gerraren amaieran. Nolanahi ere, herrialde eta lurraldeen arteko harremanetan gatazkak bizirik dirau."}
{"id": "341534", "revid": "336", "url": "https://eu.wikipedia.org/wiki?curid=341534", "title": "Kayseri", "text": "Kayseri Turkiako hiri bat da, izen bereko Kayseri probintziako hiriburua. Anatolia erdialdean dago, Kapadozia eskualdean. Antzinean Zesarea Kapadoziakoa zuen izena\nBanaketa administratiboa.\nKayseri metropoli-hirian bost barruti daude: Kocasinan, Melikgazi, eta 2004. urtetik hona Hac\u0131lar, \u0130ncesu eta Talas.\nBiztanleria.\n2004. urtean barruti berriak Kayseriko udal-eremuan sartu zirenetik biztanleria ere nabarmen hazi da: 2000. urtean 536.392 biztanle inguru zeuden, eta 2007.enean 696.833 inguru zeuden. 2011. urtean 844.656 biztanle zeuden Kayserin.\nKlima.\nKayserin klima kontinentala daukate batez ere, klima semiaridoaren ezaugarriekin. Orokorrean, neguak oso hotzak izaten dira, elurteekin; uda bero eta lehorrak izaten dira, gauez hotz egiten duen arren, hiriaren altuerarengatik. Euria udaberrian eta udazkenean egiten du batez ere, baina ez dago urtaro euritsurik.\nHistoria.\nHirian K.a. 3000. urte ingurutik bizi izan da gizakia: inguruan K\u00fcltepe merkataritza-gunea kokatu zenez, historikoki izan da merkataritza-bide nagusietako kokaleku garrantzitsu eta estrategikoa, besteak beste Zetaren Bidea igarotzen zen bertatik. Mendeetan jarraitu izan du garrantzi horrekin.\nErromatarren sasoian hiriaren izena Zesarea Kapadoziakoa (\"Caesarea Cappadocia\") izan zen, eta \"Cesarea Mazaca\" ere esaten zioten."}
{"id": "341535", "revid": "512", "url": "https://eu.wikipedia.org/wiki?curid=341535", "title": "Karlstad", "text": "Karlstad Suediako hiri bat da; Karlstad udalerriko hiriburua da, baita V\u00e4rmlandeko konderrikoa eta V\u00e4rmland probintziakoa ere. Besteak beste, Karlstad elizbarrutiko apezpiku-hiria da. Suediako hemezortzigarren hiririk handiena da. 2010ko erroldaren arabera 61.685 biztane ditu.\nGeografia.\nV\u00e4nern lakuaren ipar ertzean dago, Klar\u00e4lven ibaiaren bokalean, urak lakuan isurtzerakoan eratzen duen deltan. Karlstadek hiri eguzkitsuaren ospea dauka, eta hiriko ikurretariko bat eguzkia da, irribarrez (irudia Lasse Sandbergek diseinatu zuen).\nHistoria.\nKarlstadeko irlatxo batean Bikingoen Aroko Tingvalla izeneko kokalekua zegoen, orain dela 1000 urte baino lehenagokoa.\nHiriko merkataritza-gune izan zen, azoka. Karlos IX.a Suediakoak errege-hiri izendapena eman zion 1584. urteko martxoaren 5ean, baita \"Karlstad\" izena ere (\"Karlosen hiria\"). Horrekin batera, eskualdeko hiriburu izendatu zuen Karlstad, lur-eremu zabala emanez hiriari; are gehiago, Karlstaden erregeak beretzat etxea eraiki zuen, \"Kungsg\u00e5rden\". 1724-1730 bitartean, leku horretan Karlstadeko katedrala eraiki zuten.\nHistorian, Karlstaden lau sute handi izan dira; azkena 1865. urteko uztailaren 2an izan zen: bakarrik katedralak eta etxe batzuk iraun zuten zutik. Berreraikitzerakoan plan hipodamiko baten arabera egin zuten, kale zabalekin.\n1905. urtean Noruega eta Suedia bereizi zirenean, hitzarmena Karlstaden negoziatu eta sinatu zuten.\nKirolak.\nIF Boltic da hiriko bandy talde arrakastatsua. Munduko Bandy Kopa sei aldiz irabazi du eta Europakoa beste sei aldiz."}
{"id": "341536", "revid": "119347", "url": "https://eu.wikipedia.org/wiki?curid=341536", "title": "Cotonou", "text": "Cotonou Beningo hiri nagusia da. Estatuko gobernuaren egoitza eta hiriburu ekonomikoa da, hiriburu ofiziala Porto Novo bada ere. Aireportua, trenbidea eta errepide nagusiak ditu, eta estatuko komunikabide nagusia da. Beningo hiru industriatik bi Cotonoun daude.\nHiria estatuko hego-ekialdean dago, Ozeano Atlantikoaren eta Nokou\u00e9 aintziraren artean.\nBiztanleria.\n2006ko errolda-datuen arabera, 761.137 biztanle zituen, eta 79 km\u00b2-ko azalera; hau da, 9.635 biztanle/km\u00b2-ko dentsitatea. Hiria azkar hazi da (1960an, 70.000 biztanle besterik ez zuen), eta azkar hazten ari da mendebalderantz. Jotzen da hiriak gaur egun 1.200.000 biztanletik gora dituela.\nEkonomia.\nCotonouko portua Afrikako mendebaldeko portu handienetako bat da. Benin-Niger burdinbidearen bidez, hiria Parakou iparraldeko hiriarekin lotuta dago. Aireportuak estatuko hiri nagusiak lotzen ditu, eta Frantziarekiko komunikazioak ere baditu. Errepidez, Nigeria, Burkina Faso, Niger eta Togorekin lotuta dago.\nHistoria.\nXIX. mendearen hasieran, Cotonou arrantzale-herri txiki bat zen, eta Dahomeyko erresumaren mende zegoen XVIII. mendeaz geroztik. 1851n frantsesek hitzarmen bat sinatu zuten Dahomeyko Ghezo erregearekin, eta baimena lortu zuten merkataritza-postu bat ezartzeko Cotonoun. 1868an, beste itun baten bidez, Dahomeyk Frantziari eman zion lurraldea. 1883an, frantses armadak hiria hartu zuen, britainiarrek eskualdea menperatzea eragozteko. Geroztik, hiria azkar hazi zen.\nHerri eta hiri senidetuak.\nCotonou ondorengo herri eta hiriekin senidetuta dago:"}
{"id": "341537", "revid": "512", "url": "https://eu.wikipedia.org/wiki?curid=341537", "title": "Ufa", "text": "Ufa (; baxkireraz; \"\u04e8\u0444\u04e9\") Errusiako hiria da, Baxkortostango Errepublikaren hiriburua. Belaia eta Ufa ibaien elkargunean dago, Ural mendien oinetan. Hiriak 50 kmko luzera du hego-mendebaldetik ipar-ekialdera eta 2010ean 1.062.319 biztanle zituen.\nUraletatik mendebalderako industriagune nagusietako bat da. Industria nagusiak petrolio-findegiak, ekipo elektrikoak, meatzaritzarako ekipoak, goma sintetikoa eta elikagigintza dira. Sei unibertsitate ditu.\nHistoria.\nHiriaren jatorria Ivan IV.a Errusiakoak 1574an eraikiarazi zuen gotorleku bat izan zen. Mendi-muino batean eraiki zen. Bertakoek \"Ufa\" deitzen zioten (\u00abtxikia\u00bb baxkireraz), eta hortik hartu zuen izena. 1802an Baxkiriako hiri nagusia zen.\nKlima.\nUfak klima kontinental hezea du, K\u00f6ppen klima sailkapenaren arabera. Udak beroak dira, eta neguak hotzak. Urteko batez besteko tenperatura 3,7\u00a0\u00b0C da, baina alde handia dago negutik udara: urtarrileko batez besteko tenperatura -12,4\u00a0\u00b0C da, eta uztailekoa 19,7\u00a0\u00b0C.\nHilabeterik euritsuena uztaila da (66 mm), eta lehorrena martxoa (32 mm).\nDemografia.\n2010eko erroldaren arabera, etniaka honela dago banatuta populazioa Baxkortostango Errepublikan:"}
{"id": "341538", "revid": "12788", "url": "https://eu.wikipedia.org/wiki?curid=341538", "title": "Dili", "text": "Dili () Ekialdeko Timorko hiriburu eta hiri nagusia da. Timor uharteko iparraldeko kostaldean dago.\nKlima.\nSabanako klima (\"Aw\") dauka, K\u00f6ppen sailkapenaren arabera.\nHistoria.\nPortugesek sortu zuten Dili hiria 1520. urtean. 1769. urtean Timor Portugesa herrialdeko hiriburu izendatu zuten, Lifau ordezkatuz; izan ere, holandarrek sarri erasotzen zuten gaur egun Oecusse enklabea den lurraldean zegoen lehengo Lifau hiriburua.\nBigarren Mundu Gerran japoniarrek euren menpe hartu zuten Dili hiria. Bestalde, 1975. urteko azaroko 28an Ekialdeko Timorrek aldebakarreko independentzia-aldarrikapena egin zuen, Portugaldik askatuz. Edozein modutan ere, handik egun batzuetara, abenduaren 7an Indonesiako armadak Dili hartu zuen. Ondorioz, 1976. urteko uztailaren 17an Indonesiak Ekialdeko Timor osoa inbaditu eta beretu zuen, lurraldeari \"Timor Timur\" izena emanez; Dili zen lurraldeko hiriburua. Hala ere, 1999. urtera arte etengabe gertatu dira sarraskiak Ekialdeko Timorren, 1991. urtean Diliko sarraskia gertatu zen, eta orduan hasi zen Ekialdeko Timor nazioarteko babesa hartzen. 1999. urtean autodeterminazio-prozesuari ekin zioten, eta 2002. urtean Ekialdeko Timorrek independentzia aldarrikatu zuen; maiatzaren 20an Dili estatu berriko hiriburu izendatu zuten.\nBanaketa administratiboa.\nDili hiria Dili udalerriko hiriburua da; besteak beste, Atauro uhartea eta Dili ondoko beste hiri batzuk daude udalerrian. Hiria hogeita sei sukotan (\"suco\") banatuta dago; horietatik hemezortzi hiri-eremukoak dira.\nEkonomia.\nDilin dago Ekialdeko Timorko porturik handiena; merkataritza-gune garrantzitsuena ere Dilin dago.\nGarraioak.\nPortuaz gain, merkataritzarako eta helburu militarretarako Nicolau Lobato aireportua dago Dilin."}
{"id": "341539", "revid": "119347", "url": "https://eu.wikipedia.org/wiki?curid=341539", "title": "Halmstad", "text": "Halmstad Suedia hego-mendebaldeko hiria eta izen bereko udalerriko herriburua da, Hallandeko konderri edo probintziako hiriburua. Nissan ibaiaren bokalean dago. Portua dauka. Industria- eta aisialdi-gunea da. 2006. urtean 55.688 biztanle zeuden Halmstad hirigunean. Halmstad udalerriak, bestalde, 1.018\u00a0km\u00b2-ko azalera dauka, eta 91.800 biztanle.\nGeografia.\nIparraldera Falkenberg udalerria dauka; ipar-ekialdera Hylte udalerria; ekialdera Kronoberg probintzia; hegoaldera Laholm udalerria; eta mendebaldera Kattegat itsasartea.\nHistoria.\n1320. urte inguruan sortu zuten Halmstad hiria, Kristobal II.a Danimarkakoa errege zela. Baina Halmstad leku-izena Valdemar II.a Danimarkakoaren 1231ko \"Liber Census Dani\u00e6\" obran aipatuta zegoen, erregearen bizilekutzat.\n1434-1436 urte bitartean Kalmarreko Batasunaren aurkako errebolta gertatu zen Halmstaden; ondorioz, hiria suntsituta eta erreta utzi zuten. 1619. urtean, hiria hondatuta utzi zuen beste sute handi bat izan zen: eliza eta harrizko etxeak izan ezik, beste guztia suntsituta geratu zen.\n1658. urteko Roskildeko Hitzarmenaren ondorioz, Halmstad Suediakoa zen aurrerantzean.\n1882-1889 bitartean eraiki zuten trenbidea Halmstaden: N\u00e4ssj\u00f6, Helsingborg, Varberg eta Bolmen hiriekin lotunea lortu zuen.\nHezkuntza.\nHalmstadeko Unibertsitate Eskola (\"Halmstad H\u00f6gskolan\") dago hirian, baita Defentsako Unibertsitate Eskola Teknikoa (\"F\u00f6rsvarsmaktens tekniska skola\") eta Hamstad Unibertsitate Eskola Militarra ere (\"Milit\u00e4rh\u00f6gskolan Halmstad\").\nKirolak.\nHalmstads BK da hiriko futbol taldea. Suediako lau liga eta kopa bat irabazi ditu eta hiru aldiz UEFA Intertoto Kopa."}
{"id": "341541", "revid": "119347", "url": "https://eu.wikipedia.org/wiki?curid=341541", "title": "Petrozavodsk", "text": "Petrozavodsk (; karelieraz/bepsaeraz/; bepsaeraz ere \"Zavod\") Errusiako ipar-mendebaldeko hiria da, Kareliako Errepublikako hiriburua. Onega aintzirako mendebaldeko ertzean dago. 2010ean 261.987 biztanle zituen.\nEkonomia.\nEskualde aberatsa da burdina- eta egur-ustiapenetan. Lantegi nagusiek makineria, altzariak eta papera ekoizten dute.\nHistoria.\nPetrozavodsk hiria Petri I.a Errusiakoaren aginduz sortu zuten 1703. urtean, arma-fabrika handi bati hornitzeko burdinolak bertan kokatzeko. 1717. urterako Kareliako asentamendu handiena zen: 3.500 biztanle inguru zeuden, egurrezko gotorlekua eraikita zeukaten, azoka zuten estalpean, eta tsarraren eta agintarien jauregiak ere bazeuden. Hiriko monumentu ezagunena San Pedro eta San Pauloren egurrezko eliza izan zen: 1772. urtean berreraiki zuten, eta 1789. urtean berriro berritu zuten; 1924. urteko sute batean suntsituta geratu zen.\nKlima.\nK\u00f6ppen klima sailkapenaren arabera, Petrozavodsken klima kontinental azpiartikoa (\"Dfc\") dago, Itsaso Baltikoaren eraginez asko leundutakoa bada ere. Neguak luzeak eta hotzak dira, baina kokapena kontuan hartuz gero, oso leunak dira. Udak, ostera, laburrak eta epelak dira."}
{"id": "341542", "revid": "119347", "url": "https://eu.wikipedia.org/wiki?curid=341542", "title": "Stavropol", "text": "Stavropol () Errusiako hego-mendebaldeko hiria da, Stavropol kraiko hiriburua. 2010. urtean 398.266 biztanle zeuden; 2009an 365.900; 2002an 354.867; eta 1989an 318.298.\nHistoria.\nStavropolen eta inguruetan gizakia antzinatik bizi izan da: hasi Brontze Arotik eta Erdi Arora arteko hainbat bizilekuren eta kokalekuren aztarna arkeologikoak aurkitu dituzte. Tashla ibaiaren ezkerreko ertzeko aztarnak dira aurkitu dituzten zaharrenak.\nTatariarrak gaur egungo Stavropol hiriaren kanpoaldean bizi izan ziren, eremu aurrekaukasiar handientzat hartzen den lurraldean.\nErdi Aroan hiri garrantzitsua zen Stavropol: eskualdeko erdigune eta hiriburua izan zen, harik eta kumanoek aldi hori eten arte. Beste herrialde batzuen esku egon ostean, Errusiak eskuratu zuen Iparraldeko Kaukasoko eremua.\n1777. urtean Stavropol hiri berria sortu zuten militarren kokalekutzat, Errusia-Turkia Gerra 1768-1774koa gertatu ostean; Katalina II.a Errusiakoak aginduta, Grigori Potemkin printzeak sortu zuen gotorleku-hiria, Azov eta Mozdok arteko gune estrategikoan. Hiri-izendapena 1785. urtean eman zioten.\nHain zuzen ere, kokaleku estrategikoak lagunduta, Stavropolek eragin handia izan zuen Errusiar Inperioak Kaukasoa eskuratzerakoan. XIX. mendetik aurrera hiria asko hazi zen, besteak beste Ipar Kaukasoko merkataritza-gune garrantzitsu bihurtuta zegoelako. Elizaren nahiz administrazioaren gune nagusi ere bihurtu zen.\nErrusiako Gerra Zibilak iraun zuen artean hainbat agintariren esku egon zen; azkenean, 1920. urteko urtarrilaren 29an Armada Gorriaren menpe geratu zen. 1935. urtean \"Voroxilovsk\" izena eman zioten hiriari, Kliment Voroxiloven omenez, baina 1943. urtean lehengo toponimoa berrezarri zuten.\n1946. urtean hasi ziren hiri inguruetatik gas naturala ustiatzen, eta handik gutxira oliobide bat eraiki zuten Moskuraino eramateko.\nPertsonaiak.\nSobietar Batasuneko presidente izan zen Mikhail Gorbatxov Stavropol kraian jaiotakoa da.\nHerri eta hiri senidetuak.\nStavropol ondorengo herri eta hiriekin senidetuta dago:"}
{"id": "341543", "revid": "56334", "url": "https://eu.wikipedia.org/wiki?curid=341543", "title": "Willemstad", "text": "Willemstad Cura\u00e7aoko hiriburua da,Karibe itsasoaren ertzean. Holandarren Antillak zeritzon lurraldeko hiriburua izan zen. Gaur egun, Cura\u00e7aoko hiriburua izateaz gain, bertako hiririk handiena da, baita biztanle gehien dituena ere. Portu nagusia ere Willemstad hirikoa da.\nBesteak beste, Willemstad hiria ospetsua da Karibe itsasoko lurretan dagoen nederlandar estiloko arkitektura koloniala daukan leku bakarretakoa delako. Hain zuzen ere, UNESCOk 1997. urtean Gizateriaren ondare izendatu zituen Willemstadeko alde zaharra, erdigunea eta portua. 1651. urtean Mikv\u00e9 Israel-Emanuel kongregazioak eraiki zuenetik etengabe zabalik egon den sinagoga dago ondaretzat hartuta, besteak beste.\nHainbat museo daude Willemstaden, hala nola Kur\u00e1 Hulanda Museo Antropologikoa: esklaboen salerosketaren inguruko erakusketa, Antilletako artea, Kolon aurreko bitxiak, eta Mesopotamia eta Afrikako erlikiak batzen dituen bilduma ikus daiteke bertan, besteren artean.\nHiriko erdigune historikoan bi auzo edo barruti daude: Santa Ana badiak bereizten dituen Punda eta Otrabanda. Punda holandarrek sortu zuten, 1634. urtean ordura arte Espainiakoa zen uhartea eskuratu zutenean. Otrobanda 1707. urtean sortu zuten; gaur egun Willemstadeko kultura-gunea da. Auzo bien artean dago Emma Erregina zubia.\nHato nazioarteko aireportua dago Willemstaden.\nEkonomia.\nVenezuelako petrolio-hobien inguruan egotera, Willemstad gune egokia zen garraio-portua eta findegia eraiki eta garatzeko, besteak beste ur sakoneko portua delako eta egoera politikoak ere horretarako laguntzen zuelako. Hain zuzen ere, Karibeko petrolio-garraioa egiten den porturik garrantzitsuenetarikoa da.\nBestalde, turismoak indar erakargarri handia dauka.\nBiztanleria.\n2006. urtean 98.339 biztanle zeuden Willemstaden. Hizkuntza nagusiak papiamentoa, nederlandera, gaztelania eta ingelesa dira."}
{"id": "341544", "revid": "105290", "url": "https://eu.wikipedia.org/wiki?curid=341544", "title": "Oranjestad (Aruba)", "text": "Oranjestad (\"Hiri laranja\") Arubako hiriburua da, baita bertako hiririk garrantzitsuena ere.\n2000. urtean 26.355 biztanle zeuden; 2008.ean, 33.000 biztanle. Hegoaldeko kostan dago Oranjestad, irlaren mendebaldeko ertzean. Papiamentoa da bertako hizkuntza; papiamentoz, hiriari \"hondartza\" esaten diote, beste gabe.\nHistoria eta kultura.\nZoutman gotorlekuaren inguruan eraiki zuten Oranjestad hiria 1796. urtean, eta Arubako hiriburu izendatu zuten. Gotorlekua da gaur egun ere hiriko turismoaren erakargarri nagusia. Zergarik ordaindu behar ez duen portua ere garrantzitsua da, baita gotorlekuaren ondoko Gilen III.a Dorrea ere. Hain zuzen ere, hiriari izena Gilen III.a Orange-Nassaukoa erregearen omenez ipini zioten.\nOranjestad hiriaren zati batzuk urari hartutako eremuetan eraikita daude, hala nola Renaissance Marketplace eta Queen Wilhelmina Park.\nKaribe itsasoko lurretan dagoen nederlandar estiloko arkitektura koloniala dauka, baina alboko Cura\u00e7ao uhartean baino gutxiago. Nolanahi ere, eraikuntza moderno batzuetarako estilo hori berreskuratu dute, besteak beste Royal Plaza-n, Main Street-en eta Main Square-n. Estilo horrekin eraikitako beste batzuk zaharberritzen dihardute.\nEkonomia eta garraioak.\nHiritik bi kilometrora nazioarteko aireportua dago. Merkataritza-gune garrantzitsua da Oranjestad. Izan ere, hiriko portuak bost merkantzia-ontzi handirentzako lekua dauka. Aruban, nolanahi ere, hainbat portu daude, bai merkataritzarako bai arrantzarako eta aisialdirako.\nHezkuntza.\nArubako Unibertsitatearen egoitza Oranjestaden dago."}
{"id": "341545", "revid": "119347", "url": "https://eu.wikipedia.org/wiki?curid=341545", "title": "Praxidize (satelitea)", "text": "Praxidize (grekoa: \u03a0\u03c1\u03b1\u03be\u03b9\u03b4\u03af\u03ba\u03b7), edo Jupiter XXVII, Jupiter planetaren satelite natural bat da.\nEzaugarri fisikoak.\nPraxidize satelite txikia da (7\u00a0km-ko diametroa) eta erretrogradoa. Uste da 0,04ko albedoa duela, Jupiterren beste satelite batzuen antzera. Kolore grisaxka du.\nAnankeren taldeko satelitea da: 19.300.000\u00a0km eta 22.700.000\u00a0km arteko erradioarekin eta 150\u00b0 inguruko inklinazioarekin Jupiter orbitatzen duten satelite erretrogrado irregularrak dira talde horretako guztiak. Jatorriz, asteroideak dira, Jupiterren grabitateak harrapatuak eta satelite bilakaraziak.\nAurkikuntza.\nScott Sheppard-ek gidatutako Hawaiiko Unibertsitateko astronomo-talde batek aurkitu zuen, 2000ko azaroaren 23an. Aurkikuntzaren berri 2001eko urtarrilaren 5ean eman zen, Jupiterren beste hamar sateliteren aurkikuntzaren berriarekin batera.\nIzendapena.\nPraxidize satelite-izena mitologia grekoko Praxidize pertsonaian du jatorria; Praxidize bidezko zigorraren jainkosa zen, eta Zeusen maitalea.\nHasieran, S/2000 J 7 izendapen sistematikoa eman zitzaion sateliteari; kode horrek adierazten du 2000n lehen aldiz ikusitako Jupiterren zazpigarren satelitea zela. Praxidize behin betiko izena 2002ko urriaren 22an eman zitzaion, Jupiterren beste 10 sateliterekin batera."}
{"id": "341546", "revid": "105290", "url": "https://eu.wikipedia.org/wiki?curid=341546", "title": "Euzelade (satelitea)", "text": "Euzelade (grekoa: \u0395\u03c5\u03ba\u03b5\u03bb\u03ac\u03b4\u03b7), edo Jupiter XLVII, Jupiter planetaren satelite natural bat da.\nEzaugarri fisikoak.\nEuzelade satelite txikia da (4 km-ko diametroa) eta erretrogradoa. Uste da 0,04ko albedoa duela, Jupiterren beste satelite batzuen antzera.\nKarmeren taldeko satelitea da: 22.900.000 km eta 24.100.000 km arteko erradioarekin eta 164\u00b0 eta 165,5\u00b0-ko bitarteko inklinazioarekin Jupiter orbitatzen duten satelite erretrogrado irregularrak dira talde horretako guztiak.\nAurkikuntza.\nScott Sheppard-ek gidatutako astronomo-talde batek (D. Jewitt, J. Kleyna, Y. Fern\u00e1ndez eta H. Hsieh) aurkitu zuen, 2003ko otsailaren 6an. Aurkikuntzaren berri 2003ko martxoaren 4an eman zen, Jupiterren beste sei sateliteren aurkikuntzaren berriarekin batera.\nIzendapena.\nEuzelade satelite-izena mitologia grekoko Euzelade pertsonaian du jatorria; Euzelade musetariko bat zen, eta Zeusen alaba.\nHasieran, S/2003 J 1 izendapen sistematikoa eman zitzaion sateliteari; kode horrek adierazten du 2003an lehen aldiz ikusitako Jupiterren lehen satelitea zela. Euzelade behin betiko izena 2005eko martxoaren 30ean eman zitzaion, Jupiterren beste 9 sateliterekin batera."}
{"id": "341547", "revid": "105290", "url": "https://eu.wikipedia.org/wiki?curid=341547", "title": "Megaklite (satelitea)", "text": "Megaklite (grekoa: \u039c\u03b5\u03b3\u03b1\u03ba\u03bb\u03b5\u03b9\u03c4\u03ae), edo Jupiter XIX, Jupiter planetaren satelite natural bat da.\nEzaugarri fisikoak.\nPraxidize satelite txikia da (5,4 km-ko diametroa) eta erretrogradoa. Uste da 0,04ko albedoa duela, Jupiterren beste satelite batzuen antzera.\nPasifaeren taldeko satelitea da: 22.800.000 km eta 24.100.000 km arteko erradioarekin eta 144,5\u00b0 eta 158,3\u00b0 bitarteko inklinazioarekin Jupiter orbitatzen duten satelite erretrogrado irregularrak dira talde horretako guztiak.\nAurkikuntza.\nScott Sheppard-ek gidatutako Hawaiiko Unibertsitateko astronomo-talde batek aurkitu zuen, 2000ko azaroaren 25ean. Aurkikuntzaren berri 2001eko urtarrilaren 5ean eman zen, Jupiterren beste hamar sateliteren aurkikuntzaren berriarekin batera.\nIzendapena.\nMegaklite satelite-izena mitologia grekoko Megaklite pertsonaian du jatorria; Megaklite Zeusen maitaleetako bat zen.\nHasieran, S/2000 J 8 izendapen sistematikoa eman zitzaion sateliteari; kode horrek adierazten du 2000n lehen aldiz ikusitako Jupiterren zortzigarren satelitea zela. Megaklite behin betiko izena 2002ko urriaren 22an eman zitzaion, Jupiterren beste 10 sateliterekin batera."}
{"id": "341548", "revid": "105290", "url": "https://eu.wikipedia.org/wiki?curid=341548", "title": "Taigete (satelitea)", "text": "Taigete (grekoa: \u03a4\u03b1\u03cb\u03b3\u03ad\u03c4\u03b7), edo Jupiter XX, Jupiter planetaren satelite natural bat da.\nEzaugarri fisikoak.\nTaigete satelite txikia da (5 km-ko diametroa) eta erretrogradoa. Uste da 0,04ko albedoa duela, Jupiterren beste satelite batzuen antzera.\nKarmeren taldeko satelitea da: 22.900.000 km eta 24.100.000 km arteko erradioarekin eta 164\u00b0 eta 165,5\u00b0-ko bitarteko inklinazioarekin Jupiter orbitatzen duten satelite erretrogrado irregularrak dira talde horretako guztiak.\nAurkikuntza.\nScott Sheppard-ek gidatutako Hawaiiko Unibertsitateko astronomo-talde batek aurkitu zuen, 2000ko azaroaren 25ean. Aurkikuntzaren berri 2001eko urtarrilaren 5ean eman zen, Jupiterren beste hamar sateliteren aurkikuntzaren berriarekin batera.\nIzendapena.\nTaigete satelite-izena mitologia grekoko Taigete pertsonaian du jatorria; Taigete pleiadeetariko bat zen, Atlasen alaba eta Zeusen maitalea.\nHasieran, S/2000 J 9 izendapen sistematikoa eman zitzaion sateliteari; kode horrek adierazten du 2000an lehen aldiz ikusitako Jupiterren bederatzigarren satelitea zela. Taigete behin betiko izena 2002ko urriaren 22an eman zitzaion, Jupiterren beste 10 sateliterekin batera."}
{"id": "341549", "revid": "105290", "url": "https://eu.wikipedia.org/wiki?curid=341549", "title": "Kaldene (satelitea)", "text": "Kaldene (grekoa: \u03a7\u03b1\u03bb\u03b4\u03b7\u03bd\u03ae), edo Jupiter XXI, Jupiter planetaren satelite natural bat da.\nEzaugarri fisikoak.\nKaldene satelite txikia da (3,8 km-ko diametroa) eta erretrogradoa. Uste da 0,04ko albedoa duela, Jupiterren beste satelite batzuen antzera.\nKarmeren taldeko satelitea da: 22.900.000 km eta 24.100.000 km arteko erradioarekin eta 164\u00b0 eta 165,5\u00b0-ko bitarteko inklinazioarekin Jupiter orbitatzen duten satelite erretrogrado irregularrak dira talde horretako guztiak.\nAurkikuntza.\nScott Sheppard-ek gidatutako Hawaiiko Unibertsitateko astronomo-talde batek aurkitu zuen, 2000ko azaroaren 26an. Aurkikuntzaren berri 2001eko urtarrilaren 5ean eman zen, Jupiterren beste hamar sateliteren aurkikuntzaren berriarekin batera.\nIzendapena.\nKaldene satelite-izena mitologia grekoko Kaldene pertsonaian du jatorria; Kaldene Zeusen maitaleetariko bat zen.\nHasieran, S/2000 J 10 izendapen sistematikoa eman zitzaion sateliteari; kode horrek adierazten du 2000an lehen aldiz ikusitako Jupiterren hamargarren satelitea zela. Kaldene behin betiko izena 2002ko urriaren 22an eman zitzaion, Jupiterren beste 10 sateliterekin batera."}
{"id": "341550", "revid": "105290", "url": "https://eu.wikipedia.org/wiki?curid=341550", "title": "Zilene (satelitea)", "text": "Zilene (grekoa: \u039a\u03c5\u03bb\u03bb\u03ae\u03bd\u03b7), edo Jupiter XLVIII, Jupiter planetaren satelite natural bat da.\nEzaugarri fisikoak.\nZilene satelite txikia da (2 km-ko diametroa du) eta erretrogradoa. Uste da 0,04ko albedoa duela, Jupiterren beste satelite batzuen antzera. Haren beste ezaugarri asko ezezagunak dira oraindik.\nPasifaeren taldeko satelitea da: 22.800.000 km eta 24.100.000 km arteko erradioarekin eta 144,5\u00b0 eta 158,3\u00b0 bitarteko inklinazioarekin Jupiter orbitatzen duten satelite erretrogrado irregularrak dira talde horretako guztiak.\nAurkikuntza.\nScott Sheppard-ek gidatutako Hawaiiko Unibertsitateko astronomo-talde batek aurkitu zuen, 2003ko otsailaren 9an. Aurkikuntzaren berri 2003ko apirilaren 2an eman zen.\nIzendapena.\nZilene satelite-izena mitologia grekoko Zilene pertsonaian du jatorria; ZileneZeusen alabetariko bat zen.\nHasieran, S/2003 J 13 izendapen sistematikoa eman zitzaion sateliteari; kode horrek adierazten du 2003an lehen aldiz ikusitako Jupiterren hamahirugarren satelitea zela. Zilene behin betiko izena 2005eko martxoaren 30ean eman zitzaion, Jupiterren beste 9 sateliterekin batera."}
{"id": "341551", "revid": "105290", "url": "https://eu.wikipedia.org/wiki?curid=341551", "title": "Erinome (satelitea)", "text": "Erinome (grekoa: \u0395\u03c1\u03b9\u03bd\u03cc\u03bc\u03b7), edo Jupiter XXV, Jupiter planetaren satelite natural irregular bat da.\nEzaugarri fisikoak.\nErinome satelite txikia da (3,2 km-ko diametroa du) eta erretrogradoa. Uste da 0,04ko albedoa duela, Jupiterren beste satelite batzuen antzera. Haren beste ezaugarri asko ezezagunak dira oraindik.\nKarmeren taldeko satelitea da: 22.900.000 km eta 24.100.000 km arteko erradioarekin, 164,5\u00b0 eta 158,3\u00b0 bitarteko inklinazioarekin eta 0,23-0,27ko eszentrizitatearekin Jupiter orbitatzen duten satelite erretrogrado irregularrak dira talde horretako guztiak.\nAurkikuntza.\nScott Sheppard-ek gidatutako Hawaiiko Unibertsitateko astronomo-talde batek aurkitu zuen, 2000ko azaroaren 23an. Aurkikuntzaren berri 2001eko urtarrilaren 5ean eman zen, Jupiterren beste 10 sateliteren aurkikuntzaren berriarekin batera.\nIzendapena.\nErinome satelite-izena mitologia grekoko Erinome pertsonaian du jatorria; Erinome Zelesen alaba zen, eta Zeusen maitaleetako bat.\nHasieran, S/2000 J 4 izendapen sistematikoa eman zitzaion sateliteari; kode horrek adierazten du 2000an lehen aldiz ikusitako Jupiterren laugarren satelitea zela. Erinome behin betiko izena 2002ko urriaren 22an eman zitzaion, Jupiterren beste 10 sateliterekin batera."}
{"id": "341552", "revid": "105290", "url": "https://eu.wikipedia.org/wiki?curid=341552", "title": "Kale (satelitea)", "text": "Kale (grekoa: \u039a\u03b1\u03bb\u03b7), edo Jupiter XXXVII, Jupiter planetaren satelite natural irregular bat da.\nEzaugarri fisikoak.\nKale satelite txikia da (2 km inguruko diametroa du), eta erretrogradoa. Uste da 0,04ko albedoa duela, Jupiterren beste satelite batzuen antzera. Haren beste ezaugarri asko ezezagunak dira oraindik.\nKarmeren taldeko satelitea da: 22.900.000 km eta 24.100.000 km arteko erradioarekin, 164,9\u00b0 eta 165,5\u00b0 bitarteko inklinazioarekin eta 0,23-0,27ko eszentrizitatearekin Jupiter orbitatzen duten satelite erretrogrado irregularrak dira talde horretako guztiak.\nAurkikuntza.\nScott Sheppard, D. Jewitt eta J. Kleyna Hawaiiko Unibertsitateko astronomoek aurkitu zuten, 2001eko abenduaren 9an.\nIzendapena.\nKale satelite-izena mitologia grekoko Kale pertsonaian du jatorria; Kale Zeusen alabetariko bat zen.\nHasieran, S/2001 J 8 izendapen sistematikoa eman zitzaion sateliteari; kode horrek adierazten du 2001ean lehen aldiz ikusitako Jupiterren zortzigarren satelitea zela. Kale behin betiko izena 2003ko abuztuan eman zitzaion."}
{"id": "341553", "revid": "105290", "url": "https://eu.wikipedia.org/wiki?curid=341553", "title": "Isonoe (satelitea)", "text": "Isonoe (grekoa: \u0399\u03c3\u03bf\u03bd\u03cc\u03b7), edo Jupiter XXVI, Jupiter planetaren satelite natural irregular bat da.\nEzaugarri fisikoak.\nIsonoe satelite txikia da (3,8 km inguruko diametroa du), eta erretrogradoa. Uste da 0,04ko albedoa duela, Jupiterren beste satelite batzuen antzera. Haren beste ezaugarri asko ezezagunak dira oraindik.\nKarmeren taldeko satelitea da: 22.900.000 km eta 24.100.000 km arteko erradioarekin eta 164,5\u00b0 eta 158,3\u00b0 bitarteko inklinazioarekin Jupiter orbitatzen duten satelite erretrogrado irregularrak dira talde horretako guztiak.\nAurkikuntza.\nScott Sheppard-ek gidatutako Hawaiiko Unibertsitateko astronomo-talde batek aurkitu zuten, 2000ko azaroaren 23an. Aurkikuntzaren berri 2001eko urtarrilaren 5ean eman zen, Jupiterren beste 10 sateliteren aurkikuntzaren berriarekin batera.\nIzendapena.\nIsonoe satelite-izena mitologia grekoko Isonoe pertsonaian du jatorria; Isonoe danaide bat zen, Zeusen maitaleetariko bat.\nHasieran, S/2000 J 6 izendapen sistematikoa eman zitzaion sateliteari; kode horrek adierazten du 2000an lehen aldiz ikusitako Jupiterren seigarren satelitea zela. Isonoe behin betiko izena 2002ko urriaren 22an eman zitzaion, Jupiterren beste 10 sateliterekin batera."}
{"id": "341554", "revid": "105290", "url": "https://eu.wikipedia.org/wiki?curid=341554", "title": "Euante (satelitea)", "text": "Euante (grekoa: \u0395\u03c5\u03ac\u03bd\u03b8\u03b7), edo Jupiter XXXIII, Jupiter planetaren satelite natural irregular bat da.\nEzaugarri fisikoak.\nEuante satelite txikia da (3 km inguruko diametroa du), eta erretrogradoa. Uste da 0,04ko albedoa duela, Jupiterren beste satelite batzuen antzera. Haren beste ezaugarri asko ezezagunak dira oraindik.\nAnankeren taldeko satelitea da: 19.300.000 km eta 22.700.000 km arteko erradioarekin eta 150\u00b0 inguruko inklinazioarekin Jupiter orbitatzen duten satelite erretrogrado irregularrak dira guztiak. Talde horretan sailkatutako sateliteak, jatorriz, asteroideak dira, Jupiterren grabitateak harrapatuak eta satelite bilakaraziak.\nAurkikuntza.\nScott Sheppard, D. Jewitt eta J. Kleyna Hawaiiko Unibertsitateko astronomoek aurkitu zuten, 2001eko abenduaren 11n.\nIzendapena.\nEuante satelite-izena mitologia grekoko Euante pertsonaian du jatorria; Euante grazien ama zen.\nHasieran, S/2001 J 7 izendapen sistematikoa eman zitzaion sateliteari; kode horrek adierazten du 2001ean lehen aldiz ikusitako Jupiterren zazpigarren satelitea zela. Euante behin betiko izena 2003ko abuztuan eman zitzaion."}
{"id": "341555", "revid": "512", "url": "https://eu.wikipedia.org/wiki?curid=341555", "title": "Telxinoe (satelitea)", "text": "Telxinoe (grekoa: \u0398\u03b5\u03bb\u03be\u03b9\u03bd\u03cc\u03b7), edo Jupiter XLII, Jupiter planetaren satelite natural irregular bat da.\nEzaugarri fisikoak.\nTelxinoe satelite txikia da (2 km inguruko diametroa du), eta erretrogradoa. Uste da 0,04ko albedoa duela, Jupiterren beste satelite batzuen antzera. Haren beste ezaugarri asko ezezagunak dira oraindik.\nAnankeren taldeko satelitea da: 19.300.000 km eta 22.700.000 km arteko erradioarekin eta 150\u00b0 inguruko inklinazioarekin Jupiter orbitatzen duten satelite erretrogrado irregularrak dira guztiak. Talde horretan sailkatutako sateliteak, jatorriz, asteroideak dira, Jupiterren grabitateak harrapatuak eta satelite bilakaraziak.\nAurkikuntza.\nScott Sheppard-ek gidatutako Hawaiiko Unibertsitateko astronomo-talde batek aurkitu zuen, 2003ko otsailaren 9an hartutako irudiak aztertzean. Aurkikuntzaren berri 2004ko urtarrilaren 24an eman zen.\nIzendapena.\nTelxinoe satelite-izena mitologia grekoko Telxinoe pertsonaian du jatorria. Telxinoe jatorrizko lau musetariko bat zen; Zeusen alabak ziren guztiak.\nHasieran, S/2003 J 22 izendapen sistematikoa eman zitzaion sateliteari; kode horrek adierazten du 2003an lehen aldiz ikusitako Jupiterren hogeita bigarren satelitea zela. Telxinoe behin betiko izena 2005eko martxoaren 30ean eman zitzaion."}
{"id": "341556", "revid": "105290", "url": "https://eu.wikipedia.org/wiki?curid=341556", "title": "Kalize (satelitea)", "text": "Kalize (grekoa: \u039a\u03b1\u03bb\u03cd\u03ba\u03b7), edo Jupiter XXXIII, Jupiter planetaren satelite natural irregular bat da.\nEzaugarri fisikoak.\nKalize satelite txikia da (5 km inguruko diametroa du), eta erretrogradoa. Uste da 0,04ko albedoa duela, Jupiterren beste satelite batzuen antzera. Haren beste ezaugarri asko ezezagunak dira oraindik.\nKarmeren taldeko satelitea da: 22.900.000 km eta 24.100.000 km arteko erradioarekin eta 164,9\u00b0 eta 165,5\u00b0 bitarteko inklinazioarekin Jupiter orbitatzen duten satelite erretrogrado irregularrak dira talde horretako guztiak.\nAurkikuntza.\nScott Sheppard-ek gidatutako Hawaiiko Unibertsitateko astronomo-talde batek aurkitu zuen, 2000ko azaroaren 23an hartutako irudiak aztertzean. Aurkikuntzaren berri 2001eko urtarrilaren 5ean eman zen, Jupiterren beste 10 sateliteren aurkikuntzaren berriarekin batera.\nIzendapena.\nKalize satelite-izena mitologia grekoko Kalize pertsonaian du jatorria; Kalize Eoloren alaba zen, eta Zeusen maitaleetariko bat.\nHasieran, S/2000 J 2 izendapen sistematikoa eman zitzaion sateliteari; kode horrek adierazten du 2000. urtean lehen aldiz ikusitako Jupiterren bigarren satelitea zela. Kalize behin betiko izena 2002ko urriaren 22an eman zitzaion, Jupiterren beste 10 sateliterekin batera."}
{"id": "341557", "revid": "105290", "url": "https://eu.wikipedia.org/wiki?curid=341557", "title": "Kore (satelitea)", "text": "Kore (grekoa: \u039a\u03cc\u03c1\u03b7), edo Jupiter XLIX, Jupiter planetaren satelite natural irregular bat da.\nEzaugarri fisikoak.\nKore satelite txikia da (2 km inguruko diametroa du), eta erretrogradoa. Haren beste ezaugarri asko ezezagunak dira oraindik.\nPasifaeren taldeko satelitea da: 22.800.000 km eta 24.1000.000 km arteko erradioarekin Jupiter orbitatzen duten satelite erretrogrado irregularrak dira talde horretako guztiak. Talde horretako gainerako sateliteak Pasifae, Sinope, Kalirroe, Megaklite, Autonoe, Euridome eta Esponde dira.\nAurkikuntza.\nScott Sheppard-ek gidatutako Hawaiiko Unibertsitateko astronomo-talde batek aurkitu zuen, 2003ko otsailaren 8an hartutako irudiak aztertzean. Aurkikuntzaren berri 2003ko apirilaren 3an eman zen.\nIzendapena.\nKore satelite-izena mitologia grekoko Kore pertsonaian du jatorria. Kore izena Pertsefone jainkosaren beste izen bat da; Zeusen eta Demeterren alaba zen.\nHasieran, S/2003 J 14 izendapen sistematikoa eman zitzaion sateliteari; kode horrek adierazten du 2003. urtean lehen aldiz ikusitako Jupiterren hamalaugarren satelitea zela. Kore behin betiko izena 2007ko apirilaren 5ean eman zitzaion."}
{"id": "341558", "revid": "105290", "url": "https://eu.wikipedia.org/wiki?curid=341558", "title": "Helize (satelitea)", "text": "Helize (grekoa: \u0395\u03bb\u03af\u03ba\u03b7), edo Jupiter XLV, Jupiter planetaren satelite natural irregular bat da.\nEzaugarri fisikoak.\nHelize satelite txikia da (4 km inguruko diametroa du), eta erretrogradoa. Uste da 0,04ko albedoa duela, Jupiterren beste satelite batzuen antzera. Haren beste ezaugarri asko ezezagunak dira oraindik.\nAnankeren taldeko satelitea da: 19.300.000 km eta 22.700.000 km arteko erradioarekin eta 150\u00b0 inguruko inklinazioarekin Jupiter orbitatzen duten satelite erretrogrado irregularrak dira guztiak. Talde horretan sailkatutako sateliteak, jatorriz, asteroideak dira, Jupiterren grabitateak harrapatuak eta satelite bilakaraziak.\nAurkikuntza.\nScott Sheppard, D. Jewitt, J. Kleyna, Y. Fern\u00e1ndez eta H. Hsieh Hawaiiko Unibertsitateko astronomoek aurkitu zuten, 2003ko otsailaren 6an hartutako irudiak aztertzean. Aurkikuntzaren berri 2003ko martxoaren 4an eman zen, Jupiterren beste sei sateliteren aurkikuntzaren berriarekin batera.\nIzendapena.\nHelize satelite-izena mitologia grekoko Helize pertsonaian du jatorria; Helize musetako bat zen, Zeusen alaba.\nHasieran, S/2003 J 6 izendapen sistematikoa eman zitzaion sateliteari; kode horrek adierazten du 2003an lehen aldiz ikusitako Jupiterren seigarren satelitea zela. Helize behin betiko izena 2005eko martxoaren 30ean eman zitzaion."}
{"id": "341559", "revid": "105290", "url": "https://eu.wikipedia.org/wiki?curid=341559", "title": "Euporia (satelitea)", "text": "Euporia (grekoa: \u0395\u03c5\u03c0\u03bf\u03c1\u03af\u03b1), edo Jupiter XXXIV, Jupiter planetaren satelite natural irregular bat da.\nEzaugarri fisikoak.\nEuporia satelite txikia da (2 km inguruko diametroa du), eta erretrogradoa. Uste da 0,04ko albedoa duela, Jupiterren beste satelite batzuen antzera. Haren beste ezaugarri asko ezezagunak dira oraindik.\nAnankeren taldeko satelitea da: 19.300.000 km eta 22.700.000 km arteko erradioarekin eta 150\u00b0 inguruko inklinazioarekin Jupiter orbitatzen duten satelite erretrogrado irregularrak dira guztiak. Talde horretan sailkatutako sateliteak, jatorriz, asteroideak dira, Jupiterren grabitateak harrapatuak eta satelite bilakaraziak.\nAurkikuntza.\nScott Sheppard-ek gidatutako Hawaiiko Unibertsitateko astronomo-talde batek aurkitu zuen, 2001eko abenduaren 11n hartutako irudiak aztertzean. Aurkikuntzaren berri 2002ko maiatzaren 16an eman zen, Jupiterren beste hamar sateliteren aurkikuntzaren berriarekin batera.\nIzendapena.\nEuporia satelite-izena mitologia grekoko Euporia pertsonaian du jatorria; Euporia horetako bat zen, Zeusen eta Temisen alaba.\nHasieran, S/2001 J 10 izendapen sistematikoa eman zitzaion sateliteari; kode horrek adierazten du 2001ean lehen aldiz ikusitako Jupiterren hamargarren satelitea zela. Euporia behin betiko izena 2003ko abuztuaren 8an eman zitzaion, Jupiterren beste hamar sateliterekin batera."}
{"id": "341560", "revid": "1519", "url": "https://eu.wikipedia.org/wiki?curid=341560", "title": "Pluton (mitologia)", "text": "Pluton (latinez: \"Pluto\"; antzinako grezieraz: \u03a0\u03bb\u03bf\u03cd\u03c4\u03c9\u03bd), Erromako mitologian, inframunduko (\"haraindiko\") jainkoa da.\nEz da nahastu behar Plutorekin, aberastasunen jainko grekoarekin.\nEzaugarriak.\nSaturnoren eta Opsen semea zen. Proserpina bahitu zuen, berarekin ezkontzeko. Ondorioz, Zeres-ek, Proserpinaren amak, hainbeste tristatu zen, ezen negua sortu baitzuen.\nTartaroren erdialdean du jauregia, eta handik ezartzen ditu bere legeak. Haren mendekoak ezin zenbatuzkoak dira. Lurrean herioak eramaten duen guztia bihurtzen da Plutoren mendeko.\nErromatarrek hamabi jainko handien artean jarri zuten Pluton. Eta zortzi jainko hautatuen artean ere sartu zuten; jainko horiek bakarrik irudika zitezkeen urrez, zilarrez eta boliz.\nIrudikapena.\nPluton bizarrarekin eta aldarte zorrotzarekin irudikatu ohi da. Askotan, kaskoa eramaten du: ziklopeen oparia zen, eta Pluton ikusezin bilakarazten zuen. Batzuetan, kopetan ebanozko edo nartzisozko koroa bat izaten du. Bere ebanozko edo sufrezko besaulkian eserita dagoenean, zetro bat izten du eskuin-eskuan, edo pika bat. Beste batzuetan, giltzak edukitzen ditu eskuetan, adieraztearren bizitzaren ateak betiko ixten direla haren erresumara iristen direnentzat.\nLau zaldi beltzek tiratutako gurdi baten gainean ere irudikatu ohi da.\nMitoa.\nTartaro edo azpimunduan duelarik jauregia Plutonek, azp\u00ecmundu horretako subirano gisa, bere estatuaren administrazioa zaintzen du eta lege zorrotzak ematen ditu. Bere mendekoak, itzal arin eta miserableak, itsasoko olatuak eta zeruko izarrak bezain ugariak dira: Morsek, heriotzak, Lurraren gainean uztak, jainko honen zetroaren azpian erortzen duen guztia, bere aberastasuna handituz edo bere harrapakin bihurtuz. Bere erreinua inauguratu zuenetik, ministroetako batek ere ez zituen bere aginduak hautsi, eta erreguetako batek ere ez zuen matxinadarik lortu. Mundua kontrolatzen duten hiru jainko subiranoetatik, bera da independentziaren edo desobedientziaren beldur inoiz izan behar ez duen bakarra, eta haren autoritatea unibertsalki onartzen da denboren amaierara arte.\nEneidan.\nErromatar kulturan Virgilioren Eneidan du agerpena Plutonek. Eneasek Italiara jo zuenean, bidea aurkitu zuen azpimundura jaisteko, non bere aita hila, Ankises, aurkitzeko itxaropena zuen Eneasek. Baina Plutonen jauregian aurrera egin ahal izateko, lehenago Deifobe sibilak esan zion lehenik Misenus musikaria lurperatu behar zuela, eta bere haitzuloaren inguruan hazten zen urrezko landare-adarra ere lortu behar zuela. Opari eman behar zion adar miragarri Proserpinari, Pluton azpimumdukpo erregearen erreginari. Basoan, Eneasen amak, Venus jainkosak, bi uso bidali zituen zeregin zail horretan laguntzeko, eta horrek zuhaitza aurkitzen lagundu zion. \nAzpimunduan zehar abentura batzuk igaro ondoren, Plutonen jauregiko sarrerako portalean utzi zuen Eneasek urrezko adarrak, eta horrekin igaro ahal izan zen Elisiar Zelaietara, non zintzo izan direnen esprirituak zeuden. Han aurkitu zuen Eneasek bere aita Ankises, Eridano ibaiaren ondoan.\nIstorio honetako izen batzuk Veleiako afereko ostraketan agertu ziren, baina faltsutasun agerikoak zirelako froga ziren nola \"Pluton\" eta \"Anquises\" idatzita zeuden gaztelaniazko grafiarekin, eta ez \"Pluto\" edo \"Anchises\" Virgiliok edo erromatar latindar kultuek idatziko zuten lbezala. \nKultua.\nZortzi hautatuak.\nErromatarrek hamabi jainko handien artean ez ezik, aukeratutako zortzi jainkoen artean ere jarri zuten Pluton, horiek baitziren urrez, zilarrez eta boliz antzezten ahal ziren bakarrak.\nErroman baziren Plutoni bakarrik eskainitako apaiz biktimario batzuk. Hades grekoari bezala, kolore iluneko biktimak eta beti kopuru bikoitian hiltzen ziren, eta beste jainko batzuei, berriz, zenbaki bakoitian hiltzen zitzaizkien. Sakrifizioak errautsetara mugatzen ziren erabat, eta apaizak ez zuen ezer gordetzen, ez herriarentzat ez berarentzat. Inmolazioen aurretik, zulo bat egiten zen odola biltzeko, eta ardoa libazioetatik botatzen zen. Sakrifizioetan, apaizek burua agerian edukitzen zuten eta laguntzaileei erabateko isiltasuna gomendatzen zitzaien, begiruneagatik baino gehiago jainkoaren beldurragatik.\nSizilian, sirakanoek urtero bi zezen beltz sakrifikatzen zizkioten, Zianeren iturritik hurbil, non tradizioak Proserpinaren zapoa kokatzen baitzuen. Erroman, ekainaren 20an, jaiaren egunean, Plutonen tenplua baino ez zen irekitzen. Ilaje iluneko animaliak hiltzen zizkioten (ardiak edo zerriak), eta hiltzera kondenatutako guztiak bere haserre bizian aritzen ziren.\nTenpluak eta erlijioa.\nItaliako Soratte mendiaren gainean, Plutonek Apolorekin bat zetorren tenplu baten ohoreak partekatzen zituen. Han bizi ziren faliskoek uste zuten, beraz, lurpeko beroa eta eguneko astroarena aldi berean ohoratu behar zituztela.\nLazioko eta Krotona inguruko biztanleek infernuetako erregeari eskaini zioten bigarrena, zorigaiztoko zenbaki gisa. arrazoi beragatik, erromatarrek urteko bigarren hilabetean egin zioten ospea, eta bertan bigarren eguna izendatu zuten sakrifizioak eskaintzeko.\nKarakterea.\nJainko guztien artean, Pluton zen gizakiek bihozgabe eta beldurgarriena, eta adamastotzat (\u201czurruntasunik gabea\u201d) edo stygerotzat (\u201cbeldurgarria\u201d) jotzen zuten. Bere fealdekotasunagatik eta bere ezaugarrien gogortasunagatik zuen beldur. Zurruna zen arren, jainko guztien artean bidezkoena zela uste zen, bere erresumara edozein izaki hilgarri geroago edo goizago iristen baitzen, bere klase, maila edo jatorria kontuan hartu gabe.\nGeroago, jainko ongiletzat hartu zuten, aberastasun-banatzailetzat. Pausaniasen arabera, Epimenidesek bere estatua Eumenideen tenpluetan jarri zuen eta, ohiko ohituraren kontra, forma eta jarrera atseginez aurkezten zitzaion.\nAtributuak.\nAskotan, ziklopeek oparitutako zakur-larruzko kaskoa erabiltzen du, ikusezin bihurtzen duena eta inoiz kentzen ez dena. Bidente edo zetro batekin ere irudikatzen zuten.\nHaren aurrean agertu ohi den atributua altzifrea da, eta haren hostotza ilunak malenkonia eta mina adierazten ditu. Bere apaizak koroak egiten ziren eta beren arropak sakrifizioetan ereiten zituzten.\nAnimalia adierazgarriak.\nHiru buruko zakurra (Cerbero) eta lau zaldi beltz."}
{"id": "341561", "revid": "105290", "url": "https://eu.wikipedia.org/wiki?curid=341561", "title": "Aster", "text": "Aster Asteraceae familiako landare-genero bat da. Grekoz, Aster hitzak () \u00abizarra\u00bb esan nahi du, lorearen formagatik. Espezie asko loregintzan erabiltzen dira, lore ikusgarriak dituztelako.\nGeneroa 600 bat espeziez osatuta zegoen, guztiak Eurasiakoak edo Ipar Amerikakoak. 1990az geroztik, analisi molekularra erabili ondoren, erabaki zen Amerikako espezieak beste genero batzuetara eramatea. Birsailkatze horren ondoren, 180 bat espezie gelditu dira \"Aster\" generoan.\nAmerikako espezieak genero hauetara eraman dira (guztiak Astereae leinukoak dira): \"Almutaster\", \"Canadanthus\", \"Doellingeria\", \"Eucephalus\", \"Eurybia\", \"Ionactis\", \"Oligoneuron\", \"Oreostemma\", \"Sericocarpus\" eta \"Symphyotrichum\".\nApaingarri bezala ere erabiltzen dira. Europako lorategietan mota bat lantzen da, ligula urdinxka; botoi horidun lore buru ugari ematen dituena."}
{"id": "341562", "revid": "105290", "url": "https://eu.wikipedia.org/wiki?curid=341562", "title": "Adda", "text": "Adda (; lombardieraz \"Ada\") Italiako Lombardia eskualdeko ipar-mendebaldeko ibai bat da, Po ibaiaren ezkerraldeko ibaiadarra. Izena hizkuntza zeltikotik eratorri da, hori baitzen Antzinatean eskualde horretako populazioaren hizkuntza, eta \u00abdabilen ura\u00bb esan nahi du.\nPo ibaiaren ibaiadar nagusia da, eta 313 km luze da. Italiako ibaietan laugarrena da. Haren arro hidrografikoak 7.979 km\u00b2 ditu.\nRhetiako Alpeetan du jatorria, Stelvio mendatetik mendebaldera, 2.235 m-ko altitudean. Lehenik, hegoalderantz egiten du; gero, mendebalderantz sartzen da, eta Como aintzira zeharkatzen du. Bere ibilbidearen azken zatian hegoalderantz egiten du berriro Lombardiako lautadan, eta Po ibaiarekin bat egiten du Castelnuovo Bocca d'Adda herrian, 36 m-ko altitudean. Lombardiako Sondrio, Como, Lecco, Bergamo, Milan, Cremona eta Lodi probintziak zeharkatzen ditu.\nEnergia hidroelektrikoa eta lautada ureztatzeko ustiatzen da. Batez beste, 187 m\u00b3/s-ko emaria du."}
{"id": "341564", "revid": "58701", "url": "https://eu.wikipedia.org/wiki?curid=341564", "title": "Brown Unibertsitatea", "text": "Brown Unibertsitatea (), Estatu Batuetako unibertsitate pribatu bat da, Providencen kokatua (Rhode Islandeko estatuan). Ivy League osatzen duten zortzi unibertsitateetako bat da.\n8.649 ikasle inguru ditu, 6.316 graduaurrekoak eta 2.333 graduondokoak.\nHistoria.\n1764an sortu zen \"Rhode Island College\" izenarekin. Brown izan zen afiliazio erlijioso guztietako ikasleak onartu zituen lehen unibertsitatea. 1804an, unibertsitatea Nicholas Brown berrizendatu zen, Nicholas Brownen omenez, 5.000 dolarrekin lagundu baitzuen.\n1891ean Brownek nesken unibertsitate bat (\"college\" bat: \"Pembroke College\") egin zuen, eta geroago, mutilen unibertsitatearekin bateratu zen.\n2001etik, Browneko presidentea Ruth J. Simmons da.\nErakundea.\nGaur egun, 100 karrera inguru ditu, eta 50 graduondoko ikastaro baino gehiago. Medikuntza eskola bat ere badu, \"Brown Medical School\", 326 ikaslerekin.\nUnibertsitateko egunkaria Brown Daily Herald da, ikasleek kudeatua."}
{"id": "341565", "revid": "59723", "url": "https://eu.wikipedia.org/wiki?curid=341565", "title": "Thai Airways International", "text": "Thai Airways International Thailandiako konpainia nagusietakoa da eta konexio-gunea Bangkok hiriburu thailandiarrean du. 1960an sortu zen eta lehenengo hegaldia maiatzaren 1ean egin zuen. Bangkoketik abiatzen ziren Asiako bederatzi helmuga herrialdetara zituzten hegaldiak. Lehenengo kontinentearteko zerbitzuak Australiara eskaini zituzten 1971n, eta ondoren Europara hurrengo urtean. Ipar Ameriketarako zerbitzuak 1980an hasi ziren.\n1997ko maiatzaren 14an Thai Airwaysek Lufthansa, Air Canada, Scandinavian Airlines System eta United Airlinesekin batera, munduko lehen aire-linea aliantza, Star Alliance, sortu zuten. Gaur egun, Star Alliance taldearen parte da eta Asiako aire-linea handiena eta erabiltzaileen artean gogokoena da. Europako konexio-gunea Frankfurteko aireportuan du eta jabea Lufthansa aire-linea alemaniarra da.\n2000. urtean zehar zerbitzuak Chengdu, Busan, Chennai, Xiamen, Milan, Mosku, Islamabad, Hyderabad, Johannesburgo eta Oslora zabaldu zituen.\n2006an, operazio gunea Suvarnabhumi aireportu berrira eraman zuen.\n2010ean, 50. urteurrenarekin, aire-linearen etorkizunerako plan berria moldatu zuten, orduko zerbitzuak hobetu eta hegazkinen flota berritzeko.\nKonpainiak hegaldi komertzialetan bioerregaiak erabiltzen lehenengoa izatea espero du, Asian. Ekimena 2011ko abenduan probako hegaldi batzuekin, \"Corporate Social Responsibility\" programaren barnean . Ahalegin horrekin, eskualdeko bidaietako karbono dioxidoaren isuria gutxitzea lortu nahi du."}
{"id": "341566", "revid": "65203", "url": "https://eu.wikipedia.org/wiki?curid=341566", "title": "Vladimir Zhirinovski", "text": "Vladimir Volfovitx Zhirinovski (; Almaty, 1946ko apirilaren 25a - Mosku, 2022ko apirilaren 6a) politikari errusiar polemikoa izan zen, Errusiako Alderdi Liberal Demokratikoko burua.\nPartidu horren ideologiak ez dauka liberalismoarekin zerikusi handirik, nazionalismo, populismo eta inperialismo koloreko ideiak dituen politika egiten baitu.\nZhirinovskik antzinako Sobietar Batasuneko herriekin aliantzak bultzatzen ditu berriz bildu daitezen. Alaska berriz indarrez hartzearen alde agertu da, Iran eta Ekialde Ertain guztia okupatzearen alde agertu den bezala, bere iritziz, terrorismoarekin amaitu eta bakea ezartzeko. Errusiako hondakin nuklearrak Alemaniara bidaltzea ere proposatu du haizagailu handi batzuk erabiliz. Adolf Hitleren gobernua goratu izan du eta ustezko etsaien aurka arma nuklearrak erabiltzea gomendatu ere bai. Publikoki adierazpen antisemitak egitearren da ezaguna.\nZhirinovski Almatyn jaio zen, Kazakhstango hiriburua (Sobietar Errepublikakoa orduan). 1964ko uztailean, , Zhirinovski Moskura joan zen bizitzera eta Moskuko unibertsitatean (MSU) ikasketak hasi eta 1969an graduatu zen. Ondoren, 70. hamarkadako lehenengo zatian Tbilisi-n izena eman zuen soldadutza egiteko. Zuzenbide ikasketak burutu eta hainbat batzordetan lan egingo zuen. 1998an MSU-k Filosofian Doktore titulua eman zion. 80. hamarkadan egin zuen lanak ez zuen garrantzia handiegirik izan garapen politiko sobietarrean. Politikan parte hartzea pentsatu bazuen ere, 1989an egindako saiakerak baztertuak izan ziren.\nPartidu Liberal Demokratikoaren fundatzaileetako bat izan zen. 1990eko lehendakaritzarako hauteskundeetan botoen 8%a jaso zuen.\n2003ko parlamenturako hauteskundeetan izandako garaipenaren ondoren, bere partidua hirugarren gelditu baitzen, 2004ko presidentetzarako hauteskundeetan Vladimir Putinekin lehiatuko zela adierazi zuen. 2007an hirugarren postuari eutsi zion."}
{"id": "341567", "revid": "105290", "url": "https://eu.wikipedia.org/wiki?curid=341567", "title": "Lauraceae", "text": "Laurazeak (Lauraceae) Laurales ordenako landare angiospermoen familia bat dira. Familiak 3.500 espezie inguru ditu, 65 bat generotan banatuak. Espezie gehienak klima tropikaletakoak dira, batez ere Asiako hego-ekialdekoak eta Brasilgoak.\nMakaronesiako (Kanariak, Madeira eta Azoreak) eta klima subtropikal hezeko beste eskualde batzuetako baso iraunkorretako espezie nagusiak dira. Familia honetako espezie asko erabilgarriak dira, olio esentzialengatik (ereinotza, \"Aniba rosaeodora\", \"Ocotea odorifera\", \"Cinnamomum camphora)\", fruituagatik (ahuakateondoa) edo zuragatik (\"Chlorocardium rodiaei\", \"Eusideroxylon zwageri\", \"Ocotea porosa\", \"Endiandra palmerstonii\").\nEzaugarriak.\nGehienak zuhaitzak (50 m-rainoko altuerakoak) edo zuhaixkak dira, gehienetan hostoiraunkorrak, eta askoz bakanagoak dira espezie igokariak edo parasitoak (\"Cassytha\"). Hostoak txandakakoak edo aurkakoak dira, edo itxuraz bertizilatuak bestela, bakunak, osoak (oso gutxitan gingildunak), maiz larrukarak; gainaldea berde distiratsua izaten dute, eta azpialdea, berriz, berde-urdinxka.\nLandare dioikoak edo monoikoak dira, lore sexubakarrekin. Loreak txikiak izaten dira, aktinomorfoak, gehienetan berdexkak, horixkak edo zurixkak, eta gutxiagotan gorrixkak.\nGeneroak.\nFamiliaren barne-sistematika korapilatsua da, eta genero-banaketa ez da arazorik gabea. Hemen aurkezten diren generoak Royal Botanic Gardens, Kew eta Missouri Botanical Garden erakundeek 2010ean emandakoak dira (http://www.theplantlist.org/browse/A/Lauraceae/):\n\"Adenodaphne\" eta \"Temmodaphne\" generoak ere Lauraceae familiaren barnean sailkatu dira berriki."}
{"id": "341568", "revid": "512", "url": "https://eu.wikipedia.org/wiki?curid=341568", "title": "Interlaken", "text": "Interlaken Suitzako herri eta udalerri bat da, Berna kantonamendukoa. Interlaken-Oberhasli barruti administratiboko hiriburua da. Mugak: iparraldean Ringgenberg, ekialdean B\u00f6nigen, hegoaldean D\u00e4rligen eta Matten bei Interlaken, eta mendebaldean Unterseen\nSuitzako erdialdean dago, Alpeetatik hurbil. Aar ibaiak hiria zeharkatzen du.\nGarai batean ehungintza izan zen herriko jarduera ekonomiko nagusia, baina, gaur egun, zerbitzuak dira jarduera nagusiak, turismoagatik. Bi tren-geltoki eta bi funikular ditu.\nInterlaken herria Jungfrau mendia (4158 m) eta Jungfrau-Aletsch-Bietschhorn multzoa ikusteko abiapuntu nagusia da.\nHistoria.\nHerriaren izenak \u00abaintzira artean\u00bb esan nahi du, Thun eta Brienz aintziren artean baitago. 1891 arte, herriak \"Aarm\u00fchle\" izena zuen. 1133 inguruan, agustindarren komentu bat eraiki zen herrian, eta 1528 arte iraun zuen.\nSuitzako turismo-herririk zaharrenetariko bat da, eta, gaur egun ere, gehien bisitatzen den herrietakoa da oraindik. Goethe, Lord Byron eta Felix Mendelssohn, adibidez, Interlakenen egoten ziren tarteka."}
{"id": "341569", "revid": "512", "url": "https://eu.wikipedia.org/wiki?curid=341569", "title": "Notre-Dame de Paris", "text": "Notre-Dame de Paris Victor Hugok 1831ean idatzitako eleberria, 11 liburukiz osatua. Bertan XV. mendeko Parisen gertatzen den Esmeraldaren (ijitoa) eta Quasimodoren (konkordun gorra) arteko istorioa azaltzen da. Eleberri honen elementu guztiengatik \u2014girotze errenazentista, ezinezko amodioak, pertsonaia baztertuak, amaiera dramatikoa\u2014 esaten da obra hau Erromantizismo frantsesaren eredu dela. Istorioaren gehiengoa Parisko Notre-Dame katedralan jazotzen denez, horrela du izenburua.\nVictor Hugok, bere emaztearengandik banatu zenean, editore batek eskatua idatzi zuen liburua. 6 hilabete inguru behar izan zituen lana amaitzeko, eta fisikoki oso nekatua utzi zuen lan honek. Baina, esfortzuak merezi izan zuen, liburuak kritika onak jaso zituelako, eta irakurleengan arrakasta handia izan zuelako."}
{"id": "341570", "revid": "119347", "url": "https://eu.wikipedia.org/wiki?curid=341570", "title": "Hammerfest", "text": "Hammerfest Norvegiako hiria eta udalerria da, Finnmark probintziakoa. Europako hiririk iparraldekoenetako bat da.\nHiria Kval\u00f8ya uhartean dago, eta Kvalsund zubiaren bidez lotuta dago kontinentearekin. Zirkulu Polar Artikoan badago ere, ez dago permafrostik inguruan; urteko batez besteko tenperatura 2\u00a0\u00b0C da.\nHiria Norvegiako iparraldeko turismo-gune nagusietakoa da, eta sami kulturaren gune garrantzitsua da. Kirol-arrantzarako eta urpeko igeriketarako zerbitzuak ditu.\nHistoria.\n1789an herri-kategoria onartu zioten inguruari, baina lehenagotik arrantza- eta ehiza-gune garrantzitsua zen eskualdean.\nNapoleondar gerretan, Britainia Handiak Danimarka-Norvegietako erresumari eraso zion, eta Hammerfest-ek britainiar itsas armadaren bonbardaketa jasan zuen 1809an.\n1890ean, okindegi batek sua hartu zuen; sutea zabaldu egin zen, eta etxeen erdiak erre zituen.\nBigarren Mundu Gerran, alemanek hiria okupatu zuten, eta, alde gin zutenean, hiriaren parte handi bat erre zuten."}
{"id": "341571", "revid": "137486", "url": "https://eu.wikipedia.org/wiki?curid=341571", "title": "Clara Schumann", "text": "Clara Schumann, jaiotze-izena Clara Josephine Wieck Tromlitz (Leipzig, Alemania, 1819ko irailaren 13a - Frankfurt am Main, Alemania, 1896ko maiatzaren 20a), XIX. mendeko pianista eta musikagile gailena izan zen. Europar publikoak Franz Liszten (1811-1886) edota Sigismund Thalbergen (1812-1871) maila berekotzat hartzen zuen.\nBiografia.\nClara, Friedrich Wieck-en eta Mariane Tromlitz (gero Marianne Bargiel bigarren ezkontzaz) alaba txikiena izan zen. Txikitatik ikasi zuen musika, haren aita piano-irakaslea baitzen. Aitarekin batera pianoa, biolina, teoria, harmonia, kantua, konposizioa, instrumentazioa eta kontrapuntua landu zituen. Pianoa bereziki 4 urterekin hasi zen ikasten. Aita oso gogorra izan zen alabarekin eta horrek eztabaidak sortu zituen gurasoen artean. Clararen ama Leipzig-eko abeslari famatua zen. Clarak bere lehenengo estreinaldia 9 urterekin egin zuen, 1828ko urriaren 20ean Leipzig-eko Gewandhaus-ean (bere amak kontzertuak ematen zituen tokian). Urte berean, Ernst Caruseko Leipzigeko etxean jardun zuen, Colditzeko gazteluko ospitale psikiatrikoko zuzendaria zena. \nHan, piano-jole gazte trebe bat ezagutu zuen, Robert Schumann, musika-jaialdira gonbidatu zutena eta bederatzi urte zaharragoa zena. Schumannei hainbeste gustatu zitzaion Clararen interpretazioa, amari ikasteko, Clararen aitarekin musika-eskolak hartzeko, baimena eskatu ziola. Eskolak hartzen ari zela, gela bat alokatu zuen Wieck-en etxean, eta gutxi gorabehera urtebete geratu zen han. Clarak 18 urterekin Robertekin ezkontzeko baimena eskatu zion aitari baina aitak ezetz esan zion. 3 urte beranduago, gortera joan eta auzitara eraman ondoren, Robert eta Clara ezkondu egin ziren. Orduan, musikagile lana utzi eta kontzertuak bakarrik egiten zituen, familia zaindu ahal izateko. Clarak eta Robertek 8 ume eduki zituzten. \nAita-alaben ezkontza gorabeherak.\nWieckek ez zuen inoiz zalantzan jarri Schumannen jenioa, Clararen gutunek adierazten duten bezala, baina ez zuen nahi alaba ikusi, bera izan baitzen haren inbertsiorik garestiena, izen onik eta onarpenik gabeko konpositore batekin, diru-sarrera egonkorrik gabe. Wieckek uste zuen Robertek ezingo ziola bizitza duina eman Clarari. Orduan, aitaren eta alabaren arteko harreman \u00abperfektua\u00bb hautsi zuen borroka legala hasi zen. Friedrich Wieck-ek ezin izan zion bere harrotasunari eutsi, epaimahaiaren erabakia inpugnatu zuen, baina ezkongaien erabakia nagusitu zen. Robertek bere kaudimen moral eta ekonomikoa frogatu zuen Clararen aitaren baimen gabe ezkondu ahal izateko.\nInterpretatzaile.\nInterpretatzaile gisa famatua egin zen, batez ere, Bach, Mozart, Beethoven eta senarraren lanak jotzen.\nJohannes Brahmsek bikotea ezagutu zuen 1853an, 20 urte zituenean, eta Clararekin adiskidetasun handia izan zuen bizitza osoan zehar. Urte horretan bertan ezagutu zuen Joseph Joachim biolinistak askotan lagundu zion Clarari bere kontzertuetan. Clara Schumann Erresuma Batuan ibili zen lehen aldiz 1856ko apirilean, senarrik gabe, gaixorik zegoen eta. London Philharmonic Societyben kontzertu batean jotzeko gonbita egin zion William Sterndale Bennett zuzendariak, Roberten lagun onak. Robert Schumann urte horretan hil zen Bonn-etik gertu zegoen klinika batean. 2 urte lehenago kolapso mental bat izan zuen eta bere borondatez sartu zuten klinika horretan. Hortik aurrera, Brahmsekin zuen adiskidetasuna areagotu zen. 1865tik aurrera, Londresen kontzertu ugari eman zituen, eta bidaia bakoitzean Franklin Taylor piano-jotzaileari estiloa hobetzen laguntzen zion. 1878an piano-irakasle izendatua izan zen Frankfurteko kontserbatorioan.\n1896ko martxoaren 20ean garuneko isuri bat izan zuen eta urte bereko maiatzaren 26ean hil egin zen 76 urte zituela.\nArrakasta Vienan.\n1833an pianorako kontzertu bat hasi zuen, 1835ean amaitu eta 1837an argitaratu zena. Felix Mendelssohn eta Fr\u00e9d\u00e9ric Chopin ere ezagutu zituen. 1837ko abendutik 1838ko apirilera, 18 urte zituela, Wieckek hainbat emanaldi egin zituen Vienan. Franz Grillparzer Austriako poeta dramatiko nagusiak poema bat idatzi zuen, \u00ab\"Clara Wieck eta Beethoven\"\u00bb izenekoa, Ludwig van Beethovenen \"Appassionata sonata\" jotzen entzun ondoren, emanaldi horietako batean. Benedict Randhartinger Franz Schuberten lagunak konpositorearen Erlk\u00f6nig-en kopia autografiatua eman zion, \u00abClara Wieck artista ezagunari\u00bb eskainita. Fr\u00e9d\u00e9ric Chopin-ek Franz Liszt-i deskribatu zion bere interpretazioa. Wieck-en kontzertu batera joan zen, eta, ondoren, Parisko Revue et Gazette Musicale-n argitaratu zen gutunean goraipatu zuen, eta, gero, itzulpengintzan, Leipzig-eko Neue Zeitschrift fr aldizkarian. Martxoaren 15ean, Clara \"K\u00f6nigliche und Kaiserliche \u00d6sterreichische Kammer-virtuosin\" (\u00abReal eta Inperial Ganbera Austriarraren birtuosoa\u00bb) izendatu zuten, Austriako musika-ohorerik gorena.\nVienako errezitaldiak deskribatzen zituen musika-kritika anonimo batek esan zuen:\n\u00ab\"Artista honen agerpena garai bat izan daiteke... Bere esku sortzaileetan, pasarte arruntenean, motiborik errutinazkoenak esanahi bat hartzen du, kolore bat, arte kontsumituena dutenek bakarrik eman dezaketena\"\u00bb. \nEgunerokoa.\nEzkondu ostean, bikoteak egunkari musikala, pertsonala eta bikotearena izan zituen. Egunerokoaren lehen sarreran, Robertek adierazi zuen familiako bizitza pertsonalaren autobiografia bat izan behar zuela, bereziki bikotekidearena, eta arteetan zuten desio eta lorpenena. Bere ahalegin artistikoen eta hazkundearen erregistro gisa ere funtzionatu zuen. Clarak erabat onartu zuen egunerokoa konpartitzea, sarrera ugariek erakusten duten bezala. Senarrarekiko maitasun leiala erakusten du, bi bizitza arte batean konbinatzeko desioarekin, bizitza osoko helburu horrek arriskuak ekartzen zituen arren.\nMusikagile.\nGarai hartan, ohikoa zen konpositoreek beren lanak jotzea, hala nola Liszt eta Chopin. Baina Robert Schumannek esku batean min hartu zuen, bere asmakizun bat erabiltzen saiatzean, horrekin pianoa jotzeko artea hobetuko zuela uste baitzuen, eta piano-jole birtuoso bihurtzeko itxaropenak ahaztu behar izan zituen; beraz, musika idazten eta kritika musikala egiten aritu zen. Clarak, oso gaztetatik, jendaurrean jo zituen Roberten lanak. Hasieran, pianorako eta ganbera-talde txikietarako bakarrik idatzi zituen, baina konpositore gisa arrakasta izan zuen \"Lehen Sinfoniarekin\" eta ganbera-obrekin. Handik gutxira, bikoteak abesti-multzo bat idatzi zuen, eta Robertek Clarari ezkutatu zion, ezkontzaren lehen urteurrenean aurkezteko. Hala, Zw\u00f6lf Lieder auf F. R\u00fcckerts Liebesfr\u00fchling op-en 12 abestietatik. 12 (op. Roberten 37, hiru Clararenak dira. Roberten lanak esanahi estramusikalez beteta daude, non Clara etengabe agertzen den. Adibide bat \"Inauteriak\" op. 9, non pieza bat baitago, hain zuzen ere \u00abChiarina\u00bb deritzona, eta, \u00abChiara\u00bb edo \u00abZilia\u00bb bezala, Robertek Clarari egiten zion erreferentzia. Roberten lan asko emazteari eskaini zizkion. Era berean, Leipzigen, 1846an, senarraren \"Pianorako eta orkestrarako kontzertua mi menorrean\" eman zuen.\nBikoteak elkartuta jarraitu zuen, bai familia-bizitzan, bai bere karreretan. Bere obra asko estreinatu zituen, hasi pianorako bakarrik egindako lanetatik eta Roberten orkestra-obren pianorako bertsioetaraino. Sarritan, etxeko finantzez eta gai orokorrez arduratu zen. Bere erantzukizunaren zati batean dirua irabazten zuen kontzertuak emanez, nahiz eta bizitza osoan zehar jotzen jarraitu zuen, ez diru-sarrerengatik bakarrik, baizik eta formazio eta natura aldetik artista zelako. Familiaren betebeharren karga handitu egin zen denborarekin, eta artista izateko gaitasuna murriztu. Konpositorearen emazte loretsu gisa, bere aurrera egiteko miaketetan mugatuta zegoen.\nSema-alabak.\nClarak eta Robert Schumannek zortzi seme-alaba izan zituzten: Marie (1841-1929), Elise (1843-1928), Julie (1845-1872), Emil (1846-1847), Ludwig (1848-1899), Ferdinand (1849-1891), Eugenie (1851-1938) eta Felix. Ludwigek aitak bezalako gaixotasun mentala zuen, eta, Clararen hitzetan, azkenean \u00abbizirik lurperatu\u00bb behar izan zuten erakunde batean. \nSchumannek Joseph Joachim biolin-jotzailea ezagutu zuten lehen aldiz 1844ko azaroan, 14 urte zituela. Urtebete geroago, Clara Schumannek bere egunerokoan idatzi zuen 1845eko azaroaren 11n kontzertu batean \u00ab\"Joachim txikiari asko gustatu zitzaion. Felix Mendelssohnen biolinerako beste kontzertu bat jo zuen, zoragarria dela esaten baita\"\u00bb.\nClarak bortizkeriatik erreskatatu zituen seme-alabak Dresdeko maiatzeko Altxamenduan, 1849an. Maiatzaren 3ko gauean, Robertek eta Clarak entzun zuten Dresden iraultza hasi zela Federiko Augusto II.a Saxoniakoaren aurka, \u00abAlemaniako konfederazio baterako konstituzioa\u00bb ez onartzeagatik. Familiako kide gehienak joan ziren eta \u00abauzokoen segurtasun-brigada\u00bb batean ezkutatu ziren, baina maiatzaren 7an, \u00abausart\u00bb, Dresdera itzuli zen, neskamearekin geratu ziren hiru seme-alabak erreskatatzera, eta gizon armatu batzuei desafio egin zien. Gero hiritik atera zen berriro eremu arriskutsuetatik. 1853ko maiatzean, senar-emazteek Joseph Joachimi entzun zioten bakardadea jotzen Beethovenen \"Biolinerako kontzertuan\". Berak idatzi zuen \u00abamaiera batekin, sentimendu poetikoaren sakontasunarekin, bere arima osoarekin nota bakoitzean, hain idealki, ez zuela inoiz horrelako biolina jotzen entzun, eta benetan esan dezaket inoiz ez dudala jaso bertutetsuen hain inpresio ezabaezina\u00bb. Adiskidetasun iraunkorra izan zen Clara eta Josephen artean, eta berrogei urte baino gehiago iraun zuen. Schumannek 238 kontzertu baino gehiago eman zituen Joachimekin Alemanian eta Britainia Handian, beste edozein artistarekin baino gehiago. Biak bereziki ezagunak izan ziren Beethovenen biolinerako sonatak jotzeagatik\n1854ko otsailean, Robert Schumannek buru-kolapsoa izan zuen, bere buruaz beste egiten saiatu zen eta, berak hala eskatuta, erietxe batean sartu zuten Endenichen, Bonnetik gertu, eta han egon zen bere bizitzako azken bi urteetan. 1854ko martxoan, Brahms, Joachim, Albert Dietrich eta Julius Otto Grimmek denbora eman zuten Clara Schumannekin, harentzat musika jotzen eta harekin tragediaren gogoa entretenitzeko. Brahms-ek piano-pieza pribatu batzuk konposatu zituen kontsolatzeko: lau piano-pieza eta Robert Schumannen gai bati buruzko bariazio-multzo bat, non urtebete lehenago ere aldaketak idatzi baitzituen, op. 20. Brahmsen musika ez zegoen argitaratzeko, berarentzat bakarrik baizik. Geroago, Brahms-ek modu anonimoan argitaratzea pentsatu zuen, baina, azkenean, Lau balada piano op gisa argitaratu ziren. Robert Schumannen gai bati buruzko aldaketak, op. 9. Konpositoreak senar-ermazteei eskaini zizkien aldaketak, eta Robert laster alta ematea eta familiarekin elkartzea espero zuen. Robert Schumannek erakundean eman zituen bi urte osoetan, emazteari ez zioten bisita egiten utzi; Brahms-ek, berriz, bisita erregularra egiten zion. Robert heriotzatik hurbil zegoela ikusi zutenean, azkenean ikusi ahal izan zuen. Berak aitortu zuen eta hitz gutxi batzuk besterik ezin izan zituen esan. Robert Schumann bi egun geroago hil zen, 1856ko uztailaren 29an.\nClara izan zen familiarentzako diru-iturri nagusia, eta senarra ospitaleratu eta hil ondoren bakarra. Kontzertuak eman eta irakatsi egin zuen, eta bere kontzertu-bira gehienak antolatu zituen. Giltza-ama bat eta sukaldari bat kontratatu zituen etxea mantentzeko bira luzeetan kanpoan zegoen bitartean. Marie alaba zaharrenak laguntza handia eman zion amari, eta etxeko sukaldari-postua hartu zuen. Halaber, Brahms-ek bidalitako gutunak erretzen ez segitzeko esan zion Mariek amari, hark suntsitzeko eskatu bazion ere. Beste alaba bat, Eugenie, piano-jotzailea, gazteegia zen aitaz oroitzeko hil zenean, eta \"Erinnerungen\" (Memoriak) liburua idatzi zuen, 1925ean argitaratua, gurasoen harremanaz eta Brahms-ez hitz egiten zuena. Senarra ez ezik, lau seme-alaba ere hil ziren. Emil, bere lehen semea, 1847an hil zen, urtebete zuela. Julie alaba 1872an hil zen, eta 2 eta 7 urteko bi haur txiki utzi zituela, gero amonak hazi zituenak. 1879an, Felix semea 24 urterekin hil zen. 1891n, Ferdinand semea 41 urterekin hil zen, eta seme-alabak amaren zaintzapean utzi zituen. \nKontzertu-birak.\nClara Schumann Erresuma Batuan ibili zen lehen aldiz 1856ko apirilean, senarra bizi zen artean, baina ezin zuen bidaiatu. London Philharmonic Societyren kontzertu batean jotzeko gonbita egin zion William Sterndale Bennett zuzendariak, Roberten lagun onak. Atsekabetuta zegoen entseguetarako denbora gutxirekin: \u00ab\"Hemen saiakuntza deitzen diote pieza bat behin ukituz gero\"\u00bb. Erresuma Batuko \u00abartista\u00bb musikalak \u00abeuren burua \"beheragoko gisa tratatzen uzten dute\"\u00bb idatzi zuen. Hala ere, pozik zegoen Carlo Alfredo Piatti biolontxelo-jole italiar famatuari entzun zionean, eta \u00ab\"tonu bat, erritmo bat, ziurtasun bat, inoiz entzun ez zuen bezala\"\u00bb jo zuen. 1856ko maiatzean, Wylde doktoreak zuzendutako New Philharmonic Society delakoarekin interpretatu zuen \"Pianorako kontzertua\" bere senarraren txikienean, Clarak esan zuenez \u00ab\"saiakera beldurgarria zuzendu zuen\"\u00bb eta \u00ab\"ezin izan zuen azken mugimenduaren erritmoa hartu\"\u00bb. Hala ere, Londresera itzuli zen hurrengo urtean, eta Erresuma Batuan jarraitu zuen hurrengo 15 urteetan. \n1857ko urritik azarora bitartean, Clarak eta Joachimek emanaldi bira bat egin zuten Dresde eta Leipzigera. Londresko St. James's Hall-ek, 1858an inauguratu zenak, ganbera-musikako \u00abHerri-itunak\u00bb antolatu zituen. Joachim Londresera joan zen urtero 1866tik aurrera. Schumannek urte asko eman zituen Londresen, Joachim eta Piattiren \u00abHerri-itunak\u00bben parte hartuz. Joseph Ries bigarren biolin-jotzailea, Ferdinand Ries konpositorearen anaia, eta J.B. Zerbini biolinjolea kontzertu-programa beretan jotzen zuten. George Bernard Shaw dramagile eta musika-kritikari ezagunak idatzi zuen \u00abHerri-itunak\u00bb asko lagundu zutela Erresuma Batuan musika-gustua zabaltzen eta argitzen.\n1867ko urtarrilean, Schumannek Edinburgo eta Glasgow zeharkatu zituen, Joachim, Piatti, Ries eta Zerbinirekin batera. Bi ahizpa, Susanna eta Louisa Pyne, Ingalaterrako opera-konpainia bateko kantari eta gerenteak, eta Saunders izeneko gizon bat, moldaketa guztiak egin zituzten. Bere alaba zaharrenak, Mariek, lagundu zion, eta M\u00e1nchesterretik Rosalie Leser lagunari idatzi zion Edinburgon pianista \u00ab\"txalo itzelekin hartu zuten eta bis bat eman behar izan zuen, Joachimek bezala.\" \"Piatti ere oso maitea da beti\u00bb\". Mariek hauxe idatzi zuen: \u00ab\"Bidaia luzeenetarako 'egongela' (automobila) izan genuen, erosotasunez besaulki eta sofekin hornitua... bidaia oso erosoa izan zen\"\u00bb. Orduko honetan, musikariak ez ziren beheragoko gisa tratatu.\nSchumannek gogotsu jo zuen 1870 eta 1880ko hamarkadetan. Alemanian luze eta maiz interpretatu zuen, eta konpromisoak hartu zituen Austrian, Hungarian, Belgikan, Herbehereetan eta Suitzan. Urteroko kontzertu-birekin jarraitu zuen (Ingalaterran barrena). Horietako 16 1865 eta 1888 artean egin zituen, sarritan Joachim biolin-jotzailearekin.\nKontzertu emanaldietatik atseden hartu zuen, 1874ko urtarrilean hasi zena, eta Ingalaterrako ohiko bira bertan behera utzi zuen besoan izandako lesio baten ondorioz. Uztailean, mediku bati galdetu zion, eta hark, besoa masajeatu ondoren, egunean ordubete bakarrik egiteko gomendatu zion. Urte osoan atseden hartu zuen, 1875eko martxoan kontzertuen agertokira itzuli aurretik. Ez zen erabat berreskuratu, eta neuralgia gehiago izan zuen bere besoan maiatzean berriz ere, eta esan zuen \u00ab\"ezin zuela bere besoagatik idatzi\"\u00bb. 1875eko urrirako, Alemanian beste bira bat hasteko adina berreskuratu zen.\nPianoko bakarlari, ganbera-musika eta kantarien akonpainamenduez gain, sarritan orkestrekin jo zuen. 1877an, Berlingo Beethovenen Pianorako \"Bosgarren Kontzertua\" interpretatu zuen, Woldemar Bargielen zuzendaritzapean. Bargiel amaren aldetiko erdi-neba zen, eta arrakasta izugarria izan zuen. 1883an, Beethovenen \"Fantasia korala\" interpretatu zuen Berlingo Orkestra Filarmoniko sortu berriarekin, eta gogo biziz egin zen, nahiz eta aurreko egunean eskailera batetik erorita min handiz mindutako eskuarekin jotzen ari zen. Geroago, urte hartan, Beethovenen \"Pianorako Laugarren kontzertua\" jo zuen, bere kadentziekin, Joachim orkestran bertan zela, arrakasta handiz berriro ere.\nIrakaskuntza.\n1878an, Clara izendatu zuten Frankfurteko Hoch kontserbatorio berriko pianoko lehen irakasle. Stuttgart, Hannover eta Berlinen beste eskaintza batzuen artean aukeratu zuen hiria, Joachim Raff zuzendariak bere baldintzak onartu baitzituen: ezin zuen egunean ordu edo ordu eta erdi baino gehiago irakatsi, etxean erakutsi eta lau hilabeteko oporrak eta denbora librea zituen neguko ibilbide laburretarako. Bi laguntzaile eskatu zituen, Marie eta Eugenie alabak.\nFakultateko emakume bakarra zen. Bere ospeak atzerriko ikasleak erakarri zituen eta ikasle aurreratuei bakarrik irakatsi zien, gehienak emakume gazteak; bere bi alabek, berriz, hasiberriei. Karrera musikala egin zuten 68 ikasle ezagunen artean Natalia Janotha, Fanny Davies, Nanette Falk, Amina Goodwin, Carl Friedberg, Leonard Borwick, Ilona Eibensch\u00fctz, Adelina de Lara, Marie Olson eta Mary Wurm zeuden. Kontserbatorioak hainbat ekitaldi egin zituen bere 50. urteurrena ospatzeko 1878an agertokian eta karreraren 60. urteurrena hamar urte geroago. 1892 arte aritu zen irakasten, eta hein handi batean lagundu zuen pianoa interpretatzeko teknika modernoa hobetzen.\nAzken urteak.\n1885ean, Schumannek Mozarten 'Pianorako kontzertua re minorrean' interpretatu zuen, Joachimen zuzendaritzapean, eta berriz ere bere kadentziak jo zituen. Biharamunean, Bargielen zuzendaritzapean jo zuen senarraren pianorako kontzertua. \u00ab\"Uste dut inoiz baino freskoagoa izan naizela\"\u00bb, idatzi zion Brahmsi, \u00ab\"Kontzertuan asko gustatu zitzaidana izan zen Woldemarri haren norabidea eman ahal izatea, urteetan aukera hori irrikatu baitzuen\"\u00bb.\n1891ko martxoaren 12an jo zuen bere azken kontzertu publikoa Frankfurten. Brahmsen \"Haydnen gai bati buruzko bariazioak\", bi pianorako bertsioan, interpretatu zituen azken lana James Kwastekin izan zen. 1896ko martxoaren 26an garuneko isuri bat izan zuen eta maiatzaren 20an hil zen 76 urte zituela. Bonnen lurperatu zuten Alter Friedhof-en, Robertekin batera, bere nahiaren arabera.\nLana.\nErrepertorioa interprete gisa.\nSchumann nazioarteko kontzertu-pianista ospetsua izan zen. 1831 eta 1889 bitartean, Europa osoko emanaldien 1.300 kontzertu-programa baino gehiago gorde dira. Robert Schumannen eta beste garaikide batzuen (Brahms, Chopin eta Mendelssohn) lanen alde egin zuen. \nSchumanntarrak Chopinen miresleak ziren, batez ere \"L\u00e0 ci darem la mano\"ri buruzko bariazioak, eta berak interpretatu zuen pieza. 14 urte nituenean eta haren senarrak 23 hauxe idatzi zion: \n\"Bihar, hain zuzen ere, hamaiketan puntuan, Chopinen Bariazioen adagioa joko dut, eta, aldi berean, zugan pentsatuko dut arreta handiz, zugan bakarrik. Orain, gauza bera egitea eskatzen dut, gu ikusi eta espirituan egon gaitezen.\"\nLehen urteetan, aitak aukeratutako errepertorioa deigarria zen eta garaiko estilo komunean, Friedrich Kalkbrenner, Adolf von Henselt, Sigismund Thalberg, Henri Herz, Johann Peter Pixis, Carl Czerny eta bere konposizioen lanekin. Konpositore barrokoen konposizioak ere sartu zituen, hala nola Domenico Scarlatti eta Johann Sebastian Bach, baina bereziki interpretatu zituen Chopin, Mendelssohn eta haren senarraren musika garaikidea, 1850eko hamarkadara arte ez baitzen ospetsu egin. \nGarai hartan, ohikoa zen zailtasun handiko lanak oso ondo jotzen zituzten eta musika maite zuten ikusleak konkistatzen zituzten haur prodijioak aurkitzea. Gazte gehienek, adin jakin batera iristen zirenean, kontzertismoa uzten zuten eta etxerako, eskolak emateko edo bestelako musika-jarduerak egiteko erabiltzen ziren, eszenatokietatik urrun. Emakume horiek ez bezala, Clara Schumannen karrera maila profesional altuenetan aritu zen hil baino urte batzuk lehenago arte. Berrogei bat kontzertu-bira egin zituen (horietatik 19 Erresuma Batuan) eta, gutxienez, 1312 emanaldi Europa osoan. Arlo ekonomikoan ere profesionala izan zen: duintasunez kobratzen zuen, garaiko beste birtuosoen antzera, luzaroan izan baitzen familiaren euskarri bakarra. \n1835ean, Leipzigeko Gewandhaus orkestrarekin jo zuen \"pianorako kontzertua\", Mendelssohnen zuzendaritzapean. 1845eko abenduaren 4an, bere senarraren \"pianorako kontzertua\" estreinatu zuen Dresden. Brahmsen aholkuari jarraituz, Mozarten Piano kontzertua do minorrean, Hannover-en eta Leipzig-en. Interprete-lanetan eman zituen urte landuenak 1856 eta 1873 bitartean izan ziren, Robert hil ondoren. Denboraldi horretan, interprete gisa arrakasta izan zuen Erresuma Batuan; Beethovenen Piano Maiorrerako Kontzertuaren 1865eko interpretazioari txalo ugari eman zitzaizkion. Ganbera-musika gisa, sarritan kontzertuak ematen zituen Joseph Joachim biolin-jotzailearekin. Ondorengo lasterketan, sarritan joaten zen kantariekin, emanaldietan. \nKonposizioak.\nAitak eman zion musika hezkuntza zabalaren parte gisa, Clara Wieckek konposatzen ikasi zuen, eta, haurtzarotik adin ertainera, produkzio ona egin zuen. Clarak hauxe idatzi zuen:\n\u00ab\"Konposatzeak plazer handia ematen dit... ez dago sorkuntzaren poza gainditzen duen ezer, nahiz eta haren bidez norberak bere burua ahazteko orduak irabazten dituelako, soinu-mundu batean bizi denean\"\u00bb.\nHaren op. 1 \"Quatre Polonaises pour le pianoforte\" izan zen, 1831n konposatua eta op. 5 Quatre pi\u00e8ces caract\u00e9ristiques en 1836, pianoko pieza guztiak emanaldietarako. \"Pianorako kontzertua\" 14 urte zituela idatzi zuen, bere senarraren laguntzarekin. Pianorako bigarren kontzertu bat prestatu zuen, baina \u00abKonzertsatz\u00bb bat bakarrik atera zuen bizirik 1847an \"fa\" minorrean. \nBikoteak konposizio bateratu bat idatzi eta argitaratu zuen 1841ean, Friedrich R\u00fcckert-en Liebesfr\u00fchling izeneko poema-ziklo baten moldaketekin, Zw\u00f6lf Lieder auf F. R\u00fcckerts \"Liebesfr\u00fchling\", op. 12 eta op. 37, hurrenez hurren, arrakasta izan zuena. Ganbera-lanetan Pianorako trioa sol minorrean op. 17 (1846) eta Biolin eta pianorako hiru erromantze op. 22 (1853), senarraren urtebetetzean inspiratua. Joachimi eskaini zizkion, eta hark Jorge V.a Hannoverkoarentzat interpretatu zituen, \u00abzeruko plazer zoragarria\u00bb deklaratu baitzituen.\nHazi ahala, gehiago arduratzen zen bizitzako beste erantzukizun batzuengatik, eta zaila egiten zitzaion aldizka musika sortzea, eta bere egunerokoan idatzi zuen:\u00ab\"Inoiz uste izan nuen sormen-talentua nuela, baina uko egin diot ideia horri.\" \"Emakume batek ez du osatu nahi. Inor ez da hori egiteko gai izan; beraz, zergatik espero nuen nik?\"\u00bb. \nRobertek ere kezka adierazi zuen bere konposizio-produkzioan zuen eraginaz:\"Clarak pieza txiki batzuk konposatu ditu, inoiz lortu ez duen musika asmamen eta asmamen samurra erakusten dutenak. Baina seme-alabak eta beti irudimenaren erreinuan bizi den senarra izatea ez dator bat konposizioarekin. Berak ezin du erregulartasunez lan egin, eta, askotan, gogaitu egiten nau pentsatzeak zenbat ideia sakon galtzen diren, ezin dituelako osatu.\"Hamaika urtetik aurrera, urtean zortzi konposizio egin zituen, 1848an konposatzeari utzi zion arte, urte horretan abesbatza-lan bakarra idatzi zuen senarraren urtebetetzerako, eta amaitu gabe utzi zuen pianorako bigarren kontzertua. Bi obra horiek, baina beren obretarako erreserbatuak. 18 eta 19, inoiz ez dira argitaratu. Bost urte geroago, ordea, 1853an 34 urte zituela, Brahms ezagutu zuen urtean, hainbat konposiziotan parte hartu zuen, eta urte hartan 16 pieza egin zituen: \u00abBunte Bl\u00e4tter\u00bb op.ari buruzko pianorako bariazio-multzo bat. Roberten 4. zenbakia, zortzi \u00abErromantze\u00bb piano bakarlarirako eta biolin eta pianorako, eta zazpi abesti. Lan horiek urtebete geroago argitaratu ziren, Robert egoitzan sartu ondoren, op. 20tik 23ra. Bere bizitzako hurrengo 43 urteetan, bere senarraren eta Brahmsen obren pianorako transkripzioak baino ez zituen konposatu, 1872an editore batek agindutako Roberten liederren 41 transkripzio barne, eta 1879an lagun baten ezkontza-urteurrenerako arduradun zen pianorako dueto labur bat. Bere bizitzako azken urtean, pianoko ikasleentzat diseinatutako preludioetarako zirriborro batzuk utzi zituen, baita Beethoven eta Mozarten pianorako kontzertuak interpretatzeko argitaratutako kadentzia batzuk ere. \nClara Schumannen musika gehiena ez zuen inoiz beste inork interpretatu, eta hein handi batean ahaztu egin zen, 1970eko hamarkadan berpiztu zen arte. Gaur egun bere konposizioak gero eta interpretatuagoak eta grabatuagoak dira.\nEditore.\nRobert Schumannek Breitkopf &amp; H\u00e4rtel argitaletxerako idatzitako lanen argitaletxe baimendua izan zen Schumann, Brahmsen eta beste batzuen laguntzarekin. Domenico Scarlattiren 20 sonata, 1885ean senarraren gutunak (Jugendbriefe) eta pianorako lanak digitazioarekin eta bestelako jarraibideekin (Fingersatz und \"Vortragsbezeichnungen\") argitaratu zituen 1886an. \nClara Schumannen eta Johannes Brahmsen arteko harremana bere bizitzako lehen etapakoa da, nahiz eta Robert Schumannekin ezkonduta egon. Musikaria kontzertista gisa iritsi zen senar-emazteen ondora, eta laster hasi ziren harreman onak. Brahms bazkaltzera gonbidatzen zuten maiz, eta haien seme-alabekin ondo moldatzen zen. Baina, Clararekin, pixkanaka, maitasun-tonuak hartu zituen harreman intelektual eta artistiko sakona sortu zuen. Honelaxe idatzi zion Brahms-ek:\n\"Oso lagun maitea zara niretzat, ezin dut esan... Horrela jarraitzen badu, beira-arasa baten atzean jarri edo aurreztu egingo dut, urrez oroimenean sartu ahal izateko.\"\nBrahms-ek bere lanak aurkezten zizkion Clarari estreinatu aurretik; askotan berari eskainitako gaiak ziren eta piano-lan batzuk estreinatzeaz arduratu zen, eta behin baino gehiagotan jo zuten elkarrekin. Harekiko sentimenduak Joseph Joachim biolin-joleari azaldu zizkion gutun batean:\n\"Ez dut uste errespeturik ez dudanik, eta amua adina miresten dut, eta sorginkeriaren biktima naiz. Sarritan, indarrez eutsi behar izaten diot, besoetan isilik ez inguratzeko, eta are... ez dakit, hain naturala iruditzen zait berak ez lukeela gaizki hartuko.\"\n1855ean, Brahms-ek hauxe idatzi zion Clarari:\n\"Zugan pentsatzea besterik ezin dut egin... Zer egin didazu? Ezin duzu bota bota didazun sorginkeria?\"\nBere buruaz beste egiten saiatu ondoren Robert psikiatriko batean sartu zutenean, Brahms Claraz eta haren seme-alabez arduratu zen, eta elkarrekin bizi izan ziren D\u00fcsseldorfeko pisu batean. Robert 1856ko uztailaren 29an hil zen. Maiatzaren 31n, Brahms-ek bere sentimenduak argi eta garbi adierazi zizkion gutun batean:\n\"Clara maitea, maite zaitudan bezain samur idatzi nahi nizuke eta nahi ditudan gauza on guztiak esan. Hain maitea zara niretzat, ezin baitut hitzez adierazi. Nire maitea eta beste izen asko deitu nahiko nizkizuke, inoiz ere ez zu maitatzea utzi gabe... Gauzak une honetan dauden baino urrunago joan badaitezke... Hiri berean bakarrik bizi banintz, zurekin eta nire gurasoekin\u2026 idatzi gutun eder bat laster, zure kartak musuak bezalakoak baitira.\"\nRobert hil ondoren, harremana areagotu egin zen. Elkarrekin joan ziren Suitzara, baina inoiz ez ziren ezkondu eta ez dago argi zer asmo zuten. Zaila da bikotearen harremana guztiz ezagutzea, urte askoan bidali zizkioten gutunak suntsitzea erabaki baitzuten biek, nahiz eta Clarak bere gustuko gutunetako batzuk gorde zituen.\n1891ko martxoaren 12an, Clarak agertokietatik alde egin zuen, Brahms-ek konposatutako \"Haydnen gai bati buruzko\" bariazioetako bi pianorako moldaketaren bidez. Handik bost urtera hil zen, eta urtebetera hil zen konpositorea.\nLegatua.\nEragina bera bizi zela.\nClara Schumann ez zen oso konpositore ezaguna izan hil eta urte asko pasatu arte, baina bere sasoian arrasto handia utzi zuen piano-jotzaile gisa. Aitak belarriz jotzeko eta buruz ikasteko prestatu zuen, eta hamahiru urterekin buruzko oroimena erabiliz aurkezpen publikoak egin zituen, kritikariek salbuespentzat jotzen duten gertaera bat. Buruz jo zuen lehen pianistetako bat izan zen, eta kontzertuetarako estandar bihurtu zuen. Halaber, funtsezkoa izan zen piano-jotzaileengandik espero zen programa-mota aldatzea, eta erabakigarria izan zen kontzertu-errepertorio modernoa sortzeko. Bere ibilbidearen hasieran, ezkondu aurretik, artistaren teknika erakusteko diseinatutako bizitasuneko-piezak interpretatu zituen; askotan, Thalberg, Herz edo Henselt birtuosoek idatzitako operen herri-gaiei buruzko moldaketa edo aldaketa gisa. Konposizioak jotzeko ohitura zenez, bere obra bat gutxienez sartzen zuen programa bakoitzean, Belliniren \"Bariazioak\" (op. 8) eta Scherzo ezaguna (op. 10). Hala ere, artista independenteagoa bihurtu ahala, haren errepertorioak konpositore nabarmenen musika izan zuen batez ere.\nEragin handia izan zuen piano-jotzaileengan, haren irakaskuntzaren bidez, zeinean adierazpena eta kantu-tonua nabarmentzen baitziren, konpositorearen asmoen mendeko teknika batekin. Bere ikasle batek, Mathilde Vernek, Ingalaterrara eraman zuen irakaskuntza, eta han, besteak beste, Solomon Cutnerri irakatsi zion. Beste ikasle batek, Carl Friedbergek, Estatu Batuetako Juilliard Eskolara eraman zuen tradizioa. Han, Malcolm Frager eta Bruce Hungerford ikasle izan ziren.\nHalaber, erabakigarria izan zen Robert Schumannen lanak errepertorioari aintzatetsi, estimatu eta eranstea. Etengabe sustatu zituen bere lanak.\nHerri-kulturan.\nClara Schumann askotan erretratu dute zineman edo telesailetan. Tr\u00e4umerak, hari buruz ezagutzen den filmik zaharrena, 1944ko maiatzaren 3an estreinatu zen Zwickauren. Ziur aski, filmik ezagunena \"Melod\u00eda\" inmortal (1947) da, Katharine Hepburn (Clara), Paul Henreid (Robert) eta Robert Walker (Brahms) protagonista zituela. 1954an, Loretta Young-ek \"The Loretta Young Show\"-en erretratua egin zuen, \"The Clara Schumann\" Storyren lehen denboraldiko 26. atalean (1954ko martxoaren 21ean lehen aldiz emititua). Senarraren konposizio-karrera babesten zuen, George Nader-ek interpretatua, Shelley Fabg eta Youngekin batera. \"Brahms\" and the Little Singing Girls (1996) filmean ere agertu zen, Lori Piitzekin piano-jolearen paperean. Bi film alemaniar berriagoak hauexek dira: \"Udaberriko sinfonia\" (1983), Nastassja Kinski protagonista duela, Clara gisa, eta Helma Sanders-Brahmsen 2008ko \"Geliebte Clara\" filma, Martina Gedeck protagonista zuela.\nAndreas Stauberen 1835eko litografia bateko Clara Schumannen irudi bat agertu zen 100 marko alemaneko billetean, 1989ko urtarrilaren 2tik 2002ko urtarrilaren 1ean euroa hasi zen arte. Billetearen atzealdeak berak jo zuen kola-piano bat eta Hoch kontserbatorioaren kanpoaldea erakusten ditu. Kontserbatorioko eraikin berriko areto handiak bere izena darama."}
{"id": "341573", "revid": "119347", "url": "https://eu.wikipedia.org/wiki?curid=341573", "title": "Petah Tikva", "text": "Petaj Tikva (; ) Israelgo Erdialdeko barrutiko hiria. 2009ko erroldaren arabera, hiriak 209.600 biztanle zituen."}
{"id": "341574", "revid": "56334", "url": "https://eu.wikipedia.org/wiki?curid=341574", "title": "Gunnar Myrdal", "text": "Gunnar Myrdal (Gagnef, 1898ko abenduaren 6a - Danderyd, 1987ko maiatzaren 17a) ekonomista suediarra, 1974an Ekonomiako Nobel Sariaduna Friedrich Hayekekin batera. Stockholmoko unibertsitatean doktoratuazen, eta gero bertan izan zen politika ekonomikoko eta nazioarteko ekonomiako irakasle. \"Suediar eskola\"ko kide izan zen. Alva Myrdal\u200e diplomazialari eta soziologoaren senarra izan zen."}
{"id": "341575", "revid": "46380", "url": "https://eu.wikipedia.org/wiki?curid=341575", "title": "Robert Fulton", "text": "Robert Fulton (Fulton Township, Pennsylvania, 1765eko azaroaren 14a \u2212 New York, 1815eko otsailaren 24a), ingeniari eta asmatzaile estatubatuarra.\nLurrunontziaren asmatzailetzat hartzen da.\nFultonek 3 urte zituenean, aita hil zitzaion. 17 urterekin Filadelfiara joan zen, non erretratuak margotzen ikasi zuen eta Benjamin Franklin ezagutu zuen.\n1786an Britainia Handira joan zen margolaritza ikastera, eta pixkanaka industria-diseinuaren alde egin zuen.\n1797an Frantziara joan zen, non Claude de Jouffroy markesak, 1783an, lurrunontzi bat eraiki zuen gurpil-palek bultzatua.\nNapoleon Bonapartek eskatuta, bere lehen helizedun itsaspekoa diseinatu zuen (\"Nautilus\"), eta 1800. urtean probatu zen lehenengo aldiz.\n1803. urtearen hasieran, Fultonek lurrunontzi prototipo bat probatu zuen, baina itsasontzia alde batera okertu zen. 1803ko abuztuaren 9an, Robert Fultonek lehenengo lurrunontzia martxan jarri zuen Sena ibaian.\n1807ko abuzutaren 17an, Estatu Batuetan, Hudson ibaian, New York eta Albany arteko lurrunontzi komertzialen lehenengo linea erregularra ireki zuen.\nFultonek bere lurrunontzi-diseinua patentatu zuen 1809an, itsasontzi gehiago eraiki zituen, eta lurrunaren indarrarekin bultzatutako lehenengo gerraontzia diseinatu (\"Demologos\"). Ez zuen amaitua ikusiko, eta azkenean, \"Fulton the First\" izena jarri zioten."}
{"id": "341576", "revid": "688", "url": "https://eu.wikipedia.org/wiki?curid=341576", "title": "Akita", "text": " Japoniako Honshu uharteko T\u014dhoku eskualdeko hiri bat da, Akitako prefeturako hiriburua. 2014ko erroldaren arabera 318.926 biztanle ditu.\nHistoria.\nJaponiar paleolitotik jadanik populatua izan zen eremua. Jiz\u014dden arkeologia eremuan Jomon eta Yayoi aroetako tresna ugari aurkitu dira.\nNara Aroan, 733 urtean, Yamato gorteak Akita gaztelua eraiki zuen bertako Emishi leinuak gobernatu ahal izateko. Sengoku Aroan bertako samurai ugarik agindu zuten bertan baina Edo Aroan Tokugawa shogunerriaren menpeko Satake leinuak Kubota domeinuaz jabetu ziren eta Kubota gaztelua eraiki zuten.\n1868ko Meiji berrezarkuntzaren ondoren domeinua desagertu eta Akita prefetura ezarri zen, Akita bera hiriburu zuela. Akita udalerria 1889an eratu zen. 1898an Japoniar Armadaren basea ezarri zen bertan eta 1902an trebidea iritsi zen.\n1914an Kurokawa Petrolio findegia eraikitzearekin batera garapen ekonomiko handia izan zuen hiriak. Dena dela Bigarren Mundu Gerran hau izan zen arrazoi nagusia hiriak bonbakatzeko.\n1983an lurrikara batek jo zuen baina ez zuen kalte handirik izan.\nGeografia.\nAkita prefeturaren kostaldeko lautadan kokaturik dago. Omono ibaiak zeharkatzen du hiria eta Japoniako itsasoan itsasoratzen da.\nEkonomia.\nHiritik gertu, Japoniako petrolio-porturik garrantzitsuenetako bat dago. Petrolio-findegia, zurgintza, metalurgia eta ehungintza dira industria nagusiak.\nNekazaritzak ere pisu handia du, batez ere arrozaren kultiboak."}
{"id": "341577", "revid": "336", "url": "https://eu.wikipedia.org/wiki?curid=341577", "title": "Itamar Franco", "text": "Itamar Augusto Cautiero Franco (Salvador de Bahia, 1930eko ekainaren 28a - S\u00e3o Paulo, 2011ko uztailaren 2a) jatorri italiarreko politikari brasildarra izan zen.\nBiografia.\nItsas zabalean jaio zen eta Itamar deitu zioten jaiotako itsasontziaren izena \"Ita\" zelako eta \"mar\" itsasoan jaio zelako. Erabaki polemikoak hartzeagatik eta egin dezaketen kaltea ez neurtzeagatik izan da beti ezaguna, inguruko lagunek egiten zuena ondo neurtzen zuela esaten badute ere. Bere nortasunaren parte zen baita ere, bistako arrazoirik gabe, aldarte aldaketa nabariak jasatea.\nDiktadura militarraren aurka borrokatu zen (1964tik 1985era herriaren gidaritza izan zuena, 1967tik 1971ra Juiz de Fora (Minas Geraiseko alkate prefektua izan zen, eta 1974an senatari hautatu zuten). Partiduaren barruan, Mugimendu Demokratiko Brasildarraren Alderdian, eragina azkar irabazi zuen.\n1982an berriz senatari hautatu ostean, garaipenik gabe, Partidu Liberalaren (PL) gobernadore karguarekin saiatu zen.\n1989an, Frankok PLa utzi eta PRNen (Partido da Reconstru\u00e7\u00e3o Nacional) barneratu zen, lehendakariordetzarako hautagaia izateko aukeratu zutelarik, Fernando Collor de Melloren atzetik. Collorrek 1989ko lehendakaritzarako hauteskunde orokorrak irabazi zituen, eta, horrek, 60ko hamarkadatik hautatutako lehen lehendakariordea bihurtu zuen Franco.\nBrasilgo Lehendakaritza.\n1992ko irailean, Collorrek lehendakaritza alde batera uzten du ustelkeriari buruzko ikerketa batzuk direla-eta. Francok bitarte horretan lehendakari lanak egin zituen eta Collorrek behin betiko utzi zuenean lehendakari bihurtu zen 1994 arte."}
{"id": "341578", "revid": "512", "url": "https://eu.wikipedia.org/wiki?curid=341578", "title": "Rybnik", "text": "Rybnik Polonia hegoaldeko hiria, Silesiako voivoderrian, Txekiako mugatik gertu, hegoaldera Varsoviatik 290 kilometrotara, eta mendebalderae Krakoviatik 100 kilometrotara. Silesiako gune industrial garrantzitsua."}
{"id": "341579", "revid": "90204", "url": "https://eu.wikipedia.org/wiki?curid=341579", "title": "Richard Dedekind", "text": "Julius Wilhelm Richard Dedekind (Brunswick, 1831ko urriaren 6a - \"ibidem\", 1916ko otsailaren 12a), alemaniar matematikaria izan zen; ekarpen handiak egin zituen aljebra abstraktuaren (batez ere, eraztunaren teoriaren), zenbaki aljebraikoen teoriaren eta zenbaki errealen arloetan.\nDedekind Brunswicken jaio zen. 1848an Brunswickeko \"Colegium Carolinum\"en sartu zen, eta ondoren, 1850ean, G\u00f6ttingengo unibertsitatean. Bere doktorego-tesiaren zuzendaria Gauss izan zen. Galoisen teoriari buruzko unibertsitateko eskolak ematen lehenengoa izan zen."}
{"id": "341580", "revid": "119347", "url": "https://eu.wikipedia.org/wiki?curid=341580", "title": "Patmos", "text": "Patmos (grekoz, \"\u03a0\u03ac\u03c4\u03bc\u03bf\u03c2\") Greziako uharte txikia Dodekaneso artxipelagoan, Egeo itsasoan. 2001eko erroldaren arabera, 3.044 biztanle zituen, eta bere azalera 34,6 km\u00b2-koa da. Patmoseko herri nagusienak Skala (uharteko portu bakarra) eta Hora dira. Uhartearen puntu altuenean (269 metrotara), Profitis Ilias mendian, San Joan Teologo monasterioa dago.\nPatmos izenaren jatorria Joanen Apokalipsian dago; liburuaren sarreran esaten da egilea Patmosen desterratua izan zela, eta han ezagutu zuela Jesus. Joan hori San Joan ebanjelaria dela esaten da.\nHori dela eta, Patmos kristau-pelegrinazioarentzat leku garrantzitsua da, hainbat monasterio daude San Joani eskainiak, eta San Joanek ikuskariak izan zituen koba ere bisita daiteke. Patmoseko elizak eta erlijio-elkarteak ohitura ortodoxoak dira.\nPatmosek portu hauekin lotzen duen ferry-zerbitzua du: Agatonisi uhartea, Mikonos uhartea, Paros uhartea, Pireo Atenaseko portua, Pythagoreio eta Karlovassi Samos uhartean, Siros uhartea, Leros uhartea, Kotapola uhartea, Naxos uhartea, Arkoi uhartea, Leipsoi uharteak, Symi uhartea eta Rodas uhartea."}
{"id": "341581", "revid": "105290", "url": "https://eu.wikipedia.org/wiki?curid=341581", "title": "Helianthus", "text": "Helianthus Asteraceae familiako landare-genero bat da, 51 espeziez osatua (azken sailkapenaren arabera). Espezie guztiak Ipar Amerikakoak dira, jatorriz. Espezie batzuk urterokoak dira, hala nola ekilorea (\"Helianthus annuus\"), eta beste batzuk bizikorrak dira, hala nola frantses patata (\"Helianthus tuberosus\").\nMunduko toki askotan kultibatzen dira genero honetako espezie batzuk, olio-landare gisa (\"H. annuus\", ekilore-olioa ekoizteko) edo landare apaingarri gisa (\"H. tuberosus\"), edo bazka-landare gisa.\nEzaugarriak.\nLandare garaiak izaten dira: 60 cm eta 4 m bitarteko altuera izaten dute. Zurtoinak latzak eta iledunak dira, eta goialdean adarkatzen dira. Hostoak peziolodunak dira, horzdunak eta, maiz, itsaskorrak. Behealdeko hostoak arrautza-formakoak edo bihotz-formakoak izaten dira, eta aurkakoak; goialdeetakoak, berriz, estuagoak dira eta txandakatuak.\nLoreak zurtoinen muturretan irteten dira; kanpoaldea horia eta barnealdea marroia izaten dute. Loreek eguzkiari jarraitzen diote; beraz, egunean zehar ekialdetik mendebaldera biratzen dira."}
{"id": "341582", "revid": "116181", "url": "https://eu.wikipedia.org/wiki?curid=341582", "title": "Matsuyama", "text": " Ehime prefeturako hiriburua, Shikoku uhartean, Japonian. 2014ko erroldaren arabera, 516.460 biztanle ditu.\nHistoria.\nAintzina Iyo-Matsuyama domeinuko hiriburua izan zen eta Matsuyamako gazteluan bizi zen daymioa. VI menderako jadanik ezaguna zen D\u014dgo Onsen ur-termalen herria. VIII mendean hainbat tenplu eraiki ziren Matsuyaman baina zutik dirauten zaharrenak XIV mendekoak dira. Erdi Aroan literaturak bultzada handia izan zuen, hainbat haiku poeta eta idazle bizi izan baitziren bertan.\n1945ean hegazkin estatubatuarren bonbaketak jasan zituen.\n2005eko urtarrilaren 1ean, Hojo hiria eta Nakajima herria bereganatu zituen, eta horrela, 500.000 biztanle baino gehiago izatea lortu zuen.\nGeografia.\nShikoku uhartearen erdialdean (Ch\u016byo eskualdean), eta Shikoku eskualdearen ipar-ekialdean kokatzen da."}
{"id": "341583", "revid": "119347", "url": "https://eu.wikipedia.org/wiki?curid=341583", "title": "Sumatrako tigre", "text": "Sumatrako tigrea (\"Panthera tigris sumatrae\") tigrearen subespezie bat da, eta Indonesiako Sumatra uhartean baino ez da bizi. Desagertzeko arrisku bizian dago: 400-500 espezimen baino ez dira bizi, antza denez, eta uharteko parke nazionaletan bizi dira ia guztiak.\nEzaugarriak.\nGaur egun bizi diren tigre azpiespezietan txikiena da. Arrak, batez beste, 2,20-2,30 m luze dira burutik isatsera, eta 120-140 kg inguru pisatzen dute. Emeak 2,20 m luze izaten dira, eta 75-110 kg inguru pisatzen dute. Marra edo zerrenda estuagoak dituzte beste tigre-subespezieek baino, eta ugariagoak. Hanketako behatzen artean mintz bat dute, eta hedatu egiten dute azkarrago igeri egiteko. Horregatik, beren harrapakinak uretara eramaten saiatzen dira, batez ere harrapakinak igerilari txarrak direnean.\nElikadura.\nAnimalia bakartiak dira, eta gauez ehizatzen dute. Harrapakinak zelatatzen dituzte, eta atzetik edo alboetatik erasotzen diete. Basurdeak, oreinak eta lurrean daudenean orangutanak harrapatzen dituzte, baina baita hegaztiak eta arrainen tamainuko animaliak ere.\nHabitat.\nIndonesiako Sumatra uharteko lur behereetako eta lautadetako oihanetan zein mendietako oihanetan bizi dira. Haien habitata desagertzen ari da, nekazaritzaren hedapenaren ondorioz.\nIraute egoera.\nSumatrako tigrea tigre azpiespezie guztietan arrisku larrienen dagoena da. 400-500 ale baino ez dira bizi basabizitzan, beraz siberiar tigre mehatxatua baino kopuru txikiagoan bizi dira.\nHorren guztiaren arrazoiak legez kanpoko ehiza eta batez ere bere ingurumenaren suntsipena dira"}
{"id": "341584", "revid": "512", "url": "https://eu.wikipedia.org/wiki?curid=341584", "title": "Magnoliaceae", "text": "Magnoliazeoak (Magnoliaceae) Magnoliales ordenako landare- angiospermen familia bat dira. Txandakako hostoak dituzte, loreak handi usaintsuak eta kusku txikiz osatutako fruitua. Bi subfamilia ditu:\nMagnoliazeoak zuhaitzak eta zuhaixkak dira, eta Asiako eta Amerikako eskualde epel eta tropikaletan bizi dira. Familiak 219 espezie ditu, 7 generotan banatuak (sailkapen-sistema batzuek, dena den, Magnolioideae subfamiliako guztiak \"Magnolia\" generoan sartzen dute).\nFamiliaren eta generoaren izenaren jatorrian Pierre Magnol dago, Montpellierko botanikari bat. Genero horretako lehen espezie identifikatu zena \"M. virginiana\" izan zen, 1680ko hamarkadan Ipar Amerikara joandako misiolari batzuek aurkitua.\nEzaugarriak.\nMagnoliazeoen familiako zuhaitzak erraz ezagutzen dira: zurtoin monopodiala dute, eta hostotza trinkoa. Gainera, hazten diren tokian hosto lehor larrukara eta lustredunez osatutako ohe bat izaten da, sepalo eta petalo mamitsuz eta pareta lodiko fruitu-hondakinez hornitua. Loreetan ez daude ondo bereizita petaloak eta sepaloak."}
{"id": "341585", "revid": "105290", "url": "https://eu.wikipedia.org/wiki?curid=341585", "title": "Boraginaceae", "text": "Boraginazeoak boraginaceae familiak era askotako zuhaixka, zuhaitz eta belarrak biltzen ditu. Guztira, 2.000 espezie inguru dira, 100 generotan banatuak eta mundu osoan barreiatuak. Boraginazeoen espezie batzuei oroilore deritze.\nAzpifamilia hauek bereizten dira:\nFamiliako espezie askok hosto bilodunak dituzte, eta biloen ukitua lakarra da, silizio oxidoa eta kaltzio karbonatoa dutelako. Espezie batzuetan, loreen kolorea gorritik urdinera aldatzen da zahartu ahala, antozianinaren eraginez.\nHauek dira boraginazeoen espezie ezagunenetako batzuk:"}
{"id": "341587", "revid": "336", "url": "https://eu.wikipedia.org/wiki?curid=341587", "title": "ExxonMobil", "text": "EssoMobil Corporation Estatu Batuetako petrolio enpresa bat da. \"Standard Oil Company\" bezala eraiki zuten 1889an, \"Standard Oil\" \"trust\" banandu ostean.\nEgiten duen lana mundu guztiko 40 herrialde baino gehiagotara zabaltzen da, eta, beste gauza batzuen artean, petrolio eta gas naturalaren ustiaketa, elaborazio eta merkaturatzeaz arduratzen da, baita produktu kimikoen, plastikoen eta ongarrien fabrikazioaz ere.\nUrteko salmentek (26.949 milioi dolar 1984an) munduko petrolio-enpresen artean seigarren eta Estatu Batuetan laugarren jartzen dute. Aurten 1.183 milioi dolarreko irabaziak izan ditu eta 53.581 langileri eman dio lana. Sozietatearen egoitza Dallasen dauka. 2009an \"Fortune\" aldizkariak munduko ondasun monetario handieneko bigarren enpresatzat sailkatu zuen, lehenengoa Royal Dutch Shell zen.\nMunduko burtsako kapitalizazio handieneko 500 enpresei buruzko azken txostenean, ExxonMobilek 2. postua dauka. Walmart konpainiaren eraginez igo zen postu horretara.\n2008an, irabazi handienak izan zituen enpresa izan zen Estatu Batuetan. 589.000 milioi dolarreko diru-sarrerak eta 78.450 milioi dolarreko irabaziak izan zituen petrolio-upelak izandako gorakadarengatik.\n2012an ExxonMobil munduko enpresa handiena da, Apple Inc. 11.000 milioi dolar baino gehiagotan gaindituz."}
{"id": "341588", "revid": "688", "url": "https://eu.wikipedia.org/wiki?curid=341588", "title": "Kitaky\u016bsh\u016b", "text": " Japoniako hiri bat da, Fukuoka prefeturako bigarrena, Kyushu uhartean. 2014ko erroldaren arabera 964.700 biztanle ditu eta Fukuoka\u2013Kitakyushu metropoli eremuaren barnean dago. Honek 5.738.977 biztanle ditu eta Japoniako laugarren metropoli eremua da.\nEtimologia.\n\"Kitakyushu\" izenak \"Ipar Kyushu\" esan nahi du.\nGeografia.\nHonshu uharteko Shimonoseki hiriarekin batera, Kanmon itsasartearen parte nagusia hartzen du. Tsushimako itsasartearen eta Setoko Barne Itsasoaren arteko pasabidea da itsasarte hau.\nHistoria.\n1602an Kokura gaztelua eraiki zuen Hosokawa Tadaokik. Ogasawara leinuak agindu zuen bertan 1632 eta 1860 artean. 1865ean Kokura eta Choshu leinuen arteko borroketan erre egin zen.\nAldi labur batez, Kokurako prefeturaren parte izan zen hiria, zeren prefetura hori 1871n Fukuokako prefeturatik bereizi baitzen Japoniako sistema feudala desegin zenean. Hala ere, 1876an, Fukuokako prefeturak berreskuratu zuen. 1900ean, Kokura hiria fundatu zen.\nBigarren Mundu Gerran, Kokura izan zen bonba atomiko bat jaurtitzeko hautatutako hiria, baina eguraldia ez zen ona, eta, azkenik, estatubatuarrek Nagasaki hiriaren kontra jaurti zuten bonba.\nGaur egungo Kitaky\u016bsh\u016b hiria 1963ko otsailaren 10ean sortu zen, bost hiriren bat egitearen ondorioz: Moji, Kokura, Tobata, Yahata eta Wakamatsu. 1973an Kanmonkyo zubia eraiki zen Kanmon itsasartea zeharkatzeko.\nAuzoak.\nKitaky\u016bsh\u016bk zazpi auzo (\"ku\") ditu:\nEkonomia.\nNippon Steel Corporation altzairugintzako konpainia handia enpresa nagusia da Yahata eta Tobata auzoetan, baina 1960ko hamarkadan baino askoz langile gutxiago ditu orain. Zenrin nabigazioarako software-konpainia handiak eta TOTO bainu-geletarako tresnak egiten dituen Japoniako konpainia nagusiak ere Kitaky\u016bsh\u016b dute egoitza nagusia. Star Flier aire-konpainiak ere bai. 2009an Bridgestone konpainiak lantegi bat zabaldu zuen hirian errepidez kanpoko gurpil handiak egiteko (eraikuntzarako eta meatzaritzarako).\nJaialdiak.\nHirian jaialdi ugari egiten dira baina denetan ezagunena Tobata auzoko \"Tobata Gion Yamagasa Matsuri\" da. 1802an sortu zen auzoa kaltetzen ari zen izurrite bati aurre egiteko errezuak egin zituztenean. \"Yamagasa\" izeneko \"gurdi\" handiak ateratzen dituzte kalera."}
{"id": "341589", "revid": "336", "url": "https://eu.wikipedia.org/wiki?curid=341589", "title": "Al-Masudi", "text": "Abu al-Hasan Ali ibn al-Husayn ibn Ali al-Mas'udi (Bagdad, 896 - Kairo, Egipto, 956) historialaria eta geografoa, \"arabiarren Herodoto\" bezala ezaguna.\nGarrantzi handiko obra batean (\"Muruj al-dhahab wa ma'adin al-jawhar\") Historia eta Geografia gaiak batzen lehenengoetakoa izan zen. Lan horrek garai horretarainoko ezaguna zen munduaren historia azaltzen zen. Al-Masudik Ozeano Atlantikoari \"Itsaso Berdea\" eta \"Inguratzen duen Itsasoa\", \"Bahr al-Muhit\" arabieraz, esan zion; azken izen hau ohikoa bihurtu zen.."}
{"id": "341590", "revid": "90204", "url": "https://eu.wikipedia.org/wiki?curid=341590", "title": "Kostas Karamanlis", "text": "Konstantinos Alexandrou Karamanlis, Kostas Karamanlis bezala ezaguna (; 1956ko irailaren 14a), Greziako Demokrazia Berria alderdiko burua eta Lehen Ministroa izandakoa (2004 \u2013 2009).\n2004ko martxoaren 7an egindako Parlamenturako hauteskundeak irabazi ondoren, Greziako Lehen Ministro kargua hartu zuen. Berriro irabazi zuen 2007ko hauteskundeetan. 2008ko abenduan, bere gobernuak aurre egin zion Grezia osoan zehar egon ziren istiluei; milaka lagunek manifestazioak burutu zituzten Greziako hirietako kaleetan klase politikoaren aurka azaltzeko.\nKrisi-ekonomikoak eraginda, hauteskunde aurreratuak egon ziren, 2009ko urriaren 4an, eta Demokrazia Berria alderdiak inoiz izandako emaitzarik txarrenak lortu zituen. Horren ondorioz, Karamanlisek alderdiko buru kargua utzi zuen.\nBere osaba Konstantinos Karamanlis izan zen, 14 urtez Greziako Lehen Ministro ere izandakoa, eta beste 10 urtez Greziako Presidentea."}
{"id": "341591", "revid": "96586", "url": "https://eu.wikipedia.org/wiki?curid=341591", "title": "Procyon", "text": "Procyon (Alfa Canis Minoris / \u03b1 CMi / 10 Canis Minoris) Canis Minor konstelazioko izarrik distiratsuena da (itxurazko magnitudea: +0,50); gaueko zeruko zortzigarren izarrik distiratsuena da.\nIzar bitarra da: izar nagusiak (Procyon A) lagun nano zuri bat du (Procyon B). Eguzki-sistematik gertuen dagoen izarretako bat da: 11,41 argi-urtera dago.\nProcyon izena grekotik dator (\"\u03c0\u03c1\u03bf\u03ba\u03cd\u03bf\u03bd\", Proky\u014dn), eta \"zakurraren aurretik\" esan nahi du, zeren Sirius (\u03b1 Canis Majoris) izarraren aurretik agertzen baita zeruan (hori, dena den, Lurreko iparraldeko latitudeetan baino ez da gertatzen).\nProcyon A.\nProcyon A izar zuri-horia da, eta 6.530 K-eko tenperatura du gainazalean. Eguzkia baino 7 aldiz argitsuagoa da, hau da, azpierraldoi bat da, hedatzen hasia. Haren erradioa Eguzkiarena baino 2,1 aldiz handiagoa da orain, baina, 10-100 milioi urteren ondoren, Procyon A puztuz joango da orain duen diametroa baino 100-150 aldiz handiagora iritsi arte, eta izar gorri edo laranja bihurtuko da, gainazala hoztu egingo baitzaio.\nProcyon B.\nProcyon B, Sirius B bezala, nano zuria da. Zaila da Procyon B Lurretik ikustea (itxurazko magnitudea: +10,82), bi izarren arteko magnitude-diferentzia oso handia delako eta bien arteko distantzia angeluarra, berriz, txikia.\nHaren masa Eguzkiarena 0,6 aldiz da, eta 8.600 km-ko diametroa duela jotzen da. 7.740 K-eko gainazal-tenperatura du.\nBi izarren sistemak 3.000 milioi urte inguru dituela jotzen da."}
{"id": "341592", "revid": "58701", "url": "https://eu.wikipedia.org/wiki?curid=341592", "title": "Zhuangzi", "text": "Zhuangzi edo Zhuang Zhou (; itzulpena: \u00abZhuang maisua\u00bb) K.a. IV. mendeko txinatar filosofo bat izan zen. Erresuma Borrokalarien garaian bizi izan zen. Song erresuman jaio zen, eta gutxi gorabehera K.a. 369 eta K.a. 290 bitartean bizi izan zen.\nLaoziren ondoren, taoismoaren filosoforik garrantzitsuena izan zen, eta haren pentsamenduaren jarraitzailea izan zen.\nZhuangzi Meng herrikoa zen, Song estatukoa (gaur egun, Sh\u0101ngqi\u016b \u5546\u90b1, Henan). Haren bataio-izena \u5468 Zh\u014du zen. Beste izendapen hauek ere baditu: \u8499\u540f, M\u00e9ng ofiziala, \u8499\u838a M\u00e9ng Zhu\u0101ng eta \u8499\u53df M\u00e9ng zaharra.\nTaoismoaren \"Zhuangzi\" (\u838a\u5b50) liburuak egilearen izen bera du. 742. urteaz geroztik, Xuanzong enperadoreak testu taoistetarako ohorezko tituluak eman zituenetik, baderitzo \"Nan hua zhen jing\" ((\u5357\u83ef\u771f\u7d93) ere, hau da, \"Hegoaldearen (kultura-)loratzearen benetako klasikoa\".\nJatorri bat baino gehiagoko idazkiz osatuta dago liburua. Tradizioaren arabera, Zhuangzik idatzi zituen lehen zazpi kapituluak (\"barne-kapituluak\"), eta gainerakoak haren ikasle eta jarraitzaileek idatzi zituzten. Barne-kapituluek koherentzia kontzeptual eta gramatikal handia dute, eta uste izatekoa da pertsona berak idatziak direla, benetako egilea Zhuangzi izan zen ala ez jakiteko modurik ez badago ere. Txinako tradizioak taoistatzat jotzen badu ere, oso gutxi idatzi zuen Taoari buruz.\nZhuangziren filosofia antinomianista da: bizitza mugatua da, eta jakin beharrekoak mugagabeak dira. Horregatik, berak esaten zuen ergelkeria dela mugatua erabiltzea mugagabea bilatzeko. Gure hizkuntza, gure jakintza eta abar gure ikuspegiak mugatzen ditu, eta, ondorioz, kontuz ibili behar dugu, eta ez dugu pentsatu behar gure konklusioek gauza guztietarako balio dutenik. Balio-sistemen erlatibotasunaren eta kultura-aniztasunaren aitzindaritzat har daiteke. Honela idatzi zuen:"}
{"id": "341593", "revid": "119347", "url": "https://eu.wikipedia.org/wiki?curid=341593", "title": "Tilimsen", "text": "Tilimsen (; ) Aljeriako ipar-mendebaldeko hiria, Marokorekiko mugaren ondokoa.\nOlibondo-sail eta mahastiengatik ezaguna den eskualde batean kokatuta dago. Hirian larrugintza, tapizgintza eta ehungintza da gehien garatu den industria; produktuak Rashgun portutik merkaturatzen dituzte batez ere. Nazioarteko aireportua.\nHistoria eta kultura aberatsa batzen dituen hiri berezia da: XII.-XV. mende bitarteko eraikin gehien dituen Aljeriako hiria da.\nHistoria.\nOraingo hiriaren ekialdean, \"Pomaria\" izeneko erromatar hiria zegoen: izen horrek \"Orkidea\" esan nahi du, eta inguruko lorategien aberastasuna iradokitzen du. Bandaloen inbasioaren ostean, hiri erromatarra desagertu egin zen. Fez-ko Idris ibn Abdallah-k (Idris I.a, idrisien aitzindaria, Marokokoa) berbereei erosi zien ingurua, eta hiri berria eraikitzeari ekin zion: \"Agadir\" izena eman zion (\"Gotorlekua\"). 931. urtean fatimien eskuetan geratu zen, zenatarren esku gero (omeiatarren menpe), eta almorabideen esku 1080. urtean, Yusuf ibn Tashufinek hiri berria sortu zuenean, \"Tagrart\" izenekoa: harrezkero, Tagrart merkataritza-auzo bilakatu zen, eta Agadir bizileku. Azkenean, biek bat egin zuten Tilimsen hirian, \"iturrien\" hirian, inguruan asko baitaude. Gerora, almohadeek hiria hartu zuten, eta biztanleekin sarraskia egin; hiri-ingurua berriztatu, eta harresia eraiki zuten.\n1235. urtean, zenaten buruzagiak, Yaghmurasen Ibn Zyanek, hiria hartu zuen. Berak sortu zuen abdaluadien leinua, Tilimsengo Erresuma: Tilimsendik menperatzen zuten gaur Aljeriako iparraldea den lurraldea XIII.-XV. mende bitartean. Aldi horretan, hiriaren loraldia izan zen: erlijio- eta kultura-gune garrantzitsu bihurtu zen, eta Afrikako iparraldeko itsasertzeko merkataritza-ibilbideetako gune ere bai. Granadako nazariekin itun asko egin zituzten, eta Tilimsen Granadaren Afrikako hiri bikia izan zen.\nXV. mendearen amaieran, Erresuma gainbehera zihoan: alde batetik, espainolek erresumako Mers el-Kebir (1505) eta Oran (1509) hiriak eureganatu zituzten, eta, beste alde batetik, kortsarioek (\"Bizargorrik\") Aljer hartu zuten 1516an, eta otomandarrak ekialdetik erasoan ziren. Pixkanaka, turkiar otomandarren esku geratzen joan zen erresuma; Tilimsen hiriburua 1553. urtean eureganatu zuten, eta huraxe izan zen Tilimsengo Erresumaren amaiera. Haien agintepean, hiria garrantzia galduz joan zen.\nFrantsesen inbasioaren aldian, Tilimsenen aurre egin zieten, marokoarren laguntzaz, baina, hainbat guduren ostean, frantsesek hiria hartu zuten 1842. urtean. 1962. urtean Aljeriak independentzia lortu arte, hiria Aljeria Frantseseko parte izan zen."}
{"id": "341594", "revid": "119347", "url": "https://eu.wikipedia.org/wiki?curid=341594", "title": "Angarsk", "text": "Angarsk () hego-ekialdeko Errusiaren erdialdean dagoen Irkutsk oblasteko hiria da. Angara eta Kitoi ibaien elkargunean dago, Irkutsketik 40 km iparraldera eta Moskutik 5.150 km ekialdera. 2010ean 233.567 biztanle zituen.\nHistoria.\nAngarsk 1948. urtean sortu zuten, industria-komunitate gisa, eta 1950eko maiatzaren 30ean hiri izaera eman zioten.\nEkonomia.\nAsia aldeko industria-eremu handienetako bat dago bertan; besteak beste, industria petrokimikoa, kimikoa eta elektronikoa daude. Hirian daude, beste batzuen artean, Ordularien Museoa, Viktoria Museoa eta Angarskeko Akademia Teknikoa, estatukoa.\n2005. urtean, Angarskek estatuko lehenengo saria irabazi zuen, herri-zerbitzuen garapenean erritmo onena lortzeagatik.\nGarraioa.\nTransiberiarrak geltokia dauka Angarsken. Hiriko garraiobide nagusiak tranbia, autobusa eta \"jitney\" delakoa (taxi kolektiboa) dira."}
{"id": "341595", "revid": "105290", "url": "https://eu.wikipedia.org/wiki?curid=341595", "title": "Allentown", "text": "Allentown Lehigh konderriko hiria, Pennsylvanian, Estatu Batuetan. Filadelfia eta Pittsburgh ondoren, Pennsylvaniako hirugarren hiri jendeztatuena. 2010eko erroldaren arabera, hiriak 118.032 biztanle zituen.\nGeografia.\nLehigh ibaiaren ertzean kokatua, Pennsylvaniako ekialdeko eskualdean (Lehigh arana bezala ezagutzen dena), eta aldameneko bi hirietatik (Bethlehem eta Easton) handiena. Allentown Filadelfiatik 95 kilometrotara dago iparraldera, Estatu Batuetako seigarren hiririk handiena, eta New Yorketik 45 kilometrotara mendebaldera, Estatu Batuetako hiririk handiena.\nDorney parkea jolas-parke famatua da, eta Allentowneko kanpoaldean dago kokatua. Cedar Crest University eta Muhlenberg University unibertsitateak ere Allentownen daude.\nHistoria.\nAllentown 1762. urtean sortu zuen William Allenek.\nAllentown musikan aipatua.\nBilly Joelek \"Allentown\" abestia du, industriak hiri honetan jasan zuen beherakadari erreferentzia eginez."}
{"id": "341596", "revid": "119347", "url": "https://eu.wikipedia.org/wiki?curid=341596", "title": "Torontoko Unibertsitatea", "text": "Torontoko Unibertsitate (U of T, UToronto, or Toronto akronimoak), Toronto, Ontario, Kanadako unibertsitaterik handiena.\nKanadako leku guztietako ikasleak jasotzen ditu, baita beste herrialdeetako ikasle ugari ere. Bertan Kanadako lau Lehen Ministro graduatu dira, bi gobernadore nagusi eta beste hainbat arlotan entzute handiko pertsonak. Kanadako unibertsitateen artean, bertan lortu dira Nobel Sari gehien.\nFakultateak.\nUnibertsitateak hainbat fakultate ditu:"}
{"id": "341597", "revid": "119347", "url": "https://eu.wikipedia.org/wiki?curid=341597", "title": "Scandinavian Airlines System", "text": "Scandinavian Airlines System (IATA: SK, OACI: SAS, eta Callsign: Scandinavian), SAS AB izenarekin ezagutzen den airelinea multinazional da, Stockholmen eta Suedian dago eta Norvegia, Danimarka y Suedian lan egiten du. Star Alliance taldearen fundatzaile kideetako bat da.\nHistoria.\nSAS AB 1946an sortutako airelinea bat da, Danimarkako DDL airelinea nazionala, Suediako SILA eta Norvegiako DNL airelineek aireko zirkulazioa zaintzeko partzuergo bat osatu zutenean. Lanean 1946ko irailaren 18an hasi ziren, SILAren ordez ABA airelinea suediarra gehitu zitzaienean.\nLanaren koordinazioa 1948an hasi zuten konpainiek eta SAS Partzuergoaren gaur egungo kudeaketa modua 1951n bideratuko dute.\nKontinentearteko bidaiak 1946ko abuztuaren 1ean hasten ditu. SASen flotan txertatzen den lehenengo hegazkina DC-4a da, New York eta Hego Amerikara hegaldiak egingo dituelarik hasieratik.\nSAS Partzuergoa, gaur egun ezagutzen dugun moduan, 1950eko otsailaren 8an eratzen da. Hasierako akordioa hurrengo 25 urtetarako baliozkoa zen, hala ere, 2020 arte berritu dute. 50. hamarkada hasieratik Tokio, Bangkok edo Nairobi bezalako lekuetarako ibilbideak ditu SASek."}
{"id": "341598", "revid": "512", "url": "https://eu.wikipedia.org/wiki?curid=341598", "title": "Baalbek", "text": "Baalbek (, \"Ba'lbakk\", ahoskatua) Libanoko hiri bat da, Beirut hiriburutik 200 km inguru ekialderantz kokatua.\nEkonomia-jarduera nagusia nekazaritza da: mahastiak eta fruta-arbolak lantzen dituzte bereziki.\nAntzina Baal jainkoari eskainitako santutegi feniziarra izan zen; gerora greziarra ere izan zen; Seleukotar Inperioaren sasoitik aurrera Heliopolis (\"Eguzkiaren hiria\") izena eduki zuen, eta Augustorenetik erromatarrena izan zen. Kristauek diotenez, Santa Barbara hiri honetan bizi izan zen.\nBesteak beste, Ekialde Hurbilari dagokion eremuan dagoen aztarnategi arkeologiko nagusia da. UNESCOk Gizateriaren ondare izendatu zuen 1984. urtean. Izan ere, I-III. mende bitarteko tenpluen multzoa dago bertan, Jupiter, Bako (eta Merkurio) eta Venusek osatutako hirukoari eskainitakoa. Lehenengo indusketak XX. mende hasierakoak izan ziren, 1900. urte inguruan.\nHistoria.\nBaalbek-eko jatorria kanaandarren bi asentamendutan kokatzen da, Behe Brontze Aro eta Erdi Brontze Arokoak (K.a. 2900-2300, K.a. 1900-1600 ingurukoak), Jupiterren tenpluaren azpian aurkitutako aztarnen datazioaren arabera.\nHiriaren kokapena leku estrategiko egokian dago, Orontes eta Litani ibaien iturburuen inguruan, baina edozein modutan ere, antzinako egiptoarrek eta asiriarrek ez zuten Baalbek aipatu euren lanetan.\nHainbat herrialderen esku egon izan da: Alexandro Handia hiritik igaro zen Damaskora bidean zihoala; greziarrena ere izan zen, Seljuk dinastiarena, eta erromatarrena ere bai. Ziurrenik grekoen sasoian Baal jainkoa Ra egiptoarren eguzki jainkoarekin eta Helios greziarrenarekin parekatuko zituzten, kulturen bat egitea bideratuz. Tenpluak eraikitzerakoan kultura bakoitzak bere arrastoa utzi zuen: arkitektura-egiturak, jainkoak, ezaugarriak eta abar.\nKristauek IV. mendean hiria hartu zutenean beste aro bati hasiera eman zioten: tenpluen gunea suntsituz joan ziren, eta elizak eraikitzeari ekin zioten. VII. mendean arabiarren esku zegoen hiria: gotorlekua eta meskitak eraiki zituzten. Beste herrialde batzuen esku egon ostean (hala nola bizantziarrak, seljukdarrak, mongolak, otomandarrak), europarren espedizioek aztarnategien berri eman zuten XVIII. mendetik aurrera. Orduko deskripzioen arabera, badirudi 1759. urteko lurrikara batek Jupiterren tenpluko zutabe ikusgarri batzuk hondatu egin zituela, besteak beste. Arkeologia-lanak 1873. urtean hasi ziren, nolabait zientifikoki jokatuz.\n1943. urtetik aurrera, zaharberritze- eta zaintze-lanak Libanoren esku geratu ziren. Besteak beste, turismoa sustatzeko Baalbekeko Jaialdia ospatzen dute urtero, Libanoko 1979-1990ko gerra zibilak iraun zuen artean izan ezik; izan ere, besteak beste, Hezbolaren miliziak Baalbeken kokatu ziren. 1990. urtetik aurrera egoera egonkortuz joan zen, eta 1997. urtean berriro ekin zioten Jaialdia ospatzeari, eta Museo Arkeologiko berria ere ireki zuten, erakusketarekin.\nKlima.\nBaalbeken klima mediterraneo erdiaridoa daukate: udak beroak eta lehorrak izaten dira, eta neguak hotzak, elurte batzuekin."}
{"id": "341599", "revid": "336", "url": "https://eu.wikipedia.org/wiki?curid=341599", "title": "Hans Frank", "text": "Hans Frank (Karlsruhe, 1900eko maiatzaren 23a \u2013 Nuremberg, 1946ko urriaren 16a) militar eta abokatu nazia 1920ko hamarkadan, eta Hirugarren Reicheko goi-funtzionarioa.\n1939ko urrian naziek hartutako Poloniako Gobernadore nagusi izendatu zuten, eta lurralde horretako nagusi absolutu izan zen 6 urteetan. 1945eko hasieran, Oder-Vistulako erasoaldian lurralde poloniarretik irten egin behar izan zuen, eta maiatzean tropa estatubatuarrek preso hartu zuten. Nazioarteko Auzitegi Militarraren eskuetara pasa zen, eta prozesatu zuten holokaustoaren arduradunen artean egoteagatik. Errudun jo zuten gerra krimenengatik eta gizateriaren aurkako krimenak egotzita. 1946ko urriaren 16an urkatua izan zen."}
{"id": "341600", "revid": "58701", "url": "https://eu.wikipedia.org/wiki?curid=341600", "title": "Ajant\u0101", "text": "Ajant\u0101 Indiako herri bat da, Aurangabad barrutian dagoena, Maharashtra estatu federatuan. Ajant\u0101 mundu osoan oso ospetsua da bertan daudelako budistek kulturako K.a. II. mendetik aurrera egin zituzten hogeita bederatzi haitzulo ikusgarriak, landuta, zizelkatuta eta pintatuta.\nAjant\u0101 herria txikia da biztanlez; hurbilen daukaten hiri nagusia Jalna da, 75 km ingurura.\nHaitzulo multzoa (maratheraz: \u0905\u091c\u093f\u0902\u0920\u093e-\u0935\u0947\u0930\u0942\u0933\u091a\u0940 \u0932\u0947\u0923\u0940) UNESCOk 1983. urtean Gizateriaren ondare izendatu zuen. Budismorako haitzetan egindako tenplu edo viharak dira. K.a. II. mendean hasi ziren hondeatzen eta egiten, eta VIII. mendera artean egiten jarraitu zuten. Aipatzekoak dira freskoak eta labar-pinturak. 'Mendebaldeko kulturakoek' 1819. urtean aurkitu zituzten, soldadu britainiarrek, ehizan zebiltzala.\nIrudikatzen direnen artean, \"jataka\" izeneko Budaren haragitzeak eta bere bizitzako gertaerak. Ospetsuenak Gupta dinastiak agindu zuen Gupta Inperioaren sasoikoak (240-550 urte bitartekoak) eta hurrengoak dira. Izan ere, Gupta inperioak iraun zuen bitartean bakea, oparotasuna eta garapena izan ziren nagusi Indian eta agindu zuten lurralde guztietan, kultura indiarra asko aurreratu zelako artean, literaturan eta zientzian orokorrean.\nEzaugarriak.\nHaitzuloetarako sarrerak Indhyagiri mendietako baso arteko sakonune batean daude, Ajant\u0101 herritik 5 km ingurura. Ibarrean Vaghora erreka igarotzen da. Haitzuloak horma malkartsuenean eginda daude.\nBi taldetan banatzen dira haitzuloak: monjeak bizi zirenak, eta batzarretarako eta otoitzerako zirenak. Besteak beste, monasterio eta unibertsitate funtzioak bete zituen. XIX. mendean aurkitu zituztenean nahikoa ondo zeuden, baina turismo handiegiak asko hondatu zuen ondarea."}
{"id": "341601", "revid": "512", "url": "https://eu.wikipedia.org/wiki?curid=341601", "title": "Vladimir Voronin", "text": "Vladimir Nicolae Voronin (errusieraz \u0412\u043b\u0430\u0434\u0438\u0301\u043c\u0438\u0440 \u041d\u0438\u043a\u043e\u043b\u0430\u0301\u0435\u0432\u0438\u0447 \u0412\u043e\u0440\u043e\u0301\u043d\u0438\u043d, \"Vladimir Nikolaevi\u010d Voronin\") (Corjova, Transnistria, Moldavia, 1941eko maiatzaren 25a) politikari moldaviarra, Moldaviako presidentea (2001- 2009).\nBiografia.\nKomunista eta Errusiaren aldekoa. Bere agintaldian, eskola moldaviarretan errusieraren irakaskuntza derrigorrezko irakasgai gisa sartu zuen berriro. Ezaguna da ere Errumaniaren aurka duen jarreragatik. Voronin Moldaviako Errepublikako Alderdi Komunistako kide da, eta bere garaian, Moldavia Europar Batasunean sartzeko alde zegoen.\n2009ko gertaerak eta uko egitea.\n2009ko apirileko Parlamentuko hauteskundeetan, Moldaviako Errepublikako Alderdi Komunistak botoen % 49,48a eta 60 aulki lortu zituen, presidentea aukeratzeko behar zena baino aulki bat gutxiago.\nVoronin Parlamentuko presidente izendatua izan zen, eta Moldaviako presidentetza izan zuen. Hala ere, 2009an Moldavian gertatu ziren istiluen ondorioz, hauteskunde aurreratuak deitu ziren.\n2009ko Parlamentuko hauteskundeetan, Moldaviako Errepublikako Alderdi Komunistak botoen % 44,69a irabazi zuen, eta 48 aulki, beste edozein alderdik baino gehiago; baina, parlamentu-gehiengoa galdu zuen. Hala ere, oposizioak ere ez zuen presidente bat aukeratzeko aulki nahikorik, ziurgabetasun-giro politikoa sortuaz. 2009ko irailaren 2an, Voroninek jarduneko presidente karguari uko egiteko asmoa adierazi zuen. Mihai Ghimpuk oinordetu zuen Voronin jarduneko presidente gisa, hurrengo presidentea aukeratua izan zen arte."}
{"id": "341602", "revid": "119347", "url": "https://eu.wikipedia.org/wiki?curid=341602", "title": "Arkansas (ibaia)", "text": "Arkansas ibaia () Mississippi ibaiaren ibaiadar nagusietakoa, Coloradoko mendietan jaio (Estatu Batuak), Denverretik mendebaldera, eta Kansas, Oklahoma, Texas eta Arkansas estatuak zeharkatzen dituena.\nMuga gisa erabili zen Espainiarekin \u2014eta ondoren, Mexikorekin\u2014 1819an Espainiak eta Estatu Batuek sinatutako mugen ituna (Adams-Onis ituna) betez.\nAhoskera.\nToponimoaren ahoskera eskualdez eskualde aldatzen da. Ibulguaren goialdean, batez ere Kansasen eta ekialdeko Coloradon, ahoskatzen dute. Baina, erdialdeko Coloradon, Oklahoman eta Arkansasen bertan ahoskatzen dute, Arkansas 1881ean estatu bilakatu zenetik duen ahoskatze bera."}
{"id": "341603", "revid": "105290", "url": "https://eu.wikipedia.org/wiki?curid=341603", "title": "Sumqayit", "text": "Sumqayit (azerbaijaneraz: \"Sumqay\u0131t\"; errusieraz: \u0421\u0443\u043c\u0433\u0430\u0438\u0442, \"Soumga\u00eft\") Azerbaijango Errepublikako hamaika hiri autonomoetako bat da. Sumqayit hiria da Sumqayit udalerri osoko hiriburua. Kaspiar itsasotik gertu dago.\nLurrak eta biztanleria.\nSumqayit hiriari udalerriko 96 km\u00b2-ko azalera dagokio; udalerri osoan 308.700 biztanle zeuden 2009. urtean. Azerbaijandarrak ziren gehienak, % 94,7; errusiarrak, % 1,7; ukrainarrak, % 0,3; tatariarrak, % 0,3; juduak, % 0,1; eta beste jatorri batekoak, % 1,9. Azerbaijango hirugarren hiri handiena, Baku hiriburuaren eta Ganca hiriaren ostean."}
{"id": "341604", "revid": "46380", "url": "https://eu.wikipedia.org/wiki?curid=341604", "title": "Luigi Boccherini", "text": "Luigi Boccherini edo Luigi Rodolfo Boccherini (Lucca, 1743ko otsailaren 19a - Madril, 1805eko maiatzaren 28a) konpositore eta txelo-jotzaile italiarra izan zen.\nBiografia.\nLuccan, Toskanan, jaio zen artisten familia batean. Aita kontrabaxu-jotzailea eta txelo-jotzailea zuen, eta arreba balleteko dantzaria. Anaiak, besteak beste, Antonio Salierirentzat eta Joseph Haydnentzat libretoak idatzi zituen.\nOso ume zela hasi zen Boccherini biolontxeloa jotzen, eta aitak eman zizkion lehen eskolak. Gero, Domenico Vannucci apaiza izan zuen irakasle. Badirudi, 13-14 urte zituela, Luccako jaietan biolontxeloa joz parte hartu zuela.\nBidaiak.\nAitak, Luigiren gaitasuna ikusita, Erromara bidali zuen, garai horretan konpositore ospetsua zen Giovanni Battista Costanzi-rekin ikastera. Han Palestrina eta Allegriren lanekin trebatu zen. 1757an, Erromako San Petri basilikan ikasketak amaitu ondoren, aitak Austriako gorte inperialean postua lortu zuela eta, harekin eta senideekin batera Vienara joan zen.\nBoccherini Luccara itzuli zen, bere jaioterrian ospea izateko ilusioarekin. Baina arrakasta gutxi \u2014eta soldata baxua\u2014 zuela ikusita, 1765ean Milanera joan eta han Pietro Nardini eta Filipo Manfredi biolin-jotzaileekin eta Giuseppe Cambini biola-jotzailearekin batera osatutako hari-laukote batean kontzertu-bira bati eman zion hasiera. Haydnen, Boccherini beraren eta beste konpositore garaikide batzuen lanek osatzen zuten haien errepertorioa. 1764 eta 1768 bitartean bi oratorio osatu zituen: \"Giuseppe riconosciuto\" eta \"Gioas re di Giudea\".\n1768an Parisen jarri zen bizitzen Filipo Manfredirekin batera. Gutxika-gutxika Boccherini geroz eta ezagunago eta ospetsuago egin zen. Espainiako enbaxadore zen Joakin Anastasio Pignatelli ezagutu zuten, eta hark Madrilera joateko konbentzitu zituen, Luis Antonio Borboikoa eta Farneseren \u2014Karlos III.aren anaiaren\u2014 babespean. Baina egonaldia ez zen espero bezain onuragarri gertatu, Madrilen bizi ziren musikari italiar askok Boccheriniren talentuari inbidia baitzioten, eta, gainera, gortean gehien preziatzen zuten generoa opera baitzen.\nLuis Antonio Borboikoa Avilako Arenas de San Pedro herrira bidali zuten, eta orkestra osoa eraman zuen berarekin. Han eta Candeleda izeneko herrian idatzi zituen Boccherinik bere lan ederrenetako asko.\nGainbehera eta heriotza.\nLuziano Bonaparte kontsul frantziarra izan zen haren azken mezenasetako bat, baita Frederiko Gilen II.a erregea ere. Bere bizitzako azken urteak latzak izan zituen, Espainiako mezenasak galtzeaz gain, bi emazteak eta bi alaba ere hil baitzitzaizkion. Madrilen hil zen, 1805ean, nahiko egoera pobrean."}
{"id": "341605", "revid": "31042", "url": "https://eu.wikipedia.org/wiki?curid=341605", "title": "Dessau", "text": "Dessau Alemaniako hiri bat da, Saxonia-Anhalt estatu federatukoa. Mulde eta Elba ibaiek bat egiten duten lekuan kokatuta dago. 2004. urteko abenduan 77.557 biztanle zeuden.\nWalter Gropiusek 1919. sortutako Bauhaus (osorik, \"Staatliche Bauhaus\") arte, diseinu eta arkitektura Eskolak Dessaun (eta Weimarren) egin zituen lanak UNESCOk Gizateriaren ondare izendatu zituen 1996. urtean. Bauhaus Eskola Prusiako agintari naziek itxi zuten 1933. urtean.\nGeografia.\nDessau Mulde eta Elba ibaiek bat egiten duten lautadan dagoenez, urtero uholdeak izaten dituzte. 2002. urtean izan zuten uholde larriena, urak ia Waldersee barruti osoa hartu zuenean.\nDessau hegoaldean \"Mosigkauer Heide\" deritzon baso-eremua dago. Dessauko altura handiena 110 metrokoa da, hiriko hego-mendebaldean. Hiriaren inguruan parke eta jauregi mordoa daude; Alemaniako hiri berdeenetarikoa da.\nHistoria.\nHiriaren lehenengo aipamena 1213. urtekoa da. 1570. urterako gune garrantzitsu bihurtuta zegoen: orduan sortu zuten Anhalt printzerria Germaniako Erromatar Inperio Santuaren barruan, eta Dessau izan zen hiriburua. Anhalt printzerria 1603. urtean desegin zen, baina Dessau hiriak indartsu jarraitu zuen, eta Anhalt-Dessau estatu txikiko hiriburu izendatu zuten. 1863. urtean Anhalt-Dessau konderria eratu zuten, eta Dessau izan zen hiriburu, 1918. urtera arte.\nWalter Gropiusek 1919. sortutako Bauhaus Eskola 1925. urtean kokatu zen Dessaun, Weimarko egoitza itxi ziotenez gero. Hainbat artista ospetsuk eman zituzten eskolak bertan, hala nola Walter Gropius sortzaileak, Paul Kleek eta Vasili Kandinskik. Naziek 1933. urtean itxi zuten Bauhaus, eta 1986. urtera arte ez zuten berriro zabaldu.\nBigarren Mundu Gerran hiria ia zeharo suntsituta geratu zen, 1945. urteko martxoaren 7ko Aliatuen bonbardaketen ondorioz; handik egun batzuetara estatubatuarrek hiria hartu zuten. Gerora, Alemaniako Errepublika Demokratikoan ohikoa zen hormigoizko arkitektura nagusitu zen hiria berreraikitzerakoan, eta Ekialdeko Alemaniako hiri industrial handia izan zen aurrerantzean. 1990. urtean Alemania biek bat egin zutenetik, eraikin historiko mordoa zaharberritu dute."}
{"id": "341606", "revid": "65203", "url": "https://eu.wikipedia.org/wiki?curid=341606", "title": "Ronald Coase", "text": "Ronald Harry Coase ( ahoskatua; Willesden, Londres, 1910eko abenduaren 29a - Chicago, 2013ko irailaren 2a) britainiar jatorriko ekonomialaria izan zen, Chicagoko Unibertsitateko irakaslea izandakoa. Ekonomiako Nobel saria jaso zuen 1991n.\nBiografia.\nRonald Harry Coase Erresuma Batuko Willensden hirian jaio zen. Gurasoak postako enplegatuak zituen, eta agian horregatik beti interesatu izan zaizkio zerbitzu publiko britainiarrak. Londresko London School of Economics (Ekonomia Fakultatea) delakoan ikasi zuen, eta 1932an graduatu zen. Irakasle-lanetan aritu zen urte askoan Erresuma Batuko hainbat unibertsitatetan. Estatu Batuetara joan zen 50eko hamarkadan, eta han ezarri zuen bizilekua. Buffaloko Unibertsitatean lan egin zuen, eta baita Virginiako Unibertsitatean ere 1958az geroztik. 1964tik aurrera Chicagoko Unibertsitatean lan egindakoa da. Unibertsitate horretan \"Journal of Law and Economics\" aldizkariaren editore-lanetan aritu zen 1982 arte.\nLana.\nRonald Coase Zuzenbidearen Analisi Ekonomikoa korrontearen eta ekonomia instituzional berriaren fundatzailetzat hartzen da. Horrez gain, Chicagoko Ekonomia Eskolako kide da. 1960an argitaratu zuen \"The problem of Social Cost\" (\"Kostu sozialaren arazoa\") orain arte herrialde guztietako literatura ekonomikoan gehien aipatu den artikulua da. Haren ideia nagusiak, ordea, \"The Nature of the Firm\" (\"Enpresaren izaera\"), 1937an argitaratutako artikuluan, azaldu zituen. Artikulu haren arabera, edozein prezio-sistemak kostu bat du, eta posible da arauen, antolaketa-moduen eta ordainketa-metodoen gaineko azterketa ekonomikoa egitea.\nHaren beste ekarpen garrantzitsuetako bat \"Coaseren aierua\" deritzonak biltzen duena da. Labur esanda, produktu galkorren monopolistei buruzko argumentu informala da."}
{"id": "341607", "revid": "105290", "url": "https://eu.wikipedia.org/wiki?curid=341607", "title": "Arendal", "text": "Arendal Norvegiako hiri bat da, Aust-Agder probintziako hiriburua; S\u00f8rlandet eskualdean dago.\nArendalen hego-mendebaldera Grimstad dago; ipar-mendebaldera, Froland; eta ipar-ekialdera, Tvedestrand.\nTurismoa.\nArendalen Norvegia guztiko klimarik onena daukatela diote; gainera, kosta erakargarria daukate, uharte txiki mordoarekin. Turistentzat oso ospetsua da, batez ere udan. Nazioarteko musika-jaialdiak antolatzen dituzte.\nGarraioak.\nArendal portu-hiria izateaz gain, errepidez ere ondo lotuta dago, E18 Europar Errepidea bide nagusiaren hego-ekialdera dagoenez.\nHistoria.\nArendal XVI. mende erdi aldera sortu zuten, baina ez zeukan hiri-izaerarik. XVII. mendean egur-garraiorako gunea zen, Kristiansand hiri nagusia zen bitartean. 1723. urtean merkataritzarako erregaliak lortu zituen, eta inguruko salerosketak Arendalen bakarrik egin zitezkeen. Hala ere, merkatariek kontrabandoari ekin zioten, Danimarkan eta Itsaso Baltikoaren inguruko lurraldeetan saltzekotan. Merkataritza-baldintzen gorabeherek gatazkak sortu zituzten XVIII. mendean.\nMerkataritza, ontzigintza, egur-garraioa, meatzaritza eta burdingintza izan ziren eskualdeko industria-jarduera nagusiak mendeetan, batez ere Arendal inguruan. 1880. urterako inguruko porturik garrantzitsuena zen; XX. mendean, 1939. urtean, Norvegiako laugarren portua zen olio- eta petrolio-garraioari dagokionez, Oslo, Bergen eta Stavangerko portuen atzetik.\nEkonomia.\nGaur egungo industria nagusiak hauek dira: ontzigintza, mekanika- eta elektronika-industriak, eta munduko silizio-karburoa fintzeko gune handienetarikoa."}
{"id": "341608", "revid": "63274", "url": "https://eu.wikipedia.org/wiki?curid=341608", "title": "Galia Zisalpinoa", "text": "Galia Zisalpinoa Antzinatean Europako mendebaldean egon zen Galia eskualdeko zati bat izan zen. Galiak, gaur egun Frantzia, Belgika, Italia, mendebaldeko Suitza, eta Herbehereetako zein Alemaniako zatiak hartzen zituen.\nErromatarrek, edozein modutan ere, kokapen geografikoaren arabera Galia bat baino gehiago bereizten zituzten: hasierako bereizketa nagusian, Italia iparraldeko eremutik Alpe mendietara arte (igaro gabe), Galia Zisalpinoa zen; eta Alpeetatik beste aldera, Galia Transalpinoa zen. Julio Zesarren garairako erromatarrek beste lurralde batzuk ere konkistatu zituzten, eta Galia Comata ere bereizten zuten.\nGalia Zisalpinoa bestelako izenez ere ezagutu izan da, hala nola \"Galia Italikoa\", \"Galia citerior\" eta \"Galia togata\". Arno (\"Arnus\") eta Rubikon ibaietatik iparralderako lurrak ziren Galia Zisalpinokoak. Po ibaiak eskualdea ekialdetik mendebaldera zeharkatzen du, eremuen banalerro naturala. Sasoi hartan banaketa hori oso garrantzitsua zen, ibaiaren alde bateko eta besteko biztanleek alde handiak zituztenez gero.\nEsate baterako, hegoaldekoak, Galia zispadanakoak, oso erromanizazio sakona zuten, baita zuzenbidez ere, erromatarren moduko eskubideekin. Iparraldekoak, ostera, Galia transpadanakoak, artean oraindik ez zuten ia erromanizaziorik jasan: zeltak ziren batez ere; I. mendean bakarrik Aquileak eta Cremonak zeuzkaten erromatarren eskubideak. Hizkuntzaz ere, euren jatorrizkoak zerabiltzaten; latina bigarren hizkuntza zen. Nolanahi ere, Galia Zisalpinokoek ez zuten erromatarrekin bat egiten orokorrean; erromatarren armadarako ere ez zuten parte hartzen, esate baterako."}
{"id": "341609", "revid": "119347", "url": "https://eu.wikipedia.org/wiki?curid=341609", "title": "Sorrento", "text": "Sorrento (napolieraz: \"Surriento\") Italiako udalerri bat da; Sorrentoko penintsulako iparraldeko kostaldean dago, Campania eskualdeko Napolesko probintzian.\nTurismo-erakargarritasun handia dauka, besteak beste itsaslabar ikusgarriak daudelako. Luxuzko turismoa ere badago, goi-mailako hotelekin.\nGeografia.\nGaur egun turismorako helmuga turistiko ospetsua da. Napolestik eta Ponpeiatik erraz heltzen da. Napolesko golkora jotzen du, eta Sorrentoko penintsulako gune estrategikoan dago. Besteak beste, Napoles eta Vesubio mendia ikusten diren begiratokiak daude.\nGarraioz, ferryek eta aerolabaingailuek lotzen dute udalerria Napoles, Amalfi, Positano, Capri eta Ischiarekin.\nHistoria.\nJatorriz, Sorrento Greziakoa zela diote adituek; \"Surrentum\" zeukan izena. Gerora antzinako erromatarren esku egon zen, K.a. 89. urtetik aurrera, grekoen eragin handiz. Sorrentok aurrerapen handiena Erromatar Inperioaren aroan izan zuen, Capri Zesar Augustoren eta Tiberioren egoitza kutunena zenean. Artzapezpiku-hiri izan zen 420. urtetik aurrera. Edozein modutan ere, herrialde eta agintari askoren esku egon zen aurrerantzean: bizantziarrak, lombardiarrak, normandiarrak, musulmanak, espainiarrak, Napolesko Errepublika; eta 1861. urtetik aurrera, Italiakoa da.\nMerkataritza-gune handia zegoen Sorrenton. Ospetsuak ziren bertan ekoiztutako ardoak, eta arrantza ere jarduera nagusia zen. Kokagune estrategikoan zegoen: itsaslabarrek zaintzen zuten herria, eta gainera harresia ere eraiki zuten herriaren hego-ekialdean.\nEkonomia.\nSorrentoko ekonomiaren diru-iturri nagusiak turismoa (kulturakoa nahiz hondartzakoa), nekazaritza (intxaurrak, mahatsa, olibondoa, limoiak eta abar), elikagaigintza eta egurrez egindako eskulanak dira."}
{"id": "341610", "revid": "1545", "url": "https://eu.wikipedia.org/wiki?curid=341610", "title": "Ems", "text": "Ems ibaia (; ; behe-alemanez edo behe-saxoieraz: \"Eems\" edo \"Iems\"; ), Alemaniako ipar-mendebaldeko ibai bat da. Hegoaldetik iparralderantz doa Alemaniako Ipar Renania - Westfalia eta Saxonia Beherea estatu federatuetan zehar. 371 km-ko luzera dauka.\nIturburua Schlo\u00df Holte-Stukenbrockeko Teutoburgo basoaren hegoaldera dauka, 134 metroko altueran. Ems ibaiaren estuarioa oso zabala da: Alemaniako Ekialdeko Frisiaren eta Herbehereetako Groningen probintziaren arteko muga naturala da. Urak Ipar Itsasora isurtzen ditu Ems ibaiak, Dollart badian."}
{"id": "341611", "revid": "56334", "url": "https://eu.wikipedia.org/wiki?curid=341611", "title": "Vladimir Prelog", "text": "Vladimir Prelog (Sarajevo, Austria-Hungariako Inperioa, 1906ko uztailaren 23- Z\u00fcrich, Suitza, 1998ko urtarrilaren 7a) kimikaria eta unibertsitateko irakasle izan zen.\nKimikako Nobel saria jaso zuen, John Warcup Cornforthekin batera, 1975ean, estereokimikaren arloan egindako lanengatik. Suitzako hiritartasuna 1959an lortu zuen. Nazionalitate jugoslaviarra izan zuen denbora luzean, nahiz eta Txekoslovakian eta Suitzan bizitzen denboraldi luzeak egin.\nBiografia.\nVladimir Prelog Sarajevon \u2014orduan Austria-Hungariako Inperioaren barnean\u2014 jaio zen 1906ko uztailaren 23an. Zortzi urte zituen Franz Ferdinand Austriakoa artxidukeak eta bere emazteak Sarajevora bisita egin zutenean, eta \"Sarajevoko atentatua\" delakoan artxidukea hil zutenean. Atentatu hori Lehen Mundu Gerra leherrarazi zuen elementuetako bat izan zen.\nIkasketak.\n1915ean, Zagrebera joan zen bizitzera familiarekin batera, eta hango institutuan ikasi zuen. Hamasei urte zituela, \"Chemiker Zeitung\" zientzia-aldizkari alemaniarrean artikulu bat argitaratu zuen; hori izan zen bere lehen argitalpen zientifikoa. 1924-1929 urte-tartean Kimikako ikasketak egin zituen Pragako Teknologia Institutu Txekoslovakiarrean.\nPrelogek berak zioenaren arabera, bere heziketa zientifikoaren oinarria Rudolf Lukes-i zor zion. Gainera, haren adiskide izan zen, 1960an hil zen arte. Robert Robinson, Christopher Ingold eta Leopold Ruzicka izan ziren Prelogen trebakuntzan paper garrantzitsua jokatu zuten beste izen batzuk.\n1929an, Ingeniaritzako doktore titulua lortu zuen. Urte horretako krisi ekonomikoa zela medio, ezin izan zuen irakaskuntzan sartu, eta Pragako kimika-laborategi batean lan egin zuen. Postu horrek ikerketa batzuk, maila apalekoak baziren ere, egiteko aukera ematen zion, baina giro akademikoa zuen gogoko.\n1933an ezkondu zen, Pragan. Aurrerago, 1949an, Zurichen bizi zela, izan zuen familia.\nLana.\n1935ean Zagrebera itzuli zen, eta Zagrebeko Unibertsitatean lanpostu bat lortu zuen. Irakasle-lanetan aritu zen, nahiz eta kategoria eta soldata laguntzaile mailakoak izan. Bi ikasleren laguntzarekin botika-lantegi txiki batean lan egin zuen, eta hortik ateratzen zituen berarentzat eta bere laborategiarentzat beharrezko baliabideak.\n1941ean alemanek Jugoslavia inbaditu zuten, eta herrialde horretatik joatea erabakitzen du. Emaztearekin batera, Suitzan jarri zen bizitzen.\nZuricheko Eskola Politekniko Federaleko laborategian, Kimika Organikoaren laborategian, lan egin zuen. 1957an, laborategiko buru zen.\nVladimir Prelogek bidaiak gustuko zituen. Munduko 150 herrialdetan baino gehiagotan izan zen, eta hitzaldiak eta mintegiak eman zituen.\nZurichen hil zen, 1998ko urtarrilaren 7an.\nNobel saria.\n1975ean jaso zuen, John Cornforthekin batera, Nobel saria, konposatu kimikoen eta estereokimikaren arloan egindako lanengatik. 400 lanek baino gehiagok osatzen dute haren ekoizpen zientifikoa. Katedratiko gisa estilo elokuentea zuen, eta kimikari-belaunaldi asko trebatu zituen. 1986an, Zientzia eta Arteen Akademia Kroaziarreko ohorezko kide izendatu zuten."}
{"id": "341612", "revid": "119347", "url": "https://eu.wikipedia.org/wiki?curid=341612", "title": "Salekhard", "text": "Salekhard (; nenetseraz: \u0421\u0430\u043b\u044f'\u0445\u0430\u0440\u0430\u0434; itzulita: \u00abpenintsulan dagoen bizilekua\u00bb), 1933 arte Obdorsk () deitua, Errusiako hiria da, erresumaren ipar-erdialdean dagoen Jamalia-Nenetsia barruti autonomoko hiriburua. 2010ean 42.544 biztanle zituen.\nHistoria.\n1595an, Jermak Timofeievitx esploratzailearen ondotik zihoazen errusiar kolonoek Obdorsk kokalekua sortu zuten, lehenago Polnovat-Vozh () izeneko khantyen kokalekua zegoen lekuan, Ob ibaiaren ertzean. Obdorsk inguruko eskualdea Obdorski kraiari zegokion Errusiar Inperioan.\n1930. urtean Jamalia berriaren barruan sartu zuten administratiboki; 1933. urtean Salekhard izena ipini zioten; eta 1938. urtean hiri-izaera eman zioten. 1949tik aurrera, Gulageko 100.000 preso inguruk Igarka (Krasnoiarsk kraia) eta Salekharden arteko trenbidea (\"Heriotzaren trenbidea\" ere deitua) eraikitzen lan egin zuten. Milaka preso hil ziren, eta 1953an, Stalin hil ostean, proiektua bertan behera utzi zen.\nGeografia.\nPoluyren ertzean dago, ibai hau Obekin elkartzen den gunean. Zirkulu Polar Artikoaren lerroaren gainean dagoen hiri bakarra da.\nKlima.\nSalekhardek klima azpiartikoa du, \"Dfc\" K\u00f6ppen klima sailkapenaren arabera.\nEkonomia.\nGas natural-hobi ugari daude eskualdean; gasa banatzen duen Novatek konpainiak, Errusiako bigarrenak, bulego nagusiak Salekharden ditu, esate baterako. Aireportua dauka."}
{"id": "341613", "revid": "119347", "url": "https://eu.wikipedia.org/wiki?curid=341613", "title": "Serov", "text": "Serov (), 1939 arte Nadezhdinsk deitua, erdi-mendebaldeko Errusian dagoen Sverdlovsk oblasteko hiria da. Oblastaren iparraldean dago, Ural mendien ekialdean, erdialdeko Uralen eta iparraldeko Uralen arteko mugan, Kavka ibaiaren ertzean. Jekaterinburgetik 350 km inguru iparraldera dago.\n2010ean 99.373 biztanle zituen.\nKlima kontinentala da: udak epelak dira, eta neguak hotzak eta elurtsuak.\nHistoria.\nHiria XIX. mendearen bukaeran hasi zen itxuratzen, 1893an burdinbideak egiteko industria bat bertan kokatzea erabaki zenean. Hasieran, \"Nadezhdinsk\" izena izan zuen hiriak, Nadezhda Polovtsova bertako meatzaritza-gunearen jabearen omenez. Lehen eskola 1895ean zabaldu zen, eta lehen zentral elektrikoa 1907an. 1926an hiri estatusa lortu zuen.\n1934an, \"Kabakovsk\" izena hartu zuen hiriak, Sverdlovsk oblasteko alderdi boltxebikeko I. D. Kabakov buruzagiaren omenez, baina 1937an berriro eskuratu zuen lehengo izena, Kabakovek dimititu baitzuen Stalinen purgen ondorioz. 1939an Serov izena eman zitzaion, bertako lantegian lanean jarduna zen eta gero Espainiako Gerra Zibilean heroia izan zen A. K. Serov hegazkin-pilotuaren omenez.\nEkonomia.\nOblasteko industriagune garrantzitsua da. Burdin metalurgia da jarduera nagusia, hiriaren ekonomiaren %80 inguru. Munduko ferrokromo ekoizle nagusietako bat da. Meatzaritza-inguru baten gunea da, inguruetan, lignito, bauxita, burdin eta urre meategiak baitaude."}
{"id": "341614", "revid": "105290", "url": "https://eu.wikipedia.org/wiki?curid=341614", "title": "Anzio", "text": "Anzio Italiako kostaldeko hiri bat da; Lazio eskualdean dago, Erromatik 53\u00a0km inguru hegoalderantz. 2004. urtean, 46.074 biztanle zeuden Anzion.\nGaur egun turismo-hiria da: badia ikusgarria daukate; eta ferryak eta ur-hegazkinak irteten dute Pontine, Palmarola eta Ventotene uharteetara. Kaligula eta Neron enperadoreen jaioterria izan zen. Bigarren Mundu Gerran Anzioko gudua gertatu zen, Aliatuak bertako hondartzetan lehorreratuta 1944. urtean.\nMugakideak.\nAnziok honako udalerri hauekin egiten du muga:\nHistoria.\n\"Antium\" latineko izenez sortu zuten; volskoen hiriburua izan zen hari eta Antzinako Erromakoek K.a. 468. urtean eskuratu zuten arte. Hainbat herrialderen eta agintariren gatazkak izan ziren Anzio eskuratzeko(erromatarrak euren artean, kartagotarrak), baina Erromatik hurbil egotera, erromatar noble eta jauntxoen opor-leku hiri bihurtu zen: luxuzko villak eraiki zituzten, besteak beste.\nIndusketak egin dira aztarna horiek aurkitzeko, eta beste batzuen artean hauek aurkitu dituzte: La Fanciulla di Anzio, Il Gladiatore Borghese (Louvren gordeta), eta Apollo del Belvedere."}
{"id": "341615", "revid": "119347", "url": "https://eu.wikipedia.org/wiki?curid=341615", "title": "Oudenaarde", "text": "Oudenaarde () Belgikako hiri bat da, Ekialdeko Flandria eskualdean dagoena. 2012ko urtarrilaren 1ean 30.248 biztanle zituen. Udalerriak Oudenaarde hiria bera eta beste herri hauek hartzen ditu: Bevere, Edelare, Eine, Ename, Heurne, Leupegem, Mater, Melden, Mullem, Nederename, Welden, Volkegem eta Ooikeko zati bat.\nHasi XV. mendetik eta XVIII. mendera arte, baina batez ere XVI. mendean, Oudenaarde oso ospetsua zen mundu guztian bertako tapizgintzagatik.\nHistoria.\nHiria Germaniako Erromatar Inperio Santuko Oton II.a enperadore eta erregeak 974. urtean sortu zuen, gotorlekutzat. 1005. urterako eliza bi zeuden, eta Lotaringia dukerrian hiri handiena zen, merkataritza eta langintza hiria.\nKirolak.\n2012. urtetik aurrera Flandriako Tourrak amaierako helmuga Oudenaarden izango du."}
{"id": "341616", "revid": "116965", "url": "https://eu.wikipedia.org/wiki?curid=341616", "title": "Aleksandr Karelin", "text": "Aleksandr Alexandrovitx Karelin (, Novosibirsk, 1967ko irailaren 19a), kirolari, politikari eta Errusiar Federakundeko borrokalari olinpiar ohia. Urrezko domina irabazi zuen 1988, 1992 eta 1996ko Olinpiar Jokoetan. \"Errusiar hartza\", \"Aleksandr Handia\" eta \"Esperimentua\" ezizenarekin, 1987tik 2000ra garaitu gabe mantendu zen nazioarteko lehiaketetan, Rulon Gardnerren aurka galdu zuen arte Sidneyko Olinpiar Jokoetan (2000).\nBere ikaragarrizko indarragatik eta borrokalari olinpiar gisa izandako arrakastagatik goretsia izan da. Borroka grekoerromatarrak izan duen borrokalari onenetarikotzat hartzen da. Borroka libre profesionalean ere parte hartu zuen. 1999. urtean, Akira Maedaren aurka borrokatu zuen, eta 2'5 milioi dolar irabazi zituen.\nPolitika.\nKarelin 2000. urtean erretiratu zen borrokalari libre gisa, eta ibilbide politikoa hasi zuen. Errusia Batua alderdiko kide egin zen, eta Novosibirskeko oblasteko ordezkari izan zen Estatu-Duman 1999 eta 2003an. 2007an Dumako ordezkari hautatua izan zen Stavropoleko lurraldean. Bestalde, gaur egun, Dumako nazioarteko arazoen batzordeko kide da."}
{"id": "341617", "revid": "1545", "url": "https://eu.wikipedia.org/wiki?curid=341617", "title": "Avellino", "text": "Avellino ( ahoskatua) Italiako hiri bat da, Campania eskualdekoa; izen bereko probintziako hiriburua da. Napolitik 42\u00a0km ekialderantz dago.\nMugakideak.\nAvellinok honako udalerri hauekin egiten du muga:\nHistoria.\nAbellinum hiriaren gune zaharra Atripalda herritik hurbil sortu zuten, gaur egungo Avellinotik 4\u00a0km-ra. Samniotarrena zela, erromatarrek eskuratu zuten herria K.a. 293. urtean, Samnioko Hirugarren Gerratean. Erromatarren esku zegoela, izena behin baino gehiagotan aldatu zioten: \"Veneria\", \"Livia\", \"Augusta\", \"Alexandriana\" eta \"Abellinatium\".\nK.a. 89. urtean Silak hainbat lurralde eta herri hartu zituen, hala nola Ponpeia, Ercolano, Stabia, Eclano, Abella eta Abellinum. Artean Abellinum ez zen hiria, baina Silaren soldaduek eraiki zuten hirigunea."}
{"id": "341618", "revid": "58701", "url": "https://eu.wikipedia.org/wiki?curid=341618", "title": "Sondrio", "text": "Sondrio Italiako hiri bat da, Sondrioko probintziako hiriburua (Sondrioko probintzia Lombardiako hamaika probintzietariko bat, biztanle gutxien dituena, hain zuzen ere).\nSondrio hiriburuak 2004. urtean 21.642 biztanle zituen, 1.071 biztanle km\u00b2-ko dentsitatearekin. Azaleraz 20\u00a0km\u00b2 da Sondrio hiria, eta Lombardiako iparraldean dago, Valtellinako eskualdearen erdialdean. Sondrioko erdigunea Garibaldi Plazan dago; hurbil dago Valtellinako Arte eta Historiako Museo bihurtuta dagoen Sassi Jauregia.\nSondrioko probintziak, bestalde, 3.212\u00a0km\u00b2-ko azalera dauka; 2001. urtean 176.856 biztanle zeuden. Probintziak 78 udalerri ditu; biztanlez, Sondrio hiriburua da handiena, eta Pedesina udalerria da txikiena, 34 biztanlekoa.\nLurraldean mahastiak daude; Sassellakoak eta Grumellokoak dira ospetsuenak. Izan ere, baliabide eta jarduera nagusiak ardoaren ekoizpena eta turismoa dira.\nMugak.\nSondrio hiriburuak udalerri hauek ditu mugan: Albosaggia, Caiolo, Castione Andevenno, Faedo Valtellino, Montagna in Valtellina, Spriana, Torre di Santa Maria."}
{"id": "341619", "revid": "105290", "url": "https://eu.wikipedia.org/wiki?curid=341619", "title": "Serravalle", "text": "Serravalle, San Marinoko \"castelli\" edo udalerrietariko bat da. Serravallekoa da Dogana herria, 10.500 biztanlekoa, San Marinon biztanle gehien daukan hiria.\nSerravallek mugan ditu Domagnano eta Borgo Maggiore San Marinoko udalerriak, baita Italiako Verucchio, Rimini eta Coriano udalerriak ere. Galazzano auzoan industria-gunea dago.\nGarraioak.\nErrepidez autobus eta automobilarekin hel daiteke Serravallera; San Marino hirira eta beste askotara bidea dago. Hiria hankaz nahiz bizikletaz bisitatu daiteke. Hirirako tranbia egitea proposatu zuten, baina proiektua garestia zen bai egiteko bai gerora konpondu behar zenerako ere.\nHistoria.\n962. urteko agiri batean jaso zuten lehenengoz Serravalleren berri; Erdi Aroan \"Castrum Olnani\" zen herriaren izena, eta gerora \"Olnano\" esaten zioten, \"zumarren herria\". Serravalle 1463. urtean sartu zen San Marinon, San Marinoko Errepublika handitu zen azkenengo aldian."}
{"id": "341620", "revid": "336", "url": "https://eu.wikipedia.org/wiki?curid=341620", "title": "Jules Rimet", "text": "Jules Rimet (Theuley, Saona Garaia departamendua, Frantzia, 1873ko urriaren 14a - Berna, Suitza, 1956ko urriaren 15a) abokatua eta kirol-burua; FIFAko presidente garrantzitsuenetakoa.\nZuzenbidea ikasi zuen Parisen, eta nahiz eta futbola atsegin, ez zen inoiz jokatu, eta kirolariei laguntzen zien.\nKirol-buru karreraren hasieran, 1897an, lagun batzuekin elkartu zen \"Red Star\" futbol-elkartea sortzeko (gaur egun oraindik jarraitzen duena). Rimet izan zen elkartearen lehendakaria. 1910ean Frantziako lehenengo liga sortu zuen, eta ondoren 1919an, futbol-federazio frantsesa (\"F\u00e9d\u00e9ration fran\u00e7aise de football\"). Rimet izan zen federazio horretako zuzendaria 1919tik 1942ra.\nGerora, FIFAko kide egin zen, eta 1921etik 1954ra FIFAko presidentea izan zen. Rimet izan da FIFAko lehendakaritzan denbora gehien egon den presidentea, 33 urte. 1954an, bere kargua amaitzean eta 81 urte zituela, FIFAko ohorezko presidente izendatu zuten.\nRimeten iniziatiba izan zen, Munduko Futbol Txapelketa burutzea (1930), eta irabazleari ematen zitzaion garaikurra \"Jules Rimet saria\" izendatu zen bere omenez.\n1955ean Bakearen Nobel Sarirako proposatua izan zen, baina bere hautagaitzak ez zuen aurrera egin."}
{"id": "341621", "revid": "46380", "url": "https://eu.wikipedia.org/wiki?curid=341621", "title": "John James Audubon", "text": "John James Audubon (Les Cayes, Saint-Domingue (oraingo Haiti), (1785eko apirilaren 26a \u2013 1851ko urtarrilaren 27a) ornitologo, naturalista eta margolari frantsesa izan zen. 1812an Estatu Batuetan nazionalizatu zen eta Ameriketako lehen ornitologotzat hartu zuten.\nBiografia.\nItsasontzi bateko kapitain frantses baten eta haren maitalearen seme ez-legitimoa zen. Frantzian hasi zen. Audubonek gaztetan Jacques Louis David margolariak eskolak eman zizkiola esan izan du, Frantzian ezaguna egingo zen margolaria, baina gerora ukatu egin izan dira beste Audubonen hainbat fikzioren antzera.\n1803an, aitak Estatu Batuetara bidaiatzeko pasaporte faltsu bat lortu zion eta modu horretan Napoleondar Gerretan parte-hartzea saihestea lortuko zuen. Audubonek sukar horia batu zuen eta itsasontziko kapitainak apopilo utzi zuen etxe batean osatu zen arte. Urte hartan Lucy Bakewell ezagutu zuen eta 1808an ezkondu ziren.\nAudubonek Filadenfiatik gertu granja bat hartu zuen, eta naturaren ikerketa egiten hasi zen \"Sayornis Phoebes\"ei eraztunak jarriz. Hegazti horien zaintza egitea proposatu zuen eta habia egiten zuten lekura bueltatzen ziren urtero.\nHegaztiak margotzeko Audubonek tiro egiten zien lehenengo. Ondoren alanbre bidez eusten zituen tente, jarrera natural bat lortu ahal izateko. Gainera, berezko ingurunean irudikatzen zituen hegaztiak. Horrek, bere garaikideak ziren Alexander Wilson bezalako margolariek egiten zituzten irudikapen zurrunekin alde handia erakusten zuen. Audubonek honela idatzi zuen behin: \"Hegazti gutxi dagoela esaten dut egun berean ehun baino gutxiago hiltzen baditut\". Bere biografoetako batek zera adierazi zuen: \"zenbat eta arraroagoa zen hegaztia, orduan eta ezinegon handiagoarekin jarraitzen zion Audubonek, antza, espeziearen suntsipenak axola izan gabe\"."}
{"id": "341622", "revid": "119347", "url": "https://eu.wikipedia.org/wiki?curid=341622", "title": "Plano (Texas)", "text": "Plano Ameriketako Estatu Batuetako hiri bat da, Texas estatukoa, Collin konderrian dagoena.\n2010. urteko erroldaren arabera, 269.776 biztanle zeuden Planon. Metropoli-eremu osoan, bestalde, 6.145.037 biztanle daude. 2000. urteko erroldaren arabera, 222.030 biztanle zeuden, biztanleriari dagokionez, Texasko bederatzigarren hiririk handiena zenez. 2008. datuen arabera, beste alde batetik, biztanleriak gora egin zuen aurreko urteekin alderatuz: 267.480 biztanle zeudenez, Estatu Batuetako hirurogeita hamargarren hiri handiena zen.\nPlano, Dallas-Forth Worth metropoli-eremukoa da. Industria-konpainia handi mordoek daukate egoitza nagusia Planon, hala nola Ericsson Inc., Rent-A-Center, Crossmark, Perot Systems, Electronic Data Systems, JCPenney, Frito-Lay, Cinemark Theatres, Dr Pepper eta UGS-k, besteak beste.\nBizi izateko aukerako hiria da Plano, eta horregatik hainbat sari eta merezimendu eman izan diote: beste batzuen artean, CNN Money aldizkariak Ekialdeko Estatu Batuetan bizi izateko hiririk egokiena izendatu zuen 2005. urtean. Gainera, Planoko ikastetxeak herrialdeko onenetakoen artean daude hainbat sailkapenen arabera. Hiririk dirutsuenetarikoa ere bada, %6,4koa baino pobrezia txikiagoarekin: izan ere, 2008. urtean Estatu Batuetako hiririk dirutsuena izan zen, herrialde guztiko etxekoen diru-sarrerak konparatuz.\nHistoria.\n1840. urtekoa da Planoko lehenengo asentamendua: zerrategia, errota eta denda zegoenez, gero eta jende gehiago erakarri zuen herriak. 1872. urtean trenbidea eraiki zutenez, Texas - Houston lotzen zuen linea, hiria asko hazi zen: 500 biztanle zeuden 1874. urterako. Edozein modutan ere, XX. mendeko bigarren erdian hazi zen nabarmen, batez ere 80ko hamarkadatik aurrera."}
{"id": "341623", "revid": "119347", "url": "https://eu.wikipedia.org/wiki?curid=341623", "title": "Volos", "text": "Volos () Greziako hiri bat da, eremu kontinentalean dagoena, Atenas hiriburutik 326\u00a0km inguru iparralderantz eta Tesalonikatik 215\u00a0km inguru hegoalderantz. Magnesiako unitate periferikoko hiriburua da.\nPagasesko golkoaren eremu sakonenean eraikita dago Volos, Pelion mendiaren (Zentauroen herrialdean) magalean. Greziako nekazaritza-eskualde aberatsena den Tesalonikaren itsasorako bidea Volostik da. Besteak beste, Volos Greziako itsas merkataritza-porturik handienetarikoa da, eta ferrien ontzi-zirkulazio handia ere badago, Skiathos, Skopelos eta Alonnisos uharteetara joan-etorriak egiten direnez. Hiriaren kanpoaldean industria-gunea dago.\nBestalde, Volosko konurbazioan 144.000 biztanle daude, eta udalerri hauek osatzen dute: Volos, Nea Ionia eta Yolcos udalerri nagusiek, eta hiri inguruko beste herri txikiagoek.\nHiriko ekonomia-jarduera nagusiak, lantegiak, merkataritza, zerbitzuak eta turismoa dira.\nHistoria.\nGaur egungo Volos hiria, antzinako Yolcos, Demetrias eta Pagasae hiri zaharren eremuan eraikita dago. Edozein modutan ere, Volostik mendebaldera Diminiko aztarnategi arkeologikoa dago, Neolito aroko arrastoekin: K.a. 4000-1200 urteetako akropolia, harresia eta hilobiak daude, besteak beste. Seskloko aztarnategia ere inguruan dago; K.a. 6000. urte inguruko Greziako akropoliaren aztarnak eta Neolito aroko eraikinen arrastoak gorde dira, besteak beste."}
{"id": "341624", "revid": "512", "url": "https://eu.wikipedia.org/wiki?curid=341624", "title": "Quetta", "text": "Quetta (; ; ; ; ahoskatua) Pakistango hiri bat da, Balutxistan probintziako hiriburua. 1998. urtean 565.137 biztanle zeuden Quettan; 2010.ean, 896.090.\nAfganistango mugatik hurbil dagoenez, armadarako hiri estrategikoa da.\nHistoria.\nEz dago garbi noizkoa den Quettako herria; edozein modutan ere, uste dute VI. mendetik aurrera herrixka bazegoela bertan. Eskualdea Persiar Inperioaren menpe zegoen, samniotarren esku, eta gerora VII. mendean islamiarrek hartu zuten. Omeiatar Kaliferrikoa izan zen gero, eta Abbastar Kaliferrikoa ondorik. XI. mendean aipatu zuten Quetta lehen aldiz agirietan. XV. menderako mongolen esku zegoen, 1556. urtera arte.\n1828. urteko deskripzio baten arabera, Quettan harresiz inguratutako gotorlekua zegoen, inguruan buztinezko 300 etxe eraikita. 1876. urtetik aurrera britainiarrek eskuratu zuten hiria, nahiz eta lehenago ere, 1839. urtean, bertan izan ziren. Britainiarrek, besteak beste, base militarra, merkataritza-jarduerak eta fruta-ekoizpena sustatu zuten."}
{"id": "341625", "revid": "96586", "url": "https://eu.wikipedia.org/wiki?curid=341625", "title": "Leopold Mozart", "text": "Johann Georg Leopold Mozart (Augsburg, Alemania, 1719ko azaroaren 14a \u2013 Salzburgo, Austria, 1787ko maiatzaren 28a) barroko osteko musikagile alemana.\nBere familiakoen artean ez zegoen musika-aurrekaririk; aita koadernatzailea zen. Leopold, hasiera batean, Salzburgoko unibertsitatean zuzenbidea eta filosofia ikasten hasi bazen, behin eta berriz huts egiteagatik unibertsitatetik kanporatua izan zen.\nThurn und Taxis kondearen biolinista izan zen, eta gero, Firmian Salzburgokoaren orkestran jo zuen.\nBiolina jotzen ikasteko metodo bat idatzi zuen, gaur egun oraindik balioetsia bere originaltasunagatik eta azalpen argiengatik.\nAnna Maria Pertlekin ezkondu zen, eta bikoteak zazpi seme-alaba izan zituen. Horietako bost haurtzaroan hil ziren, eta beste biak Wolfgang Amadeus Mozart eta Maria Anna Mozart ziren. Leopoldek seme-alabei bere denbora guztia eskaini zien, hainbesteraino, non musika konposatzeari utzi ziola umeei musika bizikiago erakutsi ahal izateko.\nSinfonia bat idatzi zuen, eta ondoren, Jostailuen sinfonia ere sortu zuela pentsatzen da (orain dela urte batzuk arte, sinfonia hau Joseph Haydnena zela uste izan baita). Jostailuen sinfonia bere semea Wolfgangentzat idatzi zuen, Leopolden emaztea oraindik haurdun zegoela. Sinfonia honetan, baliabide ezberdin ugari erabiltzen ditu ume batentzako giro aproposa sortzearren: karraka, txilibitua eta danbolina bezalako tresna sinpleak, besteak beste. Hala ere, sinfonia honen autoretza oraindik eztabaidan dago.\nSei sonata idatzi zituen, klabizenbalo eta pianoarentzat obra ugari eta baita divertimento batzuk ere ganbera-orkestrarentzat.\n1787ko maiatzaren 28an hil zen Salzburgon."}
{"id": "341626", "revid": "1150", "url": "https://eu.wikipedia.org/wiki?curid=341626", "title": "David (Michelangelo)", "text": "David Pizkundeko eskulturaren maisulana da, Michelangelok 1501-1504 bitartean zizelatua. Marmol zurian egina dago; 5,17 metroko altuera eta 5,5 tonako pisua ditu. Pizkundeko artelan nagusietakoa eta munduko eskultura ospetsuenetako bat da.\nHistoria.\n1407 aldean, Florentziako \"Opera del Duomo\"-ko arduradunek Itun Zaharreko 12 pertsonaien eskultura erraldoiak egitea erabaki zuten, Santa Maria del Fioreko absidearen kanpoaldeko hormabularretan kokatzeko. Lehenbizikoa Donatellok egin zuen, 1410ean: terrakotazko Josueren irudia; bigarrena, Agostino di Duccioren Herkules izan zen (1463), hau ere terrakotan egina. 1464an, Daviden eskultura egiteko agindu zitzaion Agostinori, Carraratik ekarritako marmol-bloke bat erabiliz. Lanean hasi bazen ere, 1466an uko egion zion proiektuari. 1475ean, Antonio Rossellinori eman zitzaion irudia egiteko egindua, baina berak ere bertan behera utzi zuen egitasmoa.\nHorren ostean, marmol-mokor tzarra 25 urtez egon zen katedraleko lantegiaren kanpoaldean. Azkenik, 1501ean, Michelangelok onartu zuen Daviden irudia egiteko erronka. Ordurako, 26 urte besterik ez izan arren, garaiko artistarik famatuena eta hobekien ordaindua zen, Vatikanon egin berria zuen \"Piet\u00e0\"-ren edertasunari esker. Michelangelok gogo beroz hartu zuen agindua, eta bi urtez jardun zuen lanean, inoren laguntzarik gabe.\n1504ko urtarrilean, Michelangelok eskultura agertu zuen \"Opera del Duomo\"-ko batzordearen eta Pier Soderini Florentziako Errepublikako gonfalonieroaren aitzinean; irudiaren maisutasunak txundidura eta mirespena eragin zituen. Bestalde, 5 tonako estatua katedraleko teilaturaino igotzeari zail iritzirik, Piazza della Signorian kokatzea erabaki zuten, Palazzo della Signoriaren aurrean. Maiatzaren 18an, \"Opera del Duomo\"-tik \"Piazza della Signoria\"-ra eraman zuten; udan Michelangelok azken ukituak eman zizkion eta irailaren 8an inauguratu zen. Luze gabe, Florentziako Errepublikaren harrotasun, adore eta bertute balioen sinbolo bilakatu zen.\nAndeatzea saihesteko asmoz, 1873an estatua plazatik kendu eta Galleria dell'Accademian jarri zuten ikusgai. 1910ean, \"Piazza della Signoria\"-n kopia bat ipini zuten.\nEskultura.\nBibliako Samuelen I. Liburuan kontatzen denez, David artzain gazteak borroka egin zuen Goliat izeneko filistiar erraldoiaren aurka. Saulek, juduen erregeak, bere jantziak ipini zizkion Davidi soinean, eta baita brontzezko buru-babesa eta bularrekoa ere; baina hark erantzi zituen, ohitua ez zegoelako. Beraz, eskuan habaila eta errekarria beste armarik ez zuela, Goliati aurre egin zion; honek gutxietsi zuen, baina gazteak harri bat hartu, habailaz jaurti, eta kopetan jo zuen filistiarra. Horrela hil zuen erraldoia. Gero, ezpata hartu eta lepoa moztu zion.\nMichelangelok erraldoari aurre egin baino lehentxeago irudikatu zuen Bibliako heroia, gogoa bildurik eraso egin aurretik. Daviden estuasuna begien espresioan, gihar uzkurtuetan eta zain pilpirakarietan nabarmentzen da."}
{"id": "341627", "revid": "119347", "url": "https://eu.wikipedia.org/wiki?curid=341627", "title": "Konrad Zuse", "text": "Konrad Zuse (Berlin-Wilmersdorf, Alemania, 1910eko ekainaren 22a - H\u00fcnfeld, Alemania, 1995eko abenduaren 18a) ingeniari alemana, eta konputazioaren aitzindaria.\nZuseren lorpen handiena lehenengo ordenagailua (Z3) egitea izan zen (1941). Dena den, desadostasunak daude Z3a benetan lehenengo ordenagailua izan zen ala ez.\nPlankalk\u00fcl programazio-lengoaia ere diseinatu zuen 1945ean. Hala ere, hau ekarpen teorikoa izan zen batez ere, programazio-lengoaia hau ez baitzuen inplementatu eta ez zuen eragin zuzenik izan ordurako eginda zeuden programazio-lengoaietan.\n1946an lehenengo ordenagailu-konpainia sortu zuen, eta Z4 ordenagailua eraiki zuen. Z4a izan zen merkaturatutako lehenengo ordenagailua (1950).\nBigarren Mundu Gerra dela-eta, Zuseren lanak zabalkunde txikia izan zuen Alemaniatik kanpo. Baliteke Zuseren lehenengo eragin dokumentatua 1946an izatea.\nZ3 eta Z4ren erreplikak daude Municheko Natur Zientzia eta Teknologia Ereduen Alemaniar Museoan (\"Deutsches Museum\"), eta Z3ren beste erreplika bat dago Karlsruheko museo artistikoan (\"Zentrum f\u00fcr Kunst und Medientechnologie\", ZKM)."}
{"id": "341630", "revid": "336", "url": "https://eu.wikipedia.org/wiki?curid=341630", "title": "Sarvepalli Radhakrishnan", "text": "Sir Sarvepalli Radhakrishnan (teluguz: \u0c38\u0c30\u0c4d\u0c35\u0c47\u0c2a\u0c32\u0c4d\u0c32\u0c3f \u0c30\u0c3e\u0c27\u0c3e\u0c15\u0c43\u0c37\u0c4d\u0c23, hindiz:\u0938\u0930\u094d\u0935\u0947\u092a\u094d\u092a\u0932\u094d\u0932\u0940 \u0930\u093e\u0927\u093e\u0915\u0943\u0937\u094d\u0923\u0928; 1888ko irailaren 5a \u2013 1975eko apirilaren 17a) filosofo indiarra, politikaria eta Indiako bigarren presidentea.\nBiografia.\nSarvepalli Radhakrishnan erdi-mailako klaseko familia batean jaio zen Tiruttanin, Tamil Nadu estatuan, India hegoaldean. Bere ama-hizkuntza telugua izan zen, eta bizitzako lehen urteak Tiruttanin, Tiruvallurren eta Tirupatin igaro zituen.\n1904. urtean, 16 urte zituela, Vellore hirian ezkondu zen Sivakamamma-rekin, eta sei seme-alaba izan zituzten.\n\"Madras Christian College\"n filosofia ikasi zuen. 1921ean Kalkutako unibertsitatean filosofiako irakasle izan. 1929tik 1931ra Oxford Unibertsitateko irakaslea izan zen, eta 1931etik 1936ra Andhrako unibertsitateko errektoreordea. 1936tik aurrera, ekialdeko erlijioen irakaslea izan zen Oxford Unibertsitatean.\nIndiak independentzia lortu zuenean, 1947an, Radhakrishnanek UNESCOn bere herriaren ordezkaria izan zen, eta geroago, Errusiako enbaxadorea. Indiako Biltzar Konstituziogileko kide ere hautatu zuten handik gutxira.\n1954an Bharat Ratna saria jaso zuen, Indiako kondekorazio handiena.\nRadhakrishnan lehenengo Indiako presidenteorde hautatua izan zen 1952an. 1956an, 50 urte baino gehiago elkarrekin egon ondoren, bere emaztea Sivakamamma hil zen. 1962an Indiako presidente izendatu hautatu zuten (1962-1967).\nFilosofia eta obra.\nFilosofia eta erlijio ezberdinak aztertu zituen, eta ekialdeko eta mendebaldeko pentsamenduen arteko zubi-lanak egin zituela esaten da.\nBere obraren artean, Indiako ohiturei buruz idatzitakoak dira ezagunak, batez ere, \"Indian Philosophy\" (1923\u20131927) eta \"An Idealist View of Life\" (1932)"}
{"id": "341631", "revid": "105290", "url": "https://eu.wikipedia.org/wiki?curid=341631", "title": "Kufa", "text": "Kufa (, \"Al-K\u016bfa\") Irakeko hiri bat da; Bagdadtik 170 km inguru hegoalderantz dago. Najafeko probintzian dago, Najaf hiriburutik 10 km ipar-mendebaldera. 2003. urtean 110.000 biztanle zeuden. Bestalde, Karbala eta Najaf hiriekin batera, Irakeko xiiten hiru gune nagusietako bat da.\nHistoria.\nKufa hiria VII. mendean sortu zuten, arabiarren etorrera hartzeko gunetzat, eta Mesopotamia hegoaldeko hiriburutzat. Aurretik zegoen herrigunea Sasaniar Inperiokoa zen; 638. urte ingurutik aurrera auzo arabiarrak gehitzen joan zitzaizkion herriari. Hainbat eraikuntza egin zituzten inguruan, meskita eta 20.000 lagunentzako besteko ur-biltegia, besteak beste. Eraikuntzarako zerabilten material nagusia adreilu errea zen. Arabiar gehienak musulmanak ziren, baina baziren kristauak eta juduak ere.\nAgintearengatik sortu ziren gatazkak gorabehera, Kufan kultura-gune indartsua garatu zen; besteak beste, arabieraren eskola filologiko garrantzitsuenetariko bat eratu zen; Basoran zegoen beste eskola filologiko bat, eta biak lehiakideak ziren. Idazkerari dagokionez, Kufako eskolan kaligrafia kufikoa sortu zuten: arabieraz Korana idazteko erabili zen lehendabiziko alfabetoa izan zen, hain zuzen ere. Kufikoa, bere dotoreziagatik hilarrietan eta eraikuntzetan asko erabili zen, eta estiloaren izena hiriarenarengandik datorkio.\nX. mendearen hasieran Buyid dinastiakoek Kufa ondoan Najaf hiri berria eraiki zuten; ondorioz, Kufaren ospea eta indarra beherantz joan zen. Edozein modutan ere, XII. mendean oraindik zutik zirauen meskitaren hondakinak gaur egun aztarnategi arkeologiko bihurtuta daude."}
{"id": "341632", "revid": "56334", "url": "https://eu.wikipedia.org/wiki?curid=341632", "title": "Rita Levi-Montalcini", "text": "Rita Levi-Montalcini (Turin, Italia, 1909ko apirilaren 22a,- Erroma, 2012ko abenduaren 30a) neurologian espezializatutako zientzialari italiarra izan zen. 1986ko Medikuntzako eta Fisiologiako Nobel Saria irabazi zuen, Stanley Cohen-ekin batera, nerbio sistemaren lehen hazkuntza faktorearen aurkikuntza egiteagatik. Bere jatorri judeoa zela eta, Bigarren Mundu Gerra hasi baino lehenago, Estatu Batuetara alde egin behar izan zuen. Hemen Washingtoneko Unibertsitateko Zoologia institutuko Viktor Hamburger laborategian lan egin zuen, San Luisen.\nBere aurkikuntzei esker, zelulak soilik agindua jasotzen dutenean ugaltzen direla eta agindu hauek hazkuntza faktore deritzen substantzia batzuei esker trasmititzen direla jakin izan zen.\nBiografia.\nRita Levi Montalcini, 1909 apirilaren 22an jaio zen Turinen (Italia), familia judutar batean. Hiru anaia-arreba zituen eta bera eta bere ahizpa bikia Paola txikienak ziren. Bere aita, Adamo Levi, matematikan trebea, ingeniari elektrikoa zen eta bere ama, Adele Montalcini, margolari adimentsua zen. Anaia zaharrena, Gino Levi, 1974ean hil zen bihotzeko bat eman ziolako. Hau, arkitektu italiar famatua izan zen eta Turineko unibertsitatean irakasle izan zen. Rita Levik beste bi ahizpa izan zituen: Anna, bost urte zaharrago eta Paola, artista famatua izan zena. Paola 2000 urtean hil zen, 91 urterekin.\nNahiz eta bere aitak emakumeek ez luketela ikasi behar pentsatu, hogei urterekin eta aitaren baimenarekin, karrera profesionala hasi zuen. Zortzi hilabetetan Latin, Grekoa eta matematika menperatzen zituen eta institutuan graduatzea lortu zuen. Ondoren, Turingo unibertsitatean medikuntza egiten hasi zen.\nBere unibertsitateko lagun, Salvador Luria and Renato Dulbeccorekin batera, Giussepe Leviren, italiar histologo famatuaren ikasleak izan ziren. Giussepe Levik, zientzia biologikoa eta arazo zientifikoak modu oso zehatzean (gehienetan zaila zena) ebazten irakatsi zien.\n1936ean medikuntza eskolan graduatu zen eta medikuntzan eta ebakuntzan graduatua lortu zuen. Ondoren, neurologia eta psikiatrian hiru urteko espezializazioa hasi zuen, nahiz eta oraindik medikuntzarekin soilik jarraitu edo neurologia ikerketan aritzea ez jakin.\n1936ean Mussolinik \"Manifesto per la Difensa della razza\" aldarrikatu zuen eta hamar zientzialari italiarrek sinatu zuten. Manifestuak arraza arioa ez zuten pertsonen aurkako jazarpenak ezarri zituen, hauei bide akademiko eta profesionalak ixten.\nBelgikan neurobiologia institutu batean egon ondoren, 1940ean, Turinera itzuli zen, alemaniarren inbasioa zela eta. Turinera itzultzean, bere etxean ikerketa laborategia eraiki zuen. Rita Levik, Viktor Hamburgerrek 1934ean txiten enbrioiei zatiak erauzteak zuen eraginari buruz idatzitako artikulua izan zuen inspirazio. Bere proiektua hasi behar zuenean, Giuseppe Levi, Belgikatik itzuli zen eta Rita Leviren laguntzaile bilakatu zen.\n1941ean Turinen egondako bonbardaketaren ondoriz, Rita Levik Turinetik alde egin behar izan zuen eta Piemonten berriro bere laborategia eraiki zuen. Baina, 1943an alemaniarrek Italia inbaditu zutenean Piemontetik Florentziara joan zen, non gerra amaitu arte bizi izan ziren.\n1944ean ejerzito anglo-amerikarraren garaipenek alemaniarrak Florentziatik kanporatzea eragin zuen. Rita Levi errefuxiatu kanpamentu batean mediku lanean aritu zen.\n1945eko maiatzean, Italian gerra amaitu zen eta Turinera itzuli zen eta berriro unibertsitatean lanean hasi zen. Baina, 1947ko udazkenean, Viktor Hamburgerrek berarekin lan egiteko gonbidapena luzatu zion, beraz, Estatu Batuetara alde egin zuen Saint Louisko (Missouri) Washington unibertsitateko Zoologia institutura. Hemen, nerbio hazkuntzaren faktoreei buruzko ikerketa garrantzitsuenak burutu zituen.\nNahiz eta St Luisen 12 hilabetez egotea pentsatu zuen, ikerketaren emaitza ezin hobeak Italiara itzultzea galarazi zioten. 1956an irakasle izateko aukera eman zioten eta irakasle bezala egon zen lanean 1977a arte, lanetik erretiratu zenean. 1962an Erroman ikerketa sail bat sortu zuen. 1969tik 1978ra Italiako Kontseilu Nazionaleko biologia zelularreko institutuko zuzendaria izan zen.\n1986an, Stanley Cohenekin batera, Medikuntza eta Fisiologiako Nobel Saria irabazi zuen, nerbio-hazkundearen faktorea aurkitzeagatik, hain zuzen ere. Geroago ere, Frantziako Zientzia Akademiako kide izan zen. 2001 urtean, Levi-Montalcini bizitza guztirako senatari izendatu zuen Carlo Azeglio Ciampik, Italiako presidenteak.\n2012ko abenduaren 30ean hil zen bere Erromako etxean, 103 urterekin.\nIkerketak.\nWashingtoneko Unibertsitatean, St Luisen zegoenean, bere aurkikuntza garrantzitsuena egitea lortu zuen: nerbio sistemaren hazkuntza faktorea bakantzea lortu zuen ehun kantzerijenoak aztertzean, izan ere, hauek nerbio zelulen hazkuntza azkarra eragiten dute. Txiten enbrioietatik tumore zatiak transferitzen zituen, nerbio zuntzez beteta zeuden zelulei masa bat ezarriz. Tumoreak zituzten zuelulen inguruan nerbioak norabide guztietan hazten zirela ohartu zen eta aurkikuntza hau oso garrantzitsua izan zen. Nerbioak bertze ehun batzuetan edo enbrioian sartutako zainetan bilakatuko ziren eremuak hartzen zituzten. Baina nerbioak ez ziren arterietan sortzen, beraz, tumoreak nerbioen hazkuntza estimulatzen zuen substantzia bat jariatzen zuela ondorioztatu zuen.\nRita Leviren eta italiako industria farmazeutikoaren arteko kooperazioei buruz eztabaidak sortu ziren. Bertan lanean ari zenean, gangliosidoen inguruko jakintzak hobetu zituen. 1975ean Cronassial (gangliosido jakin bat) izeneko droga bultzatu zuen. Bertze ikerketa batzuek, nerbio sistema periferikoan sortutako neuropatientzako onuragarria izan zitekeela ondorioztatu zuten. Baina, gerora, Cronassial tratamendua zuten zenbait pertsonek sindrome neurologiko larriak pairatzen hasi ziren, Guillain-Barr\u00e9 sindromea hain zuzen ere. Alemaniak, bertze zenbait herrialderekin batera, 1983an debekatu zuen. Italiak 1993an debekatu zuen. Urte berean, ikerketa batek Cronassialek Italiako osasun ministeritzari eritasunen onarpen azkarrarentzako eta frogak egin ez ziren eritasunetan droga erabiltzeko ordaintzen ziola argitara eman zen.Ikerketan Levi-Montalciniren erlazioa konpainiarekin ezagutarazi zen eta publikoki kritikatua izan zen.\n90eko hamarkadan, mastozitoen garrantzia gizakien eritasunetan nabarmendu zuen lehenbizikiko zientzialarietakoa izan zen.Garai berean, 1993an palmitoiletanolamida konposatu endogenoa identifikatu zuen, mastozitoen modulatzaile garrantzitsua."}
{"id": "341633", "revid": "336", "url": "https://eu.wikipedia.org/wiki?curid=341633", "title": "Hans-Georg Gadamer", "text": "Hans-Georg Gadamer (Marburg, 1900eko otsailaren 11a - Heidelberg, 2002ko martxoaren 13a) filosofo alemaniarra hermeneutika berritu zuena, eta bere obra \"Wahrheit und Methode\" lanagatik ezaguna. Martin Heideggerren ikaslea izan zen, eta bere bizitza guztia unibertsitate-munduan aritu zen. Nazismo eta komunismoaren aurkako jarrera agertu zuen.\nIdeia nagusiak.\nGadamerrek objektibotasuna lortzea ezinezkoa dela eusten du, beraz, gizakia inguratzen duen ororen esanahia adostu egin behar da, bakoitzaren esperientzia besteei komunikatuaz egia pragmatiko bat lortzearren. Esperientzia hau, nahiz eta inkontzienteki izan, testuinguru historikoagatik markatua dago, eta beraz, gizabanakoaren ingurua aztertu beharra dago eragin diezaiokeen edozein fenomeno ulertzeko. Gizabanakoaren inguru horretan, testuak ere sartzen dira: testu bat ulertzeko harremanetan jarri beharra dago autorea beraren ezaguerekin eta apriorismoekin. Horrela, obra etengabe interpretatzen doa irakurleekin etengabeko elkarrizketa batean (ideia hau literatura-kritikak beregain hartu zuen). Elkarrizketa hau ez ahultzeko, autorearen itxaropen-horizontea kontuan izan behar du."}
{"id": "341635", "revid": "56334", "url": "https://eu.wikipedia.org/wiki?curid=341635", "title": "Jeanne Calment", "text": "Jeanne Louise Calment (frantsesezko ahoskera: ; Arles, Frantzia, 1875eko otsailaren 21a \u2013 Arles, Frantzia, 1997ko abuztuaren 4a), dakigula orain arte gehien bizi izan den gizakia izan zen, 122 urte eta 164 egunekin (guztira, 44.724 bizitza-egun).\nArlesen (Frantzia) bizi izan zen bizitza osoan zehar, eta bere alaba eta iloba baino luzeago bizi izan zen. Famatua egin zen 113 urte zituenetik aurrera, Vincent van Goghek Arlesi egindako bisitaren 100. urteurrenaren ospakizunak kazetariak ekarri zituenean udalerrira.\nErrekorren Guinness Liburuan sartu zen 1988an, eta 1995eko urriaren 17an inoiz ezagutu den gizakirik zaharrena bihurtu zen (Japoniako Shigechiyo Izumi gainditu ondoren). 1995eko uztailaren 12an (Japoniako Tane Ikai hil ondoren), 1870eko hamarkadan jaiotako bizirik zegoen azken pertsona izan zen.\nCalmenten bizitza ikerkuntza zientifiko ugaritan jasota dago."}
{"id": "341636", "revid": "336", "url": "https://eu.wikipedia.org/wiki?curid=341636", "title": "Hypericum", "text": "Hypericum Hypericaceae familiako genero bat da, 400 bat landare-espeziez osatua. Genero honetako espezieak ia mundu osoan bizi dira, lurralde behere tropikaletan, basamortuetan eta lurralde artikoetan izan ezik.\nEzaugarriak.\nHypericum generoko espezieak landare belarkarak izan daitezke, urterokoak edo bizikorrak, eta 5-10 cm-ko altuera izan; edo zuhaixka edo zuhaitzak izan daitezke, 12 m-ko altuerakoak. Hostoak aurkakoak dira, obal bakunak, 1-8 cm luzeak, eta erorkorrak edo iraunkorrak izan daitezke. Loreen kolorea hori argitik hori bizira doa; 0,5-6 cm bitarteko diametrokoak dira, eta gehienetan bost lore-hosto dituzte (batzuetan, lau). Fruitua kapsula lehor bat izaten da, baina, espezie batzuetan, baia mamitsuaren antza du.\nEspezie batzuek lore handi ikusgarriak dituzte, eta landare apaingarri moduan erabiltzen dira."}
{"id": "341637", "revid": "119347", "url": "https://eu.wikipedia.org/wiki?curid=341637", "title": "Elinor Ostrom", "text": "Elinor Ostrom (Elinor Claire Awan; Los Angeles, Kalifornia, Estatu Batuak, 1933ko abuztuaren 7a - Bloomington, Indiana, 2012ko ekainaren 12a) estatubatuar politologoa izan zen.\n2009ko Ekonomiako Nobel Saria irabazi zuen, Oliver E. Williamsonekin batera. Arlo honetan Nobel Saria irabazi zuen lehen emakumea izan zen. Politika zientziako irakaslea izan zen, eta \"Workshop in Political Theory and Policy Analysis\"eko zuzendarikidea Indianako unibertsitatean (Bloomington, Estatu Batuak).\n2012ko ekainaren 12an zendu zen 78 urte zituela.\nIbilbidea.\n1965ean Kaliforniako Unibertsitatea-n Zientzia Politikoan doktoretza lortu zuen.\n1973an The Workshop in Political Theory eta Public Policy sortu zuen Indianako Unibertsitatean Bloomingtonen, Estatu Batuetan, bere gizonarekin batera, Vincent Ostrom. Akzio kolektiboetan, konfiantzan eta iturri kolektibotan aditutzat hartzen zen. Bere gertutasun instituzionala politika publikora horrennabarmendua izan zen, \u201cirakaskuntza\u201d gisa hartu zela elekzio publikoen teoria.Antolaketaren ikasketetako alorrean, zientzia politikoetan eta administraziopublikoan liburu ugari editatu zituen. Aniztasun instituzionaleko ikasketa zentro baten zuzendari fundatzailea izan zen Arizonako Estatuko Unibertsitatean.\nElinor Ostrom-ek lurraren erabilerari buruzko ikerketan parte hartu zuen, Nazio Batuen Unibertsitateak organizatuta.\n2004an antolatzaile klabea izan zen UNU-WIDER eta gobernu suediarreko aditu talde baten artean organizatutako konferentzian. Ondoriozko argitalpena \u201c-, Linking the Formal and Informal Economy: Concepts and Measures\u201d (2006) Basudeb Guha Khasnobis, Ravi Kabur eta Elinor Ostromek berak editatu zuten.\nInteres- areak.\nOstrom ondasun komunen arloan nabarmendua izan zen. Bereziki, gizakiek nola eragiten dioten elkarri epe luzera mantentzeko basoak, baliabide hidrologikoak, arrantza eta ureztaketa- sistemak, larre-areak, etab.\nTradizionalki ekonomistek pentsatu dute baliabideak mantentzea interes pribatu pertsonala eta estatuko esku hartzea beharrezkoa da. Ostromek gizarte desberdinak garatutako forma instituzionalak ikasi ditu. Baita ere kasu bereziak non komunitateek herri-praktikak ezarri dituzten baliabideak babesteko.\nElinor Ostromek ikuskera tradizionala desafiatu zuen propietate komuna gaizki erabilita dagoela esan zuenean. Bere ondorioa izan zen emaitza hobea izaten\ndela teoria estandarrek iragarritakoak baino. Ikusi zuen baliabideak maiz erabiltzen dituztenak mekanismo sofistikatuagoak garatzen dituztela. Emaitza\npositiboak bultzatzen dituzten erregelak bereizten ditu.\nEl Gobierno de los Bienes Comunes (Obra) (1990) bere funtsezko lanean kasuak ikasten ditu non erakusten den baliabide urriak nola erabili eta eduki. Bere ikerketaren laburpen gisa, Ostromek baliabide komuneko kudeaketa egonkorreko zortzi diseinu aipatzen ditu.\n1. Muga argi eta zehatzak (hirugarren parteak baztertuak)\n2. Erabilera eta baliabide komunen gozamena baldintza lokalei egokituta\n3. Erabiltzaileei erabaki-prozesuetan parte hartzea baimentzen duten akordio kolektiboak.\n4. Kontrolatzaileen partetik kontrol eraginkorra, komunitateak erantzukizunak eskatzeko\n5. Komunitatearen erregelak hausten dituzten erabiltzaileentzako zigor eskalak.\n6. Gatazkak konpontzeko mekanismo merke eta sarbide errazekoak.\n7. Komunitatearen autogestioa, goiko autoritateek aitortuta.\n8. Baliabide komunen handien artean, antolaketa hainbat mailatan; oinarrizko mailan komunitate lokal txikiekin.\nOstromen azken lanek gizakien arteko interakzioa eta sistema ekologikoen inguruan izan dira. Sistema formal orokor bat sortzea bilatzen du, elementuak identifikatzea eta ikastea onartzen duena, adibidez, erlazio sozio- ekologikoak . UNU-WIDER-ak nabarmentzen du Suediako Errege Akademiak Nobel Saria eman ziola bere gobernantza ekonomikoaren analisiarengatik, bereziki enpresaren mugaren analisiarengatik.\nSariak eta Aitortzak.\nEkonomiako Nobel Saria.\n2009an, 76 urte zituela, Ostrom Ekonomiako Nobel Saria jaso zuen lehen emakumea izan zen. Suediako Banku Zentralak Ostrom aukeratu zuen bere gobernantza ekonomikoaren analisiarengatik, batez ere ondasun komunengatik. Onartu zuen bere lanak demostratu zuela ondasun komunak modu eraginkor batean egon daitezkeela administratuta pertsona batzuengatik. Ostrom eta Oliver E. Williamson-ek 10 milioi suediar koroko saria partekatu zuten (gutxi gorabehera 1,44 milioi dolar edo 1 milioi euro) bere lan independenteengatik , hau da, gobernu ekonomikoari eta enpresen mugei buruzko lanengatik."}
{"id": "341638", "revid": "336", "url": "https://eu.wikipedia.org/wiki?curid=341638", "title": "Ignazio Antiokiakoa", "text": "Ignazio Antiokiakoa (, \"Ign\u00e1tios Antiokhe\u00edas\"; Siria, \u00a0\u2013 Erroma, ) Elizaren Aitetako bat da, eta konkretuago Aita Apostolikoetako bat, apostoluen garaiarekin duen gertutasun kronologikoa dela eta. Erromara exekutatua izateko eramaten zutela aste gutxitan zazpi gutun ezberdin idatzi zituen.\nBere atxiloketa II. mendearen hasieran gerttu zen. Horretaz gain dakigun bakarra da Siriako Antiokia hiriko apezpikua izan zela. Bere bizitzaz baino, bere heriotzaz dakigu gehiago, Aita Apostolikoen artean ezagunena dela esan daitekelarik. Ignazioa martiri kristaua da eta Eliza Katolikoan zein Eliza Ortodoxoan santua. Bere ospakizuna urriaren 17an eta abenduaren 20an ospatzen da, hurrenez-hurren.\nXVI. eta XVII. mendetan aurkitu eta identifikatu ziren bere gutunak, prozesu luze eta gatazkatsu baten ondotik. Gutunen gai \"prokatoliko\"ak hainbat teologo protestanteren haserrea eragin zuen, adibidez Kalbinok inpugnatu zituen. Katoliko eta Protestanteen arteko eztabaidak XIX. menderarte iraun zuen, non kontsentsua lortu zen gutunen kopuruan eta egiletzari dagokionez. Handik aurrera iritzirik hedatuena (baina ez bakarra) gutunak benetan Ignaziok idatzi zituela da. Gutunak Efeso, Meandroko Magnesia, Trales, Erroma, Filadelfia eta Esmirnako kristau komunitateei idatzi zizkien, baita Polikarpo Esmirnakoari idatzi zion gutun pertsonala. Gutunak oso gertu daude ebanjelioak idazten ziren garaitik eta, horregatik, ikerketa handia dago euren arteko erlazioaren inguruan. Gutunek, gainera, kristauek I. mende eta II. mendean zuten bizimoduari buruz hitz egiten dute."}
{"id": "341639", "revid": "98220", "url": "https://eu.wikipedia.org/wiki?curid=341639", "title": "Vidin", "text": "Vidin (bulgarieraz: \u0412\u0438\u0434\u0438\u043d) Bulgariako ipar-mendebaldeko hiri bat da. Vidin probintzia edo oblasteko hiriburua da, baita Vidin metropolikoa ere.\nSerbia eta Errumaniako mugaren ondoan dago, Danubioaren hegoaldeko ertzean; portu-hiria da. Herrialdeko Sofia hiriburutik 220\u00a0km-ra dago. Errumaniarekin ferry bitartez lotzen da, Danubio zeharkatuz. Edozein modutan ere, Vidin-Calafat zubia eraikitzeko lanak egiten dihardute 2007. urteaz gero, baina 2012an oraindik amaitzeke daude, arazoekin.\nBelogradtxikeko Haitzen eta Magura kobaren inguruan dagoen hiririk handiena da.\nHistoria.\nErromatarrek sortu zuten Vidin K.a. III. mendean. Erdi Aroan gune estrategikoa izan zen.\nAipatzekoa da Danubio ibaiaren ertzean eraikitako Baba Vida gotorlekua, baita inguruko sinagoga ere."}
{"id": "341640", "revid": "119347", "url": "https://eu.wikipedia.org/wiki?curid=341640", "title": "Viljandi", "text": "Viljandi (estonieraz ahoskatua; ; ) Estonia hegoaldeko hiri bat da, Viljandi konderriko hiriburua. Hiri ederra izateaz gain, kultura-ondare aberatsa dauka.\n14,6\u00a0km\u00b2-ko azalera dauka Viljandik; 2010. urtean 19.150 biztanle zituen, Estoniako seigarren hiririk handiena biztanleriari dagokionez.\nHistoria.\nAgirietan 1283. urtean jaso zuten lehenengoz Viljandiren berri, Gilen Endorpekoak hiri-izaera eman zionekoa. Herria bera lehenagotik ere bazen: 1211. urtean, alemanek, letoniarrek eta livoniarrek osatzen zuten armadak Viljandiko estoniarren gotorlekua setiatu zuten. 1223. urtean Ezpataren Anai Livoniarrek gotorlekua eskuratu zuten, estoniarrei eta errusiarrei kenduta. Hurrengo urtean gotorlekuaren beste aldean gaztelua eraiki zuten: eskualde Baltikoko gaztelurik handienetarikoa zen: hurrengo mendeetan moldatzen joan ziren, zaharberrituz eta berreraikiz.\nViljandi Hansako Ligan sartu zen XIV. mende hasieran, eta gaur egun ere, Ligako Estoniako bost udalerrietariko bat da.\n1783. urtean, Iparraldeko Gerra Handiaren ostean, errusiarrek hiriari autonomia kendu zioten, eta Viljandi barruti bihurtu zuten. Garrantzia hartzen hasi zen, bai politikoki, bai ekonomikoki: eskulanak, merkataritza eta kultura sustatu zituzten."}
{"id": "341641", "revid": "1545", "url": "https://eu.wikipedia.org/wiki?curid=341641", "title": "Kurlandia", "text": "Kurlandia (; ; ; ) Letoniako mendebaldeko zati handiena hartzen duen eskualdea da. Antzina Mitau izan zen Kurlandiako hiriburua, gaurko Jelgava.\nItsaso Baltikoaren ertzean dago Kurlandia; Rigako golkoko lurrak dira nagusiki. Azaleraz, 26.000 km\u00b2 inguru da Kurlandia.\nBiztanleria.\nJatorriz kuroniarrak, eskualdeari izena eman ziotenak, eta livoniarrak bizi ziren Kurlandian. Gaur egun letoniarrak eta lituaniarrak dira biztanle-talde nagusiak.\nHistoria.\n1048. urtean daniarrek lurraldean eliza kristau bat eraiki zuten; 1158. urtean merkatari germaniarrak kokatu ziren inguruetan. XIII. mendetik aurrera Lituaniako Zaldunak ordenakoek hartu zuten lurraldea, eta gerora Ordena Teutonikoek.\nXVI. mendean, Errusiako Ivan IV.a \"Izugarriak\" teutonikoak garaitu zituen, eta Kurlandia Poloniak eskuratu zuen: Kurlandiako dukerria, Polonia-Lituania Mankomunitatekoa (edo \"Herrialde Bien Errepublika\") izan zen 1561-1795 bitartean.\nXVII. mendean, livoniarren esku, Kurlandia ekonomikoki nabarmen garatu zen; koloniak ere lortu zituen: bat, Gambiako estuarioko uhartean, \"San Andres\" izena ipini ziotena eta Jacob gotorlekua eraiki zutena; eta beste bat Tobagon, \"Kurlandia Berria\" ipini ziotena.\nAna Ivanovna tsarina errusiarra Kurlandiako dukearekin ezkondu zenez, errusiarrek Kurlandian zeukaten eragina handitu egin zen. 1795. urtean Polonia banatu zenean, Errusiako probintzia bihurtu zen. 1919. urtetik aurrera Letoniakoa zen."}
{"id": "341642", "revid": "201", "url": "https://eu.wikipedia.org/wiki?curid=341642", "title": "Salbia", "text": "Salbia (\"salvia\"), Lamiaceae familiako landare-generoa.\nEuskaraz, \u00absalbia\u00bb izen arrunta erabiltzean, \"salvia officinalis\" espeziea adierazi ohi da. Egiaz, ordea, 900 espezie baino gehiago daude \"Salvia\" generoaren barruan.\nEspezie-dibertsitatea hiru lurralde hauetan bananduta dago: Erdialdeko Amerikan eta Hego Amerikan 500 espezie inguru, Erdialdeko Asian eta Mediterraneoan 250 bat espezie, eta Asiaren ekialdean 90 espezie inguru.\nEzaugarriak.\nSalvia generoko espezieak urterokoak, biurterokoak edo hostoiraunkorrak izan daitezke. Tamainari dagokionez, 3-15 cm garai izaten dira. Landare belarkara edo zurkara izan daiteke.\n\"Salvia\" generoko espezie guztien bereizgarria lore eder eta deigarriak dira. Luku- edo panikula-eran antolatzen dira. Kolore askotakoak izan daitezke: urdinak eta gorriak dira nagusi, eta horiak eta zuriak, bakanagoak. Kaliza tutu- edo ezkila-formakoa izan ohi da, eta bi ezpainetan bereizia: goiko labeloa oso nabarmena izaten da, osoa edo hiru hortzekoa, eta behera begira egoten da; beheko ezpaina, aldiz, bi arrailduna eta bi gingilekoa.\n\"Salvia\" generoa definitzen duen ezaugarria ohiz kanpoko polinizazio-mekanismoa da. Bi lorezil lotu dituzte loreek, eta, hala, palanka antzeko bat osatzen dute. Polinizatzailea nektar bila lore ar batean sartzen denean, palankak lorezilak mugiarazten ditu, eta, hala, polenez estaltzen da intsektua, hegaztia edo dena delakoa. Polinizatzailea loretik atera eta gero, jatorrizko posiziora eramaten ditu palankak lorezilak. Lore emeetan, estigma beherantz doblatuta egoten da, polenaz estalitako polinizatzaile-gorputzaren posizioan.\n\"Salvia\" generoko espezieak apaintzeko, sendatzeko, janaria atontzeko eta infusioak prestatzeko erabiltzen dira.\nEspezieak.\nHauek dira \"Salvia\" landare-generoko espezieak:"}
{"id": "341643", "revid": "10891", "url": "https://eu.wikipedia.org/wiki?curid=341643", "title": "Palmas (Tocantins)", "text": "Palmas Brasilgo erdialdeko hiri bat da, 230 metroko altitudean kokatua, Tocantins ibaiaren ertzean. Tocantins estatuko hiriburua da. 2011n 235.315 biztanle zituen. Brasilgo estatu-hiriburuetan biztanle gutxien dituena da.\nTocantins estatuko gune ekonomiko eta administratiboa izateko diseinatu zenez, zerbitzuen sektorea da nagusi hirian. Unibertsitateak ditu: Universidade Federal do Tocantins, Centro Universit\u00e1rio Luterano de Palmas (Ceulp-Ulbra), Faculdade Cat\u00f3lica do Tocantins (Cat\u00f3lica do Tocantins).\nAireportua hiritik 30\u00a0km-ra dago.\nHistoria.\nHiria Tocantins estatuko hiriburu izateko proiektatu zen. Brasilgo 1988ko konstituzio berriak Tocantins estatua sortu zuen, eta Palmas 1990eko urtarrilaren lehenean ezarri zen ofizialki hiriburutzat. Ordura arte, Miracema do Tocantins izan zen behin-behineko hiriburua.\nHiriaren izena hautatzeko, kontuan hartu zen, batetik, \u201cS\u00e3o Jo\u00e3o da Palma\u201d eskualdearen izena, han ezarri baitzen, Palma ibaiak Parana ibaiarekin bat egiten duen tokian, lehen mugimendu separatistaren egoitza 1809an; bestetik, kontuan hartu zen palmondo ugariko eskualdea dela.\nHiriak kale-diseinu ona du, Brasilia bezala diseinatu baitzen; hirigintza guztiz planifikatua du. Luiz Fernando Cruvinel Teixeira eta Walfredo de Oliveira Filho arkitektoek egin zuten hasierako diseinua."}
{"id": "341644", "revid": "336", "url": "https://eu.wikipedia.org/wiki?curid=341644", "title": "Kariteak", "text": "Greziar mitologian, Kariteak (antzinako grekoa: \u03a7\u03ac\u03c1\u03b9\u03c4\u03b5\u03c2, \"Kh\u00e1rites\"), edo erromatar mitologian Graziak (latina: \"Gratiae\") xarmaren, edertasunaren, naturaren, giza sormenaren eta ugalkortasunaren jainkosak dira.\nEzaugarriak.\nHiru dira, iturri gehienen arabera: Eufrosine, Talia eta Aglea (edo Aglaia). Hesiodoren arabera, Zeusen eta Eurinome ozeanidearen alabak dira. Beste tradizio batzuen arabera, berriz, Heraren, Dionisoren, edo Heliosen alabak ziren. Homeroren arabera, Iliadan, Dionisoren eta Heraren alaba Pasitea Kariteetako bat zen. Espartarrentzat, hirugarrena Kleta zen, eta ez Talia.\nErromatar mitologian eta latindar mitologian, Kariteei Graziak izena eman zitzaien, eta haien izenak \"Castitas\", \"Pulcritude\" eta \"Voluptas\" ziren, hau da, birjina, emaztea eta maitalea. Olinpoko jainkoen konpainiarik arruntenetako bat ziren, harreman estua zuten musekin eta Apolo, Afrodita, Atenea, Eros edo Dionisorekin agertu ohi ziren. Atsegintasunaren, jatortasunaren eta fintasunaren ikurrak ziren, eta maitasunarekin, edertasunarekin eta sexualitate eta ugalkortasunarekin lotzen ziren, bizitza sortzeko indarrak ziren neurrian.\nPlazera osagai nagusi zuten ekitaldi guztien buru ziren, adibidez bazkari eta otordu onak edo dantza ikuskizunak. Jainkoei zein hilkorrei alaitasuna emateko gai ziren, elokuentzia eta jakinduria ere bai. Horregatik esaten zen hiru Grazia edo Karite horietako batek bedeinkatzen zituen hilkorrak hizlari, filosofo, artista eta abar handi bihurtuko zirela. Hain ziren dibertigarriak, jainkoek eta gizakiek asko estimatzen zituztela beti. Gazteak eta oso ederrak, denbora gehiena dantzan eta dibertitzen ematen zuten. Tunika batekin jantzita joaten ziren, beste irudikapen askotan ere erabat biluzik agertzen ziren arren. Hiru Kariteak beti elkarrekin agertzen dira, inoiz ez bakarka."}
{"id": "341645", "revid": "336", "url": "https://eu.wikipedia.org/wiki?curid=341645", "title": "Kumasi", "text": "Kumasi Ghanako erdi-hegoaldeko hiri bat da, Ashanti eskualdeko hiriburua. Herrialdeko Akkra hiriburutik 250 km inguru ipar-mendebaldera dago. Bosumtwi lakua, Ghanako handiena, Kumasitik 32 km hegoaldera dago. \"Lorategi-hiria\" esaten diote Kumasiri, hain landare aberastasun handia dago eze.\n2006. urtean 1.535.478 biztanle zeuden Kumasin: Ghanako bigarren handiena da. Biztanle gehienak ashantiak dira. Erlijioari dagokionez, gehienak kristauak dira (%84), hurrengo taldea musulmanena da (%11) eta beste erlijioetakoak ere badira.\nKofi Annan, Nazio Batuen Erakundeko zazpigarren idazkari orokorra, Kumasin jaiotakoa da."}
{"id": "341646", "revid": "119347", "url": "https://eu.wikipedia.org/wiki?curid=341646", "title": "Pienza", "text": "Pienza Italia erdialdeko hiri bat da(\"comune\"), Sienako probintzian dagoena, Toscana eskualdeko Orcia Ibarrean. Montepulciano eta Montalcino hirien artean dago Pienza. Besteak beste, Errenazimentuko hirigintzako eredu da Pienza; hain zuzen ere, UNESCOk 1996. urtean Gizateriaren ondare izendatu zuen hiria; eta 2004. urtean, berriz, Orcia Ibar osoa sartu zuen sailkapen horretan.\nHistoria.\n\"Corsignano\" izeneko hiribildu baten inguruan berreraiki zuten Pienza. Bertan jaio zen Eneas Silvio Piccolomini 1405. urtean, gerora Pio II.a aita santua izan zena, Errenazimentuaren bultzatzaileetariko bat, planifikatutako hirigintza humanista bultzatu zuena. Gerora, Italiako eta Europako beste hiri batzuetara zabaldu zen egikera hori.\nBernardo Gambarelli (Bernardo Rossellino ezizenez ezagunagoa) Florentziako arkitektoa izan zen berreraikitze-lanen buru; 1459. urtetik aurrera egin zituzten lanak. 1462. urtean Pio II.ak katedrala sagaratu zuen."}
{"id": "341647", "revid": "119347", "url": "https://eu.wikipedia.org/wiki?curid=341647", "title": "Ascoli Piceno", "text": "Ascoli Piceno () Italiako erdialdean dagoen Markak eskualdeko udalerria eta Ascoli Picenoko probintziako hiriburua da. 158\u00a0km\u00b2ko eremua du eta 2015eko maiatzean 49.653 biztanle zituen.\nGeografia.\nHiria Tronto ibaiaren eta Castellano errekaren arteko elkargunean dago, eta mendiz inguraturik dago. Haren inguruan bi parke natural daude: bata, ipar-mendebaldera, Monti Sibillini Parke Nazionala; eta bestea, hegoaldera, Gran Sasso e Monti della Laga Parke Nazionala.\nTrenbidez Itsaso Adriatikoko kostarekin loturik dago, eta errepidez Erroma eta Porto d'Ascolirekin.\nMugan dituen udalerriak hauek dira: Acquasanta Terme, Ancarano, Appignano del Tronto, Castel di Lama, Castignano, Castorano, Civitella del Tronto, Colli del Tronto, Folignano, Maltignano, Roccafluvione, Rotella, Sant'Egidio alla Vibrata, Valle Castellana, Venarotta.\nHistoria.\nAscoli pizenoarrek sortu zuten, Erroma sortu baino mende batzuk lehenago, Adriatikoko gatz-meatzeak eta Lazio eskualdea lotzen zituen \"Via Salaria\" zeritzon ibilbidearen gunetzat.\nHainbat agintariren esku egon ostean, 1860. urtean Italiako Erresuman sartu zuten, Markak eta Umbria eskualdeekin batera.\nOndare arkitektoniko aberatsa daukate Ascolin; esate baterako, Pizkunde estiloan eraikitako marmol trabertinozko \"Piazza del Popolo\" edo Herriko Plaza ikusgarria. Katedrala, eliza mordoa, jauregiak, gotorlekuak, erromatarren aroko zubia, besteak beste, ikustekoak dira.\nEkonomia.\nIndustria berria sendotzen doa Ascolin. Hala ere, zerbitzuak eta nekazaritza (garia, olibak eta fruituak) dira oraindik ekonomia-jarduera nagusiak.\nAuzoak.\nAscoli Picenok auzo hauek ditu: Bivio Giustimana, Campolungo-villa sant'Antonio, Caprignano, Carpineto, Casa circondariale, Casalena, Casamurana, Case di Cioccio, Casette, Castel di Lama stazione, Castel Trosino, Cervara, Colle, Colle san Marco, Colloto, Colonna, Colonnata, Faiano, Funti, Giustimana, Il Palazzo, Lago, Lisciano, Lisciano di Colloto, Montadamo, Morignano, Mozzano, Oleificio Panichi, Palombare, Pedana, Piagge, Pianaccerro, Poggio di Bretta, Polesio, Ponte Pedana, Porchiano, Rosara, San Pietro, Santa Maria a Corte, Talvacchia, Taverna di mezzo, Trivigliano-villa Pagani, Tronzano, Valle Fiorana, Valle Senzana, Valli, Vena piccola, Venagrande, Villa S. Antonio."}
{"id": "341648", "revid": "119347", "url": "https://eu.wikipedia.org/wiki?curid=341648", "title": "Juzhno-Sakhalinsk", "text": "Juzhno-Sakhalinsk (), 1882-1905 bitartean Vladimirovka () eta 1905-1946 bitartean Toyohara (japonieraz: \u8c4a\u539f, \"Toyohara\") deitua, Errusiako hiria da, Ekialde Urrunean dagoen Sakhalin oblasteko hiriburua. Sakhalin uhartearen hegoaldean dago, Susuia ibaiaren ertzean, Korsakov portutik 42\u00a0km iparraldera. 2010ean 181.728 biztanle zituen.\nHistoria.\nJuzhno-Sakhalinsken sorburua 1882. urtean sortutako \"Vladimirovka\" errusiar kokalekua izan zen.\n1904-1905ko Errusia-Japonia Gerrari amaiera eman zion Portsmoutheko Hitzarmenaren ondorioz, Sakhalin uhartearen hegoaldea Japoniaren esku geratu zen. Ordura arte \"Vladimirovka\" zenari japoniarrek \"Toyohara\" (\u00abEmankortasunaren ibarra\u00bb) izena eman eta Karafutoko prefekturako hiriburu izendatu zuten. Bigarren Mundu Gerraren amaieran sobietarrek hiria berreskuratu zuten; Juzhno-Sakhalinsk izendatu eta hiriburu administratibo bihurtu zuten.\nOraindik ere Errusiaren eta Japoniaren arteko gatazkak bizirik dirau, batez ere inguruko petrolio- eta gas-hobiengatik. Edozein modutan ere, Japoniak, Txinak eta Hego Koreak baliabide horien eskari handia daukatenez, hiria eta ingurua hazten doaz.\nJaponiar garaiko eraikin gutxi daude zutik gaur egun Juzhno-Sakhalinsken; horietako bat, ikusgarrienetarikoa, Eskualdeko Ikasketen Sakhalingo Museo bihurtuta dago.\nKlima.\nJuzhno-Sakhalinskek klima kontinental hezea du, \"Dfb\" K\u00f6ppen klima sailkapenaren arabera."}
{"id": "341649", "revid": "105290", "url": "https://eu.wikipedia.org/wiki?curid=341649", "title": "Xumen", "text": "Xumen (bulgarieraz: \u0428\u0443\u043c\u0435\u043d, Bulgariako sistema ofizialaren arabera: \"Shumen\") Bulgaria ipar-ekialdeko hiri bat da, Xumen probintziako hiriburua. 2008. urtean 86.978 biztanle zeuden.\n1950-1965 urte bitartean \"Kolarovgrad\" izena izan zuen hiriak, Bulgariako Vasil Kolarov agintariaren omenez.\nEkipamendua.\nBesteak beste, hamaika eskola daude Xumenen, bost eskola publiko eta institutu bi. Goi mailako hezkuntzako zentroak dira Xumengo Unibertsitatea eta Vasil Levski Unibertsitate Militar Nazionaleko Aireko Defentsa eta Artilleria Fakultatea. Astronomia-behatokia ere badago Xumenen."}
{"id": "341650", "revid": "58701", "url": "https://eu.wikipedia.org/wiki?curid=341650", "title": "Vercelli", "text": "Vercelli (piemonteraz: \"V\u00ebrs\u00e8j\") Italia iparraldeko hiria da. Piemonte eskualdean dago, Vercelliko probintzian. 2012an 47.115 biztanle zituen.\nSesia ibaiaren ertzean dago, lautada handi baten erdialdean, Milan eta Turinen artean, eta Suitza eta Liguriako itsasoaren artean. Ibarra oso ondo ureztatuta dago, eta arroz-soro handiak daude. Europako arroz ekoizle handienetarikoak dira Vercellin, eta mundu osora esportatzen dute.\nMugan ditu udalerri hauek: Asigliano Vercellese, Borgo Vercelli, Caresanablot, Desana, Lignana, Olcenengo, Palestro, Prarolo, Salasco, Sali Vercellese, San Germano Vercellese, Villata eta Vinzaglio.\nHistoria.\nLiguriako libici tribuaren hiriburua izan zen \"Oppidium Vercellae\"; Galia Zisalpinokoa izan zen. K.a. 89. urtean zuzenbide erromatarra ezarri zuten. Estrabonen sasoian gotortutako hiribildua zen, baina K.a. 42. urtean udalerri izendatu zuten, eta indarra hartzen joan zen. Apolo (\"Apollinae Vercellae\") zen gehien gurtzen zuten jainkoa. IV. menderako apezpiku-egoitza zen Vercelli, lehenengoz, San Eusebiorena.\nInguruetan urre-meatzeak zeuden: \"Ictimuli\" edo \"Vicus Ictimulorum\".\nMonumentuak.\nSan Andrea basilika da monumenturik ezagunena: 1219. urtean hasi ziren eraikitzen, eta hainbat estiloz eginda dago, hala nola lombardoa, erromanikoa eta gotikoa. Aipagarriak dira, beste batzuen artean, hauek ere: San Eusebio katedrala, Angello Dorrea, Torre di Citt\u00e0 dorrea, Borgogna Museoa, Camilo Leone Museoa, eta abar. Kultura-ondare aberatsa dago Vercellin, arte eta arkitekturakoa ez eze, baita dokumentala ere."}
{"id": "341651", "revid": "536", "url": "https://eu.wikipedia.org/wiki?curid=341651", "title": "Porto Velho", "text": "Porto Velho (\"Portu Zaharra\") Brasilgo hiri bat da, Rondonia estatuko hiriburua. Amazonas ibaira isurtzen den Madeira ibaiko eskuineko ertzean dago Porto Velho. 2010. urtean 435.732 biztanle zeuden.\nPorto Velhok, bere zabalera guztian 34.068,5\u00a0km\u00b2 ditu; horietatik 41,2\u00a0km\u00b2 hiriguneari dagozkio. Udalerri izaera 1914. urtean eman zioten, Mato Grosso estatukoa zenean. 1943. urtean, Guajar\u00e1 Mirim udalerriarekin batera, Guapor\u00e9ko Lurralde Federalaren barruan sartu zen. 1956. urtean Guapor\u00e9ri \"Rondonia\" izena ipini zioten, eta estatu bihurtu zuten 1981. urtean.\nKlima.\nPorto Velhon, orokorrean, klima tropikal oso beroa eta oso hezea daukate. Jaso duten tenperatura hotzena 7,4\u00a0\u00b0C-koa izan zen, 1975. urteko uztailean. Tenperatura beroena 1963. urteko abuztuaren 27an jaso zuten, 39,9\u00a0\u00b0C-koa. Euri gehien egin duen eguna, jasotako datuen arabera, 1990. urteko urtarrilaren 5ean izan zen."}
{"id": "341652", "revid": "512", "url": "https://eu.wikipedia.org/wiki?curid=341652", "title": "Zalaegerszeg", "text": "Zalaegerszeg (; ; ) mendebaldeko Hungariako hiria da, Zala konderriko hiriburua. Zala ibaiaren ertz bietan kokatuta dago, Austria, Eslovenia eta Kroaziako mugetatik hurbil. 2015ean 58.959 biztanle zituen.\nGeografia.\nZalaegerszeg Panoniako ordokiaren mendebaldean dago, Balaton lakuaren eta Austriako mugaren artean, Budapestetik 220\u00a0km hego-mendebaldera.\nBiztanleria.\n2011n Zalaegerszegen 59.933 lagun bizi ziren; etniari dagokionez, %86,2 hungariarrak ziren, %1,4 ijitoak eta %0,9 alemaniarrak.\nZalaegerszegeko bilakaera demografikoa (1870-2015)"}
{"id": "341653", "revid": "119347", "url": "https://eu.wikipedia.org/wiki?curid=341653", "title": "Magnitogorsk", "text": "Magnitogorsk () Errusiako Txeliabinsk oblastean dagoen hiri industriala da. Ural mendien hegoaldeko muturrean dago, Ural ibaiaren bi ertzeetan, Txeliabinsketik 250 km hego-mendebaldera eta Moskutik 1.400 km ekialdera. 2010ean 407.775 biztanle zituen.\nHistoria.\nIosif Stalinek 1930eko hamarkadan ezarri zituen Bost Urteko Planak garatzen aurrenengo ibili zen Magnitogorsk, eta ondorioz, hiria oso azkar garatu zen. Inguruan ugari zeuden burdin-hobiak ustiatuz, siderurgia-industria eraiki zuten. Hala ere, bertakoak adituak ez zirenez, lanak zuzentzeko kanpoko langileak ekarri zituzten Magnitogorsk hirira. Bigarren Mundu Gerran oso garrantzitsu eta estrategikoa izan zen, sobietarren tankeetatik erdiak bertan egindakoak zirelako, eta baita jaurtigai gehienak ere.\n1980ko hamarkadan, sobietar sistema politiko eta ekonomikoa aldatzeko asmoz, Mikhail Gorbatxovek bultzatu zuen Perestroikaren ondorioz Magnitogorsk asko aldatu zen; izan ere, Magnitogorskeko Metalurgia-gune Konbinatua (MMK) lantegi erraldoia esku pribatuen esku geratu zen. Trenbidea berreraiki zuten, eta baita aireportu berria ere. Edozein modutan ere, burdin-meatzeak agortu zituztenetik, lehengaia Kazakhstanetik inportatu behar izaten dute."}
{"id": "341654", "revid": "46380", "url": "https://eu.wikipedia.org/wiki?curid=341654", "title": "Krems an der Donau", "text": "Krems an der Donau Austriako hiri bat da, Austria Behereko estatuan dagoena. Herrialdeko Viena hiriburutik 70\u00a0km inguru mendebaldera dago.\nErdi Aroan Krems an der Donaun komunikabide-gune garrantzitsua zegoen; merkataritza-hiria zen, Krems ibaia Danubiora isurtzen den lekuan dagoenez, ibai-garraioari esker, besteak beste.\nGaur egun industria-hiria da; turismoak indar handia du, eta ikasle askok ere jotzen dute Kremsera.\nHistoria.\nOton III.aren agiri batean jaso zuten lehenengoz Kremsen berri, heldu den dokumentazioaren arabera. Edozein modutan ere, herria lehendik zegoen, antza; esate baterako, orain dela 27.000 urteko ume baten hilobia aurkitu dute bertan, Austrian aurkitu izan duten hilobirik zaharrena.\nMugak.\nKremsen mugan udalerri hauek daude: Stratzing, Langenlois, Rohrendorf bei Krems, Gedersdorf, Traismauer, Nu\u00dfdorf ob der Traisen, Paudorf, Furth bei G\u00f6ttweig, Mautern an der Donau, D\u00fcrnstein, eta Senftenberg."}
{"id": "341655", "revid": "336", "url": "https://eu.wikipedia.org/wiki?curid=341655", "title": "Sinope (Turkia)", "text": "Sinope (hititeraz: \"Sinuwa\"; grekoz: \u03a3\u03b9\u03bd\u03ce\u03c0\u03b7, \"Sinope\") Turkiako hiria da, Itsaso Beltzeko eskualdean; itsas portua du. Sinop probintziako hiriburua da.\nK.a. I. milurtekoan grekoen Itsaso Beltzeko (\"Ponto Euxino\") kolonia nagusietarikoa izan zen, Paflagoniako kostaldeko penintsula batean, Carambis lurmuturraren ondoan. Edozein modutan ere, oso hiri oparoa izan zen, arrantza- eta merkataritza-hiria nagusiki. XIX. mendean Konstantinopla (gaurko Istanbul) eta Trebizonda (gaurko Trabzon) arteko ibilbidea egiten zuten ontzien bigarren portua zen.\nHan jaioak dira, besteak beste, Diogenes \"Zinikoa\" filosofoa (K.a. 412. urtean), Difilo dramaturgoa (K.a. 360-350 inguruan), eta Mitridates VI.a erregea (K.a. 132. urtean)."}
{"id": "341656", "revid": "512", "url": "https://eu.wikipedia.org/wiki?curid=341656", "title": "Lipari", "text": "Lipari (; ) Italiako uharte bat da, Eoliar artxipelago bolkanikoko zazpi uharteetariko bat. Tirreniar itsasoan dago, Siziliako iparraldean; Messinako probintziaren izen bereko udalerriari dagokio. Lipari artxipielagoko uharterik handiena da, 37,29 km\u00b2-ko azalerarekin, eta portu garrantzitsuena ere bertan dago. Biztanleriari dagokionez, handiena da: 10.000 biztanle ditu, eta haietatik 4.400 inguru Lipari hiriburuan bizi dira.\nIzena kontuan hartuz, artxipielago osoari sarritan esaten zaio \"Lipariko uharteak\", Lipari uharte garrantzitsuenak izena emanda; Eoliar uharteak\" esaten zaie, oro har. UNESCOk 2000. urtean Gizateriaren ondare izendatu zuen.\nMarina Cortako portuko Ugo di Sant'Onofrio Plaza da Lipariko gunerik garrantzitsuena.\nGeografia.\nLipari artxipielago bolkanikorik handiena da Vesuvio eta Etna sumendien artean. Irlen azalera 37,7 km\u00b2-koa da, Siziliatik 30 kilimetrora. Hiri nagusiaz gain, populazio gehiena lau herri handienetan bizi da: Pianoconte, mendebaldean; Quattropani, ipar-mendebaldean; Acquacalda ipar kostaldean, eta Caneto, ipar kostan, Lipari hiritik iparraldera.\nGeologia.\nGeologoak ados daude adieraztean Lipari irlak sumendizko lau mugimenduk sortu zituztela. Hauetariko garrantzitsuena hirugarrena izan zen, K.a. 20000-13000 artean gertatu zena. Beste mugimendu aipagarri bat jazo zen K.a. 9000. urtean. Erregistratu den azken erupzioa K.o. V. mendean gauzatu zen, haizeak apar-harriekin eta hautsekin irlako erromatar herriak estali zituenean. Sumendiak indarrean daude eta fumarolak eta iturri termalak ikusgai dira. Jatorri bolkanikoarengatik, irla apar-harriz eta obsidianaz estalirik dago. Apar-harrizko lanak Lipariko ohizko jarduera izan da, mundu osora esportatuz.\nHistoria.\nNeolito Aroa.\nNeolitoan, Lipari, Sardiniaren antzera, obsidianako merkatal gunea izan zen. Sumendi-beira beltz hau oso preziatua izan zen; gune batez hainbat aho zorrotzezko xaflak atera zitezkeelako. Giza-presentzia K.a. 5000 urtekoa da, nekropoliek adierazten duten moduan. Halaere, tokiko legendak Liparus eponimoa ematen dio Campaniatik etorritako buruzagi bati.\nBrontze Aroa.\nMizenastar aldian, Liparik zeramika ekoiztu zuen I. Periodo Heladikotik III. Periodo Heladikora .\nBurdin Aroa.\nLipariko habitata moztu zen K.a IX. mendean ausoniar zibilizazioa erre zenean berreraiki gabe. Etxeko objektu asko berreskuratu dira ikaztutako tokitik.\nGreziar eta erromatar aldiak.\nKnidoko lehen kolonoak Liparira heldu ziren K.a. 580. urtearen inguruan, Sizilian lehorreratzeko saioek kale egin zutenean haien buruzagia, Pentathlos, hiltzean. Gaurko Castello inguruan ezarri ziren. Kolonoek, Tirreniar itsasoa kontrolatzearren, etruskoak garaitu zituzten. Kartagotarrek irlak kontrolatu zituzten Dionisioren kontra borroka egin zutenean, K.a. 394an, baina afrikarrak joan zirenean, polisak aliantza hirukoitza batean sartu ziren, non Dionisiok sortutako Tindaris kolonia berria baitzegoen. Lipariko ekonomia garatu zen, baina K.a. 304an, Agatoklesek traizio baten bitartez hiria hartu zuen baina, dirudienez, harrapakin guztia itsas-ekaitz batean galdu zuen. Berreskuratutako objektu asko gaur egun Lipariko Aeoliar Museoan daude. Lipari Kartagoko flotaren basea biakatu zen Lehen Gerra Punikoan, erromatarrek konkistatu bazuten ere K.a. 252-251. urteetan. Gerora, Agripak okupatu zuen Ponpeioren kontrako Augustoren kanpainan. Erromatar inperioaren garaian, erretiroko tokia izan zen bainuengatik, gaur egun erabiltzen direnak.\nErdi Arotik gaur egun arte.\nBeharbada, Lipari izan zen apezpiku-egoitza K.o. III. menditik aurrera. Lehenengo gotzainak, San Agatonek, kostara heldutako San Bartolomeren hautsak aurkitu zituen eta gurtzeko, katedralean jarri zituen. Gaurko erlikiak, gutxienez, 546 urtekotzat jo dituzte.\nIX. mendean arabiarrek Lipari konkistatu eta gero, pirata sarrazenoek Tirreniar itsasoko kostak harpilatzen zituzten. K.a 839an, sarrazenoek biztanle gehienak hil zituzten, San Bartolomeren erlikiak Beneventora mugitu ziren eta, azkenean, Lipari guztiz bertan behera utzi zen eta bi mendez hutsik geratu zen. Normandoek arabiarrak Sizilian garaitu ondoren 1060-1090 artean, irla populatu zuten, 1083. urtean. Lipariko apezpiku-egoitza 1131an berrezarri zen. Piraten erasoak gorabehera, irla beti populatuta egon da. Irlako gobernua normandoengandik Hohenstaufen erregeengana igaro zen. Beste ondorengo agintariak izan ziren Anjou eta Aragoi familiakoak, Karlos I.a heldu arte.\nFranko-otomandar erasoa.\n1544. urtean, Hayreddin Bizargorriak, aren flotarekin batera franko-otomandar aliantza eginez, Lipari harpilatu eta populazio guztia esklabo bilakatu zuten. J\u00e9r\u00f4me Maurandek deitoratu zuen kristauak esklaboak egitea. Zenbait hiritarren erreskatea ordaindu ondoren, irletara itzuli ziren. Karlos I.ak birpopulatu zuen irla eta 1556an, greziar akropoliaren harresien gainean beste handiago batzuk eraiki zituen. Gotorleku honek, gaur egun dirauenak, biztanleak babestu zituen, baina irlaren gainontzekoak ez ziren harpilaketaz aske izan Mediterraneoko pirateria desagertu arte, XIX. mendean.\nUhartea, Bi Sizilietako Erresumaren bitartez sartu zen Italian.\nXX. mendea.\n1930 eta 1940 hamarkadetan, Lipari erabili zen preso politikoak atxilotzeko, hala nola, Emilio Lussu, Curzio Malaparte, Carlo Rosselli, Giuseppe Ghetti eta Edda Mussolini."}
{"id": "341657", "revid": "56334", "url": "https://eu.wikipedia.org/wiki?curid=341657", "title": "Ralph M. Steinman", "text": "Ralph Marvin Steinman (Montreal, 1943ko urtarrilaren 14a - Manhattan, New York, 2011ko irailaren 30a) immunologo kanadarra izan zen, judua eta Rockefeller unibertsitateko biologia zelularreko ikertzailea.\n2011. urtean Medikuntzako edo Fisiologiako Nobel Saria irabazi zuen (Bruce Beutler eta Jules Hoffmannekin batera) zelula dendritikoen aurkikuntzagatik. Rockefeller unibertsitateak Steinmanek Nobel Saria irabazi zuela aditzera eman zuenean, honen heriotzaren berri eman zuen (2011ko irailaren 30ean). Hala, Nobel saria irabazi duen bigarren hildakoa da.\n1973an \"zelula dendritiko\" terminoa sortu zuen, Zanvil A. Cohnen laborategian eta Rockefeller unibertsitatean doktoratu-ondoko bere lanean ari zela.\nSteinmanek sari ugari irabazi zituen: Albert Lasker saria (2007), Nazioarteko Gairdner Fundazioaren saria (2003), eta William B. Coley saria (1998), besteak beste.\nBestalde, Estatu Batuetako Medikuntza Institutuko kide izan zen 2002 urtea geroztik, eta Ameriketako Estatu Batuetako Zientzien Akademia Nazionaleko kide 2001etik aurrera.\nSteinmanek Montrealeko McGill unibertsitatean ikasi zuen, eta medikuntza-doktoregoa 1968an burutu zuen Harvard Unibertsitatean. Medikuntza-heziketa osatu zuen Massachusettseko ospitalean."}
{"id": "341658", "revid": "336", "url": "https://eu.wikipedia.org/wiki?curid=341658", "title": "Torres itsasartea", "text": "Torres itsasartea Australiako hegoaldearen eta Ginea Berriko iparraldearen arteko itsasartea. Ozeaniako eremuan, Indiako ozeanoko Arafura itsasoa (mendebaldera) eta Ozeano Bareko Koral itsasoa (ekialdera) batzen ditu. 150 km-ko zabalera dauka itsasarteak.\nHegoaldera, Australiako York lurmuturraren penintsulako iparralderengo lekuan dagoen York lurmuturra dago; iparraldera, Papua Ginea Berria estatuko Mendebaldeko probintzia.\nTorres itsasartea ez da sakona, eta koralezko arrezifeengatik eta uharteengatik ontziz zeharkatzeko oso zaila da. Besteak beste, Torres itsasarteko uharteak daude eremu horretan: han Torres itsasarteko uhartetar melanesiarrak bizi dira. Uharte nagusiak: Galesko Printzearen uhartea (204,6 km\u00b2), Moa (171,7 km\u00b2), Saibai (107,9 km\u00b2), Badu (97,8 km\u00b2), Boigu (72,2 km\u00b2) eta Horn (53,8 km\u00b2).\nBanaketa administratiboa.\nAdministratiboki, hauei dagokie: Papua Ginea Berria estatuko Mendebaldeko Probintziari, eta Australiako Queensland lurraldeari.\nHistoria.\nLuis V\u00e1ez de Torres espainiarrak zeharkatu zuen estreinakoz Torres itsasartea, 1606. urtean, Pedro Fern\u00e1ndez de Quir\u00f3sen espedizioarekin \"Terra Australis Incognita\"ren bila zihoazela: Quir\u00f3s Mexikora itzuli zen, baina Torresek aurrera jarraitu zuen espedizioaren buru, Manilarantz, besteak beste Moluka uharteetatik zehar igarota. Denbora askoan Espainiar Inperioak isilean gorde zuen pasabide honen berri, britainiarrek 1762. urtean harrapakinetako altxorrean informazioa aurkitu zuten arte."}
{"id": "341659", "revid": "336", "url": "https://eu.wikipedia.org/wiki?curid=341659", "title": "Transkaukasiako Sobietar Errepublika Federatibo Sozialista", "text": "Transkaukasiako Sobietar Errepublika Federatibo Sozialista (errusieraz: \u0417\u0430\u043a\u0430\u0432\u043a\u0430\u0437\u0441\u043a\u0430\u044f \u0421\u043e\u0432\u0435\u0301\u0442\u0441\u043a\u0430\u044f \u0424\u0435\u0434\u0435\u0440\u0430\u0442\u0438\u0301\u0432\u043d\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0301\u0447\u0435\u0441\u043a\u0430\u044f \u0420\u0435\u0441\u043f\u0443\u0301\u0431\u043b\u0438\u043a\u0430, \u0417\u0421\u0424\u0421\u0420) Sobietar Batasuna osatzen zuten errepubliketariko bat izan zen; 1922\u20131936 bitartean iraun zuen. \"Transkaukasiako Errepublikak\" esaten zitzaien Georgiak, Armeniak eta Azerbaijanek osatzen zuten. Tiflis zen hiriburua.\nLurraldez, 186.100 km\u00b2-ko azalera zeukan Transkaukasiako Sobietar Errepublika Federatibo Sozialistak. Sobietar errubloa zerabilten, eta errusiera zen hizkuntza ofiziala.\nErrusiar Inperioa 1917. urtean desegin zenean, Kaukasoko probintziek euren estatu federala sortu zuten, Transkaukasiako Errepublika Demokratiko Federala, baina 1918. urtean hori ere desegin egin zen. Hurrengo urteetan gerra zibilak jasan zituzten, Armada Gorriak ere parte hartuta, eta Sobietar Errepublika bihurtu ziren. 1922. urteko abenduan lurralde guztiak errepublika bakarrean bateratu zituzten, Transkaukasiako Sobietar Errepublika Federatibo Sozialista eratuz hain zuzen ere.\n1936. urteko martxoan Transkaukasiako Sobietar Errepublika Federatibo Sozialista desegin zen, eta hauek sortu ziren: Armeniako Sobietar Errepublika Sozialista, Georgiako Sobietar Errepublika Sozialista eta Azerbaijango Sobietar Errepublika Sozialista."}
{"id": "341660", "revid": "105290", "url": "https://eu.wikipedia.org/wiki?curid=341660", "title": "Tulcea", "text": "Tulcea (bulgarieraz, errusieraz eta ukraineraz: \u0422\u0443\u043b\u0447\u0430, \"Tulcha\"; turkieraz: \"Hora-Tep\u00e9\" edo \"Tol\u00e7u\") Errumaniako hiri bat da, Tulceako konderriko hiriburua. Dobruja eskualdean dago, Danubio ibaiaren ertzean. 2002. urtean, 91.875 biztanle zituen.\nHistoria.\nHiria K.a. VIII. mendean sortu zuten traziarrek; \"Aegyssos/Aegyssus\" izena zeukan. I. mendean erromatarrek eskuratu zuten, eta harresiz eta dorrez gotortu zuten: oraindik aztarnak daude. IV-V. mendeetan bizantziarren esku egon zen; gerora, bulgariarrenean, Genovakoen esku, eta Valakiakoen menpe egon zen aldi batez, 1416. urtean Otomandar Inperioak konkistatu zuen arte. 1848. urtean ontziola zeukan hiri txiki bat zen; hiri-izaera 1860. urtean eman zioten, probintziako hiriburu izendatu zutenean. Errumanian 1878. urtean sartu zen, Dobruja osoarekin batera.\nGeografia.\nDanubioren deltak lurraldeko eremu gehiena hartzen du; izan ere, gaur egun Europako Biosfera erreserba handiena da: hegazti-mota ugari bizi dira bertan, besteak beste.\nArrantza da jarduera-ekonomiko nagusia. Aker ontziolan egiten dute lan hiriko biztanle askok."}
{"id": "341662", "revid": "512", "url": "https://eu.wikipedia.org/wiki?curid=341662", "title": "Klotario I.a", "text": "Klotario I.a Zaharra (497 - 561eko azaroaren 29a) frankoen monarka bat izan zen, eta Klovis eta Klotilderen seme gazteena zen. Neustriako erregea (511-561), Orl\u00e9ansekoa (532-561), Borgoinakoa, Txildeberto anaiarekin partekatu zuena (534-558), Austrasiakoa (555-561) eta Paris eta Borgoinakoa (558-561) izan zen.\nErregealdia.\n\"Regnum Francorum\" banatu egin zuten Klotarioren aita hil zenean, eta Klotariok Neustria jarauntsi zuen. Ingondarekin ezkondu zen 517an.\nKlodomir anaia hil zenean (524), Klotario haren alargunarekin, Gondiokerekin, ezkondu zen. Hala ere, ez zuen anaia defuntuaren lurraldea bereganatu, lege salikoak erresuma Klodomirren semeen artean banatzera behartu baitzuen. Hori saihesteko asmoarekin, Klotario Txildebertorekin batu zen eta oinordeko gazteen hilketa prestatu zuten. Hiru anaietatik, bi erailak izan ziren, eta azkenak, (Klodoaldok) bere parteari uko egin eta monje-bizitza aukeratu zuen. Klotariok eta Txildebertok anaiaren lurraldea beraien artean banatu ahal izan zuten. Sigeberto I.ak, Klotarioren semeak, oinordetu zuen erresuma.\n531n Radegundarekin ezkondu zen, baina Poitiersko komentu batera, Europako lehenengo komentu femeninoa, erretiratzea nahiago izan zuen. Klotario Ingondarekin ezkondu zen berriz ere 532an eta gero haren ahizpa Arnegondarekin.\nTeodobaldoren heriotzak, anaia defuntuarenak 555ean eta Txildebertorenak, oinordekorik utzi gabe, 558an, Klotariok \"Regnum Francorum\" berriz batu ahal izatea eragin zuen."}
{"id": "341663", "revid": "1519", "url": "https://eu.wikipedia.org/wiki?curid=341663", "title": "Kakhetia", "text": "Kakheti edo Kakhetia (, Kakheti), Georgiako 11 eskualdeetako bat da. Hiriburua Telavi da.\nEskualdea zortzi udalerrik osatzen dute."}
{"id": "341664", "revid": "105290", "url": "https://eu.wikipedia.org/wiki?curid=341664", "title": "Caserta", "text": "Caserta ( ahoskatua) Italiako hiri bat da, Campania eskualdekoa. Casertako probintziako hiriburua da. Terra di Lavoro eskualde historikoaren lautada emankorrean kokatuta dago.\nMugakideak.\nCasertak honako udalerri hauekin egiten du muga:\nHistoria.\nHiri modernoa XVI. mendeaz geroztik garatu zen, apezpiku-egoitza zen CasertaVeccchiatik 10\u00a0km-ra baitago. Hiriaren urrezko arora XVIII. mendean izan zen, Karlos III.a Espainiakoak bertan eraikiarazi zuenean bere jauregi berria (1870ean amaitua).\nXIX. mendean hiria azkar garatu zen. 1818an, Terra di Lavoro probintziako buru bilakatu zen, eta 1842an bertara lekualdatu zen Caserta Vecchiako apezpiku-egoitza.\nBigarren Mundu Gerran, Casertan sinatu zuen kapitulazioa Italiako armada alemanak 1945ean.\nMonumentuak.\nAipagarria da errege-jauregi barrokoa, bere lorategi eta iturriekin; Europan XVIII. mendean eraikitako eraikinik handienetako bat da. Jauregia eta haren lorategia, Vanvitelliren akueduktua eta San Leucio eraikin-multzoa Gizateriaren Ondare izendatu zituen UNESCOk 1997an."}
{"id": "341665", "revid": "56334", "url": "https://eu.wikipedia.org/wiki?curid=341665", "title": "Jack W. Szostak", "text": "Jack William Szostak (Londres, 1952ko azaroaren 9a) biologo molekularra, estatubatuar nazionalizatua.\nTelomerasa izeneko entzimaren inguruan egindako lanagatik famatua da. Elizabeth Blackburn eta Carol Greiderrekin batera jaso zuen 2009ko Medikuntzako Nobel Saria.\nSzostak Ameriketako Estatu Batuetako Zientzien Akademia Nazionala, Arteen eta Zientzien Ameriketako Estatu Batuetako Akademia eta New Yorkeko Zientzia Akademiaren kidea da."}
{"id": "341666", "revid": "512", "url": "https://eu.wikipedia.org/wiki?curid=341666", "title": "Moraceae", "text": "Moraceae, landare loredunen familia, Rosales ordenakoa.\nFamilia honetan, 40 genero eta 1.400 espezie inguru daude, 5 tributan sailkatuta. Gure artean, espezie ezagunenetako batzuk hauek dira: pikondoa (\"Ficus carica\"), banianoa (\"Ficus benghalensis\"), masustondo zuria (\"Morus alba\"), ogi-arbola (\"Artocarpus altilis\") eta osageen laranjondoa (\"Maclura pomifera\").\nZuhaitzak edo zuhaixkak izan daitezke, hostoiraunkorrak edo hostoerorkorrak, baina gutxitan izaten dira belarkarak. Hostoak bakun eta koskadunak izan ohi dira. Loreak txikiak, sexubakarrak eta monoklamideoak. Zenbait lore multzokatuk osatzen dute maiz lore antzeko egitura. Fruituak konposatuak izan ohi dira.\nMoraceae familiako landare-espezieen izerdiak latex izeneko substantzia du."}
{"id": "341667", "revid": "448", "url": "https://eu.wikipedia.org/wiki?curid=341667", "title": "Khimki", "text": "Khimki () Errusiako mendebaldeko hiri bat da, Mosku oblastekoa. Hiri estatusa 1939an lortu zuen. 2010ean 207.425 biztanle zituen."}
{"id": "341668", "revid": "119347", "url": "https://eu.wikipedia.org/wiki?curid=341668", "title": "Pierre-Gilles de Gennes", "text": "Pierre-Gilles de Gennes (1932ko urriaren 24a - Orsay, 2007ko maiatzaren 18a) fisikari frantsesa, Fisikako Nobel Sariduna (1991).\nParisen jaio zen, Frantzian. Gennes \"\u00c9cole Normale Sup\u00e9rieure\"n ikasi zuen. 1955ean, ingeniari ikertzaile gisa ibili zen Saclayko \"Commissariat \u00e0 l'\u00c9nergie Atomique\"n, neutroien sakabanaketari eta magnetismoari buruz ikertzen A. Abragam eta J. Friedel-ekin. Doktoregoa 1957an lortu zuen.\nLorentz Domina eta Wolf saria irabazi zituen 1990ean. \"\u00c9cole Sup\u00e9rieure de Physique et de Chimie Industrielles de la Ville de Paris\"eko (ESPCI) zuzendaria izan zen. 1976tik 2002ra.\nNobel Saria jaso zuen 1991ean, sistema sinpleetako ordenarekin zerikusia duten fenomenoak ikertzeko metodoak materiaren forma konplexuagoetara ere zabal daitezkeela aurkitzeagatik, zehazki kristal likidoetara eta polimeroetara.\n2007ko maiatzaren 23an hil zen."}
{"id": "341669", "revid": "1545", "url": "https://eu.wikipedia.org/wiki?curid=341669", "title": "Faisalabad", "text": "Faisalabad ((; 1977ra arte, Lyallpur) Pakistango hiri eta barruti bat da, Punjab probintziakoa. Chenab ibaia hiritik 30 km ipar-mendebaldera dago. Lahoreren ondoren, Punjab probintziako hiririk handiena da. Pakistango hirietan hirugarrena da. Pakistango erdialdeko industriagune garrantzitsua da, eta errepideen eta trenbideen gune batean dago.\nPunjabeko erdialdeko lautadan dago, eta inguruko nekazaritza-produktuen merkataritzaren gunea da. Industria kimiko garrantzitsuak daude, eta ehungintza eta elikagaigintzako industriak ere bai. Nekazaritza Unibertsitatearen egoitza da (1906an sortua).\nKlima aridoa du: uda (apiriletik urrira) beroa da (udako batez besteko tenperatura maximoa 39\u00a0\u00b0C da, eta minimoa 27\u00a0\u00b0C), eta negua (azarotik martxora) epela (neguko batez besteko tenperatura maximoa 17\u00a0\u00b0C da, eta minimoa 6\u00a0\u00b0C). Euri gutxi egiten du (300 mm urtean, batez beste), eta ia uztailean eta abuztuan bakarrik egiten du euria.\nHiria 1890ean sortu zen, eta Lower Chenab koloniako gune operatiboa izan zen. 1898an udalerri-kategoria eskuratu zuen.\n2005ean, Faisalabad hiri-barruti gisa berrantolatua izan zen, eta 8 herri autonomotan banatu:"}
{"id": "341670", "revid": "1519", "url": "https://eu.wikipedia.org/wiki?curid=341670", "title": "Bhubaneswar", "text": "Bhubaneshwar (oriya: \u0b2d\u0b41\u0b2c\u0b47\u0b28\u0b36\u0b4d\u0b2c\u0b30; hindia: \u092d\u0941\u0935\u0928\u0947\u0936\u094d\u0935\u0930) Indiako Odisha estatu federatuko hiriburua da, eta Kalingako antzinako hiriburua izan zen. Indiako ekialdeko kostaldean dago, Khurdha barrutian. Hiriak 837.737 biztanle zituen 2011n, eta 3.920.450 biztanle metropoli-eremuan. Orissako hiririk handiena da, eta eskualdeko gune ekonomiko eta erlijiosoa.\nHistoria.\nHiriak 3.000 urteko historia du, eta, historian zehar, \"Toshali, Kalinga Nagari, Nagar Kalinga, Ekmra Kanan, Ekmra Kshetra\" eta \"Mandira Malini Nagari\" (\u00abtenpluen hiria\u00bb) izenak izan ditu.\nHiriak ondare arkitektoniko garrantzitsua du, Erdi Aroaz geroztik gune erlijiosoa izan baita: 600 bat tenplu hinduista ditu. Puri eta Konark hiriekin batera, \"Swama Tribhuja\" (\u00abUrrezko Triangelua\u00bb) eratzen du, Indiako ekialdeko gune turistiko nagusietako bat.\nHiri modernoa Otto K\u00f6nigsberger arkitekto alemanak diseinatu zuen 1946an, eta Indiako lehenengo hiri planifikatuetako bat da. Gune berde ugari ditu, eta Indiako hiririk garbienetako bat da.\nBhubaneswarrek Cuttack ordezkatu zuen Orissa estatuko hiriburutzan 1948an, Indiak independentzia lortu eta handik bi urtera. Cuttackekin batera, 1.400.000 biztanleko eremu bat osatzen du.\nAzken urteetan Indian gehien hazi den hirietako bat da. Informazioaren teknologien industria eta metalgintza dira industria-jarduera nagusiak. Unibertsitate eta eskola tekniko asko ditu."}
{"id": "341671", "revid": "336", "url": "https://eu.wikipedia.org/wiki?curid=341671", "title": "Malaka", "text": "Malaka (; , ) Malaysiako estatu bat da. Malakako penintsularen hegoaldean dago, Malakako itsasarteetako ekialdeko ertzean. Haren mugak dira Negeri Sembilan estatua iparraldean eta Johor estatua hegoaldean. Hiriburua Malaka Hiria da.\nEstatuak 1.664 km\u00b2 ditu, eta 2010ean 788.706 biztanle zituen, hau da, 470 bizt/km\u00b2-ko dentsitatea. Hiru barrutitan banatuta dago: Erdialdeko Malaka (Melaka Tengah) (314 km\u00b2), Alor Gajah (660 km\u00b2) eta Jasin (676 km\u00b2).\nHistoria.\n1400. urtearen inguruan sortu zen Malakako sultanerria, eta portugesek, Afonso de Albuquerque buru zela, 1511ko abuztuaren 24an menderatu zuten. Portugesek Malaka Hiria gotortu, eta portua sendotu zuten. Kokaleku estrategikoa duenez, Asiako hegoaldeko merkataritza-gune nagusietako bat izan zen, Goa eta Zeilanekin batera. Txina, Japonia, India eta Moluken arteko merkataritzaren erdigunea izan zen.\nFrantzisko Xabierkoak zenbait hilabete eman zituen Malakan 1545 eta 1546an, eta 1549an.\n1641ean nederlandarrek portugesak garaitu, eta eskualdea bereganatu zuten. Ekialdeko Indietako Konpainia Nederlandarraren base nagusietako bat ezarri zuten bertan. 1824ko Itun Anglo-nederlandarraren bidez, britainiarrek eskuratu zuten nederlandarrei Sumatrako lurralde batzuk ematearen truke.\nGeroztik, eta 1946 arte, britainiarren mende egon zen. Lehenik, Ekialdeko Indietako Konpainia Britainiarraren gobernupean, eta gero, Koroaren kolonia gisa."}
{"id": "341672", "revid": "96586", "url": "https://eu.wikipedia.org/wiki?curid=341672", "title": "Limasol", "text": "Limasol (, \"Lemesos\"; ) Zipreko bigarren hiri handiena, Limasolgo barrutiko hiriburua. Zipreko hegoaldeko kostaldean dago, Akrotiri badian. 2011ko erroldaren arabera, 235.056 biztanle zituen.\nHistoria.\nLimasol, Amathus eta Kourion antzinako hirien artean eraiki zen, eta horregatik, Bizantziar Inperioaren garaian Neapolis (\"Hiri berria\") izenarekin ezagutu zen.\nAntzinaroa.\nLimasol Amathus suntsitu ondoren sortua izan litekeela pentsatzen da, antzinako idazkietan ez baitago haren aipamenik. Ingurunea ordea antzinagotik populatua izan da, izan ere K.a. 2000 urteko hilobiak aurkitu baitira, baita K.a. VIII eta K.a. IV mendeen arteko hilobiak ere. Kolonizazio apal bat izango zela esan nahi du, hiria izatera iritsi ez zena.\nK.a. 85 urtean Tigranes II.a Handia Armeniako erregea Limasol dagoen eremura iritsi zen Siria, Libano eta Anatolia konkistatu ondoren. Aliatu greziarrak erromatarrengandik babestea zuen helburu.\n451. urtean izandako Kaltzedoniako kontzilioaren arabera Amathus eta Arsinoeko apezpikuek fundatu zuten hiria, hasiera hartan \"Theodosiana\" eta \"Neapolis\" izenekin ezagutu zena. VII. mendean Neapoliseko Leontios apezpikuak bere egoitza bertan zegoela idatzi zuen. X. mendean \"Lemesos\" izenarekin ezagutzen zen dagoeneko.\nZipreko Erresuma.\nXII. mendearen amaierako Hirugarren Gurutzadan gertakizun ezagunak izan ziren Limasolen. 1190ean Rikardo I.a Ingalaterrakoa Lur Santutik itzultzen ari zela ingelesen flotak ekaitz ugari izan zituen eta Kreta eta Rodas uharteetan geldialdiak egin zituen. Bere ezkongaia zen Berengela Nafarroakoa eta Joana Ingalaterrakoa eta Siziliako erregina zeramatzan ontzia Ziprera iritsi zen eta Limasol parean bota zuen aingura. Isaac Komnenos Zipreko enperadoreak itsasontzia hartu eta emakume biak bahitu zituen. Errege ingelesak Sizilian zuen armadari dei egin eta Zipre inbaditu zuen. Rikardo eta Berengaria Limasolen ezkondu ziren.\n1192an Zipreko Erresuma sortu zen, Lusignan Etxeko frankoak errege zituena. 1193an bertan Guy de Lusignan erregeak Limasolgo gaztelua eraiki zuen. Zipreko Erresumak iraun zuen hiru mendetan Limasolek oparotasun handia izan zuen. Apezpiku latindar ugari izan ziren Zipren eta monastegi ugari altxatu ziren. XIII. mendean Limasolgo kaia garraio eta merkatalgune garrantzitsua bihurtu zen eta garapen finantziero eta kulturala ekarri zion hiriari.\n1228an Zipreko tenplarioek eskatuta Frederik II.a Germaniakoa Limasolera iritsi zen. Tenplarioak Jhon Ibelen erregearen aurka egin zezan eskatzen zioten. Musulmanen aurka elkarrekin borrokatzeko aitzakiaz Frederik II.ak Ibelen Limasolera deitu zuen. ez ziren akordio batetara iritsi eta Frederik II.ak Zipreko hainbat hiri eskuratu zituen, tartean Limasol. Zipretik alde egin zuenean gobernadore germaniarrak utzi zituen hirien arduradun. 1229an Agirtako borrokan Ibelenen armada frankoak soldadu germaniarrak garaitu zituen eta uharte guztia berreskuratu zuen.\n1373an genovarrek Limasolgo gaztelua eskuratu zuten eta hiriari su eman zioten. Gazteluak ere kalte handiak jaso zituen eta berreraiki beharra izan zen. 1402 eta 1408an ere genovarrek eraso egin zioten hiriari baina ez zuten Limasol konkistatzea lortu. 1413an Egiptoko mamelukoen erasoari aurre egin zion baina 1425ean mamelukoek hiria hartzea lortu zuten eta suntsitu eta harpilatu egin zuten. Zipreko Janus erregea bahitu eta Kairora eraman zuten.\n1489an veneziarrek erosi zuten uhartea eta otomandarren mehatxua gertu ikusita hiriak gotortzea erabaki zuten. Limasolgo gaztelu zaharra ere handitu egin zuten. 1538an otomandarrek Limasol konkistatzea lortu zuten. Veneziarrek hiria berreskuratu zutenean gaztelua eraistea erabaki zuten, otomandarrek berriz eskura zezaten ekiditeko.\nOtomandar Inperioaren barnean.\n1570eko uztailean otomandarrek Zipre hegoaldeko hiriak konkistatu zituzten eta aurrera jarraitu zuten uharte guztia eskuratu arte. Limasol erresistentziarik jaso gabe hartu zuten. Hiriaren gainbehera etorri zen, konkistatzaileen interes faltagatik eta ezarri ziren zerga handien erruz. Hiriko komunitate biak ere banandu egin ziren; gazteluaren ekialdean turkiarren auzoa sortu zen eta mendebaldean greziar jatorriko zipretarrak gelditu ziren.\nBritainiar kolonia.\nBritainiarrek 1878an Zipre hartu zuten. Limasolgo aurreneko gobernadore ingelesa Warren koronela izan zen eta haren ekimenez hiriak aldaketa handiak izan zituen. Bideak garbitu ziren, animaliak erdigunetik atera zituen, zuhaitzak landatu ziren eta kaian nasak eraiki ziren itsasontziak karga eta deskarga hobeto egin ahal izateko. Posta eta telegrafo bulegoak eta ospitalea eraiki ziren eta egunkari bat jarri zen martxan 1880an. Urte berean linternak ezarri ziren hiria argitzeko, argi indarra 1912an iritsi zen. XIX. mendearen amaieran hotelak eraiki ziren.\nAldaketa moderno guzti hauek hiriaren bizitza artistiko eta intelektuala bultzatu zuten. Eskolak, antzokiak, arte galeriak, musika aretoak eta kirol elkarteak agertu ziren hurrengo urteetan.\nEkonomia.\nMediterraneo itsasoko merkataritza-portu garrantzitsuenetakoa da; eta arrazoi horregatik, Limasol bihurtu da eskualdeko turismo-, merkataritza- eta zerbitzu-hornitzaile gune nagusiena.\nLimasolgo portu berria 1973an eraiki zen eta 1974ko Turkiaren inbasioaren ondoren uharteko itsas-portu nagusia bihurtu zen. 2000 urtean 3.589.000 tona karga jaso zuen eta milioi bat bidaiari jaso eta atera zen bertatik. Gaur egun 50 gurutzaontzi linea hartzen ditu. Limasolgo portura ehunka mila errefuxiatu iristi dira azken urteotan, gehienak Libano aldetik datozenak. Portuaren mendebaldean Erresuma Batuko Akrotiri eta Dhekelia base subirano burujabeak daude.\n1974ko Turkiarren inbasioaren beste albo-ondorio bat turismoaren garapenaren hasiera izan zen. Limasolgo turismo-eremua ekialdetik hasita Amathuseraino iristen da. Hiraren erdiguneko turismoaz gain Limasolek hainbat hondartza ere baditu. Troodos mendien hegoaldeko magalak ardo eta brandy ekoizle oparoak dira. Limasoleko ardoak Europa guztira exportatzen dira gaur egun.\nLimasol Zipreko bigarren hiria izanik industriagune garrantzitsua ere bada. 350 lantegi inguru ditu eta ehungintza, altzarigintza, zapatagintza, elikagaien industria, metalgintza eta elektronika gaiak ekoizten dituzte besteak beste.\nDemografia.\nHistorikoki Limasolgo komunitate nagusiak greziarrak, turkiarrak eta armeniarrak izan dira. 1960tik aurrera eta bereziki Turkiak uhartearen iparraldea konkistatu zuenean handik ihes egin zuten greziar jatorriko zipretar ugari iritsi zen Limasolera. Era berean Limasolen zeuden turkiar zipretar askok ere iparralderako bidea hartu zuten. 1960ko erroldan hiriaren populazioa 43.593 biztanletakoa zen, hauetatik 37.478 greziar jatorrikoak eta 6.115 turkiar jatorrikoak.\nSobietar Batasuna amaitu zenean Pontoko greziar ugarik Ziprera jo zuten eta gaur egun Limasolgo populazioaren %17a errusiera hiztuna da.\nJaialdiak.\nZipre guztian oso ezagunak dira Limasolgo bi jaialdi, inauteriak eta ardoaren jaialdia.\nLimasolgo inauteriek hamar egun irauten dute. Jaialdia Inauterietako erregearen desfilearekin hasten da eta hiriko kale nagusietan jendetza mozorroturik biltzen da.\nIrailaren hasieran Zipreko Ardoaren Jaialdia ospatzen da Limasolgo lorategi publikoan. Hiritarren Zipreko ardo anitzak dastatzeko aukera izaten dute eta musika eta dantzaldiak izaten dira. 2003an Garagardo festa ere abiatu zen.\nKirolak.\nHiriko kirol talde nagusiak Apollon Limassol eta AEL Limassol dira. Futbola nagusi de herrialde honetan AEL-ek Zipreko 6 Liga eta 6 Kopa irabazi ditu eta Apollonek 3 Liga eta 9 Kopa.\nLimasolgo maratoia ere kirol ekintza popularra da. 2006an abiatu zen eta 2016an 13.000 partaide izan zituen."}
{"id": "341674", "revid": "1545", "url": "https://eu.wikipedia.org/wiki?curid=341674", "title": "Bentley", "text": "Bentley Motors Limited 1919ko urtarrilaren 18an Walter Owen Bentleyk sortu zuen Ingalaterrako automobil ekoizle bat da eta W. O. Bentley bezala ere ezagutzen da.\nBentley Lehenengo Mundu Gerran aeronautikako motorrak egitearren zen ezaguna, batik bat Bentley B.R.1a. 1929ko Depresio Handia dela eta 1931n Bentleyk porrot egin zuen eta Rolls-Royce etxeak eskuratu zuen. 1998tik Volkswagen taldekoa da.\n2004an 7.686 automobil ekoitzi zituen marka britainiarrak, aurreko urtean ekoitzi zituen 1.017tik igoera nabarmena. Zenbaki horiekin bere bi etsai nagusien salmentak gainditu zituen: Rolls-Royce eta Maybach. Salmenten igoera hori, luxozko ibilgailuen, (Mercedes Benz Clase S, BMW Serie 7, Audi A8 eta antzekoen), eta luxo handiko ibilgailuen, Rolls-Royce eta Maybachek dituzten bezalakoen, artean aintzat hartu gabe zegoen segmentu batera zuzendu izanagatik lortu zuten. Konpainiaren bandera-ontzia Continental GT kupea izan zen, eta Continental Flying Spur modeloak lortutako maila bermatzen laguntzea espero da.\n2007an Bentleyk 10.884 ibilgailu ekoitzi zituen, aurreko urtearekiko 18,6%ko igoerarekin."}
{"id": "341675", "revid": "1545", "url": "https://eu.wikipedia.org/wiki?curid=341675", "title": "Michael Collins (astronauta)", "text": "Michael Collins (Erroma, 1930eko urriaren 31 - Naples, Florida, 2021eko apirilaren 28a) astronauta estatubatuarra, Erroman jaio zen, Italian, bere aita Estatu Batuetako enbaxadan lanean zegoelarik.\n1952an \"Saint Albans\" eskolan graduatu zen eta zientzietako batxilergoa eskuratu zuen West Pointeko Akademia Militarrean (New York) eta gero Aireko Indarren Edwards Basean egon zen pilotu lanetan. 1959tik 1963 arte 4.200 hegaldi-ordu bete zituen.\n1963ko uztailaren 18an, Collins, NASAk aukeratutako hirugarren taldeko astronauta bat izan zen. 1966an , Collinsek lehenengo hegaldi espaziala egin zuen Gemini 10 misioaren barnean, eta bertan altitude marka berria ezarri zuen. Espazio-ontzitik irten eta bi ibilaldi espazial (EVA) burutzen zituen hirugarren astronauta estatubatuarra bihurtu zen.\nCollinsek bi hegaldi espazial bete zituen. 266 ordu igaro zituen espazioan eta hortik ordu 1 eta 27 minutu ibilaldi espazialak egiteko izan ziren. Azkenaldia Collinsek programa espazialean izandako esperientziei buruz hainbat liburu idazten jardun du, horien artean, \"Carrying the Fire\" eta \"Flying to the Moon and Other Strange Places\". 1988an \"Liftoff: the Story of America's Adventure in Space\" idatzi zuen.\nHainbat herritako dominak jaso zituen, horien artean, NASAko \"Exceptional Service Medal\" domina. Erretiratu ondoren, aholkulari aeroespazial eta idazle lanetan aritu zen."}
{"id": "341677", "revid": "336", "url": "https://eu.wikipedia.org/wiki?curid=341677", "title": "Vasili Smyslov", "text": "Vasili Vasilievitx Smyslov (errusieraz: \u0412\u0430\u0441\u0438\u0301\u043b\u0438\u0439 \u0412\u0430\u0441\u0438\u0301\u043b\u044c\u0435\u0432\u0438\u0447 \u0421\u043c\u044b\u0441\u043b\u043e\u0301\u0432) (Mosku, 1921eko martxoaren 24a \u2013 \"ibidem\", 2010eko martxoaren 27a) xakeko Nazioarteko Maisu Handia, Munduko xake txapelduna 1957tik 1958ra.\n8 aldiz izan zen Munduko Xake Txapelketako hautagai (1948, 1950, 1953, 1956, 1959, 1965, 1983, eta 1985). Bitan berdindu zuen Sobietar Batasuneko xake-txapelketako lehenengo postuan, eta guztira, 17 domina irabazi ditu Xake Olinpiadetan (orain arte beste inork lortu ez duena). Gainera, Taldekako Europako Xake Txapelketan bost aldiz parte hartu du, non urrezko 10 domina irabazi zituen. 1950ean FIDEk Nazioarteko Maisu Handi izendatu zuen.\n1960 eta 1970eko hamarkadetan, goi-mailako txapelketetan aritu zen arrakasta handiz. 1991ean senior mailako munduko lehen txapelduna izan zen, eta oraindik, senior mailako Munduko Xake Txapelketa eta Munduko Xake Txapelketa absolutua irabaztea lortu duen gizonezko jokalari bakarra da.\nNahiz eta ikusmen-arazoak izan, XXI. mendean xake-problemak sortzen aritu zen.\nXakelaria izateaz gain abeslari gisa ere nabarmendu zen. Baritono ahotsa zuen eta opera abeslari izaten saiatu zen, baina 1950an Bolxoi antzokirako sarrera proba ezin izan zuenean gainditu, xakeari eman zion lehentasuna.\nMoskun hil zen, 2010eko martxoaren 27an."}
{"id": "341678", "revid": "512", "url": "https://eu.wikipedia.org/wiki?curid=341678", "title": "Balkh", "text": "Balkh (paxtueraz eta ; , \"B\u00e1ktra\"; , \"Bakhlo\") Afganistango hiri bat da, herrialdearen iparraldean dagoena, Tajikistango muga inguruan eta izen bereko probintzian.\nBeharbada, Afganistango hiririk antzinakoena da, antzinako Bhakri (Alexandro Handiaren konkistan Persiar Inperioaren ekialdeko hirietako bat eta Baktriana satraperriari izena eman ziona) hiriaren gainean baitago; testu klasikoetan Zariaspa ere diote."}
{"id": "341679", "revid": "58701", "url": "https://eu.wikipedia.org/wiki?curid=341679", "title": "Giumri", "text": "Giumri () Armeniako bigarren hiririk handiena eta Xirak probintziako hiriburua da. Armeniako ipar-mendebaldean dago, Erevan hiriburutik 126 km iparraldera. Akhurian ibaia hiriaren mendebaldeko auzoetan barrena igarotzen da.\nHistoria.\nArmeniako hiririk zaharrenetako bat da, eta zenbait izen izan ditu historian zehar. Hasieran Kumairi izan zen, eta gero Giumri; gero, Alexandropol (; ), 1837-1924 bitartean; gero Leninakan (errusieraz: \u041b\u0435\u043d\u0438\u043d\u0430\u043a\u0430\u043d; armeniera: \u053c\u0565\u0576\u056b\u0576\u0561\u056f\u0561\u0576), 1924-1990 bitartean; eta, azkenik, Giumri berriro.\nHiri honetan sinatu zen 1920an Armeniaren eta Turkiaren arteko ituna (Alexandropolgo Ituna), bi estatuen arteko gerrari amaia eman ziona eta S\u00e9vresko Itunak ezarri nahi izan zuen Armenia Handiaren ametsari ere amaia eman ziona.\n1988ko abenduaren 7an, lurrikara bortitz batek astindu zuen eskualdea: hiriko eraikinen erdiak eraitsi zituen, eta 15.000 pertsonatik gora hil ziren.\nKlima.\nKlima kontinentala du. Neguak hotzak dira, -15\u00a0\u00b0C-rainoko tenperaturekin, eta udak beroak, 40\u00a0\u00b0C-rainoko tenperaturekin. Prezipitazioei dagokienez, urteko batez bestekoa 700 mm da."}
{"id": "341680", "revid": "1545", "url": "https://eu.wikipedia.org/wiki?curid=341680", "title": "Fahd Saudi Arabiakoa", "text": "Fahd bin Abdelaziz al-Saud ( \"\"; Riad, 1921 - \"ibidem\", 2005eko abuztuaren 1a) Saudi Arabiako errege eta Lehen ministro, eta Saud etxearen buru.\n1995ean bihotzekoa izan zuen, eta lan ofiziala alde batera utzi zuen; bere anaiak, Abdullah bin Abdelazizek, ordezkatu zuen.\nIbn Sauden 36 seme-alabetako bat zen, eta semeen artean, gobernatu dutenen bosten artean laugarrena (Saud, Faisal, Khalid, Fahd, Abdullah eta Salman). Fahdek tronua oinordetu zuen Khalid hil ondoren, 1982ko ekainaren 13an.\n2005eko maiatzaren 27an, gobernuak aditzera eman zuen Fahd erregea ospitalizatua izan zela. Beste iturri batzuen arabera, erregea oso larri zegoen. Are gehiago, \"The Washington Times\"ek jakinarazi zuen erregea hil zela. Baina, erregea ospitalean igaro zituen hilabeteak, eta abuztuaren 1ean 84 urterekin zendu zen."}
{"id": "341682", "revid": "65203", "url": "https://eu.wikipedia.org/wiki?curid=341682", "title": "Jadranka Kosor", "text": "Jadranka Kosor ( ahoskatua; Pakrac, Kroazia, 1953ko uztailaren 1a) kazetaria eta politikari kroaziarra; 2009-2011 urteetan Kroaziako Lehen ministroa.\nZuzenbidea ikasi zuen Zagreben, eta kazetari gisa lan egin du 1972tik.\nKroaziako Independentzia Gerran (1991-1995) kazetari bezala egin zuen lana, eta bere saioan gerrari buruzko gaien berri eman zuen: errefuxiatuen arazoak, gerran elbarritutako beteranoak, eta abar. BBCrako kronikak ere egin zituen.\n1995ean, Kroaziako parlamentuko ordezkari hautatua izan zen, eta bere alderdiko (HDZ Kroaziako Batasun Demokratikoa) lehendakariordea.\n2003an, Solidaritate intergenerazionalaren, Familiaren eta Beteranoen ministro izateko hautatua izan zen Ivo Sanaderren agintean.\n2005ean, bere alderdiak Kroaziako legebiltzarreko hauteskundeetarako hautagai izendatu zuen. Lehen itzulian, Boris Mik\u0161i\u0107i irabazi zion, baina, bigarren itzulian, Stjepan Mesi\u0107en aurka, galdu zuen.\n2009an, Ivo Sanaderrek dimititu ondoren, Lehen ministro kargua beregan hartu zuen. 2011ean Zoran Milanovi\u0107ek ordezkatu zuen, hauteskundeak irabazi ondoren."}
{"id": "341683", "revid": "1519", "url": "https://eu.wikipedia.org/wiki?curid=341683", "title": "Maserati", "text": "Maserati S.p.A., Fiat S.p.A. etxeko luxuzko kirol-automobilen ekoizle italiarra da.\nHistoria.\nMaserati kirol-automobilen marka italiarra Alfieri Maseratik sortu zuen 1914an Bolonian. Maseratiren ezaugarria hiruhortzekoa da, Boloniako Plaza Nagusian dagoen Neptunoren estatuan oinarrituta.\n1937an Adolfo Orsi enpresariak eskuratu zuen marka, eta bere agindupean luxuak potentziak besteko arreta jasan zuten lehenengo autoak ekoitzi ziren.\n1968an Maserati Citr\u00f6enek eskuratu zuen.\n1975ean Formula 1eko pilotu ohia zen Alejandro de Tomaso argentinarrak\nadministratzen zuen partzuergo bati saldu zion. De Tomasok, Ghia izeneko diseinatzaile baten\nlaguntzaz, garai guztietako automobilik interesgarrienetakoak sortu zituen: Ghibli, Khamsin,\nBora, Kyalami eta biturbo modeloak, besteak beste. Autoen izenak Afrika eta Asiako haize\nezagunen izenetik datoz.\n1993an, Maserati Fiat S.p.A. etxeak erosi zuen. 2004an Maseratiren salmentak 62%ko\nigoera izan zuten. Igoera honen arrazoi nagusia Maserati Quattroporte 4 ateko modeloren\neskaera izan zen.\nLantegiak.\nMaserati automobila, Maserati Modena lantegian (Modenan), Officine Automobilistiche Grugliasco lantegian (Turinen) eta Detroiteko Chrysler Jefferson lantegian ekoizten da."}
{"id": "341684", "revid": "512", "url": "https://eu.wikipedia.org/wiki?curid=341684", "title": "Leipzigeko Unibertsitatea", "text": "Leipzigeko Unibertsitatea () Alemaniako bigarren unibertsitate zaharrena. Izen bereko hirian dago, Saxoniako Estatu Askean.\nHistoria.\nFrederiko I.a Saxoniakoak eta bere anaiak (Gilen II.a Meissengoak) sortu zuten 1409ko abenduaren 2an. Hasieran, lau fakultate bazituen ere, gaur egun 14 fakultate ditu, eta 26000 ikasle inguru.\nUnibertsitateko lehenengo errektorea Johann von M\u00fcnsterberg izan zen. 1953. eta 1991. urteen artean, unibertsitatea Karl Marx izenez ezagutu zen.\nFakultateak.\nJatorrizko lau fakultateak hauek dira: Filosofia eta Letrak, Medikuntza, Teologia eta Legeak. Gaur egun, 14 fakultate ditu:"}
{"id": "341685", "revid": "512", "url": "https://eu.wikipedia.org/wiki?curid=341685", "title": "Baia Mare", "text": "Baia Mare (errumanieraz \u00abMeategi handia\u00bb esan nahi du; , ; ) Errumaniako iparraldeko hiri bat da, Maramure\u015f probintziako hiriburua.\nHiria haran batean dago, mendiz inguratua, hala nola Gut\u00e2i (1.443 m) eta Igni\u015f (1.307 m). Bukarestetik 600\u00a0km ingurura dago, Hungariako mugatik 70\u00a0km-ra eta Ukrainako mugatik 50\u00a0km-ra. Hiriak lau herri ditu bere mende: Blidari (\"K\u0151b\u00e1nya\"), Firiza (\"Fels\u0151fernezely\"), Valea Borcutului (\"Borpatak\") eta Valea Neagr\u0103 (\"Feketepatak\").\n1912an 12.877 biztanle zituen. Geroztik, hiria etengabe hazi zen 1990eko hamarkada arte: 1956an 35.920, 1966an 62.658, 1977an 100.985 eta 1992an, 149.205. Harrezkero, populazioa urrituz egin da: 2004an, 141.254 biztanle, eta 2011n, 114.925. Populazioaren % 84 errumaniar jatorrikoa da, eta % 12 hungariar jatorrikoa.\nHiriaren jarduera ekonomiko nagusia inguruetako meatzaritzan oinarritu da, baina, 1989ko iraultzaz geroztik, meatzaritzak behera egin du nabarmen. Geroztik, beste industria eta zerbitzu-industria batzuk ezarri dira hirian (altzarigintza, saltegi handiak)\nHistoria.\nHiria 1328an aipatzen da lehen aldiz, Karlos I.a Hungariakoaren idazki batean, latinez, \"Rivulus Dominarum\" izenarekin.\nLehenengo Mundu Gerraren ondoren, Austria-Hungarietako Inperioa desegin egin zen, eta Baia Mare Errumaniaren mende gelditu zen. 1940-1944 bitartean, Hungariak okupatu zuen, baina Errumaniara itzuli zen Bigarren Mundu Gerraren ondoren."}
{"id": "341686", "revid": "1545", "url": "https://eu.wikipedia.org/wiki?curid=341686", "title": "Rhingo Konfederazioa", "text": "Rhingo Konfederazioa () 1806tik 1813ra bitartean iraun zuen 16 estatu alemanen elkartea izan zen. Napoleonen babespean eratu zen, Austerlitzeko guduaren ondoren, Napoleonek Inperio Santua eta Errusia garaitu eta ia Renania osoa menperatu zuenean Gerra Napoleonikoetan.\nKonfederazioaren kideak Inperio Santuko printze alemanak (\"F\u00fcrsten\") ziren. Hasierako 16 estatuetara beste estatu asko batu zitzaizkien geroago, guztira 15 milioiko populazioa osatzen zutela. Konfederazioaren lehendakariak Karl Von Dalberg (1806-1813 bitartean) eta Eug\u00e8ne de Beauharnais (1813ko azken aldian) izan ziren.\nBenetako boterea Napoleonen eskuetan gelditu zen, eta abantaila estrategiko handia eman zion Frantziari.\nHistoria.\n1806ko uztailaren 12an sinatu zen Rhineko Konfederazioaren Ituna. Sinatzaileak lehendik Rhingo Liga osatzen zuten 16 estatu konfederatuak izan ziren. Frantzisko enperadoreak enperadore-tituluari uko egin behar izan zion, eta Inperio Santua desegintzat eman behar izan zuen. Austria, Prusia, Danimarka eta Suediaren mendeko Pomerania Rhineko Konfederaziotik kanpo gelditu ziren.\nKonfederazioa, batez ere, elkarte militarra zen. Kide bakoitzak soldadu asko bidali behar zituen armadara. 1806an Frantziak Prusiari irabazi zion, eta kide asko bildu ziren Konfederazioan.\nFrantziarentzat oso garrantzitsua zen Europa osoak Britainia Handiari merkataritza-enbargoa egitea, baina Konfederazioko kide askok ez zuten enbargoa betetzen. 1810etik aurrera, hori konpontzeko, Napoleonek Alemaniako ipar-mendebaldeko eskualde batzuk zuzenean bere inperiora eraman zituen.\n1814an Napoleonen Errusiako kanpaina militarrak porrot egin zuenean, Konfederazioko kide askok bat egin zuten etsaiarekin. Napoleonek Leipzigeko gudua galdu ondoren (1813), estatu alemanetako bakoitzak bakea sinatu eta Prusia, Errusia, Austria eta Britainia Handiaren arteko aliantzaren alde egin zuen, eta Rhineko Konfederazioa berez desegin zen. Vienako Kongresuan (1814-1815) Konfederazio Germanikoa sortzea erabaki zen, haren ordezkoa."}
{"id": "341687", "revid": "119347", "url": "https://eu.wikipedia.org/wiki?curid=341687", "title": "Ohrid-eko aintzira", "text": "Ohrid-eko aintzira (albanieraz: \"Liqeni i Ohrit\"; mazedonieraz: \u041e\u0445\u0440\u0438\u0434\u0441\u043a\u043e \u0415\u0437\u0435\u0440\u043e, \"Okhridsko Ezero\"), Ipar Mazedoniako Errepublika eta Albaniaren arteko mugaren hego-ekialdean dagoen aintzira bat da, 358 km\u00b2-ko azalera duena. Balkanetako aintzirarik sakonena da (288 m), eta munduko zaharrenetakoa, Titikaka eta Baikal aintzirekin batera.\nPrespa aintziraren infiltrazioei esker elikatua, Itsaso Adriatikoan itsasoratzen da. Ur gardenak, batzuetan 22 metroko sakonera arte gardenak, eta fauna aberats eta askotarikoa izateagatik da ezaguna.\nErriberako ekialdean dagoen Ohrid hiritik hartzen du izena. Mazedoniako Errepublikaren hiriburu turistikoa da, eta aintzira, hainbat hondartza eta bizantziar monasterioz inguratuta dago, herrialdeko erakarpen handienetakoa delarik. Bestalde, 1979an gizon-emakume guztion ondare bezala izendatu zuten duen ohiz kanpoko izaera naturalarengatik eta 1980an sailkapena erriberako toki historiko eta kulturaletara ere zabaldu da.\nGeografia.\nTopografia.\nHego-ekialdeko Europako Balkanetako penintsulan kokatzen da. Albaniak, mendebaldean, eta Mazedoniako Errepublikak, bi herenen jabe denak, ekialdean partekatzen dute. Beste aintzira handi batzuek inguratzen dute, hurbilen duena Prespa aintzira da, Mazedoniako Errepublikak, Albaniak eta Greziak partekatzen dutena.\nOhrid-eko aintziraren uren gardentasuna fosforo maila baxuei dagokie, oligotrofia deritzon fenomenoari. Ohrid-eko aintzirak litroko 4,5 \u03bcg fosforo ditu bakarrik. Konparazioan, adibidez, Genevako aintzirak litroko 10 miligramo ditu, nahiz eta ez dagoen fosforo isuriengatik kutsatuta.\nNaturaren degradazioa eta zaintza.\nAintzira faktore askoren erruz dago arriskuan, denak gizakiaren jarduerekin eta bertan egotearekin erlazionatuak.\nUraren kutsadura.\nUraren kutsadura lehendabiziko ingurumen-arazoa da. Urak erriberako nekazariek erabiltzen dituzten pestizida eta ongarriekin kutsatuta daude, eta baita tokiko isurketengatik ere. Adibidez, 2006 arte Pogradec hiriko hondakin-uren 30%a inolako tratamendurik gabe botatzen zuten aintzirara. Ordutik, hondakin-urentzako araztegi bat eraiki da."}
{"id": "341688", "revid": "1545", "url": "https://eu.wikipedia.org/wiki?curid=341688", "title": "Mikhail Kutuzov", "text": "Mikhail Ilarionovitx Golenixtxev-Kutuzov (errusieraz: \"\u043a\u043d\u044f\u0437\u044c \u041c\u0438\u0445\u0430\u0438\u0301\u043b \u0418\u043b\u043b\u0430\u0440\u0438\u043e\u0301\u043d\u043e\u0432\u0438\u0447 \u0413\u043e\u043b\u0435\u043d\u0438\u0301\u0449\u0435\u0432-\u041a\u0443\u0442\u0443\u0301\u0437\u043e\u0432\") (1745eko irailaren 16agreg./irailaren 5ajul. - 1813ko apirilaren 28agreg./apirilaren 16ajul.), batailan Napoleonekin izandako liskarrengatik ezaguna den militar errusiarra.\nKarrera.\nMikhail Kutuzov San Petersburgon jaio zen, eta errusiar armadan sartu zen 1759an edo 1760an. Poloniaren zerbitzura egon zen 1764tik 1769ra bitartean, eta Otomandar Inperioaren aurka 1770etik 1774ra. Azken horretan, begi bat galdu zuen, eta horren ondoren urte batzuetan erdialdeko eta mendebaldeko Europan zehar bidaiatu zuen.\n1784an maior-jeneral izendatu zuten eta 1787an Krimeako gobernadore orokor. Aleksandr Suvoroven ikaslea izan zen, eta 1787tik 1792ra iraun zuen gerra turkiar-errusiarrean ospe handia irabazi zuen hainbat herri hartzen lagundu zuelako. 1791rako teniente jenerala zen eta Konstantinoplan enbaxadore kargua, Finlandian gobernadore jeneralaren kargua, San Petersburgon komandante kargua, Berlinen enbaxadore kargua eta San Petersburgon gobernadore orokorraren kargua bete zituen. Estutu gabe, itxaroten zekien pertsona kalkulatzailetzat zuten.\nMemoria.\n1813aren hasieran Kutuzov gaixotu egin zen. Bunzlaun, apirilaren 28an hil zen. Herri horretan, Moskun eta San Petersburgon monumentuak eraiki ziren bere omenez. Gizonezko oinordekorik izan ez zuenez Tolstoi sendiak jaso zituen haren ondasunak. Errusiar jeneral guztien artean, Aleksandr Suvorov maisuaren atzetik, bigarren garrantzitsuena da."}
{"id": "341689", "revid": "98220", "url": "https://eu.wikipedia.org/wiki?curid=341689", "title": "Lampedusa", "text": "Lampedusa (italieraz: \"isola di Lampedusa\"; sizilieraz: \"isula di Lampidusa\") Mediterraneoko Pelagia uharteetako handiena da. Siziliatik 205 km-ra dago, eta Tunisiatik 113 km-ra. Italiaren lurralderik hegoaldekoena da. Antzina Lopad\u00f9sa izena zuen (grekoa: \u039b\u03bf\u03c0\u03b1\u03b4\u03bf\u1fe6\u03c3\u03c3\u03b1).\nAdministratiboki eta politikoki Italiako estatuaren parte da, baina geografikoki Afrikan dago, Pantelleria bezala. 20,2 km\u00b2-ko azalera du, eta ez du ur-iturririk euria ez denik. 5.000 biztanle inguru ditu, eta uharteko jarduera nagusiak arrantza, nekazaritza eta turismo-zerbitzuak dira.\nSiziliarekin lotuta dago ferry-zerbitzu baten bidez, eta aireportu txiki bat du, halaber, Palermo eta Cataniarekin lotzeko.\nUdalerri bakarra dago: Lampedusa e Linosa (aldameneko Linosa uhartea barne hartzen du)."}
{"id": "341690", "revid": "448", "url": "https://eu.wikipedia.org/wiki?curid=341690", "title": "Bandar-Abbas", "text": ""}
{"id": "341691", "revid": "512", "url": "https://eu.wikipedia.org/wiki?curid=341691", "title": "Omdurman", "text": "Omdurman (arabieraz \"Umm Durm\u0101n\" \u0623\u0645 \u062f\u0631\u0645\u0627\u0646) Sudango hiri bat da. Nilo ibaiaren mendebaldeko ertzean dago, Khartum hiriburuaren aurrean.\n2008an 2.395.159 biztanle zituen. Sudango hiri nagusia da, Khartum hiriburua baino handiagoa baita, nahiz eta, Khartumgo area metropolitarraren barnean dagoenez, batzuetan Khartumen auzotzat jo izan den. Sudango merkataritza-gune nagusia da, baita kulturaren eta industriaren gune nagusia ere.\nHistoria.\nXIX. mendean, Muhammad Ahmad ibn Abd Allah buruzagi politiko eta erlijiosoak, \"\u00abMahdi\u00bb\" deituak, bere gotorlekua eraikiarazi zuen Omdurmanen. 1989an, britainiarrek, Lord Kitchener buru, Madhiren armada garaitu zuten Omdurmango guduan, eta, horren ondorioz, Sudan menderatzea lortu zuten."}
{"id": "341692", "revid": "512", "url": "https://eu.wikipedia.org/wiki?curid=341692", "title": "Mariner 10", "text": "Mariner 10 zunda NASAren Mariner programaren azken zunda izan zen. 1973ko azaroaren 3an espazioratu zen Ca\u00f1averal lurmuturretik Atlas suziri baten bidez, \"Mariner 9\" zunda baino 2 urte geroago. Zundak 526 kg-ko pisua zuen, eta haren eginkizun nagusiak ziren X bandako transmisore esperimental probatzea eta Artizarraren eta Merkurioren atmosfera, gainazala eta ezaugarri fisikoak aztertzea.\nArtizarrean, planetaren atmosferaren argazkia egin zuen espektro ultramorean.\nMerkuriora hiru aldiz hurbildu zen: 1974ko martxoaren 29an eta irailaren 21ean, eta 1975eko martxoaren 16an. Planetaren % 45 inguru kartografiatu zuen, Eguzkiak argitutako aldetik bakarrik.\nEsperimentuetan, besteak beste, erradiometria infragorria eta espektroskopia ultramorea erabili ziren, eta lehen aldiz baliatu zen espazio-ontzi batean X bandako transmisore bat, goi-maiztasunekoa.\nEspazio-zundak erregai guztia erabili zuen, eta dagoeneko ezin du norabidea zuzendu antena Lurrari begira jartzeko. Ondorioz, galdu egin da harekiko lotura, eta nora ezean gelditu da, Eguzkia orbitatzen."}
{"id": "341693", "revid": "96586", "url": "https://eu.wikipedia.org/wiki?curid=341693", "title": "Vyborg", "text": "Vyborg (, ahoskatua; , ahoskatua; , ahoskatua; , ahoskatua; , ahoskatua) Errusiako hiri bat da, Kareliako istmoan kokatua, San Petersburgotik 138 km ipar-mendebaldera eta Finlandiako mugatik 38 kilometrora. Administratiboki, Leningrad oblastari dagokio.\nMundu eslaviarrak eta mundu eskandinaviarrak bat egiten duten tokian dago, eta batetik bestera aldatu da zenbait aldiz historian zehar. Azkena Bigarren Mundu Gerran izan zen: Sobietar Batasunak Finlandiari kendu zion.\nJarduera ekonomiko nagusia papergintza da. Bestalde, zerbitzu-hiria ere bada, batez ere finlandiar askok Vyborgera jotzen dutelako erosketak egitera (edari alkoholdunak, besteak beste).\nMonumentu nagusia gaztelua da, Suediak XIII. mendean eraikia eta Errusiak 1891-1894 bitartean berreraikia.\nLiburutegia Alvar Aalto finlandiar arkitektoak egin zuen, eta arkitektura modernoaren erreferente garrantzitsuetako bat da.\nHistoria.\nPopulazioaren lehen kokagune ezagunak XII. mendekoak dira, Vuoksi ibaiaren ertzean kareliarrak kokatu zirenekoak. 1293an, Suediak Karelia bereganatu ondoren, Torgils Knutsson-ek gotorleku bat eraiki zuen eta, harekin batera, hiria sortu.\n1710ean, Petri I.a Errusiakoak gotorlekua bereganatu zuen, eta Vyborg Errusiaren mende geratu zen. Errusiak Finlandia bereganatu zuenean 1808-1809an, Viborg Finlandiako Dukerri Handiaren mende geratu zen, baina Errusiako Inperioan.\n1918an, Finlandiak independentzia lortu zuen, eta hiriak, ofizialki, Viipuri izena hartu zuen 22 urtez, 1940an Errusiak berriro ere bereganatu zuen arte. Eta hala geratu zen gerra ondoren ere. Ordu arte, Viipuri Finlandiako bigarren hiririk handiena zen."}
{"id": "341694", "revid": "58701", "url": "https://eu.wikipedia.org/wiki?curid=341694", "title": "Ivan Aivazovski", "text": "Ivan Konstantinovitx Aivazovski (, ; Feodosia, 1817ko uztailaren 29agreg./uztailaren 17ajul. - 1900eko maiatzaren 2greg./apirilaren 19ajul.) pintore errusiarra, jatorri armeniarra, famatua bere itsas pinturengatik.\nBiografia.\n1833an San Petersburgoko Arteen Akademian sartu zen, eta bi urte geroago zilarrezko dominarekin graduatu zen.\n1841ean bost urteko bidaia hasi zuen, Italia, Portugal, Espainia, Frantzia, Erresuma Batua eta Herbehereak ezagutu zituen, beste batzuen arte.\n1842an Turner paisaia-pintorea ezagutu zuen. Errusiara itzuli zenean, 1844an, San Petersburgoko Arteen Akademiako kide izendatu zuten, eta bi urte geroago, bertako irakaslea izan zen.\n1845ean, Aivazovskik Istanbulera joan zen Abdulmezid I.ak gonbidatuta, eta 1845\u20131890 urteen bitartean errepikatu zuen bidaia. Bidaia horietakoak dira hainbat sultanek eskatutako margolanak.\n1848an egin zuen bere lehenengo erakusketa Moskun. 1853an Feodosiako arkeologia-indusketetan parte hartu zuen, eta handik ateratako artelan ugari Hermitage museoko bilduman daude gaur egun.\n1857an, Parisen egin zuen erakusketa bikain baten ondoren, Aivazovskiri Ohorezko Legioa intsignia eman zioten. 1869an Egipto bisitatu zuen.\nAivazovskyrengan eragin handia izan zuen Asia Txikiko armeniar sarraskiak (1895), hori dela eta, hainbat koadro margotu zituen gai horren inguruan, \"Mercury bi itsasontzi turkiarrek erasotua\" esate baterako.\nBere azken egunak Feodosian igaro zituen, non arte-eskola bat eta historia museo bat ireki zituen. Feodosian hil zen 1900. urtean."}
{"id": "341695", "revid": "336", "url": "https://eu.wikipedia.org/wiki?curid=341695", "title": "Nahumen liburua", "text": "Nahumen liburua Bibliako Itun Zaharreko liburuetako bat da, profeten liburuen sailekoa. Nahum Galileako profeta bat zen, eta K.a. 642-606 artean idatzi zituen bere profeziak.\nNahum profetaren liburuak Ninive Asiriako hiriburuaren hondamendia iragartzen du. Asiria zen K.a. VII. mendean Ekialde Hurbil osoan jaun eta jabe; bere morroi zuen Judako erreinua ere. K.a. 663tik 612ra bitartean kokatzen bide da Nahumen profetagintza \u2013hau da, 663an Tebas, Egiptoko hiriburua, asiriarrek hartu eta gero, baina 612an Ninive babiloniar eta mediarren esku erori baino lehen\u2013. Hala ere, aditu guztiak ez datoz bat datazio horretan.\nNahumen poemek abertzale baten pentsamendua islatzen dute, pentsatzen duena Jainkoak gobernatzen dituela herrien historia.\nEzaugarriak.\nNahumen liburuak hiru atal ditu:\nLehenengoak (1,2-8), sarrera orokor gisa, mundu osoaren nagusia Jauna dela aitortzen du eta ezin diola hari inork aurre egin.\nBigarrenak (1,9\u20132,3) garaiko egoera politikoan Jainkoaren ahalmena nola agertuko den erakusten du: Ninive hondatuz eta Juda erreinuko biztanleak askatuz.\nHirugarrenak (2,4\u20133,19) Niniveren eta haren ahalmenaren suntsipena ospatzen ditu.\nNahumen mezua ez da Niniveren hondamendi-iragarpen soila; esaten du, halaber, hondamendi hori Jainkoaren epaiaren ondorioa dela. Beraz, Jaunaren ahalmena eta justizia azaltzen dizkie Nahumek bere garaikideei: maitasuna eta eroapena dauzka berarengan babesten den herriarentzat, baina epairik zorrotz eta beldurgarriena bere herriaren etsaientzat.\nNinive hiri harro, kriminal eta galdua Jainkoaren kontrako giza ahalmen guztien irudia denez, hura bezalako ahalmen oro ere suntsipenera doa: hori islatzen da Nahumen liburuan.\nHauek dira liburuaren azpiatalak\n- Judako buruzagiei (1,9-10)\n- Niniveri (1,11-11)\n- Judari (1,12-13)\n- Niniveko erregeari (1,14-14)\n- Judari (2,1-1)\n- Niniveri (2,2-2)\n- Judari (2,3-3)"}
{"id": "341696", "revid": "1545", "url": "https://eu.wikipedia.org/wiki?curid=341696", "title": "Bistri\u021ba", "text": "Bistri\u021ba (; , antzina \"N\u00f6sen\"; ) Bistri\u0163a-N\u0103s\u0103ud konderriko hiriburua da, Transilvanian, Errumania. Bistri\u0163a ibaian kokatua dago. Hiriak 70.000 biztanle inguru ditu eta se herri ditu bere barnean: Ghinda, S\u0103rata, Sigmir, Sl\u0103tini\u0163a, Unirea eta Vii\u015foara."}
{"id": "341697", "revid": "512", "url": "https://eu.wikipedia.org/wiki?curid=341697", "title": "Isparta", "text": "Isparta, Turkiako mendebaldeko hiria eta izen bereko probintziako hiriburua da. 2010ean 222.556 biztanle zeuden. \"Arrosen Hiria\" esaten zaio. Faila baten ondoan kokatuta dago, eta lurrikarak izateko arrisku handia dago inguruan.\nHistoria.\nBizantziar Inperioan, hiriak \"Baris\" izena zeukan. \"Isparta\" izena eman zioten Seljuk dinastiako printzeek hiria egoitza eta bizilekutzat hartu zutenean. XIV. mendearen amaieran, Otomandar Inperioaren menpe geratu zen.\nIsparta gaur egun.\nArrosa-ura ekoizten da hirian batik bat, eta eskuzko alfonbragintza ere jarduera garrantzitsua da. Azken urteotan, turismoa ere indarra hartzen ari da, bai barnekoa bai nazioartekoa, gehienbat erromesaldiengatik. Suleiman Demirel Unibertsitatean, milaka gaztek ikasi dute azken urteetan. Hiriak badauka futbol taldea ere, Ispartaspor.\nXIX. mendeko eraikin historikoak badaude oraindik hirian, baina gutxi, eraikuntza modernoekin alderatuz. Meskita ezagunak dira Hizir Bey (1325 ingurukoa), Kutlubey edo Ulu (1429koa, XIX. mendean berriztua), Haci Abdi (1569koa) eta Firdevs Pasa (XVI. mendekoa) beste batzuen artean. Greziako ortodoxoen eliza batzuen hondakinak ere badaude hirian, baita seljuktarren gotorleku batenak ere.\nTurkiako beste gune batzuekin ondo lotuta dago Isparta, bai bidez bai trenbidez. Aireportua ere badago. Antalya 130\u00a0km ingurura dago, hegoalderantz, eta Eski\u015fehir 350\u00a0km iparralderantz."}
{"id": "341698", "revid": "119347", "url": "https://eu.wikipedia.org/wiki?curid=341698", "title": "Surgut", "text": "Surgut () erdialdeko Errusian, Siberiako mendebaldean, dagoen Khanty-Mansi barruti autonomoko hiria da. Khanty-Mansiko hiri handiena da, eta Tiumen oblastako bigarrena. 2010ean 306.675 biztanle zituen.\nHistoria.\nSurgut Siberiako hiririk zaharrenetarikoa da, Teodoro I.a Errusiako tsarrak 1594. urtean sortua.\nHiria berriki eraldatuta dago: 1960. urtetik hona, gas- eta petrolio-gune bihurtuta dago, eta 1965. urtean hiri-izaera eman zioten Surguten sortuz joan zen aglomerazioari.\nSurguteko zubia aipatzekoa da, tiranteduna, dorre bakarreko luzeena munduan.\nEkonomia.\nPetrolio-ekoizpena eta gas naturalaren prozesamendua dira hiriko ekonomia-jarduera nagusiak. Enpresa ezagunenak Surgutneftegaz (\"Surgut\" izenez ere ezaguna) eta Surgutgazprom (Gazprom handiaren filiala) dira. Zentral elektrikoak ere garrantzitsuak dira.\nGarraioak.\nHirian, besteak beste, aireportua eta trenbide-geltokia daude. Errepidez ere, ondo lotuta dago.\nKlima.\nSurgutek klima azpiartikoa du, \"Dfc\" K\u00f6ppen klima sailkapenaren arabera. Neguan oso hotz handia egiten du, eta udak ere laburrak eta hotzak dira. Hil hezeenak uztaila eta abuztua dira. Urtean 154 egunetan elurrez zurituta egon izan da, eta martxoan 40 cm inguruko elurteak arruntak dira.\nJaso diren mugako datu batzuk:"}
{"id": "341699", "revid": "56334", "url": "https://eu.wikipedia.org/wiki?curid=341699", "title": "Walter Houser Brattain", "text": "Walter Houser Brattain (Xiamen, Fujian, Txina, 1902ko otsailaren 10a - Seattle, Washington, 1987ko urriaren 13a) transistorea asmatu zuen fisikarietako bat.\n\"National Institute of Standards and Technology\"ko irrati-sailean hasi zen lanean fisikari gisa, 1923an Bell telefono-konpainiara joan zen. Bertan igaro zuen garaian, William Shockley eta John Bardeen fisikari estatubatuarrekin gailu elektroniko txiki bat asmatu zuen, trantsistore izenekoa. 1948an eman bazen asmakizunaren berri lehenengo aldiz, ez zen 1952ra arte amaitu. Asmakizun honengatik 1956. urtean Fisikako Nobel Saria jaso zuen William Shockley eta John Bardeenekin batera."}
{"id": "341700", "revid": "56334", "url": "https://eu.wikipedia.org/wiki?curid=341700", "title": "Owen Chamberlain", "text": "Owen Chamberlain (San Frantzisko, AEB, 1920ko uztailaren 10a - Berkeley, AEB, 2006ko otsailaren 28a) fisikaria izan zen. 1959ko Fisikako Nobel Saria (bere lankide Emilio Segr\u00e8rekin batera) antiprotoi funtsezko partikularen aurkikuntzarengatik.\nBizitza.\nSan Frantziskon jaioa, Chamberlainek fisika ikasi zuen \"Dartmouth College\"n (non \"Theta Chi\" anaiarteko kide izan zen), eta baita Kaliforniako Unibertsitatean ere (Berkeley bezala ere ezaguna; \"University of California, Berkeley\").\nUnibertsitatean egon zen Bigarren Mundu Gerrak eztanda egin zuen arte. Gerora, Manhattan Proiektuan parte hartu zuen (1942), non Emilio G. Segr\u00e8rekin batera Berkeleyn eta Los Alamosen (Mexiko Berria) egin zuen lana. Beatrice Babette Copperrekin ezkondu zen 1943 urtean, eta lau seme-alaba izan zituzten.\n1946an, gerraren ondoren, Chamberlainek doktoregoarekin jarraitu zuen Chicagoko Unibertsitatean, non Enrico Fermi (fisikari famatua) ezagutu zuen eta honek bideratu zuen fisika esperimentalera. Chamberlain 1949an doktoratu zen Chicagoko Unibertsitatean. 1948an, Chamberlain Berkeleyra itzuli zen fisikako irakasle bezala, non Emilio G. Segr\u00e8 eta beste fisikari batzuekin protoia ikertu zuen.\n1955ean, antiprotoia aurkitu zuten, protoiaren berdina den partikula subatomikoa, karga negatibo bat izan ezik. Chamberlainen hurrengo ikerlanen artean aipagarria da \"Time projection chamber\" (TPC) partikula-detektagailua, eta \"Stanford Linear Accelerator Center\"rean (SLAC) egindakoa. Chamberlain politikan aktiboa izan zen, justizia sozialak eta bakeak arduratzen zuten, eta Vietnamgo Gerraren aurka agertu zen.\n1985ean a Chamberlaini Parkinsonen gaixotasuna diagnostikatu zitzaion, eta irakaskuntzatik 1989an erretiratu zen. Parkinsonen gaixotasunaren ondorioz, 85 urterekin hil zen (2006ko otsailaren 28an)."}
{"id": "341701", "revid": "512", "url": "https://eu.wikipedia.org/wiki?curid=341701", "title": "Basahatearen kumulua", "text": "Basahatearen kumulua (edo Messier 11, edo M11 edo NGC 6705) Scutum konstelazioko kumulu ireki bat da. Haren itxurazko magnitudea V bandan 6,32 da (iragazki urdina). Gottfried Kirchek aurkitu zuen 1681ean, eta Charles Messierrek bere katalogoan sartu zuen 1764an.\nKumulu ireki ezagun trinkoenetako eta aberatsenetako bat da: 2.900 izar inguru ditu. Uste da 220 milioi urte inguru dituela. Izar bero urdin eta zuriz osatuta dago, baina baditu horixkak eta laranjak ere.\n29,49 km/s-ko abiadura erradiala du; beraz, Lurretik urruntzen ari da 160 km/h-ko abiaduran. Abiadura hori Esne Bidearen gunearen inguruan duen higidura orbitalaren eta Eguzkiaren eta Lurraren berezko abiaduren konbinazioaren ondorioz gertatzen da."}
{"id": "341702", "revid": "56334", "url": "https://eu.wikipedia.org/wiki?curid=341702", "title": "Boeing B-52 Stratofortress", "text": "Boeing B-52 Stratofortress erreakzio-hegazkin bonbaketari subsoniko estrategiko bat da, irismen luzekoa, AEBetako Boeing konpainiak diseinatua eta fabrikatua. AEBko aire-armadak erabiltzen du 1955etik. 32.000 kg-ko karga (bonbak) eraman dezake.\nArma atomikoak eramateko diseinatu zen Gerra Hotzaren garaian, baina ez da inoiz erabili gerran bonba atomikoak jaurtitzeko. Bestela, bai: 1956ko maiatzaren 21ean, B-52B hegazkin batek hidrogeno-bonba bat jaurti zuen Bikini atoloiaren gainean.\nBonbaketari astuna da, irismen luzekoa, misio-mota askotan erabil daitekeena. Gezi-formako hegoak ditu, 35\u00ba-ko angeluan, eta 8 erreakzio-motor ditu binaka ezarriak lau euskarritan. Lurreratzeko trenak 8 gurpil ditu, eta bi gurpil gehigarri hegoen azpian. Lurreratze-trena 20\u00ba-raino bira daiteke hegazkinaren lerro zentralarekiko, segurtasuna handitzeko zeharkako haizearekin egindako lurreratzeetan. 15 km-rainoko altueran egin dezake hegan, eta 14.000 km-ko autonomia du.\nSortu zenetik, aldaera eta hobekuntza ugari izan ditu. Vietnamgo gerran garrantzi handia izan B52 hegazkinak (B52F eta B52D modeloak). 1965tik aurrera milioika bonba-tona jaurti zituzten Vietnamen B52 hegazkinek."}
{"id": "341703", "revid": "71150", "url": "https://eu.wikipedia.org/wiki?curid=341703", "title": "Alderney", "text": "Alderney (frantsesez \"Aurigny\", aurignieraz \"Aoeur'gny\") Kanaleko uharteetako bat da, Britainiar Koroaren menpekoa, Guerneseyko Bailegokoa. 5\u00a0km luze da eta 3\u00a0km zabal; beraz, azalerari dagokionez, Kanaleko hirugarren handiena. Frantziatik zein Ingalaterratik hurbilen dagoen uharteada. Uhartearen eta Haga lurmuturraren artean Alderneyko itsaslaster arriskutsua igarotzen da, \"La Raz\".\n2.400 biztanle daude, eta hiri nagusi eta hiriburua Saint Anne da. Han daude eliza, harri-zolazko kale nagusia, lehen eta bigarren mailako hezkuntzako eskolak, postetxea, hotelak, jatetxeak, banketxeak eta dendak. Biztanleriaren batez besteko adina altua da; izan ere, erretiroa hartutakoan bizilekutzat hartzen dute askok.\nToponimoari dagokionez, latineko izena \"Riduna\" zen, baina eztabaida dago egungo \"Alderney\" formaren jatorriaz.\nHistoria.\nKanaleko beste uharteen antzera, lurraldea Neolitoan bihurtu zen uharte, Mantxako kanaleko urek gora egin zutenean.\n1204. urtean Frantziatik askatu ziren, eta britainiar erregeari leialtasun-zina egin zioten, Normandiako duke zen aldetik. Harrezkero ez zuten harreman handirik izan inguruko herriekin eta munduarekin. Gobernu britainiarrak XIX. mendean irlak gotortzeko lanei ekin zienean, langile ingeles eta irlandarrak eta britainiarren garnizioa uhartean kokatu ziren, eta laster ingelesdundu zen uharte osoa. Hala ere, portua amaitzeke geratu zen, baina orduko olatu-horma ikustekoa da.\nBigarren Mundu Gerran alemaniar armadak uhartea hartu behar zuelakoan, 1940. urtean biztanle guztiak erbesteratu egin zituzten; bost urtez egon ziren alemaniarrak bertan, 1945. urteko maiatzaren 16ra arte: sarraski-esparru bat, bunkerrak eta bestelako eraikinak egin zituzten irlan. Biztanleak abenduan itzuli ahal izan ziren Alderneyra.\nGerra osteko hurrengo bi urteetan uharteko bizimodua etxalde komunal baten moduan antolatu zen, baina biztanleak ez zeuden denak pozik, eta \"Alderneyko Gobernuaren Legea\" eman zuen Erresuma Batuak: Guerneseyren menpe geratu ziren zenbait administrazio- eta zerbitzu-funtzio.\nBizimodua asko aldatu zen XX. mendean: aireportua egin zuten; aurigniera egiten zuten azken hiztunak hil egin ziren, eta ekonomia ere aldatu egin da: finantza-zerbitzuak eta turismoa hazi egin dira, eta nekazaritza urritu.\nGeografia.\nKanaleko beste uharteen antzerakoa da Alderney: mendi malkartsuen inguruan hondartzak eta dunak daude. Klima epela dago, itsasoak leunduta, eta udan ere beroagoa da Britainiar uharteak baino. Uhartearen inguruan uharte txikiak daude, itsasontzietarako arriskutsuak, ur-lasterrek eramanda talka egin eta hondora joateko arriskua dagoelako.\nAireportua dago, trenbidea, eta itsasontziz ere lotuta dago inguruekin."}
{"id": "341704", "revid": "56334", "url": "https://eu.wikipedia.org/wiki?curid=341704", "title": "Helen Clark", "text": "Helen Elizabeth Clark (Hamilton, 1950eko otsailaren 26a) Zeelanda Berriko politikaria da. 1999tik 2008ra lehen ministroa izan zen, eta 2009tik Nazio Batuetako Garapen Programaren administraria da.\nBiografia.\nZeelanda Berriko lehen ministro kargua hartu zuen bigarren emakumea izan zen. Lehenengoa, eta Helen Clarken aurrekoa, Jenny Shipley izan zen. Hiru hauteskunde irabazi zituen jarrian. Irakeko inbasioaren aurkakoa izan zen. Haren agintaldian Afganistanera tropak bidali zituen berreraikitze-lanetan laguntzeko. Zeelanda Berriko azken hogei urteetako politika antinuklearra sostengatu zuen.\n2008an hauteskundeak galdu zituen, eta 2009ko apirilean Nazio Batuetako Garapen Programaren administrari izendatu zuten.\nRaoul Wallenberg Nazioarteko Fundazioko ohorezko kidea da. 2014an Forbes aldizkariak egindako zerrendaren arabera, munduko 23. emakumerik ahaltsuena izan zen.."}
{"id": "341706", "revid": "31982", "url": "https://eu.wikipedia.org/wiki?curid=341706", "title": "Palembang", "text": "Palembang (; jawiz: ) Indonesiako hiria da, Hego Sumatra probintziako hiriburua. 2010ean 1.455.284 biztanle zituen. Sumatra uharteko bigarren hiririk handiena da, Medanen ondotik, eta Indonesia osoko zazpigarrena. \"Ekialdeko Venezia\" deitzen zaio.\nGeografia.\nPalembang hegoaldeko Sumatrako ordokian dago, Musi ibaiak zeharkatua. Ibaitik iparraldera Seberang Ilir izeneko aldea dago, eta bertan daude hiriko gune ekonomiko eta kultural nagusiak; ibaitik hegoaldera, berriz, Ulu Seberang dago, eta bertan dago gune politikoa. Ikusgarria da Musi ibaiaren gaineko Ampera zubia, hiriko ikonoa.\nKlima.\nPalembangek klima ekuatoriala du (\"Af\") K\u00f6ppen klima sailkapenaren arabera.\nHistoria.\nIdatziz, VII. mendeko agirietan aipatu zuten lehenengoz. Indonesiako hiririk zaharrena da, eta historia aberatsa dauka, luzaro Srivijaya itsas erresumako hiriburua izan zenez: antzinako Sumatra irla (gaurko Indonesia) berena zen, eta Asiako hego-ekialdean eragin handia izan zuten, Indonesia eta Malaysia inguruetan batez ere. Budismoa zen beren erlijioa.\n1825. urtean, herbeheretarrek menpean hartu zuten lurraldea, eta arkitektura-ondare aberatsa utzi zuten. Bigarren Mundu Gerran Palembangeko itsas gudua gertatu zen, 1942. urteko otsailaren 13tik 15era, Japoniak hiriko petrolio-findegiak bereganatu nahi izan baitzituen. 1950ean Indonesiako Errepublikaren barnean sartu zen.\nBanaketa administratiboa.\nPalembang 16 barruti eta 107 azpibarrutitan banatuta dago. Barrutiak hauek dira:\nGizartea.\nMalaysiera da Palembangeko hizkuntza nagusia, musi dialektoa bereziki. Erlijio ugari batzen dira hirian: islama da nagusia, baina kristauak, budistak, hinduistak eta konfuzianistak ere daude.\nEkonomia.\nEhungintza-industria eta petrolio-finketa dira hiriko gaur egungo ekonomiaren gune nagusiak. Musi ibaiaren bokalean portua dago.\nGarraioak.\nGarraio publiko nagusia minibus-sareak eratzen du. Ibaia zeharkatzeko, ontziak erabiltzen dira, bai betikoak (Ketek), bai txalupa azkarrak ere. Nazioarteko aireportua dago. Hiru portu nagusi daude hirian; Boom Bar\u00fa da garrantzitsuena.\nHezkuntza eta kultura.\nHamar unibertsitatetik gora daude Palembangen; bi aipatzearren: Sriwijayako Unibertsitatea eta Sriwijaya Palembang Politeknikoa. Komunikabideetan ere nabari da hiriaren garrantzia: telebista nazional guztiek dituzte egoitzak Palembangen, eta hainbat irrati."}
{"id": "341707", "revid": "96586", "url": "https://eu.wikipedia.org/wiki?curid=341707", "title": "Vittorio De Sica", "text": "Vittorio Domenico Stanislao Gaetano Sorano De Sica (Sora, 1901eko uztailaren 7a \u2013 Neuilly-sur-Seine, 1974ko azaroaren 13a) zinema-zuzendari eta aktorea, lau Oscar Sariren irabazlea.\nSoran jaio zen, Terra di Lavoro probintzian, Campania eskualdean (gaur egun, Frosinoneko probintzia, Lazio).\nErromara joan zen, eta aktore gisa trebatzen hasi zen. 1923an Tatiana Pavlovaren antzerki-konpainian sartu zen, eta 1930eko hamarkadan, bere emaztearen eta Sergio Tofanoren laguntzarekin, bere antzerki-konpainia izatea lortu zuen. Bere antzerki-konpainian, batez ere, komedia arinak antzezten ziren, eta Luchino Visconti bezalako zuzendari famatuekin ere lan egin zuten.\nBere lehenengo emazteaz dibortziatu ondoren, Maria Mercader Fordada aktore katalanarekin ezkondu zen, eta bi seme izan zituzten: Christian de Sica aktorea, eta Manuel de Sica musikaria.\nCesare Zavattini ezagutu zuen, eta harreman honen ondorioz, Neoerrealismo italiarra bezala ezagutzen den zine-mugimenduko bi film garrantzitsu egin zituzten: \"Sciusci\u00e0\" eta \"Ladri di biciclette\".\nParisen hil zen, 1974ko azaroaren 13an."}
{"id": "341708", "revid": "119347", "url": "https://eu.wikipedia.org/wiki?curid=341708", "title": "Mahinda Rajapaksa", "text": "Percy Mahendra \u201cMahinda\u201d Rajapaksa (1945eko azaroaren 18a, Weeraketiwa, Hambantota barrutia) Sri Lankako Errepublika Sozialista Demokratikoko presidentea.\nBere aita, D.A. Rajapaksa Sri Lankako parlamentuko kide izan zen. Rajapaksak Richmondeko Unibertsitatean (Virginia, AEB) ikasi zuen. 1970ean Sri Lankako Askatasunaren Alderdian (SLAA) sartu zen. 1994 urtean, Enplegu-ministroa izendatu zuten, eta kargua gauzatu zuen 1997ra arte.\nRajapaksa Sri Lankako Lehen ministro ere izan zen 2004ko apirilaren 6tik 2005eko azaroaren 21a arte.\nShiranthi Rajapaksarekin ezkonduta dago, eta hiru seme-alaba dituzte.\n2005eko azaroaren 19an, Mahinda Rajapaksak Sri Lankako lehendakaritza onartu zuen, eta Ratnasiri Wickremanayake izendatu zuen Sri Lankako Lehen ministro."}
{"id": "341709", "revid": "46380", "url": "https://eu.wikipedia.org/wiki?curid=341709", "title": "John Herschel", "text": "Sir John Frederick William Herschel (1792ko martxoaren 7a - 1871ko maiatzaren 11) matematikari, astronomo eta kimikari ingelesa izan zen, William Herschel astronomoaren semea.\nBerak popularizatu zuen Juliotar data erabiltzea astronomian eta zianotopia asmatu zuen. Fotografia, negatibo eta positibo terminoak sortu zituen eta sodio tiosulfatoaren erabilpena sukitu zuen, zilar gatzen finkatzaile gisa. Louis Daguerreri aipatu zion sosa hiposulfatoarekin berak asmatutako argazkiak betirako finka ahal zituela.\nAstronomian Urano eta Saturnoren hainbat sateliteren izenak proposatu zituen. Hego Afrikan ikerketa egiten zegoela Beagle itsasontzian zetozen Robert FitzRoy eta Charles Darwinen bisita izan zuen. Honek aipatutako denboraren inguruko pentsamenduak asko eragin zuen Darwinen eboluzioaren teoria garatzerako orduan."}
{"id": "341710", "revid": "119347", "url": "https://eu.wikipedia.org/wiki?curid=341710", "title": "Larnaka", "text": "Larnaka (grezieraz, \u039b\u03ac\u03c1\u03bd\u03b1\u03ba\u03b1, \"L\u00e1rnaka\"; turkieraz: \"Larnaka/\u0130skelel\"; fenizieraz: \u05db\u05ea\u05d9\u05d5\u05df, Kityon) Zipreko hirugarren hiri handiena da, Nikosiaren eta Limasolen ondotik. Uhartearen hego-ekialdean dago eta izen bereko barrutiko hiriburua da.\nHirian dago Zipreko bigarren merkataritza-portu garrantzitsuena, eta Zipreko nazioarteko aireportu garrantzitsuena ere bai. Turismo-gune indartsua da: itsas pasealeku ikusgarria dago, palmondoz inguratuta. \"Larnaka Marina\" da Ziprek dituen lau itsas sarbide ofizialetariko bat.\nEtimologia.\n\"Larnaka\" izena grezierazko \"larnax\" hitzetik dator eta \"kutxa\" edo \"hilkutxa\" esan nahi du. Sophocles Hadjisavvas arkeologoaren hitzetan Estatu Batuetako konsulak XIX.mendearen amaieran Larnaka inguruan zeuden 3.000 hilobi aztertu zituen eta hortik omen dator hiriaren izena. Bertako hizkeran Scala ere esaten zaio, batez ere hiriaren alde zaharrari. XVIII. mende arteko mapetan Larnakako Badian dagoen portu txiki bat Scala di Saline izenarekin azaltzen da.\nHistoria.\nKition.\nFeniziarrek K.a. XIII. mendean Kition hiri-estatua sortu zuten. Indusketetan K.a. 1200-1000 urteetako sasoian aurkituriko elementu kultiralek erakusten dute garai hura aldaketa politikoan garaia izan zela, izan ere akaziarrak iritsi baitziren orduan, greziar kolonoak. K.a. 1000 urtearen inguruan feniziarrek hiria berreraiki zuten eta feniziar kulturaren erdiguneetako bat bihurtu zen. Orduko horma ziklopeoak, bost tenpluz osaturiko multzo bat eta gerraontzien itsasportua ikusten dira oraindik.\nK.a. lehenengo milurtekoan inguruko inperio handiek konkistatu zuten, Asiriarrek eta Egiptiarrek batez ere. Zipreko gainerako hiriak bezala Kition pertsiarren menpeko hiria izan zen, Akemenestar Inperioaren parte baitzen.\nScala.\nK.o. 76 eta 77 urteetan lurrikara handiak izan ziren eta Kition oso kaltetua izan zen. 322an eta 342an lurrikara handiak izan ziren berriz eta Kition hiria ezezik Salamina eta Pafos ere suntsitu zituzten. Lurrikara guzti hauen ondorioz Kitiongo badia lokatzez bete zen eta portuak erabilgarria izateari utzi zion. Biztanleek kostaldean zehar hegoaldera jo zuten eta hiri berria eraiki zuten. Portu berriaren izena Scala zen, italierazko \"scala\" hitzetik dator eta geldiunea esan nahi du. Orduko aztarna gehienak galduta daude, baina harresiaren eta santutegi baten arrastoak badaude, baita hilerriarenak ere. Gaur egungo Larnakaren alde zaharra osatzen du.\nLarnaka.\nXII. mendean Bizantziarrek kaiaren alboan gotorleku bat eraiki zuten. XIV. mendearen amaieran Genovarrek Famagusta okupatu eta Larnaka bihurtu zen Zipreko Erresumako itsas-portu nagusia. Honen ondorioz James I.a erregeak gotorleku zaharra gaztelu bihurtu zuen kaia hobeto babesteko. 1747an otomandarrek 9'7 km-ko luzera duen Kamares akueduktua eraiki zuten.\n1974. urtean turkoek ingurua inbaditu zutenean, Nazio Batuen Erakundeak Nikosiako aireportua zaintzea erabaki zuen; handik gutxira egin zuten Larnakako aireportua, turismoak galerarik izan ez zezan. Horregatik joan da hazten Larnakako hiria besteak baino azkarrago.\nGeografia.\nLarnakako aintzira gazia neguan urez betetzen da eta flamenko saldo handiak egoten dira bertan azarotik martxorarte. Udan lehortu egiten da. Antzina gatz ugari ateratzen zen bertatik, hortik Scala di Saline izena, baina gaur egun giza kontsumorako desegokia kontsideratzen da.\nEkonomia.\nFamagustako itsas-portuak Zipreko karga mugimenduen %80a hartzen zuten eta 1974an turkiarrek okupatu zutenean Nikosiako eta Larnakako aireportuek garrantzia handia hartu zuten.\nHiriaren iparraldean zegoen petrolio-findegia 2008. urtean saldu zutenetik, biltegitzat erabiltzen dute bakarrik. Gaur egun Larnakako jarduera ekonomiko nagusia zerbitzuen sektorean oinarritzen da, turismoan bereziki.\nKultura.\nHiriko jaialdi nagusiak \"Foinikoudes\" etorbidean ospatzen dira. Ezagunena \"Kataklysmos\" jaialdia da, uholdearen jaialdia hain zuzen ere. Zipreko eliza ortodoxoaren arabera Noe-ren salbazioa omentzen du jaialdi honek. Astebete irauten bazuen ere gaur egun hiru astetako jaialdia da.\nLarnakako museo nagusiak arkeologia museoa eta Pierides museoa dira. Antzokia eta arte galeria ere baditu eta 2007an Stass Paraskos artista zipretarrak Cornaro Institutua sortu zuen.\nKirolak.\nZipreko kirol nagusia futbola da. Larnakako talde arrakastatsuena AEK Larnaka FC da, 1994an hiriko bi talde historikoak elkartzerakoan sortua, \"EPA Larnaka\" eta \"Pezoporikos Larnaka\". Turkiarrek Famagusta okupatu zutenean hiri hartako Anorthosis Larnakara aldatu zen."}
{"id": "341711", "revid": "119347", "url": "https://eu.wikipedia.org/wiki?curid=341711", "title": "Elbasan", "text": "Elbasan (albanieraz, Elbasan edo Elbasani), Albaniako erdialdeko hiria, izen bereko barrutiko eta konderriko hiriburua. Shkumbin ibaiaren ertzean dago, Tiranatik 33\u00a0km hego-ekialderantz. Albaniako hirugarren hiri handiena da.\nHistoria.\nElbasanek Erromatarren Inperioaren sasoian hartu zuen garrantzia; hiriaren orduko izena \"Masio Scampa\" zen. Erromatarrek 300 m\u00b2-ko gotorleku handi bat eraiki zuten, dorrez hornitua. III. eta IV. mendeetan, \"Hiskampis\" izena zuen artean, merkataritza- eta garraio-gune garrantzitsu bihurtu zen, harik eta eslaviarrek VI. mendean lurraldea hartu zuten arte, haiek hiria hustu egin zutelako. XV. mendean otomandarrek ere euren gotorlekua eraiki zuten lehengoaren lekuan, eta Albaniako otomandarren hirigune garrantzitsu bihurtu zen: XVII. mendearen amaieran 2.000 lagun inguru bizi ziren hirian.\nBigarren Mundu Gerraren sasoian, 15.000 biztanle inguru zeuden Elbasanen.\nIndustriaren garapena tabakoaren eta edari alkoholdunen industriarekin batera hasi zen. 1974an altzairugintzari ekin zioten, eta bestelako industrien garapenak inguruak erabat kutsatu zituen."}
{"id": "341712", "revid": "336", "url": "https://eu.wikipedia.org/wiki?curid=341712", "title": "Joan Damaskokoa", "text": "Joan Damaskoarra ( Y\u016bhann\u0101 al-Dima\u0161q\u012b; ; ), benetako izena Mansur ibn Sarjun Al-Taghlibi (), (Damasko, Siria, 675 - 749ko abenduaren 4a), siriako idazle eta teologoa izan zen, Elizako doktoreetako bat.\nFamilia aberats batean jaio zen: bere aitona Bizantziar Inperioaren zerbitzuan funtzionarioa izan zen, eta musulmanek Siria konkistatu ostean dominatzaile berrien mesedetan egon zen. Bere aita Omeiatar Kaliferriaren funtzionario izan zen, baita bera ere. Hala ere laster aldendu zen bizitza honetatik, bere jabetza guztia pobreei eman zien eta San Sabaseko monasterioan sartu zen, Jerusalemdik gertu. Bertan pasa zuen bere bizitzaren zatirik handiena, ikasten eta idazten. Kristau dogma guztia idatzi nahi izan zuen, eta ez bakarrik gai zehatz batzuk. Bere pentsaera eta lana eskolastikaren barruko espresio perfektuenen artean kokatzen da. Konstantinoplako enperadoreak irudiei kultua egitea debekatu zuenean, ikonoklastak jarraituz, Joan Damaskokoa irudiak beneratzearen alde agertu zen. Bere ustez irakurtzen zekitenentzat liburu bat zena, irudi bat zen analfabetoentzat. Hitzez belarrira esan daitekeena, irudiz esan dakioke begiari. Horregatik irakurtzen ez zekitenentzat katezismoa irudiekin erakustearen alde zegoen.\nKondaira batek dio eskua galdu zuela ikonoklastikoekin izandako liskar batean, baina Ama Birjinak berriro jarrio ziola. Bere garaian \"Urrezko Hizlaria\" izendatu zuten, ondo hitz egiten zuelako. Ekialdeko Elizak profeta handitzat du."}
{"id": "341713", "revid": "119347", "url": "https://eu.wikipedia.org/wiki?curid=341713", "title": "Veliko Tarnovo", "text": "Veliko Tarnovo (bulgarieraz, \u0412\u0435\u043b\u0438\u043a\u043e \u0422\u044a\u0440\u043d\u043e\u0432\u043e; hitzez hitz, \"Tarnovo Handia\") Bulgariako hiria, iparraldeko kultura-gunea. Sofia hiriburutik gutxi gorabehera 250 km-ra dago. Jantra ibaiaren ertzean dago.\nTraziarrek sortu zuten hiria. Goi Erdi Aroan, Bulgariako Inperioa goieneko aldian zegoenean, Veliko Tarnovo hiriburua izan zen. 1908. urteko urriaren 5ean Fernando I.a Bulgariakoak Veliko Tarnovon aldarrikatu zuen bulgariar lurralde guztien independentzia.\nHiriko jardunbide ekonomiko nagusiak turismoa eta ehungintza-industria dira.\nTurismoa.\nHiriko monumentu erakargarri batzuk:\nAsenova auzoa.\nTsarevets gotorlekuaren ondoan, Asenova auzoa zegoen; han bizi ziren artisauak eta apaizak. 1913. urtean, auzoaren zati handi bat apurtu zuen lurrikara baten ondoren, auzoa hutsik geratu zen."}
{"id": "341714", "revid": "512", "url": "https://eu.wikipedia.org/wiki?curid=341714", "title": "Justus von Liebig", "text": "Justus Freiherr von Liebig baroia (Darmstadt, 1803ko maiatzaren 12a - Munich, 1873ko apirilaren 18a) kimikari alemana, kimika organikoaren kontzeptuaren sortzailetzat hartu izan zen.\nBiografia.\nVon Liebigen bokazio profesionala nerabezarotik dator; \"Gymnasium\"etik (bigarren hezkuntzako institutua) bota zuten aitaren negoziotik lortutako erreaktibodun lehergai bat lehertzeagatik. Geroago, Heppenheimen farmazialari-ikastuna izan zen.\nVon Liebigek Bonneko unibertsitatean ikasi zuen Karl Wilhelm Gottlob Kastnerrekin, eta Kastnerrekin jarraitu zuen Erlangengo unibertsitatean bertan doktoratzeko (1822). Ondoren, Hessengo gobernuaren beka bat jaso zuen Parisen ikasteko. Alexander von Humboldten eraginari esker, Louis Joseph Gay-Lussacen laborategi pribatuan lan egin ahal izan zuen.\n1824an, irakasle izan zen Giessengo unibertsitatean. Copley Domina irabazi zuen 1840an, eta baroi titulua jaso zuen 1845an. Municheko Unibertsitatean ere irakatsi zuen (1852-1873). 1865ean haragi-aterakineko \"Liebeg konpainia\" (\"Liebig Extract of Meat Company\") sortu zuen Uruguaien, non haragi-aterakinak prestatzeko bere asmakizun bateko prozedura erabiltzen zuen.\nLiebigek analisi organikoa hobetu zuen, eta konturatu zen landareak elikatzen direla nitrogenoari eta karbono dioxidoari esker mikrobio batzuen laguntzarekin. Prozesu honetan lurreko mineralek ere parte hartzen dutela erreparatu\nzuen.\nBere lorpen garrantzitsuenetako bat nitrogenoan oinarritutako ongarria asmatu zuela da. Minimoaren legea ere formulatu zuen, gaur egungo laborantzako ongarrien erabileran oraindik eragina duena. Lehenengotarikoa izan zen laborategiari antolaketa modernoa eman ziona. \"Liebeg kondentsadorea\" sortu zuen, bere lanerako diseinatu zuen lurrun-kondentsadore gailua.\nFriedrich W\u00f6hler kimikari alemanarekin batera, azido urikoa eta almendra mikatzen olioari buruzko ikerkuntza garrantzitsuak egin zituen.\nGiessengo unibertsitatea ofizialki \"Justus-Liebig-Universit\u00e4t-Giessen\" du izena bere omenez."}
{"id": "341715", "revid": "121597", "url": "https://eu.wikipedia.org/wiki?curid=341715", "title": "Tychy", "text": "Tychy, Poloniako hiria, Silesia eskualdekoa, Katowicetik 20\u00a0km inguru hegoalderantz. Gostinia ibaiak (Vistula ibaiaren adarra) hiria zeharkatzen du.\n1999. urtetik hona Silesiako voivoderriko hiria da; eskualdean denera 71 erregio-hiri eta hiri daude. Silesia Garaiaren Batasun Metropolitanoaren sortzaileetako bat izan zen Tychy hiria: batasun ekonomikoa eta politikoa sortu zen, Silesiako eremu ezagunenak administrazio-erakunde bakar batean batzekotan.\nXVII. mendetik datorren garagardo-industriagatik da ezaguna hiria. 1950. urtetik hona, hiria nabarmen hazi da.\nHistoria.\nEtimologia.\n\"Tychy\" izena, dirudienez, polonierazko \"cichy\" hitzetik eratorritakoa da: \"lasaitasuna\", \"soila\" esan gura du.\nSorrera eta garapena.\nJatorriz, Oswiecim eta Mikolow arteko merkataritza-bidean kokatutako nekazari-herri txikia zen. Agirietako lehen aipamena 1467. urtekoa da. 1629. urterako garagardogintzaren berri jaso zuten agirietan, Ksi\u0105\u017c\u0119cy garagardotegiaren jarduna zela eta (gaur egun, Poloniako garagardogile famatuenak dira).\n1526. urtetik aurrera, Tychyko lurrak Austriako habsburgotarren mende egon ziren; 1742. urtean, Prusiak bereganatu zuen lurraldea, eta 1871-1918 bitartean Alemaniar Inperiokoa izan zen. 1919-1921ko Silesiako jaikialdi armatuen ostean, Poloniako Bigarren Errepublikan sartu zen; orduan hasi zen herria handitzen, hainbat zerbitzurekin: ospitalea, suhiltzaileak, postetxea, eskola, igerilekua eta hainbat denda eta aisialdi-zerbitzu. Biztanle gehien ere Lehen eta Bigarren Mundu Gerren arteko aldian egon ziren, 11.000 lagun inguru.\n1939-1945: Inbasioa eta okupazioa.\nSilesia Garaiko beste industriaguneen moduan, naziek Tychy hartu zuten, eta Hirugarren Reich-ak hiria bereganatu egin zuen. Sarraskietan hil ez eta erbestera joan ez zirenek alemaniar nazionalitatea eskuratu behar izan zuten.\nTychy Berria.\n\"Hiri Berria\" Poloniako gobernuak izendatu zuen 1950. urtean: Poloniako \"hiri planifikatuak\" deritzenetan handiena da Tychy. 1950-1985 bitartean eraiki zuten, Silesia Garaiko industria-eskualdea hiri moduan ere zabaltzeko. 2006. urterako, 132.500 biztanle zeuden bertan.\nFiat Group-ek lantegi handia dauka Tychyn: esate baterako, 2008. urtean 500.000 automobil inguru ekoiztu ziren, eta bertan egiten dira Fiat zein Lancia modelo batzuk."}
{"id": "341717", "revid": "688", "url": "https://eu.wikipedia.org/wiki?curid=341717", "title": "Sosnowiec", "text": "Sosnowiec, Poloniako hegoaldeko industria-hiria, Katowicetik gertu.\nHistoria.\nSilesiako voivoderrian dago, 1999an voivoderri hori sortu zenetik. Lehenago, 1945etik, Katowiceko voivoderriaren parte izan zen, eta, Bigarren Mundu Gerra baino lehen, Kielceko voivoderriaren barnean egon zen. Sosnowiec herria Germaniako Erromatar Inperio Santuaren mende egon zen Prusiak 1742. urtean eskuratu zuen arte.\nNapoleonen garaian, errusiarren armadak bertatik igaro ziren, eta kalteak eragin zituzten hirian. Lehen Mundu Gerran hiria suntsituta geratu zen. Bigarren Mundu Gerran, ostera, 1939. urtean naziek hartu zuten hiria, eta juduek sarraski larria jasan behar izan zuten. Orduan, biztanle guztietatik 28.000 inguru ziren juduak, % 22.\nBiztanleria.\nGaur egun, Poloniako hamalaugarren hiri handiena da, eta Silesiako bigarrena.\nIndustriagune garrantzitsua da. Altzairugintzak eta beste mineral batzuen inguruko industriak eta askotariko bestelako lantegiek sustatzen dute hiriaren garapen ekonomikoa.\nMonumentuak.\nAipatzekoa da XVII. mendeko Zamek Sielecki gaztelua."}
{"id": "341718", "revid": "512", "url": "https://eu.wikipedia.org/wiki?curid=341718", "title": "Chiba", "text": " Japoniako hiria, izen bereko prefeturako hiriburua. 2012ko erroldaren arabera 962.624 biztanle ditu.\nKant\u014d eskualdeko porturik garrantzitsuenetarikoa dago Chiban. Gehienbat bizileku-hiria den arren, badaude fabrika, lantegi eta industria-establezimenduak ere kostan zehar.\nEtimologia.\nChibaren idazkerari erreparatuz kanji karaktereek \"mila hosto\" esan nahi du.\nGeografia.\nTokiotik hego-ekialdera dago, Tokioko Badian. Tokio eta Chiba lotzeko hiru bide nagusi daude, Sobu, Keiyo eta Keisei Chiba.\nHistoria.\nChiba hiriaren lehenengo aipamena XI mendekoa da, Taira Tsuneshige gerlariaren emigrazioan aipatzen da. Lurraldearen buru bihurtu zenean \"Chiba Tsuneshige\" (\u5343\u8449\u5e38\u80e4) izena hartu zuen. Chiba gaztelu-hiria bihurtu zuen eta Chiba leinuari hasiera eman zion.\nXVI mendean Chibatarren zerbitzariak ziren Hara leinukoek boterea eskuratu zuten. Hurrengo urteetan leinuen arteko borrokak izan ziren eta hainbat eskutatik pasa ondoren Toyotomi Hideyoshik konkistatu eta Chiba eta Sakai leinuko kideak anikilatyu zituen.\nMeiji berrezarkuntzaren ondoren trena Chibara iritsi zen eta inguruko herri handiena bihurtu zen. 1921ean prefetura ezarri zenean Chiba izena eman zitzaion. XX mendearen hasieran inguruko herri txiki ugari barneratu zituen eta 1945etik aurrera Tokioko Badiari kendutako lur ugari eskuratu zituen.\nBanaketa administratiboa.\nChiban sei auzo nagusi (\"ku\") daude:\nKirolak.\nJEF United Ichihara Chiba futbol taldea bertakoa da eta \"Furukawa Electric\" izenarekin Asiako Txapeldunen Liga irabazi zuen 1986an. Chiba Lotte Marines beisbol taldea lau aldiz izan da Japoniako txapelduna.\nBitxikeriak.\nX Japan rock taldeak euren hasierako kontzertuetako bat Chiban eskaini zuen. William Gibsonen Neuromante zientzia-fikziozko nobelaren lehen partean ere hiria aipatzen da izenburuan, \"Chiba Cityko Bluesak\" (I. eta II. kapituluak); nobela hori hartzen dute mugimendu ziberpunkaren aitzindaritzat."}
{"id": "341719", "revid": "96586", "url": "https://eu.wikipedia.org/wiki?curid=341719", "title": "Konstantin Novoselov", "text": "Sir Konstantin Sergeievitx Novoselov (; Nizhni Tagil, Sobietar Batasuna, 1974ko abuztuaren 23a) fisikari errusiar-britainiarra, Fisikako Nobel Sariduna grafenoaren inguruan egindako lanengatik.\nNovosiolovek 60 ikerlan baino gehiago argitaratu ditu supereroankortasuna (Hall efektua), Geko-zinta eta grafenoa bezalako gaiei buruz.\nGaur egun, Novosiolov Manchesterreko unibertsitateko fisika mesoskopikoko ikerkuntza-taldean ari da lanean."}
{"id": "341722", "revid": "512", "url": "https://eu.wikipedia.org/wiki?curid=341722", "title": "Plymouth (Montserrat)", "text": "Plymouth Montserrateko \"de jure\" hiriburua da. Montserrat uhartea Erresuma Batuaren itsasoz haraindiko lurraldea da, eta Antilletan dago.\n1995. urtean Soufri\u00e8re Hills sumendiak erupzioa han izan zuen, eta hiria suntsitu zuen; ondorioz, biztanle guztiek alde egin zuten. 4.000 biztanle inguru zituen erupzioa gertatu zenean. Administrazioa ere Bradesen dago harrezkero. Gaur egun, beraz, Plymouth hiri mamua da."}
{"id": "341723", "revid": "58701", "url": "https://eu.wikipedia.org/wiki?curid=341723", "title": "Rostov", "text": "Rostov (, ahoskatua), mendebaldeko Errusian dagoen Jaroslavl oblasteko hiria da. Nero aintziraren ertzean dago, Moskutik 202\u00a0km ipar-ekialdera. Errusiako hiririk zaharrenetako bat, eta Urrezko Eraztuna deritzon inguruko turismo-guneko garrantzitsuenetako bat da. 2010ean 31.792 biztanle zituen.\nIzena.\nHiriaren izen ofiziala Rostov da, baina errusiarrek Rostov Veliki () esaten diote, Rostov Don hiriarekin ez nahasteko. Dena den, Rostov Don, gaur egun, Rostov Veliki baino askoz handiagoa da. Hiriko geltokiaren izena, edonola ere, \"Rostov Jaroslavski\" da, probintziaren izena hartuta.\nHistoria.\nHiriaren lehen aipamena 862. urtekoa da. Herri garrantzitsua izan zen, XIII. mendera arte errusiar erresuma garrantzitsuenetariko bateko hiriburua izan baitzen. 1474. urtean, Moskuko Printzerrian sartu zuten. 1777an, hiri-izaera eman zioten.\nErlijio-gune garrantzisua ere izan da historikoki. 988. urtetik aurera apezpiku-hiria izan zen; XIV. mendean Rostoveko apezpikuak artzapezpiku kargua hartu zuen; XVI. mendean, metropoliko apezpiku. Apezpiku horietako batek, Jona Sisoievitxek, sustatu zuen hiriko Kremlin ospetsua eraikitzea. XVIII. mendearen amaieran, metropoliko egoitza Jaroslavlera aldatu zuten.\nOndarea.\nKremlinaz gain, monumentu erlijioso garrantzitsuak daude: XVI. mendeko Jasokundearen katedrala (XII. mendeko eraikinaren gainean eraikia), Errusiako kanpai handi eta famatuenak dituena (kanpai handienak, 1688koak, 32.000\u00a0kg inguru ditu); Salbatzailearen eliza, San Gregoriorena, San Joanena, Piztuerarena; eta aipatzekoa da, halaber, Jona Sisoievitxek eraikiarazi zuen egoitza ikusgarria (jauregiak, dorreak, eliza...).\nRostov inguruan monasterio famatu bi daude; bata, Abrahamena, XI. mendekoa, Errusiako zaharrenetarikoa da; eta bestea Done Jakue Salbatzailearena, XVIII-XIX. mendeko eraikin neoklasikoa.\nBestalde, hiriko esmalteak oso ospetsuak dira."}
{"id": "341724", "revid": "336", "url": "https://eu.wikipedia.org/wiki?curid=341724", "title": "Emil Boc", "text": "Emil Boc (R\u0103chi\u0163ele, 1966ko irailaren 6a) politikari errumaniarra da, Errumaniako lehen ministroa 2008ko abenduaren 22tik 2012ko otsailaren 6a arte. Cluj-Napocako alkatea ere izan zen 2004ko uztailaren 12tik 2009ko urtarrilaren 5a arte.\n2009ko urriaren 13an bere gobernuaren aurkako zentsura-mozio baten ondorioz agintea galdu zuen. Gobernu berria aukeratzen zen bitartean, Boc lehen ministro karguan egon zen.\n2004. urtean, Errumaniako zuzeneko telebista-saio batean, mundu osoan ezaguna egin zuen istripua izan zuen, 3 metroko garaieratik erosi zen-eta.\n2009. urtean, Traian B\u0103sescu Errumaniako presidenteak Boc berrautatu zuen lehen ministro gisa.\nBiografia.\n1966ko irailaren 6an jaio zen M\u0103rg\u0103un, Cluj konderrian, Errumania oraindik errepublika sozialista zenean.\nBabe\u015f-Bolyaiko unibertsitatean ikasi zituen (Cluj-Napoca). Historian eta Filosofian graduatu zen 1991ean, eta Zuzenbidean 1995ean.\n1996an Clujeko abokatuen elkargoan sartu zen. Gaur egun, unibertsitateko irakaslea da.\n1994an Oana Bocekin ezkondu zen, eta bi alaba izan dituzte (Cezara eta Patricia)."}
{"id": "341725", "revid": "119347", "url": "https://eu.wikipedia.org/wiki?curid=341725", "title": "Cyperaceae", "text": "Ziperazeak (Cyperaceae) landare loredun monokotiledoneoen familia bat dira. Banaketa kosmopolita dute, baina ugariagoak dira bi hemisferioetako eskualde epel eta hezeetan. Dibertsitate-gune nagusiak Asiako eta Hego Amerikako eskualde tropikalak dira. Gehienetan, belardietako landareak dira, baina basoetan eta tundran ere badira.\nCyperaceae familiak 4.000 bat espezie ditu, 98 generotan banatuak. Monokotiledoneoetan hirugarren familia ugariena da, Orchidaceae eta Poaceae familien ondoren. \"Carex\" generoak biltzen ditu espezieen erdiak, eta \"Cyperus\" generoa ere handia da: 600 espezie ditu. Ziperazeen familia antzekotasun handia du gramineoekin. Ziperazeorik ezagunenetako batzuk papiroa (\"Cyperus papirus\") eta txufa jangarria (Cyperus esculentus) daude.\nGeneroak.\nHau da generoen eta haien sinonimoen zerrenda, Angiosperm Phylogeny Website-ren arabera:"}
{"id": "341726", "revid": "56334", "url": "https://eu.wikipedia.org/wiki?curid=341726", "title": "Leon Cooper", "text": "Leon Neil Cooper (New York, AEB, 1930eko otsailaren 28a) fisikaria eta unibertsitateko irakasle estatubatuarra, Nobel Sariduna (1972).\nBiografia.\nCooper New Yorken jaio zen 1930eko otsailaren 28an. Fisikan lizentziatu zen Columbiako Unibertsitatean. Brown Unibertsitateko irakaslea izan zen (Providence), eta irakasle gonbidatua Norvegia, Italia eta Frantziako hainbat unibertsitateetan.\nIkerkuntza zientifikoa.\nEgoera solidoaren fisikan interesatua, 1957an John Bardeen eta John Robert Schriefferekin batera supereroankortasunaren BCS teoria garatu zuen.\nAlfred P. Sloanen lankidea izan zen 1959 eta 1966 urteen artea.\nOndoren, Princetoneko Institute for Advanced Study aritu zen, eta baita Ikerketa Nuklearretarako Europako Kontseiluan (CERN) ere.\n1972an Fisikako Nobel Saria jaso zuen John Bardeen eta John Robert Schriefferekin batera supereroankortasunaren BCS teoriagatik.\nNobel Sariaz gain, jaso ditu Ameriketako Estatu Batuetako Zientzien Akademia Nazionalaen Comstock saria (John Robert Schriefferekin batera), Award of Excellence saria eta Descartes domina Parisko Ren\u00e9 Descartes Unibertsitatean, besteak beste."}
{"id": "341727", "revid": "119347", "url": "https://eu.wikipedia.org/wiki?curid=341727", "title": "Kislovodsk", "text": "Kislovodsk () hego-mendebaldeko Errusian dagoen Stavropol kraiko bainu hiria da. Ipar Kaukason dago, Podkumok ibaiaren ertzean, Piatigorsken hego-mendebaldean. 2010ean 128.553 biztanle zituen.\nHistoria.\nErrusieraz, toponimoak \u00abur azidoa edo garratza\u00bb esan nahi du, inguruetan ur mineral medizinala isurtzen duten iturburu ugari dagoelako. Hori zela eta, Kislovodsk 1803an fundatua izan zen, bainu hiri gisa. XIX. mendearen amaieran eta XX.aren hasieran pertsonaia ezagunak bizi izan ziren hirian, bai musikariak, artistak, aristokratak eta jakintsuak; beste batzuen artean Vasili Safonov konpositore eta orkestra-zuzendaria.\nArthur Adamov (1908-1970) eta Literaturako Nobel Saria jasotako Aleksandr Solzhenitsyn (1918-2008) idazleak Kislovodsken jaio ziren."}
{"id": "341728", "revid": "56334", "url": "https://eu.wikipedia.org/wiki?curid=341728", "title": "Carlo Collodi", "text": "Carlo Lorenzini (Florentzia, Italia,1826ko azaroaren 24a - 1890eko urriaren 26a ), Carlo Collodi edo Collodi deituraz ere ezaguna, kazetari eta italiar idazlea izan zen. \"Le avventure di Pinocchio\" (\"Pinotxoren abenturak\") eleberriagatik ospetsua.\nBiografia.\nDomenico Lorenziniren (markes baten sukaldaria) eta Angela Orzaliren semea zen. Izen osoa Carlo Lorenzo Fillipo Giovanni Lorenzini zuen. \"Collodi\" ezizena, 1856tik aurrera erabili zuena, haren amaren sorterria da (Toscanan).\nPinotxoren sortzailea izateagatik hilezkortua bada ere, eleberri eta komediak ere idatzi zituen.\nAma pontekoa Mariana Ginori dukesa izan zuen. Ikastetxera eta haztetxera joan zen, eta bertan erretorika eta filosofia ikasi zituen. Haren lehen langunea liburu-denda batean izan zen, 18 urterekin.\nIndependentziaren aldeko gudara oldezko gudari joan zen (1848 - 1860) Toscanako gudarostearekin. Politikarekiko sentitzen zuen interesak bultzatu zuen bere lehen lanak \"Il Lampione\" egunkari satirikoan argitaratzera. Egunkaria 1849an zentsuratu zen, Toscanako Duke Handiaren aginduz, baina 1860an berriz agertu zen.\n1856an ospetsu egin zen \"In vapore\" eleberriarekin, eta beste egunkari politiko batzuetako (\"Il Fanfulla\", adibidez) idatziengatik. Garai horretan bertan, antzerki-zentsuraren batzordeko langilea zen, eta hainbat ipuin eta kontakizun satiriko ere idatzi zituen: \"Macchiette\" (1880), \"Occhi e nasi\" (1881), \"Storie allegre\" (1887).\n1875ean haur-literaturarekin hasi zen \"Racconti delle fate\" lanarekin (Charles Perraulten maitagarri-ipuinen itzulpena). 1876an \"Giannettino\", \"Minuzzolo\" eta \"Il viaggio per l'Italia di Giannettino\" idatzi zituen, Giannettinoren ikuspegitik idatzitako Italiaren bateratzeari buruzko ipuin-sail satirikoa.\n1880an \"Storia di un burattino\" (\"Txotxongilo baten istorioa\") edo \"Bambinino\" idatzi zuen, eta \"Il Giornale dei Bambini\" egunkarian argitaratu zen.\nCollodi bere lanak izan zuen ospea ezagutu gabe hil zen. Florentziako San Miniato al Monte basilikan lurperatu zuten."}
{"id": "341729", "revid": "1545", "url": "https://eu.wikipedia.org/wiki?curid=341729", "title": "Piranshahr", "text": "Piranshahr (; ; ) Irango hiria, izen bereko \"xarestan\" edo barrutiko hiriburua. Irakeko mugaren ondoan dago, Irango ipar-mendebaldean. Populazioa gehienbat kurdua da. Granito-barietate asko (koloreak eta testurak) ekoizten dira hirian.\nUrmia aintziraren mendebaldera dago, 1.449 m-ko altitudean, Siyah Kuh eta Sipan mendien artean. 2006. urtean 57.692 biztanle zeuden hiriburuan, eta barruti osoan 138.864; 2017an, 70.782 biztanle zituen."}
{"id": "341730", "revid": "336", "url": "https://eu.wikipedia.org/wiki?curid=341730", "title": "Sukhoi Su-27", "text": "Sukhoi Su-27 (, NATOren izendapena: Flanker) 1970 hamarkadan, Sobietar Batasunean Sukhoik diseinatutako ehiza-hegazkina; eserleku bakarrekoa, bi Mach 2ko turboflan motorekin propultsatua.\nEstau Batuetako laugarren belaunaldiko ehiza-hegazkinen lehiakidea da; 3.530 km-ko irismena, armamentu astuna eta abionika sofistikatua ditu.\n1980tik aurrera, Su-27a munduko borroka-hegazkin onenetakotzat hartu izan da, eta honetatik abiatuta beste modelo batzuk egin dira, esate baterako, Su-30 (\"Flanker-C\") ehiza-hegazkin bonbaketaria eta hegazkin-ontzietatik erabiltzeko Su-33 (\"Flanker-D\") itsas-ontziteriaren defentsa-interzeptorea.\nIkus ere.\nSukhoi Su-27tik abiatuta errusiarrek eraikitako hegazkinak:\nBeste herrialdeetako antzeko hegazkinak:"}
{"id": "341731", "revid": "512", "url": "https://eu.wikipedia.org/wiki?curid=341731", "title": "Air Force One", "text": "Air Force One Ameriketako Estatu Batuetako presidentea barruan daraman Ameriketako Estatu Batuetako Aire Armadako edozein hegazkini aireko trafiko-kontrolak ezartzen dion izena. Presidentea barruan ez badago, hegazkin hori zibiltzat hartzen da. Ez da zuzena \"Air Force One\" izenak hegazkin espezifiko bakarra adierazten duela pentsatzea.\n1990tik, presidentearen flota espezifikoki prestatutako Boeing 747 serieko bi hegazkinek osatu dute, isatsean VC-25A izendatzea eta 28000 eta 29000 zenbakiak ipinita. Bi hegazkin hauek, nahiz eta presidentea barruan ez izan, arrunki \"Air Force One\" bezala ezagutu eta izendatzen dira.\nVC-25A hegazkinak 70 bidaiarirentzat du tokia, eta munduan bakarra da 4 tripulatzaile eraman ditzakeena.\n\"Air Force One\" hegazkina Estatu Batuetako lehendakaritzaren eta bere boterearen ikur ospetsua da.\nHistoria.\nFranklin D. Roosevelt izan zen lehenengo presidentea bidaia ofizialak egiteko hegazkinak erabili zituena. Roosvelt, Bigarren Mundu Gerran hegazkinez joan zen Casablancako Konferentziara (Maroko, 1943). Ozeano Atlantikoa itsasontzian zeharkatzea baztertu zen, urpeko alemaniarren mehatxuagatik."}
{"id": "341732", "revid": "336", "url": "https://eu.wikipedia.org/wiki?curid=341732", "title": "Associated Press", "text": "The Associated Press edo AP Estatu Batuetako berri-agentzia bat da, 1846an sortua. Kooperatiba bat da, eta haren zerbitzuak eta materialak erabiltzen dituzten egunkari, irrati eta telebistak dira jabeak. Estatu Batuetatik kanpo, komunikabide askok ordaindu egiten dute APren zerbitzuak erabiltzeagatik, baina ez dira kooperatibako kideak.\nAgentziak bost hizkuntzatan zabaltzen ditu berriak: ingelesa, alemana, nederlandera, frantsesa eta gaztelania.\n2005ean, APren berriak mundu osoko 1.700 egunkaritan eta 5.000 irrati eta telebistatan erabiltzen ziren. Agentziak 243 bulego ditu, eta 3.400 bat langile; 121 herrialdetara iristen da. Egoitza nagusia New Yorken dago. Agentziak 49 aldiz irabazi du Pulitzer saria.\n1993an United Press International berri-agentziak porrot egin ondoren, AP da Estatu Batuetan egoitza nagusia duen berri-agentzia bakarra. Haren lehiakide batzuek (Reuters, Efe, France-Presse) ingelesez argitaratzen dituzte berriak, baina ez dira estatubatuarrak."}
{"id": "341734", "revid": "119347", "url": "https://eu.wikipedia.org/wiki?curid=341734", "title": "Urmia", "text": "Urmia (, \"Urmu\", \"Urumiy\u0259\"; , \"Orumijeh\"; ), 1925-1929 bitartean Rezaiyeh, Irango ipar-mendebaldeko hiria da, Mendebaldeko Azerbaijan probintziako hiriburua. 2011n 667.499 biztanle zituen, gehienak azerbaijandarrak, azerbaijaneraz mintzatzen direnak; gutxiengo kurduak, armeniarrak eta asiriar kristauak daude.\nGeografia.\nUrmia Irango ipar-mendebaldeko muturrean dago, Shahar ibaiaren ertzean, Urmia aintziratik 20 kilometro mendebaldera, Turkiako mugatik hurbil.\nHistoria.\nZoroastro igarlea hiri honen inguruetan jaio omen zen.\nXII. mendera arte, hiria persiar leinuena izan zen. 1184. urtean seljuktarren esku geratu zen eta, gerora, otomandarrek ere behin baino gehiagotan menderatu zuten, beren inperioaren ekialdeko mugan baitzegoen; hiriko arkitekturan eta ohituretan arrastoak utzi zituzten.\nXIX. mende amaieran, kristau gutxiengo handia zegoen. Lehen Mundu Gerra hasi zelarik, milaka armeniar eta asiriar kristau babestu ziren hirian. Baina, 1914ko abuztuan, tropa otomandarrak eta kurduak ipar-mendebaldeko Iranen sartu ziren; ondoko hilabeteetan, asiriar herrixkak erre eta iheslariak sarraskitu zituzten. Urmian, esate baterako, 10.000 asiriar hil zituzten, eta beste 4.000 gosearen eta eritasunen ondorioz hil ziren, bortxaz deportatu zituztenean. Asiriar genozidioa XX. mendeko sarraskirik handienetariko bat izan zen, 500.000-750.000 asiriar hil baitziren, gerra aurreko biztanleriaren hiru laurden."}
{"id": "341735", "revid": "119347", "url": "https://eu.wikipedia.org/wiki?curid=341735", "title": "Alba Iulia", "text": "Alba Iulia (; / lehen \"Wei\u00dfenburg\"; , Erdi Aroko latinez: \"Alba Iulia, Carlopolis\"), Errumaniako hiria, Albako konderri edo barrutiko hiriburua, Mure\u015f ibaiaren ertzean, Transilvanian.\nHiriak zati bi ditu, nagusiki: Karlos VI.a Austriakoak 1716-1735 bitartean eraikitako zitadela bata, eta, beste aldean, katedral gotikoa eta XVIII. mendeko Batthyaneum Liburutegi-Museoa dagoena.\n1992. urtean, biztanleriaren % 93,7 errumaniarra zen, % 3,5 hungariarra, % 2 ijitoak ziren, eta % 0,6 alemanak. Historikoki, Errumaniako gutxiengo hungariar eta alemanen gune garrantzitsua izan zen hiria.\nHistoria.\nHiria daziarren gune politiko eta ekonomiko garrantzitsua izan zen; orduko izena \"Apulon\" zen, eta Ptolomoeok aipatu zuen bere lanetan. Daziako hegoaldea Erromatarren Inperioak hartu zuenean, \"Apulum\" izena ipini zioten hiriari, eta bertan ezarri zuten Dacia Apulensisko hiriburua.\n1541-1690 bitartean, Transilvaniako Printzerriko hiriburua izan zen.\n1918. urteko abenduaren 1ean, Transilvania Errumaniako parte izatera pasatu zen, eta 1922ko urriaren 15ean Fernando Errumaniakoa Alba Iulian Errumaniako errege izendatu zuten."}
{"id": "341736", "revid": "105290", "url": "https://eu.wikipedia.org/wiki?curid=341736", "title": "Campo Grande", "text": "Campo Grande, Brasilgo hiria, Hegoaldeko Mato Grosso estatuko hiriburua, Brasiliatik 1.134\u00a0km-ra.\nIngurunea.\nCampo Grande ingurune neotropikalean dago, eta fitogeografikoki sabanaren eremu barruan dago (Brasilen \"cerrado\" esaten zaiona). Horrez gain, basoak eta soroak ere badaude.\nMendiko klima tropikala du, erdihezea eta beroa: udak hezeak dira, eta neguak lehorrak (maiatzetik irailera edo urrira bitartean). Itsasoaren eraginik ez dagoenez, tenperatura hotzenen eta beroenen arteko tartea handia da.\nEkonomia.\nAbeltzaintza, merkataritza eta elikagaien industria dira jarduera ekonomiko nagusiak, eta zerbitzuek ere indar handia daukate. Hegoaldeko Mato Grossoko gune ekonomiko garrantzitsuena da Campo Grande: langile gehienak hirugarren sektoreko jardueretan egiten dute lan (merkataritza eta zerbitzuak), baita eraikuntzan ere. Turismoko gunea ere bada. Aireportua du.\nHistoria.\n1872. urtean, Jos\u00e9 Ant\u00f4nio Pereira kokatu zen oraingo hiria den inguruan, Maracaju Mendikatean, orduan inor bizi ez zen lekuan. Urteekin, jendea erakartzen joan zen, eta 1899. urtean hiri izendatu zuten Campo Grande."}
{"id": "341737", "revid": "1545", "url": "https://eu.wikipedia.org/wiki?curid=341737", "title": "Ezekielen liburua", "text": "Ezekielen liburua Tanakh eta Bibliako Itun Zaharreko liburu bat da, profeten liburuen sailekoa.\nEzekiel profetari egozten zaio liburuaren idazketa; hortik liburuaren izena. Historiografia biblikoaren arabera, Ezekiel Nabukodonosor II.aren aginduz Babiloniara deportatutako hebrearretako bat izan zen Ka.a. VI. mendean.\nLiburuaren egitura.\nEzekielen liburuaren antolaera xumea eta ordenatua da, eta atzean antolamendu-lan xehea nabari da. Hori dela eta, badirudi aurrez idatzitako zenbait testuren bilduma dela.\nDirudienez, profetak berak edo haren ikasleetako batzuek bilduko zituzten oraingo liburuan agertzen diren poemak, hitzaldiak eta ikuskariak, eta, ondoren, datu kronologiko eta historikoak erantsiko zizkieten, liburuari batasuna eta harmonia emateko.\nEdukia.\nEzekielen liburua ordenatuagoa dago eta koherenteagoa da Jeremiasen liburua baino.\nXehetasun handitan sartu gabe, hau da liburuaren egitura:\nSARRERA: EZEKIELEN PROFETA BOKAZIOA (1,1\u20133,27) (1,1-3,27).\nSarreran, Jainkoak bere misio profetikoaren lerroa adierazten dio profetari. Hauek dira azpiatalak:\nJERUSALEM ERORI AURRETIKOA: ZIGOR EPAIAREN IRAGARPENA (4,1\u201324,27) (4,1-24,27).\nAtal honetan, Jerusalementzako, sasiprofetentzako eta, oro har, Nabukodonosorren inbasioaren aurretik bekatuan bizi ziren juduentzako mehatxuak eta zigorrak iragartzen dira. Hauek dira azpiatalak:\nNAZIOEN AURKAKO PROFEZIAK (25,1\u201332,32) (25,1-32,32).\nAtal honek judaismoari mehatxu egiten dioten herrien aurkako profeziak ematen ditu. Hauek dira azpiatalak:\nJERUSALEM ERORI OSTEKOA: ITXAROPENA ETA BIZI BERRIA ISRAELENTZAT (33,1\u201339,29) (33,1-39,29).\nAtal honetan, Israelentzako bakea eta zoriona iragartzen da: erlijioaren eta tenpluaren berrezarkuntza, eta herrialde erasotzaileen erabateko porrota. Hauek dira azpiatalak:\nTENPLUARI ETA LURRALDEARI BURUZKO IKUSKARIA (40,1\u201348,35) (40,1-48,35).\nAzken atal honetan, hebrear komunitatea gobernatzeko arau politiko-erlijiosoak ematen ditu deportaziotik libratu eta Jainkoak harentzat gorde zuen lurraldera itzultzen denerako. Ikuskari baten berri ematen hasten da atala:\n\"1 Gure erbestealdiko hogeita bosgarren urtean, urtearen hasieran, hilaren hamarrean, Jerusalem erori zela hamalau urte bete ziren egun berean, Jaunaren indarra jabetu zen nitaz.\"\n\"2 Jainkozko ikuskaritan Israel lurraldera eraman eta mendi garai baten gainean utzi ninduen, eta haren gailurrean, hegoaldera, eraikin-multzo bat zegoen, hiri baten antzekoa.\"\n\"3 Hara eraman ninduen, eta gizon bat ikusi nuen, brontzezkoa zirudiena. Lihozko kordela eta neurtzeko makila zeuzkan eskuan; zutik zegoen ate ondoan.\"\n\"4 Esan zidan gizonak: \u00abGizaseme, begira erne, entzun adi eta jarri arreta erakutsiko dizudan guztiari, erakuts diezazudan ekarri baitzaituzte hona. Gero, kontatu israeldarrei ikusiko duzun guztia\u00bb.\"\nHauek dira azpiatalak:"}
{"id": "341738", "revid": "119347", "url": "https://eu.wikipedia.org/wiki?curid=341738", "title": "Samarra", "text": "Samarra (arabieraz: \u0633\u0627\u0645\u064e\u0631\u0651\u0627\u0621), \"Irak\"eko hiria, Tigris ibaiaren ekialdeko ertzean, Saladinoren gobernazioan. Bagdadetik 125 km inguru iparraldera dago; 2002. urtean 201.700 biztanle zeuden bertan. 2007. urtean Unescok Arriskuan dagoen Gizateriaren Ondarearen zerrendan sartu zuen. Hiriko meskita handia oso ezaguna da. \nHiriaren izena, Erdi Aroko etimologiagile islamdarren ustez, \"ikusmenerako gozamena\" esan nahi duen arabierako esaera batetik dator.\nHistoria.\nSamarra, antzina, Mesopotamiako hiri nagusietako bat izan zen. Islamaren aurreko hiria zena hiri berri batez aldatu zuten abbastarrek 835. urtean, Al-Mutasim kalifak hiriburu egin baitzuen Bagdaden ordez. Kaliferriko hiriburu izan zen 892. urtera arte, berriro ere Bagdad hiriburutzat ipini zuten arte. Bitarte horretan, hiri galanta egin zen; musulmanen inoizko meskita handiena ere orduan eraiki zuten, Al Askari, 944. urtekoa. Hamargarren eta hamaikagarren iman xiiten mausoleoak eraiki ziren bertan, eta Samarra erromes xiiten gune garrantzitsu bilakatu zen. 2006ko otsailaren 22an atentatu batean suntsitu zuten, eta 2007ko ekinaren 13an beste atentatu bat jasan zuen: hondakin batzuk eta minarete ikusgarria baino ez dira geratzen aztarnatzat.\nXX. mendean, Irakeko estatukoa izaki, hiri garrantzitsu bihurtu zen Tharthar urtegia egin zutenean handik hurbil, eta biztanleria hazi egin zen. Nagusiki, xiitak dira biztanle gehienak, baina Sadam Hussein diktadorearen gobernuak xiitok menpean hartuta zituen. 2003. urtean, estatubatuarrek eta britainiarrek Irak inbaditu ondoren, tentsio-une larriak sortu izan ziren lurraldean, eta hainbat atentatu ere egin ziren okupatzaileen eta euren laguntzaile xiiten kontra: halako atentatu batean eraitsi zuten Al Askari meskita; oraindik argitzeke dago nor izan zen atentatugilea."}
{"id": "341739", "revid": "336", "url": "https://eu.wikipedia.org/wiki?curid=341739", "title": "Damavand", "text": "Damavand (persieraz: \u062f\u0645\u0627\u0648\u0646\u062f), Irango mendirik garaiena da. Kaspiar itsasoaren hegoaldeko kostatik gertu dago, Teherandik 66 km ipar-ekialdera, Amol konderrian, Mazandaran probintzian, Irango iparraldean. Elburz mendietako mendirik garaiena da: 5.610 m. Ekialde Ertain osoko mendirik garaiena ere bada, eta Asiako sumendirik garaiena ere bai. Gaur egun ez du jarduera bolkaniko handirik, baina fumarola batzuk irekita daude, eta sufrea kanporatu izan du. Amol hiritik 50 kilometrora dago, eta izen bereko Damavand hiritik hurbil; Kaspiar itsasoko kostatik 80 km ingurura dago.\nMendira igotzeko hamasei ibilbide ezagun daude, batzuk eskalatu beharrekoak, oso zailak. Mendebaldeko ibilbidea famatua da, ilunabarretan ikuspegi ikusgarriak dituelako.\nMendi garrantzitsua da persiar mitologian eta folklorean. Persiako poesian eta literaturan, despotismoaren eta inbaditzaileen aurkako erresistentziaren sinboloa da."}
{"id": "341740", "revid": "105290", "url": "https://eu.wikipedia.org/wiki?curid=341740", "title": "Blagoevgrad", "text": "Blagoevgrad (bulgarieraz: \u0411\u043b\u0430\u0433\u043e\u0435\u0432\u0433\u0440\u0430\u0434; antzina: \u0413\u043e\u0440\u043d\u0430 \u0414\u0436\u0443\u043c\u0430\u044f, \"Gorna Dzhumaya\"), Bulgariako hiria, Blagoevgrad probintziako hiriburua. Bulgariako hego-mendebaldeko ekonomia- eta kultura-gunea da. Struma (antzina \"Estrimon\") ibaiaren ibarrean dago, Rila eta Pirin mendien artean, Blagoevgradska Bistritsa ibaiaren ertzean. Sofia hiriburutik 105\u00a0km ingurura dago. Besteak beste, turismorako erakargarria da.\nBi unibertsitate daude hirian, Neofit Rilski Unibertsitatea eta Bulgariako Unibertsitate Amerikarra; goi-mailako beste hezkuntza-zentro batzuk ere badaude Blagoevgraden."}
{"id": "341741", "revid": "119347", "url": "https://eu.wikipedia.org/wiki?curid=341741", "title": "Dubna", "text": "Dubna (errusieraz: \u0414\u0443\u0431\u043d\u0430\u0301) Errusiako hiri bat da, Moskuko oblast-ekoa. Bigarren Mundu Gerraren ostean garatu zen hiria, ikerketa nuklearraren munduko gune garrantzitsuenetariko batetik abiatuta. 2010. urtean, 62.500 biztanle zituen.\nGeografia.\nHiria Moskutik 125\u00a0km ingurura dago, oblast-eko iparraldean. Volga ibaiak hiria zeharkatzen du Ivankovo urtegiaren azpiko aldetik: hain zuzen ere, urtegiaren horma da hiriaren bi aldeak lotzen dituen zubi-bide bakarra. Hiriaren mendebaldera Moskuko kanala dago, eta ekialdera, Dubna ibaia.\nHistoria.\nGobernu sobietarrak 1946. urtean erabaki zuen ikerketa nuklearrerako protoi-azeleragailu bat egitea. Dubnako kokagunea aukeratu zuten Moskutik pixka bat urrun zegoelako eta Ivankovoko zentral elektrikoa zegoelako bertan. Ikerketa nuklearren esparruaz gain, hiria, Moskurainoko errepidea eta trenbidea ere egin zituzten: behartutako lanak, bortxaz agindutako presoek egin zituzten, eta hiru urteren buruan, 1949. urteko abenduaren 13an, azeleragailua inauguratu egin zuten.\nDubnako hiria, ostera, 1956. urtean inauguratu zuten, Ikerketa Nuklearren Institutu Zentralarekin batera. Institutuan nazioarteko ikerketak garatuz joan izan dira, batez ere partikulen fisika, ioi astunen fisika, elementu transuranidoen sintesia eta erradiobiologia landuz. Hainbat oinarrizko partikula han aurkitu edota ikertu izan dira, ununoktioa, esate baterako. 105. elementuaren izena ere, kasurako, hiriaren izenetik dator, \"dubnioa\".\nEkonomia.\nSobietar Batasuna desegin baino lehen, Ikerketa Nuklearren Institutu Zentrala eta MKB Raduga (gurutzaldi-misilak ikertu eta egiteko zentroa) ziren langile gehien zituzten entitateak. Zentro horien garrantzia gutxituz joan den neurrian, langabezia handituz joan da enpresa berriak sartu arren, batez ere informatika-zerbitzuetakoak, Luxoft adibidez."}
{"id": "341742", "revid": "105290", "url": "https://eu.wikipedia.org/wiki?curid=341742", "title": "Kupang", "text": "Kupang () Indonesiako hego-ekialdeko hiria da, Ekialdeko Nusa Tenggara probintziako hiriburua, Timor uhartearen mendebaldean dagoena. 180 kilometro koadroko eremua du, eta 2015ean 450.000 biztanle zituen.\nProbintziako hiriburua denez, garraiobidez ondo loturik dago inguruko uharteekin, eta administratiboki ere harreman handiak ditu haiekin. Portugaldarren eta herbeheretarren kolonizazio garaian, Kupangeko portua oso garrantzitsua izan zen; merkataritza-gune indartsua zegoen bertan. Oraindik ere ikus daitezke orduko aztarnak hirian.\nKlima.\nKupangek negu lehorreko sabanako klima du (\"Aw\") K\u00f6ppen klima sailkapenaren arabera.\nHistoria.\nXX. mendearen hasieran, Europa eta Asia lotzen zituzten hegazkinen ibilbideetan lur hartzeko eta erregai-hornidurarako gune nagusietako bat izan zen. Ekialdeko Timorko gatazkaren sasoian ere, leku erabakigarria izan zen."}
{"id": "341743", "revid": "58701", "url": "https://eu.wikipedia.org/wiki?curid=341743", "title": "Cuneo", "text": "Cuneo (piemonteraz: \"Coni\") Italiako ipar-mendebaldean dagoen Piamonte eskualdeko udalerria eta Cuneoko probintziako hiriburua da. Itsas Alpeen oinaldean dago, Stura di Demonte ibaitik gertu. 1198an sortu zen. 2012. urtean 56.176 biztanle zituen.\nEkonomia.\nMerkataritza aktiboa du, haren kokalekuak eraginda, batez ere, zerealetan, artile- eta zeta-oihaletan, beiran, altzarietan, eta abar. Bertako tren-geltokitik Turin, Genova, Dronero, Borgo San Dalmazzo eta Bovesera joan daiteke."}
{"id": "341744", "revid": "119347", "url": "https://eu.wikipedia.org/wiki?curid=341744", "title": "Milango Ediktua", "text": "Milango Ediktua (), kristautasunaren tolerantzia izenarekin ere ezaguna dena, Milanen aldarrikatu zen 313an. Ediktu horren bidez erlijio-askatasuna ezarri zen Erromatar Inperioan, eta zenbait erlijio-talderen aurkako, berezi kristauen aurkako, jazarpenei amaiera eman zitzaien. Konstantino I.a Handiak eta Liziniok sinatu zuten ediktua; Mendebaldeko eta Ekialdeko erromatar inperioetako agintariak ziren biak, hurrenez hurren.\nAurrekariak.\nMilangoa baino lehenago, 311n, Galerio enperadoreak \"Nikomediako Tolerantzia Ediktua\" izeneko bat egina zuen. Ediktu horretan, kristauei induljentzia ematen zitzaien, eta legalki onartzen ziren; gainera, askatasuna zuten bilerak egiteko eta beren Jainkoari eskainitako tenpluak eraikitzeko. Kristauen jazarpena bertan behera geratuko zen.\nTestuingurua.\nErromatar Inperioa agintari bakar baten mende batzeko saioan, Liziniok gerra deklaratu zion Konstantinori. Gudarostearen leialtasuna lortze aldera, Liziniok aurreko ediktuak ezartzen zuen tolerantzia betetzetik aske utzi zituen soldaduak eta funtzionario publikoak. Agindu horren ondorioz, kristau batzuek beren ondasunak eta, baita bizia ere, galdu zituzten.\n324an bi inperioen arteko gerra pizten da berriz ere. Konstantinok urte horretako uztailean garaitzen du Lizinioren armada Adrianopolisko Guduan. Bestalde, Konstantinoren seme zaharrenak, Flavio Julio Krispok, Lizinioren ontziteriaren aurkako garaipena lortzen du, eta Lizinio Bitiniara erretiratzera behartzen du. Konstantino da orduan inperioaren jabe bakarra, eta Lizinio Tesalonikan sartzeko agindua eman zuen. Lizinio armetan altxatzen saiatu zen, eta traizioa leporatuta hil egin zuen.\nOndorioak.\nMilango Ediktuak kristauen onarpen ofiziala ekartzeaz gain, Erromatar Inperioan aldaketa sakonak eragitea ekarri zuen berekin; baita Elizaren hedatzea ere. Ediktuaren ondorioz, agintari erromatarrek konfiskatutako bilera- eta gurtza-lekuak itzuli zitzaizkien kristauei. Kristautasunak legitimitate-estatusa lortu zuen paganismoarekin batera, eta Erromatar Inperioko erlijioa izatera iritsi zen."}
{"id": "341745", "revid": "119347", "url": "https://eu.wikipedia.org/wiki?curid=341745", "title": "Beslan", "text": "Beslan (; ) Errusiako Ipar Osetia-Alania errepublikako udalerria eta Pravoberezhni barrutiko administrazio-gunea da. Vladikavkazetik 15 km-ra dago. 24 km\u00b2ko eremua du eta 2010ean 36.728 biztanle zituen. Ipar Osetia-Alaniako hirugarren udalerri jendeztatuena da, Vladikavkaz eta Mozdoken ondoren.\nHistoria.\nHiria 1847an sortu zuten Osetiako beste lur batzuetako etorkinek \"Beslanykau\" (\"Beslanen egonlekua\") izenarekin (Beslan Tulatov bertako jaunaren omenez).\nBeslango eskolako sarraskia.\n2004ko irailaren 1ean, Errusiako armada indarrez sartu zen txetxeniar erradikalek bahituta zeukaten eskolan, eta 344 hildako eragin zituzten, gehienak haurrak eta irakasleak."}
{"id": "341747", "revid": "58701", "url": "https://eu.wikipedia.org/wiki?curid=341747", "title": "Corpus Christi (Texas)", "text": "Corpus Christi (ingelesez ahoskatua) Estatu Batuetako hiria, Nueces konderrian kokatua (Texas), Nueces ibaiaren bokalean.\n1838. urtean sortu zen, eta Estatu Batuetako erroldaren arabera, 2010ean 305.215 biztanle zituen, eta 240,7 biztanle/km\u00b2-ko dentsitatea. Industria kimikoa eta metalurgia ditu: zinka, aluminioa, etab. Petrolio eta kotoiarentzat ontziratze-portua du, baita unibertsitatea ere (1947an sortua).\nMexikoko golkoan dagoenez, arrantzarako eta ur-kiroletarako (windsurfa adibidez) aproposa da.\nDemografia.\nEstatu Batuetako 2010eko erroldaren arabera, Corpus Christik 305.215 biztanle zituen. Horietatik % 80'92a arraza zurikoak ziren, % 4'34a afroamerikarrak, % 0'64a amerindiarrak, % 1'84a asiarrak, % 0'09a Pazifikoko uhartearrak, % 9'68a beste arrazetakoak eta % 2'5a bi edo arraza gehiagokoak. Biztanleriaren % 59'69a hispaniarrak ziren.\nKlima.\nCorpus Christi klima subtropikal hezea du, Mexikoko golkoko tenperatura antzekoekin, baina prezipitazio gutxiagoekin. Udan batezbesteko tenperatura 32\u00a0\u00b0C dira. Hiriak izan duen tenperaturarik altuena 43\u00a0\u00b0C izan ziren, 2000ko irailaren 5ean.\nNeguko batezbesteko tenperatura 10\u00a0\u00b0C dira, eta jasotako tenperaturarik baxuena \u221212\u00a0\u00b0Ckoa izan zen (2004)."}
{"id": "341748", "revid": "512", "url": "https://eu.wikipedia.org/wiki?curid=341748", "title": "Trnava", "text": "Trnava (hungarieraz: \"Nagyszombat\"), Eslovakiako mendebaldeko hiria da, Trnava eskualdeko hiriburua. Bratislavatik ipar-ekialdera dago. 2011n 66.358 biztanle zituen. \"Eslovakiako Erroma\" izengoitia eman zaio.\nHistoria.\nJatorriz, 1000. urtean sortu zutenetik, hiria eta eskualde osoa Hungariako Erresumakoa zen. 1635. urteko maiatzaren 6an, Pedro Pazmany artzapezpikuak unibertsitatea sortu zuen hirian, Hungariako Erresumako aldi modernoko lehenengoa; eta herrialdeko kulturgune indartsuena bihurtu zen. Gerora, 1777an unibertsitatea Budapestera eraman zuten, eta gaurko E\u00f6tv\u00f6s Lor\u00e1nd Unibertsitatea ordukotik dator. Lehen Mundu Gerraren ostean, 1919an, hiria Txekoslovakiako parte egin zuten.\nEkonomia.\nEgunn, metalen eraldaketarena eta elikagaiena (azukrea eta txokolatea bereziki) hiriko industria nagusia da. Trnavan zentral nuklear bat dago eta PSA taldeko automobilgintzako lantegi bat ere bai (Peugeot eta Citro\u00ebn automobil eredu batzuk muntatzen dira bertan).\nOndarea.\nEraikin ezagunenak: XIV. mendeko San Nikolas katedral gotikoa, museoa eta San Joan Bataiatzailearen eliza barrokoa, XVII-XVIII. mendeetakoa."}
{"id": "341750", "revid": "336", "url": "https://eu.wikipedia.org/wiki?curid=341750", "title": "Nehemiasen liburua", "text": "Nehemiasen liburua Bibliako liburu bat da, Itun Zaharrekoa. Biblia katolikoan, Esdrasen liburuaren ondoren dago. Liburuaren helburua da frogatzea Israel gobernatzeko modu logiko bakarra teokrazia dela.\nNehemiasen biografia.\nNehemias Bibliako pertsonaia bat da, eta, exegeta batzuen arabera, haren izena duen liburuaren egilea da. Judaren leinukoa izango zen, eta Jerusalemen bizi izango zen. Judea persiarren mende zegoen garaian bizi izan zen, eta Artaxerxes erregearen baimena lortu zuen hebrearren herrialdea gobernatzeko, kultu-arazoak konpontzearren. Esdras-en obrak osatu zituen.\nJatorrizko liburua.\nHasieran, Esdrasen liburua eta Nehemiasen liburua obra bakar bat ziren, eta gerora banatuak izan ziren. Bi liburuek, gaiari eta estiloari dagokionez, talde bat osatzen dute Kronikak liburuekin.\nTradizioaren arabera, Nehemiasek berak idatzia da liburua, baina hori ez dago frogatzerik. Zantzu guztien arabera, Esdrasen liburua idatzi zuen pertsona berak idatzia da Nehemiasen liburua, nahiz eta, gerora hainbat ordena-aldaketa, eransketa eta mozte izan direnez, zaila izan oso hori frogatzea. Liburuaren zati batzuk lehen pertsonan idatzita daude, Nehemiasek berak idatzi izan balitu bezala (Neh. 1-7, 12:27-47 eta 13). Adibidez:\n\"1 Hau da Hakaliasen seme Nehemiasen historia. Artaxerxesen erregealdiko hogeigarren urtean, Kisleu hilean, Susa hiri gotorrean nengoela, 2 Hanani, neure anaietako bat, etorri zitzaidan Judatik, gizon-talde batekin. Erbestealditik libre gelditu ziren juduen eta Jerusalem hiriko berriak eskatu nizkien. 3 Eta erantzun zidaten: \u00abErbestealditik libre gelditu direnak zoritxar handian eta egoera lotsagarrian daude Juda eskualdean; Jerusalemgo harresiak, berriz, zuloz beteak daude, eta hiriko ateak suak kiskaliak\u00bb\".\nHala ere, badira Nehemias hirugarren pertsonan aipatzen duten kapituluak ere (Neh. 8, 9 eta 10). Adibidez:\n\"9 Herri osoak negarrari eman zion legearen hitzak entzutean. Orduan, Nehemias gobernariak, Esdras lege-maisuak eta irakasten ari ziren lebitarrek esan zioten herriari: \u00abGaurko eguna Jaunari, gure Jainkoari, sagaratua dugu. Beraz, ez egon triste, ez egin negarrik\u00bb\".\nNehemias izan bazen benetako egilea, orduan liburua K.a. 431 eta K.a. 430 bitartean idatziko zen, Nehemias benetako pertsonaiak Jerusalemera bigarren aldiz itzuli zenean Persian izan eta gero.\nLiburuaren atalak.\nNehemiasen liburuak lau atal ditu:\nNehemiasek Jerusalemgo berriak jakin (1,1-11)\nNehemiasek Jerusalemera itzultzeko baimena lortu (2,1-10)\nNehemias hiriko harresiak ikusten (2,11-20)\nJerusalemgo harresiak eraikitzen (3,1-32)\nEtsaiek lanak geldiarazi nahi (3,33-38)\nNehemiasek lanean ari direnak armatu (4,1-17)\nGizarteko zuzengabekerien aurrean Nehemiasen jokaera (5,1-19)\nEtsaiak oztopoak jartzen berriro (6,1-19)\nHiria babesteko neurriak (7,1-3)\nHerrira itzulitakoen zerrenda (7,4-71)\nEsdras jendaurrean legea irakurtzen (7,72-8,12)\nEtxola Jaia (8,13-18)\nBatzarrak bekatuen barkamena eskatu (9,1-4)\nOtoitz nagusia (9,5-37)\nHerriak legea beteko duela hitzeman (10,1-40)\nJerusalemgo bizilagunen zerrenda (11,1-24)\nBeste herrietako juduak (11,25-36)\nApaiz eta lebitarren zerrenda (12,1-26)\n(12:27 - 13).\nHarresiaren sagarapen-jaia (12,27-47)\nNehemiasek usadioak zaharberritu (13,1-31)\nBalio historikoa.\nNehemiasen liburuaren balio historikoa ukaezina da. Idazlea historia-idazle iaioa eta zuzena da bere herriaren historiari dagokionez, eta berak erabili zituen iturriak baliagarriak dira gaur egun ere."}
{"id": "341751", "revid": "59723", "url": "https://eu.wikipedia.org/wiki?curid=341751", "title": "Srebrenica", "text": "Srebrenica (alfabeto zirilikoan, serbieraz: \"\u0421\u0440\u0435\u0431\u0440\u0435\u043d\u0438\u0446\u0430\"), Bosnia-Herzegovinako ekialdeko hiria, Srpska Errepublikan, Vlasenica eskualdean. Hiri txikia da, menditsua, eta Bosniako gerratera arte diru-sarrera nagusiak gatz-meatzeetatik eta bainuetxe famatu batetik zetozen.\nGerra aurretik (1992-1995), 1991. urteko erroldan 37.213 biztanle zeuden: 27.118 bosniar (% 72,9), 9.381 serbiar (% 25,2), 372 jugoslaviar (% 1), 40 kroaziar.\nHistoria.\nHiriaren izena eslaviar jatorriko \"srebro\"-tik dator (\"zilarra\"). Erromatarrek ezagutzen zituzten Srebrenican (\"Zilarraren Hirian\") zeuden zilar-hobiak, eta haien garaian hiriaren izena \"Argentaria\" izan zen, zilarraren latinezko izena erabilita.\nHiriaren ekialdean Crni Guber iturria dago, sendatzeko ura isurtzen duena, eta Josip Broz Titok sustatutako bainuetxe bat oso ezaguna zegoen bertan, gerratean suntsitu zuten arte. 1992 aurretik hirian galdategi bat zegoen, baita litio-, zink- eta urre-meatzeak ere inguruetan.\nBosniako Gerra.\nBosniako Gerran (1992-1995), bosniarren gune izan zen; serbobosniarrek inguratuta zeukaten, eta Nazio Batuen Erakundeak (NBEk) leku segurutzat zeukan, nederlandarren armadako Dutchbat unitateak zainduta.\n1995eko uztailean, nolanahi ere, Srpska Errepublikako Armadak (serbiarrak, boluntario paramilitar grekoek lagunduta) hiria hartu zuen, eta 20.000 lagunetik gora erbesteratu zituzten; hiriaren inguruetan, 8.000 gizonezko bosniar inguru hil zituzten, Srebrenicako sarraskian. 2003an Bill Clintonek inauguratu zuen han hildakoentzat egindako hilerria.\nHiria suntsitu ostean, diru-sarrera iturri nagusia nekazaritza da, eta eskualdea garatzeko laguntzak jasotzen ditu."}
{"id": "341752", "revid": "119347", "url": "https://eu.wikipedia.org/wiki?curid=341752", "title": "Luc Besson", "text": "Luc Paul Maurice Besson (Paris, 1959ko martxoaren 18a) zinema-zuzendari, gidoilari, idazle eta ekoizle frantsesa. Bere lanen artean famatuak dira: \"The Big Blue\", \"Nikita\", \"The Fifth Element\", \"Arthur and the Minimoys\" eta \"The Transporter\". Nazioarteko sari ugari irabazi ditu."}
{"id": "341753", "revid": "105290", "url": "https://eu.wikipedia.org/wiki?curid=341753", "title": "Aracaju", "text": "Aracaju Brasilgo hiri bat da, Sergipe estatuko hiriburua. Ozeano Atlantikoko kostaldean dago, Sergipe eta Poxim ibaien artean.\nEkonomia-jarduera nagusiak merkataritza eta zerbitzuak dira; aipatzekoak ere badira hiriko portua, industria eta turismoa, izan ere, bertako hondartzak oso erakargarriak dira.\nDemografia.\n2005. urtean hirian 498.619 biztanle zeuden, eta Aracaju Handiko udalerri guztietakoak batuta, 766.803 bizi ziren eskualdean."}
{"id": "341754", "revid": "512", "url": "https://eu.wikipedia.org/wiki?curid=341754", "title": "Kalmar", "text": "Kalmar, Suediako hego-ekialdeko hiria, izen bereko probintziako hiriburua, Itsaso Baltikoaren ertzean. 2011ko erroldaren arabera hiriak 36.392 biztanle ditu. Izen bereko konderriko hiriburua da; konderria hamabi udalerrik osatzen dute, eta 233.090 biztanle zituen 2011n.\nHistoria.\nKalmar Suediako hiririk zaharrenetarikoa da: hiria aipatzen duten agiri zaharrenak XII. mendekoak dira, baina historiaurreko arrastoak aurkitu dituzte arkeologia-indusketetan; Harri Aroko hilerri baten aztarnak, esaterako.\nXII. mendean, Danimarkarekiko mugan zegoenez, gaztelua eraikitzen hasi ziren bertan, gotorlekua behar zutelakoan. Erdi Aroan, Kalmar harresiz inguratuta zegoen, erresumako herri handienetakoa zen, eta portua ere garrantzitsua zen, herria merkataritza-gune indartsua zelako.\nXIV. mendearen amaieran, Margarita I.a Danimarkakoak Kalmarreko Batasuna aldarrikatu zuen, eta Eskandinaviako hiru erresumatako erregina bihurtu zen 1397an: Danimarkakoa, Norvegiakoa eta Suediakoa; hala jarraitu zuen eskandinaviar erresumak batuta 1523. urtera arte.\n1540ko hamarkadan Gustavo Vasa erregeak gaztelua eraberritzeari ekin zion, eta haren ondorengoek jarraitu zuten lanekin mende-amaierara arte; hala eraiki zen gaur arte iraun duen gaztelu errenazentista bikaina.\nXVI. mendean bi gertakari odoltsu izan ziren: 1505. urtean Joan I.a Danimarkakoak -Kalmarreko Batasuneko erregeak- alkatea eta herriko kontzejuko denak hil zituen independentistei laguntzen zietelakoan (Suedia Kalmarreko Batasunetik kanpora utzi nahi zuten). Bigarren gertakaria 1599. urtean izan zen, Karlos IX.a Suediakoa eta Sigismundo III.a Vasa erregeen arteko gerran: Suediakoak herria hilabetez inguratuta izan zuen, eta, errenditu ondoren, 22 lagun hil zituen.\n1611. eta 1613. urteen bitartean, Kalmarreko Gerra izan zen Suedia eta Danimarka artean: hiriaren zati handiak apurtu egin zituzten borrokaldietan. Gerra ostean, herria lekuz aldatzeko erabakia hartu zuten, toki seguruagoan ezartzekotan, eta gaztelutik ekialdera eraiki zuten: hiri errenazentisten diseinua zuen, eta harrizko eraikinak egiteko sustatu zenez, Suedian beste leku gutxitan zegoen itxura hartu zuen hiriak. Besteak beste, Nicodemus Tessin \"Zaharrak\" jardun zuen Kalmarreko katedralaren lanetan, eta estilo barrokoko eraikinak egin ziren hirian.\n1634. urtean sortu zuten Kalmarreko konderria, eta Kalmar da harrezkero hiriburua.\n1658. urtean Suediak Eskania, Halland eta Blekinge probintziak (ordura arte Danimarkakoak) bereganatu zituenean, Kalmar erresumaren mugatik urrun geratu zen, eta garrantzi estrategikoa gutxitu egin zitzaion alde horretatik; garrantzi militarra galdu zuen.\nXIX. mendearen hasieran, harresiak botatzeari ekin zioten, eta hiri berriak zaharraren mugak gainditu zituen; are gehiago 1874. urtean trenbidea hirira iritsi zenean. Ordukoa da Kalmarreko antzokia.\nNolanahi ere ere, XVII. mendeko hiriaren egitura XX. mendera arte iraun du: 1960 eta 1970 hamarkadetan hiriaren erdialdeko eraikin batzuk bota zituzten merkataritza-guneen saltoki handiak, banketxeak eta aparkalekuak egiteko, baina arkitektura-ondareak iraun du neurri batean.\nEkonomia.\nKalmarko ekonomia-jarduera nagusiak industria, merkataritza eta zerbitzuak dira. Langile gehien dituzten enpresak Atlas Copco (industria-ekipamendua), Nobina Sverige autobus-konpainia, Tidningsb\u00e4rarna egunkari-banatzailea, IKEA (manufakturak) eta KLS Ugglarps (haragiak) dira.\nHistorikoki, beste enpresa handi batzuek ere egoitza izan dute Kalmarren: Kalmar Verkstad (1902-2005, automobilgintza eta trengintza); Volvo (automobilak egiteko produkzio-lantegia); Kalmar \u00e5ngkvarn (Eskandinaviako irin-ekoizle nagusia izan zen), gaur Kalmarko konderriko museoko egoitza; Nordchoklad (1903an sortuta, Kalmar Karamellfabrik izenarekin); Kalmar nya tapetfabrik (1882-1971, horma-paperak); Margarinfabriken Svea (margarina), eta Olle Engdahls Pl\u00e5t &amp; Smide (altzairugintza).\nVolvoren lantegian dago hiriko merkataritza-gune handiena, Hansa City.\nGarraioak.\nHirian trenbide-linea bi daude. Autobusek eta hegazkinek (Kalmarko aireportua) ere lotzen dute hiria beste gune batzuekin, eta errepidez ere ondo lotuta dago Europarekin.\nKirolak.\nKalmar FF futbol taldeak Suediako liga bat eta hiru kopa irabazi ditu."}
{"id": "341755", "revid": "105290", "url": "https://eu.wikipedia.org/wiki?curid=341755", "title": "Savona", "text": "Savona (), Italiako iparraldeko hiria, Liguria eskualdekoa, Savonako probintziako hiriburua; Genovatik 45\u00a0km-ra dago.\nGeografia.\nHiria Mendebaldeko Rivieran dago; Letimbro ibaiak zeharkatzen du, eta autobide biren elkargunean dago: Autostrada dei Fiori (Autostrada A10, Genova eta Ventimiglia elkartzen dituena) eta Autostrada A6.\nLiguriako hirugarren portu garrantzitsuena da merkantziei dagokienez, Genovakoaren eta La Speziakoaren ostean. Izan ere, Piemonteko eta Lonbardiako industriaren salgaiak bertatik itsasoratzen dira, besteak beste. Trenbideek ere garrantzia dute hirian.\nGainera, turismorako portua ere badauka, instalazio egoki eta modernoekin; urtero hainbat kruzero bertan lehorreratzen dira, eta Costa Crociere konpainia italiarraren portu terminala ere bada.\nSavonako hondartzek eta \"Vecchia Darsena\"-ko portuak (Nasa Zaharrak) Bandera Urdina izan dute 2002, 2003, 2004, 2005, 2006, 2007, 2009, 2010, 2011 eta 2012. urteetan.\nBiztanleria.\n2008. urtean 62.104 biztanle bizi ziren hirian.\nHiri-eremua beste udalerri hauekin batera osatzen da: Albissola Marina, Albisola Superiore, Quiliano eta Vado Ligure; denera 94.100 biztanle.\nHistoria.\nLiguriarren antzinako kokalekua izan zen. Gerra Punikoetan Kartagorekin batera jardun zuen Erromaren kontra (Genovarekin batera ziharduten erromatarrek, bestalde). K.a. 180. urtean erromatarrek Savona menderatu zuten, eta \"Savo Oppidum Alpinum\" izena ipini zioten. Erromatarren sasoian, Savona Liguriako portu garrantzitsuena izatera iritsi zen, Genovakoaren aurretik.\n641. urtean, Rotari errege lombardiarrak hiria suntsitu zuen, baina, gerora, aberastasuna eta itsas merkataritza berreskuratu zituen Karlomagnoren agintepean; pirata sarrazenoak borroka latzetan garaituta, 1191. urtean hiri asketzat sortu zen: \"Hoc habet ex Coelis, q. sit Saona fidelis\" izan zen hiriaren Erdi Aroko lema.\nXI. mendean Genovako Errepublikaren aliatua izan zen arren, hiriek batak bestearen kontrako borroka latzak ere izan zituzten; baina baita lotura hertsiak ere, batez ere Campofregoso leinuko duke batzuekin.\nXIII. mendean Mediterraneoko portu nagusietariko bat izan zen, merkataritza-ontzi handiak porturatzeko lekua baitzuen. XIII-XIV. mendeetan, kultura erlijiosoaren gune bilakatu zen bi monasterio garrantzitsuri esker: frantziskotarrena eta domingotarrena. XIV. mendean Erroman baino % 150 biztanle gehiago bizi zen hirian, eta XV. mendean izan zuen Savonak gorenaldia, \"Aita Santuen Hiria\" izena eman ziotenean. Izan ere, hiriko Della Rovere handiki-leinukoak izan ziren Sixto IV.a (Francesco della Rovere, Kapera Sixtinoaren sustatzailea) eta Julio II.a (Giuliano della Rovere, aurrekoaren iloba); azken hori Michelangeloren, Bramanteren eta Rafaelen mezenasa izan zen.\nHirian ikustekoak.\nIkustekoak dira, besteak beste, hiriko ikur den XIV. mendeko Torretta, portuko bidegurutzean. Savonako Kapera Sixtinoa da Erromakoaz gain gordetzen den bakarra, bere aurrekoak bertan hilobiratzeko Sixto IV.ak eraiki zuen monumentua; oraintsuan berriztatuta dago. Assunta katedrala eta Nostra Signora della Misericordia santutegia ere aipatzekoak dira, baita 1542. urtean eraikitako Priamar gotorlekua ere.\nBeste zenbait monumentu eta leku interesgarri: Brandale dorreak, Gabriello Chiabrera antzokia, Eroritakoen Monumentua, Fontana del Pesce, Garibaldiren monumentua, Tempietto Boselli eta Palazzo Della Rovere.\nMuseo aipagarriak: Museo Civico Storico Archeologico di Savona, Museo del Tesoro del Santuario di Nostra Signora della Misericordia, Pinacoteca Civica, Sandro Pertini Museoa eta Renata Cuneo Museoa.\nUnibertsitate-campus modernoa ere badago, Universit\u00e0 degli Studi di Genova-koa, hainbat fakultaterekin."}
{"id": "341756", "revid": "336", "url": "https://eu.wikipedia.org/wiki?curid=341756", "title": "Uruk", "text": "Uruk (kuneiformez: \ud808\udf37\ud808\udc14,URU UNUG; sumerieraz: \"Unug\"; akadieraz: \"Uruk\"; arameraz: \"Erech\"; hebreeraz: \"Erech\"; antzinako grezieraz: \u1f48\u03c1\u03c7\u03cc\u03b7, \"Orcho\u0113\" edo \u1f68\u03c1\u03cd\u03b3\u03b5\u03b9\u03b1, \"\u014crugeia\"; arabieraz: \u0648\u0631\u0643\u0627\u0621, \"\") antzinako Mesopotamiako hiri bat izan zen, Sumer lurraldekoa; gerora Babiloniakoa izan zen, eta gaur egun Irakeko lurrak dira. Eufrates ibaiko ekialdeko ertzean zegoen, eta Nil kanalak zeharkatzen zuen; zingira ugariko lurraldean zegoen, Bagdadetik 225 km hego-ekialderantz. Uruk, Eufrates ibaiarekin lotzen zuen hiru ibai-kanalez osatutako sare bat zuen.\nUrukek Sumer lurraldeak K.a. IV. milurtekoaren erdialdean jasandako urbanizazio prozesu goiztiarrean rol garrantzitsua izan zuen.\nHistoria.\nHiriko aztarnarik zaharrenak K.a. VI. eta V. milurteko ingurukoak dira, ikerlariek diotenez, zeramika-lanak aztertuz.\nK.a. III. milurtekoan izan zuen hiriak goreneko aldia: une hartan 5,5 km\u00b2-ko harresia zeukan, aldi hartako munduko hiririk handiena zenez; biztanleria ere, 50.000-80.000 lagun ingurukoa zen. Sumertarrek diotenez, Uruk Gilgameshen jaioterria izan zen, \"Gilgameshen epopeia\"ren heroiarena. Diotenez, kalkulua eta kontabilitatea hiri honetan sortu ziren. Beraz, bai literatura-lanetako aipamenek, erlijio-testuek nahiz sumertar erregeen zerrendek, beste zantzu batzuekin batera, argi erakusten dute Urukek sasoi hartan zeukan indarra.\nGerora, botere politikoaren gunea Ur hirian kokatu zen, eta Uruk hiri garrantzitsuena ez izan arren, mendeetan izan zen goi-mailako politika- eta erlijio-gunea. Esate baterako, K.a. I. milurtekoan beste loraldi bat izan zuen Seljuk dinastiarekin, eta astronomo-elkarte garrantzitsua garatu zen Uruken."}
{"id": "341758", "revid": "336", "url": "https://eu.wikipedia.org/wiki?curid=341758", "title": "Maginot lerroa", "text": "Maginot lerroa () Frantziako gobernuak 1927-1936 bitartean, Andr\u00e9 Maginot gerra ministroaren gomendioz, Belgika, Luxenburgo, Alemania, Suitza eta Italiarekiko mugetan eraikitako gotorleku-sistema izan zen. Maginot lerroa izena erabiltzen da bai gotorleku-sistema osoa izendatzeko, bai Alemaniako mugan dauden fortifikazioak bakarrik adierazteko. Italiako mugan daudenei \"Alpeetako lerroa\" deritzaie.\nSistema honek bere sortzaileari zor dio izena: Andr\u00e9 Maginoti, garai hartako Frantziako gerra ministroari; Lehen Mundu Gerrako elbarria, 1922an proiektua hasi eta 1932an hil zen bere lana amaitua ikusi gabe.\nProiektuaren zati funtsezkoena 1936an amaitu zen, Adolf Hitlerren mehatxua puri-purian zegoenean. Maginot lerroa munduan eraiki den defentsa-lerro militar handiena da. 5.000 milioi frankoko kostua izan zuen (5.000 milioi euro baino gehiago).\nGotorleku-lerro honek 108 gotorleku nagusi ditu (beraien artean 15 km-ko distantziarekin), gotorleku txiki asko eta 400 galeria (100 km) baino gehiago.\nEstrategia-akatsa.\nLerroak ez zuen Frantziaren porrota eragotzi Bigarren Mundu Gerran (1940). Bestalde, alemaniarrek fortifikazio-lerrora inguratu eta erasotu zuten Sedan inguruan, eta horrela, aliatuen ejertzitoak bitan banatu zituzten."}
{"id": "341761", "revid": "96586", "url": "https://eu.wikipedia.org/wiki?curid=341761", "title": "Blagovestxensk", "text": "Blagovestxensk () Errusiako hego-ekialdeko hiria da, Amur oblastaren hiriburua. Amur eta Zeia ibaien bilgunean dago, Txinako mugaren ondoan. 2010ean 214.390 biztanle zituen.\nHistoria.\nBlagovextxensk 1856. urtean sortu zuten, errusiarrek \"Ust-Zeisk\" izeneko postu militar bat ezarri zutenean. 1858an oraingo izena ipini zioten, hiri izendatu zuten, eta Amur oblast-eko hiriburu administratibo ere egin zuten; Alexandro II.a Errusiakoak hiria sortzeko \"ukaz\" edo agiria eman zuen 1858. urteko uztailaren 17an. 1877rako 8.000 biztanle inguru zituen.\nXIX. mendearen amaieran ibai-portu eta merkataritza-gune garrantzitsu bihurtu zen, Txinako muga ondoan egoteagatik. 1913an trenbide Transiberiarrarekin lotu zen.\n1919. urtean, Errusiako Gerra Zibilean, Japoniako armadak hiria hartu zuen; hainbat aldaketa administratibo jasan zituen hurrengo hamarkadetan, eta 1948. urtean berreskuratu zuen Amur oblast-eko hiriburutza.\n1980ko hamarkadaren amaiera arte, Sobietar Batasuneko beste eskualdeetako biztanleek eta atzerritarrek mugatua zuten sarbidea; hori dela eta, kriminalitatea oso txikia zen hirian, baina ekonomia-hazkundea ere oso motela zen.\nKultura.\nHirian bi eliza ortodoxo daude, antzokiak, bi parke, lau zinema, museo bat eta kulturgune bat. Bi unibertsitate daude: Blagovextxenskeko Estatu Unibertsitate Pedagogikoa eta Amurko Estatu Unibertsitatea.\n2003. urtetik hona, zinema-foroa antolatzen da hirian, \"Amurko Udazkena\" izenpean.\nGarraioak.\nAutobus-zerbitzuaz gain, trolebusak, taxiak eta \"marshrutkak\" dabiltza hirian. Amur ibaia zeharkatzeko ontziak ibiltzen dira, eta ibaia izozten denean, aerolabangailuak."}
{"id": "341763", "revid": "1545", "url": "https://eu.wikipedia.org/wiki?curid=341763", "title": "Jeremiasen liburua", "text": "Jeremiasen liburua Bibliako profeten liburuen saileko bigarren liburua da. Itun Zaharra osatzen duten liburuetako bat da. Isaiasen liburua du aurretik eta Ezekielen liburua ondotik.\nJeremiasen liburuaren mezuak adierazten du dagoeneko berandu dela Jainkoaren zigorra saihesteko; horregatik, zigorra onartu egin behar da, eta bekatuetatik aldendu. Jainkoak, zigorraldiaren ondoren, Judea berrezarriko du. Mezu hori adierazteko, figurazioa erabiltzen du maiz; adibidez, buztinezko ontzi bat haustea erakusteko nola suntsituko duen Jainkoak Jerusalem.\nProfetaren bizitza.\nJeremias profeta K.a. 650. urtearen inguruan jaio zen Anathothen. Apaizen semea zen lebitarren familiatik eratorria, eta Jerusalemen profetizatzen jardun zuen ia bizitza osoan, eta bere garaiko eta gizarteko gaiei buruz idatzi zuen. Judeako erresumaren azken urteetan bizitzea egokitu zitzaion. Babilonia potentzia indartsua zen, eta Egipto ere bai, eta Judeako erresuma bien artean zegoen. Azkenik, Jerusalem Nabukodonosorren eskuetan erori zen K.a. 586an, eta judu asko Babiloniara deportatuak izan ziren. Harrezkero, Judeako erregeak Kaldeako nagusiek jarri eta kentzen zituzten.\nErlijioaren egoerari dagokionez, hebrearren erlijioa ez zegoen unerik onenean: Baal jainkoa gurtzen zen mendietan, prostitutek bezeroak hartzen zituzten tenpluan, eta jainkoen omenez haurrak hiltzen zituzten askotan. Jatorrizko erlijioren aldeko eta paganismoaren aurkako mugimendu bat sortu zen, eta badirudi hartan parte hartu zuela Jeremiasek, baina Joakin erregea tronura iritsi zenean, badirudi paganismoa berriro loratu zela, Jeremiasek berak salatzen duen moduan (Jer. 44:16-18):\n\"Ez dugu aditu nahi Jaunaren izenean ematen ari zaren mezu hori. Jadanik erabakia daukaguna egingo dugu: Istar zeruko erreginari erreko diogu intsentsua eta eskainiko isur-opariak; lehenago ere hala egin izan dugu geuk, geure guraso, errege eta buruzagiek Judako hirietan eta Jerusalemgo kaleetan. Orduan, asetzeraino genuen ogia eta zoriontsu bizi ginen, inolako zorigaitzik ikusi gabe.\n\"Baina zeruko erreginari intsentsua erre eta isur-opariak egiteari utzi diogunetik, kale gorrian gaude, goseak eta gerraz hiltzen\".\nEta klase gidariei egotzi zien errua, eta gogor gaitzetsi (Jer. 5:4-31):\n\"Orduan, pentsatu nuen: Jakina, jende arrunta da,buru gutxikoa;ez dute ezagutzen Jaunaren bidea, beren Jainkoaren agindua\".\n\"5 Jo dezadan handikiengana, beraiei hitz egiteko; haiek bai ezagutuko dutela Jaunaren bidea, beren Jainkoaren agindua.\"\n\"Baina era berean hautsi dute denek Jaunaren uztarria, eten harekiko lokarriak\".\n\"6 Horregatik, basoko lehoiek zaurituko dituzte, basamortuko otsoek txikituko; lehoinabarrak zelatan daude haien hiri inguruan, handik irteten diren guztiak sarraskitzeko\".\n\"Izan ere, asko baitira haien errebeldiak, izugarri larriak haien desleialkeriak\".\n\"7 Jaunak dio:\"\n\"\u00abHoriek horrela, nola barkatu zuri? Zure seme-alabek zapuztu egin naute, sasijainkoen izenean egiten dute zin; nik ase nituen eta haiek adulterio egin dute, emagalduen etxera zalapartan joanez\".\n\"8 Zaldi guri eta beroen antzeko dira, nor bere lagun hurkoaren emazteari irrintziz deika\".\n\"9 Eta nik, Jaunak, zigorrik gabe utzi behar ote horrelako gaiztakeriak? Ez ote bere merezia eman behar horrela jokatzen duen jendeari?\"\n\"10 Sar bedi etsaia mahastian eta hondatu, baina erabat deuseztatu ez! Erauz bitza mahats-aihenak, ez baitira nireak!\"\n\"11 Bai Israel, bai Juda biziki desleial izan dira nirekin.Nik, Jaunak, esana\u00bb\".\n\"12 Israelek eta Judak uko egin diote Jaunari, esanez: \u00abJauna ez da! Ez zaigu gaitzik iritsiko, ez dugu gerrarik, ez goserik ikusiko\".\n\"13 Profetak putzaren pareko dira: Jaunaren hitzik ez haien ahoan\u00bb\".\n\"14 Horregatik, hau esan dit Jaunak, Jainko ahalguztidunak: \u00abHara zer gertatuko zaien era horretan hitz egiteagatik: su bihurtuko dut neure hitza zure ezpainetan, eta su-egurra bezala irentsiko du herri hau\u00bb\".\n\"15 Jaunak dio: \u00abIsrael, herri bat ekarriko dut urrutitik zure aurka, herri iraunkorra, antzinakoa, hizkera ezezaguneko herria, esaten duena ulertuko ere ez diozuna.\"\n\"16 Haren arkulariek ez dute huts egiten, guztiak dira gudari azkar.\"\n\"17 Zeure uzta eta ogia jango dizkizu, seme-alabak sarraskituko, ardi eta abereak irentsiko, mahasti eta pikondoak suntsituko.\"\n\"Bere armez erraustuko dizkizu konfiantza ematen zizuten hiri gotortuak.\"\n\"18 \u00abBaina egun haietan ere ez dut erabat deuseztatuko neure herria. 19 Galdetzen badute: \u201cZergatik egin digu Jaunak, geure Jainkoak, hau dena?\u201d, zuk erantzun: \u201cJauna zapuztu eta zeuen lurraldean jainko arrotzak zerbitzatu dituzuelako, arrotzen zerbitzari beharko duzue izan zeuena ez den lurraldean\u201d. Hala diot nik, Jaunak.\"\n\"20 \u00abAdierazi hau Jakoben ondorengoei, Judako bizilagunei:\"\n\"21 Entzun, arren, herri ergel eta zentzugabea: Badituzue begiak, baina ez duzue ikusten, belarriak ere bai, baina entzuten ez.\"\n\"22 Honela diot nik, Jaunak: Ez didazue begirunerik izango? Ez zarete nire aurrean ikaratuko? Neuk jarri diot hondartza itsasoari mugatzat, inoiz gaindituko ez duen mugatzat; harrotzen da eta orro egiten, baina ezin du muga hautsi, ez gainditu.\"\n\"23 Baina zuek herri hezikaitza eta desleiala zarete; niregandik urruti joan zarete.\"\n\"24 Ez duzue zeuen baitan esaten: \u201cErrespeta dezagun Jauna, geure Jainkoa! Berak bidaltzen dizkigu garaian garaiko euriak, berak zaintzen uzta biltzeko sasoiak\u201d.\"\n\"25 Zuen erruek, aldiz, nahastu egin dute ordena hau; zeuen bekatuengatik ez zarete lurreko ondasunez gozatzen.\"\n\"26 Izan ere, gaizkileak bizi dira nire herrian, zelatan daude ehiztariak bezala; sareak jartzen dituzte eta gizakiak harrapatzen.\"\n\"27 Nola zorroa txoriz, hala betetzen dituzte etxeak lapurtutakoaz; horrela egiten dira handi eta aberats, gizen eta guri.\"\n\"28 Horien gaiztakeriak ez du neurririk: ez dute umezurtzaren\neskubiderik zaintzen, ez eta behartsuen auzia defendatzen.\"\n\"29 Eta nik, Jaunak, zigorrik gabe utzi behar ote horrelako gaiztakeriak? Ez ote bere merezia eman behar horrela jokatzen duen jendeari? Hala diot nik, Jaunak.\"\n\"30 Gauza beldurgarri eta izugarriak ari dira gertatzen herrialde honetan.\"\n\"31 Profetek gezurra dute iragartzen, apaizek beren nahierara irakasten, eta nire herria bere horretan lasai! Baina zer egingo duzue azkena iristean?\u00bb\"\nLiburuaren edukia.\nNarrazioak eta profezioak elkarren segidan ageri dira liburuan. Asko autobiografikoak dira, eta lehen pertsonan idatziak. Hauek dira atalak:\nPROFETAREN AURKEZPENA (1,1-19) (1,1-19).\nJeremias profeta izendatu (1,4-10)\nLehenengo ikuskariak eta agerpenak (1,11-19)\nJERUSALEM ETA JUDAKO BIZILAGUNENTZAT MEZUAK (2,1\u201320,18) (2,1-20,18).\nMaitasunezko iragana oroituz (2,1-3)\nIsraelen hasierako bekatuak (2,4-8)\nJauna Israelekin auzitan (2,9-13)\nZentzabide mingarria (2,14-19)\nJaunak Israelen arrazoiak gezurtatu (2,20-25)\nIsraelek zigorra merezi (2,26-37)\nIsrael desleial Jaunarekin (3,1-5)\nBi ahizpa desleialak (3,6-13)\nNazio guztiak Jerusalemen bilduko (3,14-18)\nKonbertsiorako deia (3,19-4,4)\nIparraldeko erasoa iragarri (4,5-18)\nJeremias bere herriarengatik nahigabetua (4,19-22)\nIkuskari ikaragarria (4,23-31)\nInbasioaren arrazoiak: Jerusalemen bekatuak (5,1-14)\nZigorra (5,15-31)\nEtsaiak ateetan (6,1-15)\nIsraelen seta (6,16-21)\nBerriro iparraldeko erasotzailea (6,22-30)\nTenpluari buruz hitzaldia (7,1-20)\nAzaleko kultua eta obedientziarik eza (7,21-28)\nIdolatriaren ondorio penagarriak (7,29-8,3)\nIsraelek itsu-itsu jarraitu gaiztakerian (8,4-12)\nSuntsitu egingo ditut (8,13-17)\nProfetaren negar-kanta (8,18-9,1)\nGaiztakeria gainezka (9,2-8)\nHondamena nahitaezkoa (9,9-15)\nErosta Jerusalemgatik (9,16-21)\nEgiazko jakinduria Jauna ezagutzea (9,22-25)\nIdoloak eta egiazko Jainkoa (10,1-11)\nKreatzaileari gorazarrea (10,12-16)\nGure oihal-etxola hondatua (10,17-22)\nProfetaren otoitza (10,23-25)\nJaunarekiko ituna hautsi (11,1-17)\nBeretarrek Jeremias hil nahi (11,18-23)\nJeremias Jaunarekin kexu (12,1-6)\nJaunak bere herria bertan behera utzi (12,7-13)\nAuzoko herriak zigortuak eta salbatuak (12,14-17)\nLihozko gerrikoaren ikasbidea (13,1-11)\nPitxer apurtuak (13,12-14)\nEntzun berandu baino lehen (13,15-17)\nJerusalem oinazetan bere aldaezineko txarkeriagatik (13,18-27)\nLehorte handia (14,1-16)\nJeremiasen negarra (14,17-18)\nHerriaren erregua (14,19-22)\nErabateko zigorra (15,1-9)\nJeremias Jaunaren aurrean kexu (15,10-21)\nJeremiasen bizitza herriarentzat seinale (16,1-13)\nErbestetik itzuli (16,14-15)\nErrudunak zigortuak izango (16,16-18)\nHerri guztiek Jauna aitortuko (16,19-21)\nJudako herriaren bekatua (17,1-4)\nEgiazko eta gezurrezko konfiantza (17,5-11)\nProfetaren otoitza (17,12-18)\nLarunbata Jaunari sagaraturiko atseden-eguna (17,19-27)\nJeremias eltzegilearen lantegian (18,1-12)\nIsrael Jaunaz ahaztu (18,13-17)\nJeremiasen aurkako azpilana eta profetaren otoitza (18,18-23)\nPitxer puskatua ezbeharraren ezaugarri (19,1-15)\nJeremias preso (20,1-6)\nJeremiasek bere bihotza Jainkoari hustu (20,7-18)\nERREGE ETA PROFETEN AURKAKO MEZUAK (21,1\u201324,10) (21,1-24,10).\nSedekias erregeari (21,1-7)\nHerriari (21,8-10)\nErregearen familiari (21,11-14)\nErregeari eta jauregikoei (22,1-9)\nJoakaz-Xalum erregeari (22,10-12)\nJoakim erregeari (22,13-19)\nJerusalemi (22,20-23)\nJekonias erregeari (22,24-30)\nArtzain agintariei (23,1-8)\nProfeten aurka (23,9-40)\nBi saskikada-piku, bi patu (24,1-10)\nJEREMIASEN EGINKIZUNARI BURUZ SINTESIA (25,1-14) (25,1-14).\nHogeita hiru urte predikatzen (25,1-7)\nJainkoaren herriarentzat iragarpena (25,8-14)\nPROFETAREN BIZITZAKO GORABEHERAK (26,1\u201329,32) (26,1-29,32).\nJeremiasi heriotza-mehatxua (26,1-19)\nUrias profeta hilarazia (26,20-24)\nBabiloniaren uztarria (27,1-22)\nJeremias eta Hananias profetak aurrez aurre (28,1-17)\nJeremiasen gutuna erbesteratuei (29,1-23)\nXemaiasen kontrako mezua (29,24-32)\nSALBAMEN MEZUAK: HERRIAREN BERRIZTAPENA (30,1\u201333,26) (30,1-33,26).\nIsraelen berriztapenaren agintzaria (30,1-24)\nErbesteratuak itzuli (31,1-9)\nNegarra poz bihurtuko (31,10-14)\nJainkoa errukior Israelekin (31,15-22)\nJainkoaren herria berreraiki (31,23-30)\nItun berria (31,31-34)\nLeiala da Jainkoa bere agintzarietan (31,35-40)\nEgintza sinbolikoa Judaren eraberritzea adierazteko (32,1-15)\nJeremias profetaren otoitza (32,16-25)\nJaunaren erantzuna (32,26-44)\nJaunaren agintzari berriak (33,1-26)\nPROFETAREN BIZITZAKO GORABEHERAK (34,1\u201345,5) (34,1-45,5).\nSedekias erregearentzat mezua (34,1-7)\nEsklaboak askatu eta berriro esklabo egin (34,8-22)\nJeremias eta rekabetarrak (35,1-19)\nJeremiasek Baruki Jaunaren mezuak idazteko agindu (36,1-4)\nBarukek Jaunaren mezuak tenpluan irakurri (36,5-19)\nJoiakim erregeak Jeremiasen liburua erre (36,20-26)\nJeremiasek liburua berriro idatzi (36,27-32)\nSedekias erregeak aholkua eskatu Jeremiasi (37,1-10)\nJeremias preso (37,11-21)\nJeremias putzuan sartu (38,1-6)\nProfeta libre (38,7-13)\nSedekias erregeak berriro profetarekin hitz egin (38,14-28)\nBabiloniarrek Jerusalem konkistatu (39,1-10)\nBabiloniarrek Jeremias askatu (39,11-14)\nSalbamen-agintzaria Ebed-Melekentzat (39,15-18)\nJeremias Judan gelditu (40,1-6)\nGedalias Juda lurraldeko gobernari (40,7-12)\nGedalias hil (40,13-41,3)\nIsmaelek erromes-taldea hil (41,4-10)\nIsmaelek atxilotuak libre (41,11-18)\nJaunari otoitz egiteko eskatu iheslariek Jeremiasi (42,1-6)\nJaunak Jeremiasi erantzun (42,7-43,7)\nJeremiasek Nabukodonosor Egipton sartuko dela iragarri (43,8-13)\nEgipton babesturiko judatarrentzat mezua (44,1-14)\nJeremiasen hitzei jendeak aurre egin (44,15-23)\nJeremiasen azken hitza (44,24-30)\nJeremiasek Baruki salbatuko dela agindu (45,1-5)\nNAZIOEI ZUZENDURIKO MEZUAK (46,1\u201351,64) (46,1-51,64).\nEgiptoarrentzat (46,2-28)\nEgiptoarrak Karkemixen porrokatuak (46,2-12)\nNabukodonosor Egipton sartu (46,13-26)\nJaunak bere herria salbatuko (46,27-28)\nFilistearrentzat (47,1-7)\nMoabentzat (48,1-47)\nAmondarrentzat (49,1-6)\nEdomdarrentzat (49,7-22)\nDamaskorentzat (49,23-27)\nArabiarrentzat (49,28-33)\nElamdarrentzat (49,34-39)\nBabilonia eroriko eta Israel salbatuko (50,1-51,64)\nBabiloniaren hondamena iragarri (50,2-3)\nIsraeldarrak berriro itzuli (50,4-10)\nBabilonia erori (50,11-16)\nIsrael berriro itzuli (50,17-20)\nJaunak Babilonia kondenatu (50,21-27)\nSionen berri eman (50,28-28)\nJauna Babiloniaren aurka (50,29-32)\nJauna Israelen salbatzaile (50,33-34)\nGerra Babilonian (50,35-40)\nIparraldeko erasotzaileak (50,41-46)\nBabilonia behin betiko gaitzetsia (51,1-14)\nGorespen-kanta Jainkoari (51,15-19)\nBabilonia Jainkoaren zigorraren baliabide (51,20-23)\nBabiloniaren zigorra (51,24-33)\nJerusalem mendeku eske (51,34-34)\nJaunaren erantzuna (51,36-40)\nBabiloniari negar-kanta (51,41-53)\nBabiloniaren hondamena (51,54-58)\nJeremiasen mezua Babiloniara bidalia (51,59-64)\nERANSKINA.\nJerusalem menderatua (52,1-11)\nJerusalem hondatu (52,12-23)\nAtzerriratuen zerrenda (52,24-30)\nBabiloniako erregeak Joakini barkatu (52,31-34)\nEstiloa.\nLiburua ez da pertsona bakar batek idatzia: tarte errepikatuak ditu, tarte txertatuak, eta gainkargak. Horrek frogatzen du jatorrian pertsona baten obra zena, gerora, aldatua, emendatua eta komentatua izan zela.\nDesordena da nagusi liburuan: biografiak, autobiografia, orakuluak eta askotariko generoak eta estiloak nahasian ageri dira. Eta, kronologiari dagokionez, jarraitutasun falta nabari-nabaria da."}
{"id": "341764", "revid": "1545", "url": "https://eu.wikipedia.org/wiki?curid=341764", "title": "Aquileia", "text": "Aquilea (; ; ; ), Italiako udalerria. 3.503 biztanle ditu eta Udineko probintzian (UD) dago. Antzinaroko hiri erromatarra da, Itsaso Adriatikoan urmaelen ertzean, eta Natiso ibaiaren (gaur egun, Natisone) gainean eraikita. Fiumicello, Grado (GO), Terzo d'Aquileia eta Villa Vicentina udalerriek mugatzen dute.\nHistoria.\nAquileia erromatarren kolonia gisa sortu zen K.a 180-181 urteen inguruan, Natiso ibaiaren ondoan. Geroago, urre-meatzeak aurkitu ziren, eta komertzio-gune garrantzitsua bihurtu zen.\nIV. mendearen erdialdean, Ausonik inperioko bederatzigarren hiri gisa izendatzen du, eta Italian Erromak, Milanek eta Capuak bakarrik gainditzen zuten.\n452an Atilak guztiz suntsitu zuen, eta horren ondoren, nahiz eta hiria berreraiki zen, ez zuen berriro garrantzi bera izan.\nHerri eta hiri senidetuak.\nAquileiak hurrengo hiri senidetuak ditu:"}
{"id": "341765", "revid": "336", "url": "https://eu.wikipedia.org/wiki?curid=341765", "title": "Kasandra", "text": "Greziako mitologian, Kasandra (grekoa: \u039a\u03b1\u03c3\u03c3\u03ac\u03bd\u03b4\u03c1\u03b1) Troiako Priamo erregearen eta Hekuba erreginaren alaba zen. Apolok, haren edertasuna saritzeko, profeziaren dohaina eman zion, edo, beste bertsio baten arabera, Apolorekin gaua pasatzearen truke eskuratu zuen dohaina. Baina, profeziak egiteko gaitasuna bereganatu ondoren, Kasandrak baztertu egin zuen Apolo. Orduan, Apolok madarikatu egin zuen; aurrerantzean, Kasandrak jarraituko zuen etorkizuna iragartzeko dohaina izaten, baina inork ez zizkion inoiz sinetsiko iragarpenak.\nKasandrak Troiaren suntsipena iragarri zuen (troiarrei kontuz ibiltzeko esan zien, Troiako Zaldiaz ez fidatzeko esan zien, eta Agamenon hilko zutela ere iragarri zuen), baina, haren zoritxarrerako, alferrik izan zen, iragarpenek ez zuten balio izan tragediak saihesteko, inork ez baitzion sinetsi.\nTroiako gerra amaitu ondoren, etsaiak hiria arpilatzen ari zirela, Ajax Gazteak (Oileoren semea) Kasandra aurkitu zuen, eta bahitu eta bortxatu egin zuen. Oso ederra zenez, konkubina gisa eman zioten Mizenasko errege Agamenoni. Erregeak ez zekien haren emazte Klitemnestrak Egistorekin maitasun-harreman bat zuenik. Agamenon eta Kasandra Mizenasera itzuli zirenean, Klitemnestrak eta Egistok biak hil zituzten, Agamenon eta Kasandra. Beste bertsio baten arabera, Agamenonek eta Kasandrak bikiak izan zituzten, Teledamo eta Pelope, eta biak hil zituen Egistok.\nHistoriak zenbait bertsio ditu. Beste bertsio baten arabera, Kasandrak, artean haurra zela, Apoloren tenpluan igaro zuen gau bat bere anaia bikiarekin, eta tenpluko sugeek xurgatu eta garbitu zituzten bi haurren belarriak; horregatik, aurrerantzean etorkizuna entzun zezaketen. Greziako mitologian behin baino gehiagotan agertzen da gai hori.\nKalkisko Likofron Alexandriako Liburutegiko poeta greko eta jakintsu bat izan zen, K.a. III. mendean bere loraldia izan zuena. \"Alexandra\" bere olerki kriptikoak Troiako Gerrako heroien istorioak kontatzen ditu Kasandra printzesa troiarraren hitz profetiko eta enigmatikoetan.\nMoldapenak.\nLiteratura modernoan, Kasandra, maiz, tragediaren eta maitasunaldiaren eredutzat erabiltzen da, eta zoro iragarlea sinbolizatzen du, iragarpen ilunak egiten dituen pertsona, zeinaren iragarpenak betetzen diren arte ez baitira ulertzen.\nBestalde, \u00abKasandraren sindromea\u00bb kontzeptua erabiltzen da etorkizuna ikus dezakeen baina etorkizuna saihesteko ezer egiterik ez daukana deskribatzeko."}
{"id": "341766", "revid": "31982", "url": "https://eu.wikipedia.org/wiki?curid=341766", "title": "Sopron", "text": "Sopron (hungarieraz: ahoskatua; ; ; ) mendebaldeko Hungariako hiria da, Gy\u0151r-Moson-Sopron konderrian dagoena. Austriako mugatik gertu dago, Vienatik 60 kmra, eta Budapestetik 220 kmra, eskualde menditsu batean. 2015ean 61.780 biztanle zituen.\nHiriko klima oso onuragarria da ardogintzarako; mahats mota nagusia k\u00e9kfrankos da.\nHistoria.\nAntzinako Erromaren garaian \"Scarabantia\" () izena eman zitzaion. Barbaroen inbasioetan hiria suntsitu zuten, eta ez zen magyarren konkista arte (XI. mendean) berreraiki, \"Suprun\" izenarekin. 1153. urtean komertzio-gune garrantzitsu gisa aipatzen da. 1273an, Otakar II.a Bohemiakoak gaztelua hartu zuen. Hiria hungariarrei itzuli zitzaien Ladislao IV.ari esker, eta honek hiri aske izendatu zuen.\nXVI. mendean, otomandarrek Hungariaren zati handi bat hartu zuten, baina Sopron ez zen inoiz turkiarren eskuetan erori. Hori dela eta, hiria handitu zen, Hungariako beste herrietako jende askok bertara ihes egin zuelako. 1676an, sute batek hiria suntsitu zuen. Hurrengo urteetan hiria berreraiki zuten, eta arte barrokoaren gune bihurtu zen.\nLehen Mundu Gerra amaituta, Saint-Germaingo Itunaren ondorioz, mendebaldeko Hungariako lau lurralde Austriari eman zitzaizkion: Pressburg (P\u00f3zsony, gaur egungo Bratislava), Eisenburg (Vas), \u00d6denburg (Sopron) eta Wieselburg (Moson). 1921ean, herri-matxinada baten ondoren, Soprongo biztanleek Hungariaren barnean gelditzearen alde bozkatu zuten.\nBigarren Mundu Gerran, Sopronek bonbardaketa ugari jasan zituen; 1946an sobietarrek hiria hartu zuten. 1989an, europeismo eta antikomunismoaren eredu gisa ikusia izan zen, ekialdeko biztanleei Austriako muga gurutzatzen uzteagatik.\nBiztanleria.\n2011n Sopronen 59.459 lagun bizi ziren; etniari dagokionez, %85 hungariarrak ziren, %5,7 alemaniarrak eta %0,7 ijitoak.\nSoprongo bilakaera demografikoa (1850-2015)"}
{"id": "341767", "revid": "119347", "url": "https://eu.wikipedia.org/wiki?curid=341767", "title": "Kemerovo", "text": "Kemerovo () hego-erdialdeko Errusiako industria-hiria da, Kemerovo oblasteko hiriburua. Siberiako Novosibirsk hiri eta oblastetik ipar-ekialdera dago, Tom ibaiaren ertzean eta Kuznetsk Alatau mendigunetik hurbil. 2010ean 532.981 biztanle zituen.\nGeografia.\nMoskutik 3.482\u00a0km-ra dago. Sobietar Batasunaren sasoian garatu zen bertako industria, batez ere kimika-, ongarri- eta manufaktura-sektoreetan. Trenbide Transiberiarra hiritik igarotzen da, Vladivostokeko porturanzko bidean, Siberia zeharkatuz.\nHistoria.\nErrusiarren hainbat kokaguneren batura da Kemerovo. 1657. urtean, \"Verkhotomski\" izena ipini zioten Tomsk-etik Kuznetsk gotorlekurako bidean zegoen tokiari. 1701. urtean, sortu zen Scheglovoko kokalekua, Tom ibaiaren ezkerreko ertzean, eta handik gutxira herri bihurtu zen. 1859. urtearen inguruan, orain Kemerovo den eremuan zazpi herri zeuden: Stxeglovo (edo Ust-Iskitimskoie), Kemerovo (izen horrekin 1734tik), Jevseievo, Krasni Jar, Kur-Iskitim (Plexki), Davidovo (Ixanovo), eta Borovaia.\n1721. urtean, inguruan harrikatza aurkitu zuten; 1907. urtean lehenengo ikatz-meatzeak ireki zituzten, eta 1917. urterako 4.000 biztanle inguru ziren bertan. Jurga eta Koltxuginoren arteko trenbidea (gaur egun, Leninsk-Kuznetski da lehenagoko Koltxugino hiria) erabakigarria izan zen inguruaren garapenerako, Topki eta Stxeglovo lotu baitzituen. 1918. urtean Stxeglovori hiri-izaera eman zioten, eta data hori hartzen da Kemerovoren sorreraren datatzat. 1934. urtean Kemerovo oblast-eko hiriburu izendatu zuten hiria.\nKlima.\nKlima kontinentala da; -48,4\u00a0\u00b0C (abenduan) eta 38\u00a0\u00b0C (abuztuan) arteko datuak jaso izan dira."}
{"id": "341768", "revid": "119347", "url": "https://eu.wikipedia.org/wiki?curid=341768", "title": "Lipetsk", "text": "Lipetsk () Errusiako hiria da, Lipetsk oblastaren hiriburua. Herrialdearen mendebaldean dago, Voronezh ibaiaren ertzean, Don ibaiaren arroan, Moskutik 438\u00a0km hego-ekialdera. 2010ean 508.887 biztanle zituen.\nHistoria.\nXIII. mendeko kroniketan ageri da lehen aldiz aipatuta Lipetsk. 1284an mongolek suntsitu zuten. 1703an, Petri I.a Handiak galdategi bat eraikitzea agindu zuen, burdin meategien ondoan, armadarako obusak egiteko. 1779an, hiri-izaera eman zioten.\nBigarren Mundu Gerran hiria alemanen eraso-lerroan zegoen, baina G\u00f6ringek zuzentzen zituen aireko indarrek ez zuten bonbardatu. Urteetan jardun dute historialariek eta aireko gerraren taktiketako espezialistek ikertzen zergatik geratu ote zen Lipetsk kalterik jasan gabe, baina ez dago azalpen garbirik.\nBiztanleriaren bilakaera.\n\u00a0* Errolda urteak\nEkonomia.\nHiriko industria nagusiak dira burdingintza, makinagintza, metalen eraldaketa, makina-erremintak, motorrak, produktu kimikoak, elikagaigintza eta ehungintza."}
{"id": "341770", "revid": "119347", "url": "https://eu.wikipedia.org/wiki?curid=341770", "title": "Iximbai", "text": "Iximbai (; ) Errusiako mendebaldean dagoen Baxkortostan errepublikako hiria, eta Iximbaisky barrutiko zentro administratiboa da. Belaia ibaiaren ertzean dago, Ufatik 150 km hegoaldera. 2010. urtean 66.259 biztanle zituen.\nHistoria.\nIximbai 1932an sortu zen, Volga-Uraletako petrolioaren ustiapena hasi zelarik. Lehenbiziko findegia 1936an hasi zen lanean. Hiria bihurtu zen 1940an.\nKlima.\nIximbaik klima kontinentala du; urteko batezbesteko tenperatura +3,31\u00b0Ckoa da. Urtarrileko batezbesteko tenperatura \u221212,3\u00a0\u00b0C da, eta uztailekoa +20,3\u00a0\u00b0C.\nDemografia.\n2010. urtean 66.259 biztanle zituen; %51,7 errusiarrak dira, %28,4 baxkirrak eta %14,9 tartariarrak."}
{"id": "341771", "revid": "56334", "url": "https://eu.wikipedia.org/wiki?curid=341771", "title": "Antares", "text": "Antares deritzo \u03b1\u00a0Scorpii izarrari; hau da, Scorpius konstelazioko izarrik distiratsuena da. +0,96ko itxurazko magnitudea du, eta 16. izarrik distiratsuena da gaueko zeruan. Aldebaran, Spica eta Regulusekin batera, ekliptikako 4 izarrik distiratsuenen artean dago.\nIzena.\nAntares izena antzinako grekotik dator (\u0386\u03bd\u03c4\u03ac\u03c1\u03b7\u03c2), eta \u00abantiAres\u00bb esan nahi du, hau da, \u00abantiMarte\u00bb, kolore gorrizta baitu eta gaueko zeruan Marterekin lehian sartzen baita, Martetik gertu agertzen baita maiz.\nArabieraz, Kalb al Akrab izena du, hau da, \u00abeskorpioiaren bihotza\u00bb, Scorpius konstelazioaren erdian baitago.\nEzaugarriak.\nAntares supererraldoi gorri bat da, eguzki-sistematik 550 argi-urtera kokatua, gutxi gorabehera. Guregana hurbiltzen ari da 3,4 km/s-ko abiaduran. Haren argitasuna, espektro ikusgaian, Eguzkiarena baino 10.000 aldiz handiagoa da. Haren gainazaleko tenperatura 3.600 kelvin \"besterik\" ez da; beraz, bere argitasunaren parte handi bat infragorrian igortzen du. Tenperaturatik eta argitasunetik, jo daiteke haren erradioa 645 eguzki-erradio dela. Gure eguzki-sistemaren erdian balego, haren gainazala Marteren orbitaz haratago iritsiko litzateke.\nAntaresen masa Eguzkiarena baino 15-18 aldiz handiagoa da, eta supererraldoi gorria da, hau da, supernoba gisa leher egin lezake beharbada milioi bat urte igaro baino lehen, eta, hondakin gisa, neutroi-izar bat edo zulo beltz bat utzi.\nMasaren aldean tamaina erraldoia duenez, oso dentsitatea txikia du, Eguzkiarena baino askoz txikiagoa.\nAntaresek sistema bitar bat eratzen du B2.5 klaseko izar zuri-urdin batekin: Antares B. Hiru arku-segundoko tartea dago bien artean, Lurretik ikusita. Espazioan, gutxi gorabehera 550 UA-ko distantzia dago bien artean, eta 2.500 bat urteko orbita-periodoa dute. Antares Bk +5,5eko magnitudea du, eta haren argitasuna Antaresena baino 370 aldiz txikiagoa da. Hala eta guztiz ere, gure Eguzkia baino 170 aldiz argitsuagoa da. Johann Tobias B\u00fcrg-ek aurkitu zuen 1819an.\nBehaketa.\nMaiatzaren 31ren ingurua da garairik egokiena Antaresi begiratzeko, orduan Eguzkiarekin oposizioan baitago; garai horretan, Antares ilunabarrean ateratzen da, eta egunsentian ezkutatzen."}
{"id": "341772", "revid": "34394", "url": "https://eu.wikipedia.org/wiki?curid=341772", "title": "Strassbourg", "text": ""}
{"id": "341773", "revid": "17", "url": "https://eu.wikipedia.org/wiki?curid=341773", "title": "Rol joko", "text": ""}
{"id": "341774", "revid": "512", "url": "https://eu.wikipedia.org/wiki?curid=341774", "title": "Rol (argipena)", "text": "Rol terminoak esanahi zenbait ditu:"}
{"id": "341775", "revid": "17", "url": "https://eu.wikipedia.org/wiki?curid=341775", "title": "Rol", "text": ""}
{"id": "341776", "revid": "90523", "url": "https://eu.wikipedia.org/wiki?curid=341776", "title": "Emetasun", "text": "Emetasun edo feminitatea emakume eta haur emeek dituzten eta horiei lotzen zaizkien, hots emakumezko edo femeninoak diren, ezaugarri, portaera eta gizarte-eginkizunen multzoa da. Aldi berean, biologikoki eta sozialki definituriko faktoreak biltzen ditu."}
{"id": "341781", "revid": "34394", "url": "https://eu.wikipedia.org/wiki?curid=341781", "title": "Drakensberg mendiak", "text": ""}
{"id": "341782", "revid": "34394", "url": "https://eu.wikipedia.org/wiki?curid=341782", "title": "Edward (aintzira)", "text": ""}
{"id": "341783", "revid": "34394", "url": "https://eu.wikipedia.org/wiki?curid=341783", "title": "Esperantza Onaren lurmuturra", "text": ""}
{"id": "341784", "revid": "34394", "url": "https://eu.wikipedia.org/wiki?curid=341784", "title": "Juba ibaia", "text": ""}
{"id": "341785", "revid": "512", "url": "https://eu.wikipedia.org/wiki?curid=341785", "title": "Hasdrubal (Hamilkarren suhia)", "text": "Hasdrubal (K.a 270 aldean - Cartago Nova, K.a. 221ean), Hasdrubal \"\"Ederra\" eta Hasdrubal \"\"Zaharra\" deitua, kartagotar jenerala izan zen. Hamilkar Barkaren suhia eta Hanibalen ezkonanaia zen.\nHamilkar Barkarekin batean borrokatu zen Iberiar Penintsulako hegoalde eta sortaldeaz jabetzeko guduetan. K.a. 228an, aitaginarreba hiltzean, haren ondorengotzat hautatu zuten. Armada berrantolatu zuen, bertako mertzenarioak sartuz, eta Qart Hadasht (Cartagena) eratu zuen, bere lurraldeetako hiriburua bertan ezarriz. K.a. 226an kartagotarren lurren muga Ebron finkatu zuen ituna izenpetu zuen Erromarekin. K.a. 221ean esklabo zelta batek hil zuen."}
{"id": "341786", "revid": "34394", "url": "https://eu.wikipedia.org/wiki?curid=341786", "title": "Kenya mendia", "text": ""}
{"id": "341787", "revid": "90523", "url": "https://eu.wikipedia.org/wiki?curid=341787", "title": "Gorputz-enbor", "text": "Anatomian, gorputz-enborra edo soina gizakiaren eta beste animalia askoren gorputz atal zentrala da, toraxa eta abdomena biltzen dituena, nondik gorputz-adarrak (besoak eta hankak, gizakiaren kasuan) ateratzen diren."}
{"id": "341788", "revid": "336", "url": "https://eu.wikipedia.org/wiki?curid=341788", "title": "Aerogel", "text": "Aerogela substantzia koloidala da (gelaren antzekoa), non osagai likidoa gas batengatik aldatzen den, dentsitate oso urriko solido bat lortuz. Izan ere, aerogelaren dentsitatea beirarena baino mila aldiz txikiagoa da eta airearena baino hiru aldiz handiagoa soilik.\nHain arina izateko, aerogelak ezaugarri miresgarriak ditu: isolatzaile termiko oso ona da, eta bera baino 1.000 aldiz pisutsuagoak diren substantziei eutsi diezaieke.\nSolido hau aireak osatzen du %98-an, eta silizioan, zirkonioan, aluminioan, kromo oxidoan, eztainuan edo karbonoan egon daiteke oinarritua gainerako materia solidoa. Samuel Stephensek garatu zituen konposizio gehienak.\nHistoria.\nAerogela artifiziala da, Lurrean behintzat. Samuel Stephens Kistlerrek aurkitu zuen 1931, Charles Learnedi egindako fisikari buruzko apustu batean. Apustu hartan, Kistlerrek marmelada pote bateko likidoa gas batekin ordeztea lortu zuen, eta apustua irabazi."}
{"id": "341789", "revid": "17", "url": "https://eu.wikipedia.org/wiki?curid=341789", "title": "Enbor", "text": ""}
{"id": "341790", "revid": "34394", "url": "https://eu.wikipedia.org/wiki?curid=341790", "title": "Kongo ibaia", "text": ""}
{"id": "341791", "revid": "34394", "url": "https://eu.wikipedia.org/wiki?curid=341791", "title": "Limpopo ibaia", "text": ""}
{"id": "341792", "revid": "34394", "url": "https://eu.wikipedia.org/wiki?curid=341792", "title": "Mweru lakua", "text": ""}
{"id": "341793", "revid": "34394", "url": "https://eu.wikipedia.org/wiki?curid=341793", "title": "Niger ibaia", "text": ""}
{"id": "341794", "revid": "34394", "url": "https://eu.wikipedia.org/wiki?curid=341794", "title": "Orange ibaia", "text": ""}
{"id": "341795", "revid": "34394", "url": "https://eu.wikipedia.org/wiki?curid=341795", "title": "Puntland", "text": ""}
{"id": "341796", "revid": "34394", "url": "https://eu.wikipedia.org/wiki?curid=341796", "title": "Ruwenzori mendilerroa", "text": ""}
{"id": "341798", "revid": "34394", "url": "https://eu.wikipedia.org/wiki?curid=341798", "title": "Ilargiaren mendiak", "text": ""}
{"id": "341799", "revid": "34394", "url": "https://eu.wikipedia.org/wiki?curid=341799", "title": "Rift Harana", "text": ""}
{"id": "341800", "revid": "34394", "url": "https://eu.wikipedia.org/wiki?curid=341800", "title": "Zaire (ibaia)", "text": ""}
{"id": "341801", "revid": "34394", "url": "https://eu.wikipedia.org/wiki?curid=341801", "title": "Senegal ibaia", "text": ""}
{"id": "341804", "revid": "34394", "url": "https://eu.wikipedia.org/wiki?curid=341804", "title": "Tana lakua", "text": ""}
{"id": "341806", "revid": "105290", "url": "https://eu.wikipedia.org/wiki?curid=341806", "title": "Amorruaren ume", "text": "Amorruaren ume (ingelesez \"Child of Rage\") Jim Thompson idazle estatubatuarrak idatzitako eleberri bat da. 1972an argitaratu zen.\nArgumentua.\nAllen ama zuri batek hazitako mutil beltz bat da. Amarengandik jasotako abusuek institutuz institutu joaten den mutil zail bihurtzen dute. Gainera, neskekin harremanak izateko ezintasuna du, haiek umiliatzen bakarrik gozatzen baitu. Halaber, neskak berarengandik uxatzeko era bat da umilazioaren joera. Allenen desio bakarra da bere amarekin oheratzea.\nHorretaz gain, oso gertaera gogorren barnean ikusiko du bere burua. Momentu horretan, bizitza ezinezko bihurtu dioten pertsonen aurkako mendekua hasiko da harilkatzen. Mendekuaren lehen xedea bere ama izango da."}
{"id": "341807", "revid": "34394", "url": "https://eu.wikipedia.org/wiki?curid=341807", "title": "Volta ibaia", "text": ""}
{"id": "341808", "revid": "1545", "url": "https://eu.wikipedia.org/wiki?curid=341808", "title": "Falaxa", "text": ""}
{"id": "341809", "revid": "34394", "url": "https://eu.wikipedia.org/wiki?curid=341809", "title": "Bechuanaland Protektoratua", "text": ""}
{"id": "341810", "revid": "1545", "url": "https://eu.wikipedia.org/wiki?curid=341810", "title": "Etiopiar judu", "text": ""}
{"id": "341811", "revid": "34394", "url": "https://eu.wikipedia.org/wiki?curid=341811", "title": "Espainiar Ginea", "text": ""}
{"id": "341812", "revid": "34394", "url": "https://eu.wikipedia.org/wiki?curid=341812", "title": "Italiar Libia", "text": ""}
{"id": "341813", "revid": "34394", "url": "https://eu.wikipedia.org/wiki?curid=341813", "title": "Espainiar Maroko", "text": ""}
{"id": "341814", "revid": "34394", "url": "https://eu.wikipedia.org/wiki?curid=341814", "title": "Frantziar Maroko", "text": ""}
{"id": "341815", "revid": "34394", "url": "https://eu.wikipedia.org/wiki?curid=341815", "title": "Orange Estatu Askea", "text": ""}
{"id": "341816", "revid": "105290", "url": "https://eu.wikipedia.org/wiki?curid=341816", "title": "Mbini", "text": "Mbini Ekuatore Gineako hiria da, Kostaldea probintzian dagoena. 2001ean 20.295 biztanle zituen.\nLehen R\u00edo Benito deitua, izen bereko ibaiaren bokalean dago. Bolondora dihoan ferry bat du."}
{"id": "341817", "revid": "34394", "url": "https://eu.wikipedia.org/wiki?curid=341817", "title": "Espainiar Sahara", "text": ""}
{"id": "341818", "revid": "34394", "url": "https://eu.wikipedia.org/wiki?curid=341818", "title": "Italiar Somalia", "text": ""}
{"id": "341819", "revid": "34394", "url": "https://eu.wikipedia.org/wiki?curid=341819", "title": "Britainiar Somaliland", "text": ""}
{"id": "341820", "revid": "34394", "url": "https://eu.wikipedia.org/wiki?curid=341820", "title": "Anglo-Egiptoar Sudan", "text": ""}
{"id": "341821", "revid": "58701", "url": "https://eu.wikipedia.org/wiki?curid=341821", "title": "Abrogans Kodexa", "text": "Abrogans Kodexa, latinez \"Codex Abrogans\", alemanieraz gordetzen den liburu zaharrena da. Berez, hiztegi bat da; bertan latinez hartutako hitzak [antzinako goi alemaniera]] azaltzen dira. Liburua VIII. mendean idatzi zen (765-775). Liburuan 3.670 hitz alemanieraz jaso ziren, 14.600 erreferetziez, eta horrek balio linguistiko handia ematen dio. Kopia asko egin ziren baina bakarra gordetzen da, Sankt Gallen Liburutegian alegia. Kodex honen izenburua hiztegiko lehenengo hitzatik dator, \"abrogans\", euskaraz \"apaltasuna\". Espezialista batzuek Arbeo von Freising (723-783 edo 784) klerigoaren lana dela esan arren oraindik egilearen izena ez dago garbi."}
{"id": "341822", "revid": "12788", "url": "https://eu.wikipedia.org/wiki?curid=341822", "title": "Hasdrubal", "text": ""}
{"id": "341823", "revid": "98220", "url": "https://eu.wikipedia.org/wiki?curid=341823", "title": "Emilio Estevez", "text": "Emilio Estevez (1962ko maiatzaren 12a, Staten Island, New York) estatubatuar aktore, zinema zuzendari eta idazle bat da. Martin Sheen aktorearen semea, eta Ramon Estevez, Charlie Sheen eta Ren\u00e9e Estevez aktoreen anaia ere bada."}
{"id": "341824", "revid": "98220", "url": "https://eu.wikipedia.org/wiki?curid=341824", "title": "Scott Glenn", "text": "Theodore Scott Glenn (1941ko urtarrilaren 26a, Pittsburgh, Pennsylvania) estatubatuar aktore bat da."}
{"id": "341825", "revid": "336", "url": "https://eu.wikipedia.org/wiki?curid=341825", "title": "Robin Tunney", "text": "Robin Tunney (1972ko ekainaren 19a, Chicago, Illinois) estatubatuar aktore bat da. \"The Mentalist\" eta \"Prison Break\" telesailetan antzeztu izan du, baita \"The Craft\", \"End of Days\" eta \"Vertical Limit\" filmetan ere."}
{"id": "341826", "revid": "1545", "url": "https://eu.wikipedia.org/wiki?curid=341826", "title": "Bola del Mundo", "text": "Bola del Mundo edo Alto de las Guarramillas Erdialdeko Sisteman dagoen Guadarrama mendilerroko mendi bat da, Madrilgo probintzia eta Segoviako probintziaren arteko mugan dagoena. 2265 metroko altuera du, eta inguruko lurrarekiko 103 metro altxatzen da. Cuerda Larga deritzon mendilerroko mendebaldereneko mendia da. Tontorretik oso gertu, ekialdeko aurpegian, Ventisquero de la Condesa deritzona dago, Manzanares ibaiaren iturria den ur isurketadun gune bat. Tontorrean antena batzuk daude, funtzio bezala irrati eta telebista seinaleak igorri eta Guadarramako mendilerroaren ipar aurpegira bidaltzea duena.\nHiru antena handi hauek suziri formako kalefakziodun radomo batekin estaliak daude izotzetik babesteko, eta zenbait kilomerotik ikus daitezke, mendi honen berezitasun nagusia direlarik, mendi honetara Navacerrada mendatetik erraz hel daitekeelarik.\nEtimologia.\nIzenaren jatorria gutxik ezagutzen dute eta nahiko berria da, 1959an irrati eta telebista seinaleen errepikaketa antenak instalatu ondoren agertu baitzen. Antena errepikatzaile horiek instalatu zirenean, Espainian telebista kate bakarra zegoen (TVE1), kate honetako saioak lur globoaren irudi batekin hasten ziren, eta, honen gainean, Espainia erdian zirkuluerdi formako uhinak igortzen zituzten suziri formako antena batzuk agertzen ziren, telebista seinalea zetorren tokiari izen hori ematearen arrazoia izan zena, honen benetako izena Alto de las Guarramillas delarik. \"Alto de las Guarramillas\" \"Guarrama\" deritzenen zati da, mendi honen inguruan dauden erliebe elementu multzo bat. \"Guarrama\" ertaroko \"Guadarramiellas\" hitzetik datorren toponimo bat da, azken izen hau, era berean, \"Guadarrama\"tik datorrelarik, hain zuzen ere, mendi hau dagoen mendilerroaren izena dena.\nKokapena.\nBola del Mundo Cuerda Larga deritzon mendikateko mendebaldereneko mendia da, eta Guadarrama mendilerroaren erdialdeko zatian dago, hegoaldeko aurpegian La Maliciosa mendia (2227 metro) eta Barranca harana, mendebaldean Navacerrada mendatea (1858 metro) eta ekialdean Cuerda Largaren gainontzeko zati guztia dituelarik. Tontorretik iparraldera Loma del Noruego izeneko mendi adar bat abiatzen da, mendebaldean dagoen Valsa\u00edn harana eta ekialdean dagoen Lozoya harana banatzen dituena. Tontorretik gertu, iparrekialdeko aurpegian, Valdesqu\u00ed eski estazioa dago. Era berean, Navacerrada mendateko estazioa mendi honen mendebaldeko magalean dago. Bere tontorretik gertu, 2000 metro inguruko altueran eta bere hegomendebaldeko aurpegian Ventisquero de la Condesa dago, Manzanares ibaiaren iturri diren zenbait ur isurketa dauden eremu bat.\nIgoera.\nMendi hau, mendilerroko guztikoen artean, igoerarik erraz eta laburrenetako bat duena da, eta ez da harritzekoa bere tontorrean haurrak eta pertsona edadetuak aurkitzea. Igoera honek ez du inongo zailtasun teknikorik. Neguan eta udaberriaren hasieran bidean metatzen diren elurra eta izotza baino ez dira kontutan hartu behar.\nTontorrerako igoera azkarrena Navacerrada mendatetik abiatu eta, 40 minutu inguruz ibili ondoren tontorrera iritsi arte mendebaldeko magaletik igotzen den hormigoi gogorrezko basabide batetik doana da. Bidearen erdian eta 2170 metroko altueran Dos Castillas dago, taberna-jatetxe bat dagoen eta Navacerrada mendatetik abiatzen den teleaulki baten burua den toki bat. Neguan eta eski denboralditik kanpoko hilabeteetako aste bukaeretan irekita egoten da.\nTxirrindularitza.\n2009ko abenduak 16an 2010eko Espainiako Itzuliaren ibilbidea jakinarazi zen, edizio honetan, Itzuliaren historian lehen aldiz, Bola del Mundo etapa amaiera izendatua izan zelarik. Hain zuzen ere, 20. etapa, 2010eko irailak 18an ospatu zena, Madrilgo Erkidegoko San Mart\u00edn de Valdeiglesiasetik abiatu, eta, ia 169 kilometro egin ondoren lau mendate puntuagarrirekin amaitu zen, horietako bat hirugarren mailakoa, beste bi lehen mailakoak eta Bola del Mundo maila berezikoa. Etapa honen garailea, eta, beraz, Bola del Mundoren tontorreko lehen garailea Xacobeo Galiciako Ezequiel Mosquera izan zen, segundu batera Espainiako Vueltaren edizio horretako garailea izan zen Vincenzo Nibali bigarren postuan sartuz. Mendateak, bataz beste %6,1eko goitiera du 22 kilometroko igoeran, maldaren zatiren batzuk %20ko goitierara ere iristen diren arren, txirrindularitza egutegiko mendaterik gogorrenetako bat bihurtzen dutena. 2012ko Espainiako Itzulian berriz igoko da mendate hau, aurrekoan bezala, 20. etapan, 2012ko irailak 8an ospatuko dena."}
{"id": "341827", "revid": "58701", "url": "https://eu.wikipedia.org/wiki?curid=341827", "title": "Cuerda Larga", "text": "Cuerda Larga Erdialdeko Sistemako zati den Guadarrama mendilerroko mendi adar nagusienetako bat da. Mendilerro hau mendebalde-hego-mendebaldetik ekialde-ipar-ekialderanzko norantzan doa Madrilgo Erkidegoaren ipar-mendebaldean zehar, eta, lerro zuzenean, 16 kilometroko luzera du. Mendebaldeko muturra den Navacerrada mendatean hasi, 1858 metroko altueran, eta ekialdeko muturrean dagoen Morcuera mendatean amaitzen da.\nGuadarrama mendilerroko tokirik garaienetako bat da, 2100 metro baino gehiagoko altuera mantendu bat baitu. Tontorrik altuena Cabezas de Hierro deritzenak dira, bere 2383 metroko altuerarekin Guadarrama mendilerroko bigarren mendirik garaiena delarik. Cuerda Largaren ipar aurpegian Lozoya haranaren goiko zatia dago, eta hegoaldeko aurpegian Manzanaresen zintzurra, La Pedriza, kirol eta paisaia intereseko toki bat dena, eta Hueco de San Blas hedatzen dira. Mendi adar honek iparraldean duen Lozoya ibaiaren eta hegoaldean duen Manzanares ibaiaren arroak banatzen ditu, bi ibai hauek Jarama ibaiaren ibaiadarrak direlarik.\nCuerda Largatik ekialdera Morcuera mendilerroa dago, mendigune baxuago bat, eta antzeko orientazioa duena. Aipaturiko mendigune hau Morcuera mendatean hasten da. Cuerda Largaren mendebaldeko muturrean, Bola del Mundon, Sierra de los Porrones izeneko mendigune bat hasten da, hegoekialderantz orientatua dagoena. Altuera galtzen du aipaturiko norantzan aurrera egin ahala.\nCuerda Larga osatzen duten mendiak, mendebaldetik ekialdera ordenatuak, honakoak dira:\nCuerda Largako ibilbidea.\nCuerda Largako ibilbidea Guadarramako mendilerroan dagoen biderik garrantzitsu eta zailenetako bat da bere luzera eta metaturiko desnibelagatik. Alabaina, ez du mendizaletasunari buruzko ezagutza tekniko askorik, behar, neguan eta udaberri hasieran izan ezik, garai honetan, altuera horietan dauden elur eta izotz geruzen sendoera dela eta, kranpoiak behar direlarik. Joaneko ibilbideak 18 kilometro ditu, metatutako desnibela 1200 metro ingurukoa da, eta 8 ordutan egiten da (joanekoa soilik). Bigarren mendatean garraio publikorik ez egoteak ibilbide osoa egiten duten mendizaleek mendate bakoitzean kotxe bat izan behar izatea, gaua vivac eginez igarotzea edo Miraflores de la Sierra udalerrira jeistea eragiten du, nondik Madrilera doazen lineako autobusak dauden. Iparraldean Lozoya haranaren ikuspegia eta La Pedriza eta madrildar lautada hegoaldean etenik gabeak dira ibilbide osoan zehar, erakargarritasun berezi bat ematen diona.\nIbilbidea 1858 metroko altuera duen Navacerrada mendatean hasten da, toki honetan Madrilgo Moncloa geltokitik irtetzen den autobus linea bat eta trenbide bat daudelarik. Ibilbidea, lehenik, Bola del Mundo igoz hasten da, mendatetik ekialdeko aurpegitik abiatzen den hormigoizko pista batetik. Behin Bola del Mundoren tontorrera iritsi ondoren, bidea, jada lurrezkoa dena, Valdemart\u00edn lepora jeisten da, eta, jarraian, Cerro de Valdemart\u00edn igotzen da. Ondoren, beste mendate batera jeisten da, jarraian Cabezas de Hierrora igotzeko, lehenik Cabeza de Hierro Menorrera (2374 metro) eta segidan Cabez de Hierro Mayorrera (2383 metro), azken hau ibilbide guztiko mendirik garaiena delarik. Jarraian, bidea Loma de Pandascora (2200 metro inguruko altuera duena) jeisten da, eta beranduago As\u00f3mate de Hoyosera iristen da, jada La Pedriza Posteriorren. Ondoren, bidea Loma de Bailanderosera iristen da, non arinki mugitzen diren harkaitz batzuk dauden (hortik bere izena), segidan La Najarra mendiaren tontorrera iristen da, eta, amaitzeko, 1796 metroko altuera duen Morcuera mendatea igotzen da."}
{"id": "341828", "revid": "1545", "url": "https://eu.wikipedia.org/wiki?curid=341828", "title": "Valsa\u00edn harana", "text": "Valsa\u00edn harana edo Eresma harana Erdialdeko Sistemako zati den Guadarrama mendilerroaren iparraldeko zatian, Segoviako probintzian dagoen haran bat da. Real Sitio de San Ildefonso udalerrian dago eta Madrilgo erkidegoarekin muga egiten du.\nHegoaldetik iparraldera orientatua dago, 6 kilometroko bataz besteko zabalera du, eta 9ko luzera, Guadarrama mendilerroko haranik handienetako bat bihurtzen duena, Lozoya haranarekin batera. Ia erabat pinu gorrizko baso batek estaltzen du, Guadarrama mendilerroko handiena eta mendilerro honetako garrantzitsuenetako bat. 1200 metroko altueratik behera, haritz eta gaztainondoak ere badaude. 2000 metroko altueratik gora pinu gorriak desagertu eta alpetar larreak eta harkaiztiak agertzen dira.\nHaranaren behealdeko zatiak 1100 eta 1500 metro arteko altuera du. Haranaren barrenean Eresma ibaia igarotzen da bere ibilguaren goiko zatian. Haraneko bere ibilguan zehar putzu eta igerileku natural ugari dago. Putzu hauetatik gertu, aisialdi guneak daude merendero eta aparkalekuekin, \"Los Asientos\" eta \"Boca del Asno\" deritzenen kasuan bezala. Inguru hauetara CL-601 errepide autonomikotik iristen da, Segovia Collado Villalbarekin elkartzen duena.\nHaranaren iparraldeko muturrean, eta beherenengoko tokian Valsa\u00edn herria dago (Real Sitio de San Ildefonso udalerriaren barnean dagoena), haranari izena ematen diona. Ekialdeko muturrean Pe\u00f1alara mendigunea dago (2430 metro), hegoaldean Cotos mendatea, Bola del Mundo mendia, Navacerrada mendatea eta Siete Picos. Mendebaldeko zatian [[La Mujer Muerta mendigunea dago.\nKanpo estekak.\n[[Kategoria:Espainiako haranak]]\n[[Kategoria:Segoviako probintzia]]"}
{"id": "341829", "revid": "512", "url": "https://eu.wikipedia.org/wiki?curid=341829", "title": "1845 Helewalda", "text": "1845 Helewalda asteroide gerrikoan aurkitutako 1845. asteroidearen izena da. 1972ko urriak 30ean aurkitu zuen Paul Wild suitzar astronomoak Zimmerwaldetik. Bere behin-behineko izendapen zientifikoa 1972 UC zen."}
{"id": "341830", "revid": "201", "url": "https://eu.wikipedia.org/wiki?curid=341830", "title": "Polonia Txikiko Done Jakue bidea", "text": ""}
{"id": "341831", "revid": "103793", "url": "https://eu.wikipedia.org/wiki?curid=341831", "title": "Jaka (jantzia)", "text": "Jaka sorbaldetatik gerri eta aldakaraino luzatzen den jantzi irekia da, botoi edo kremailera baten bitartez ixten dena."}
{"id": "341832", "revid": "105290", "url": "https://eu.wikipedia.org/wiki?curid=341832", "title": "Gerri", "text": "Gerria gorputz-enborrean torax edo aldakaren artean dagoen gorputz-zatia da, torax eta aldaka baino estuagoa izaten dena, bereziki emakumeen kasuan.\nGerri/aldaka indizea.\nGerri/aldaka indizea gerriaren perimetroaren eta aldaken perimetroaren arteko zatiketan datza. Indize honek gantza gorputz-enborraren inguruan zer proportzoptan banatua dagoen adierazten du.\n0,7ko indizea emakumeentzat eta 0,9ko indirea gizonezkoentzat egokitzat jotzen dira.\nGerriaren neurriak sekzio horizontalean perimetro estuena duen altuerari egiten dio erreferentzia.\nGerriaren neurria.\nGerriaren zirkunferentziaren neurketa pertsonen obesitate edo gizentasuna neurtzeko erabili ohi den aldagaietako bat da. Abdomeneko gantz pilaketa gehiegizkoa gaisotasun kardiobaskular eta gizentasunarekin erlazionatutako gaisotasunen garapenean arrisku faktorea da. AEBko Bihotz, Birika eta Odolaren Instituto Nazionalak \"(The National, Heart, Lung and Blood Institute, NHLBI)\" gizentasunarekin harremana duten gaisotasunak garatzeko arrisku maila altua dela deritzo gerriaren neurria 102zm edo 88zm baino handiagoa bada, gizonezko eta emakumezkoen kasuetan hurrenez hurren.\nFuntzio eta ezaugarriak.\nGerriak osatzen duen tartean bizkarrezurra, maskuria, heste lodia, heste meharra eta emakumeen kasuan organo erreproduktiboak topa daitezke."}
{"id": "341833", "revid": "1982", "url": "https://eu.wikipedia.org/wiki?curid=341833", "title": "2008ko krisialdi ekonomikoa", "text": ""}
{"id": "341834", "revid": "103793", "url": "https://eu.wikipedia.org/wiki?curid=341834", "title": "Tuteraldea", "text": "Tuteraldea ([tute\u027eal\u00f0ea]) Nafarroako Foru Erkidegoko eskualde eta zona bat da. Eskualdea 19 udalerrik osatzen dute eta Tuterako merindadeko parte da.\nUdalerri nagusia Tutera da eta eskualdeak guztira 90.000 biztanle inguru ditu.\nAzpibanaketak.\nZona honek azpizona bakarra du, baina 6 eremu ditu bakoitzak ondorengo udalerriak barne hartzen dituelarik:"}
{"id": "341835", "revid": "103793", "url": "https://eu.wikipedia.org/wiki?curid=341835", "title": "Nafarroako Pirinioaldea", "text": ""}
{"id": "341836", "revid": "336", "url": "https://eu.wikipedia.org/wiki?curid=341836", "title": "Motots", "text": "Mototsa edo, Ipar Euskal Herrian, motoa ilea bilduta sortzen den orrazkera mota da. Mototsa sortzeko, ilea multzoan hartzen da eta, gehienetan buruko larruazaletik ahalik eta hurbilen estutu ondoren, gomazko xingola batekin edo ilea batuta mantentzen duen beste edozein elementurekin lotzen da.\nMototsean ilea aske eraman daiteke, edo bere baitan bilduta. Bigarren kasu horretan moto ere deritzo."}
{"id": "341843", "revid": "105290", "url": "https://eu.wikipedia.org/wiki?curid=341843", "title": "Arbeltx", "text": "Arbeltxa edo atxabitxia lignito mota bat da, bigarren mailako harribitxitzat hartua. Ez da berezko minerala, baizik eta mineraloidea, jatorri organikoa baitu, presio handian eraldatutako egurretik eratorria.\nIkatz mota gogorrena da, 2-5 eta 4 artean Mohsen eskalan. Errefrakzio indizea 1,66 inguru da eta pisu espezifikoa 1,3 inguru da. Ikatz usaina du orratz bero batekin erretzean."}
{"id": "341844", "revid": "201", "url": "https://eu.wikipedia.org/wiki?curid=341844", "title": "Brotxe", "text": ""}
{"id": "341845", "revid": "201", "url": "https://eu.wikipedia.org/wiki?curid=341845", "title": "Atxabitxi", "text": ""}
{"id": "341846", "revid": "201", "url": "https://eu.wikipedia.org/wiki?curid=341846", "title": "Azabatxe", "text": ""}
{"id": "341848", "revid": "119347", "url": "https://eu.wikipedia.org/wiki?curid=341848", "title": "Codex Ephraemi Rescriptus", "text": "Codex Ephraemi Rescriptus edo Ephraemi Rescriptus Kodexa, baita ere Ephraemi Syri Rescriptus Kodexa bezala ezagututa, V. mendeko eskuizkribu untzial bat da, hau da, letra larriz idatzitako liburua. Kodex hau Biblia greziarraren lau eskuizkribu untzialen multzokoa da; beste hirurak hauexek dira: \"Codex Vaticanus\", \"Codex Alexandrinus\" eta \" Codex Sinaiticus\". Konstantinopla erori ondoren, eskuizkribu hau Florentziara eramana izan zen; ondoren Katalina Medicik Parisera eraman zuen eta han Frantziako Liburutegi Nazionalaren funtsetan jaso izan zen.\nDeskribapena.\nKodex honek Siriako San Efrengo 38 sermoi jaso zituen eta hortik dator haren izena. Jatorriz ez zen hori jasotzen zen testua, Bibliarenak baizik. XII.mendean, Pariseko Liburutegi Nazionalean gordetzen den eskuizkribua berriro idatzi zen, aurretik idatzitako testua ezabatuz partzialki. Horrelako teknikak oso ohikoak ziren idazteko materialak eskasak ziren garaietan; horrelako dokumentuei palinpsesto izena ematen zaie. Teknika desberdinak erabiliz ahal da jatorrizko testua hala-nola berreskuratu.\nEskuizkribuak 33 x 27 zm.ko 209 orri ditu Testua zutabe bakar batean idatzi zen, 40 eta 46 lerro arteko orriko.\nEspezialisten ustez jatorriz kodex hau Biblia oso bat zen nahiz eta gaur egun bakarrik zati batzuk kontserbatu. Hauek dira salbatu diren atalak:\nDeszifratzeko lana.\nXVII. mendean San Efrengo sermoien azpian testu zaharragoak zeudela. Azpiko testu horiek argitara ateratzeko oso lan neketsu egin behar izan zen: jatorrizko testuen tinta oso suabea zen eta orriak ez zeuden oso ondo. Hasierako emaitzak kazkarrak izan ziren. XIX. mendean,1840an, Alemaniako Konstantin von Tischendorf linguistak bi urtetan eskuizkribua deszifratzea lortu zuen. 1843an Tischendorfek testu deszifratuen atal bat argitaratu zuen eta 1845an falta zena."}
{"id": "341849", "revid": "512", "url": "https://eu.wikipedia.org/wiki?curid=341849", "title": "Txirikorda", "text": "Txirikorda material zaluko hiru albainu, xerlo edo hari baino gehiago txandakatuz osatzen den eredu edo egitura konplexua da. Ehun-zuntzez, metalezko hariz, giza ilez edo beste edozein material malguz egiten da. Oihalekin alderatuz gero, txirikordak luze eta meheak dira, eta hari bakoitzak sigi-saga harilkatzen da gainerakoekin.\nTxirikordak ilea apaintzeko, sokak egiteko edo objektu apaingarriak egiteko erabiltzen dira."}
{"id": "341850", "revid": "1712", "url": "https://eu.wikipedia.org/wiki?curid=341850", "title": "Auguste Renoir", "text": ""}
{"id": "341851", "revid": "11782", "url": "https://eu.wikipedia.org/wiki?curid=341851", "title": "San Juan de Mor\u00f3", "text": ""}
{"id": "341852", "revid": "56334", "url": "https://eu.wikipedia.org/wiki?curid=341852", "title": "Lanbide", "text": "Lanbide terminoak enplegu edo okupazioa izendatzen du, ordainsari baten truke egiten da eta prestakuntza behar izaten da horretan aritzeko. Prestakuntza hori akademikoa edo esperientziaren bidez lortutakoa izan daiteke. Lan eginez, konpentsazio ekonomiko edo soldata bat eskuratzen da norbere bizi beharrak asetzeko.\nEnpleguak langileak kontratatzea eskatzen du. Kontratazio horrek ordainsari bat ziurtatzen dio langileari lan akordioak duen indarraldian, hau da kontratuak iraun bitartean.\nProfesional kontzeptua.\nProfesional bat zerbitzu bat eskaini edo ondasun bat sortu dezakeen pertsona oro da eta emaitza bikaintasun-kalitatez bermatzen du, soldata edo diru baten truke. Bi aldeek hitzartutako aurrekontu baten trukea egiten da. Profesionala gai, diziplina edo arte jakin batean teknikari edo aditu gisa aitortua izan daiteke.\nHala ere, pertsona bat profesionaltzat ere har daiteke, diruaren truke zerbitzu edo produktu bat ematen duelako eta jokabide zintzoa, kualifikatua, arduratsua eta gai dena erakusten duelako. Ezaugarri horiek, adibidez, konstantziaz eta talentuz lor daitezke diziplina horretan.\nLan merkatua.\nLanbideak, estatusari eta botereari dagokienez, aldatu egiten dira historiako garai ezberdinetan. Hau da, lanbide jakin baten prestigio soziala handitu, txikitu edo egonkortu egin daiteke denborarekin; halaber, lanbide horretan aritzeko eskatzen diren ikasketak edo jaso beharreko hezkuntza formalaren maila aldatu daitezke. Berrikiago formatutako diziplinak dira horren erakusgarri; arkitekturak, esate baterako, aldaketa nabarmenak izan ditu azken hamarkadetan.\nXXI. mendeko egungo lan-merkatuaren egoera hainbat faktorek eragindako aldaketa garrantzitsuen emaitza izan da. Hala nola, teknologia berriak sartzea; globalizazioa; produkzio-prozesua antolatzeko eredu berriak (ekoizpenaren deszentralizazioa); eta egungo krisi finantzario eta ekonomikoa. Horren ondorioz, hautagaien profilean gehien baloratzen diren ezaugarriak dira ikasteko interesa, ekimena, talde-lana, komunikazio-trebetasunak, malgutasuna eta etengabeko prestakuntzan interesa izatea."}
{"id": "341853", "revid": "11782", "url": "https://eu.wikipedia.org/wiki?curid=341853", "title": "La Sarratella", "text": ""}
{"id": "341854", "revid": "11782", "url": "https://eu.wikipedia.org/wiki?curid=341854", "title": "La Torre dels Domenges", "text": ""}
{"id": "341855", "revid": "11782", "url": "https://eu.wikipedia.org/wiki?curid=341855", "title": "Vilfam\u00e9s", "text": ""}
{"id": "341856", "revid": "11782", "url": "https://eu.wikipedia.org/wiki?curid=341856", "title": "Villafam\u00e9s", "text": ""}
{"id": "341857", "revid": "11782", "url": "https://eu.wikipedia.org/wiki?curid=341857", "title": "Villanueva de Alcolea", "text": ""}
{"id": "341858", "revid": "2048", "url": "https://eu.wikipedia.org/wiki?curid=341858", "title": "Jakako forua", "text": "Jakako forua Antso V.a Nafarroakoak 1076an edo 1077an Jaka hiribilduari emandako hiri-gutuna izan zen. Foruaren bidez, hiribildua hiri bilakatu zen, Donejakue Bidetik zetozen frankoak erakartzeko asmotan. Latinez idatzi zuten, eta 24 xedapen zituen.\nErromantzez idatzitako bildumak Aragoi osora zabaldu ziren eta, 1247an, Aragoiko foruen oinarri bihurtu zen. Jatorrizko testua ez zaigu ailegatu, baina bai haren erromantzezko bildumak. Batzuk biarnesez idatzita daude, baina baditugu nafar-aragoierazko bildumak ere. Hona hemen adibide batzuk:\nJakako foruan, larrua jotzea hautazkoa da gizonak eta emakumeak hala nahi badute. Bortxaketa badago, berriz, gizona emakumearekin ezkondu behar da, edo bortxatzaileak \"emakumeari gizon egoki bat aurkitu\" behar dio. Luzaro baieztatu da Jakako forua dela Nafarroako eta, oro har, Euskal Herriko foruen hazia eta ernamuina, eta gero testu hori eta haren eratorpenak beste hirietara zabaldu zirela. Hori, hala ere, gezurtatu egin da aspaldi honetan. Zangozakoa hartzen da foru zaharrentzat, atzetik dituela, ia aldi berean, Lizarrara eta Jaka. Jite berekoak dira 1122ko Zangozako forua, eta 1129ko Jondone Saturdikoa. Lizarrako bertsioaren aldetik, Donostiara eta Gipuzkoaren kostaldeko hiribilduetara zabaldu zen."}
{"id": "341859", "revid": "11782", "url": "https://eu.wikipedia.org/wiki?curid=341859", "title": "La Plana Baixa", "text": ""}
{"id": "341860", "revid": "1545", "url": "https://eu.wikipedia.org/wiki?curid=341860", "title": "Plana Baixa", "text": "La Plana Baixa Valentziar Herrialdeko eskualdea da. Iparraldean Plana Alta eta Alcalat\u00e9n ditu, ekialdean Mediterraneoa, hegoaldean Camp de Morvedre eta mendebaldean Alto Mijares eta Alto Palancia.\nEskualdeak 20 udalerri ditu, 605,20 km\u00b2ko azalera du eta 2008an 191.859 biztanle zituen. Hiriburua Borriana da eta udalerririk populatuena, ordea, Vila-real.\nHistoria.\nGaur egungo eskualdearen mugak XX. mendearen azken hamarkadetan definitu ziren. Bi eskualde historikotako zatiak hartzen ditu: Plana eskualdeko zati bat eta Baix Espad\u00e0 izenekoa. Emili Be\u00fcten 1934ko \"Comarques naturals del Regne de Val\u00e8ncia\" lanean eskualde hauek agertzen dira.\nHizkuntza.\nEskualde osoko tokiko hizkuntza katalana da, salbuespen bakarrarekin: l'Alc\u00fadia de Veo udalerrian dauden hiru herrietako batean (udalburu homonimoan) aragoieraren eraginpeko espainiera da; beste bietan (Veo eta Benitand\u00fas), Plana Baixako gainontzeko herrietan bezala, katalana da."}
{"id": "341862", "revid": "11782", "url": "https://eu.wikipedia.org/wiki?curid=341862", "title": "Alfondeguilla", "text": ""}
{"id": "341866", "revid": "11782", "url": "https://eu.wikipedia.org/wiki?curid=341866", "title": "Ah\u00edn", "text": ""}
{"id": "341867", "revid": "11782", "url": "https://eu.wikipedia.org/wiki?curid=341867", "title": "Les Alqueries del Riu Sec", "text": ""}
{"id": "341868", "revid": "512", "url": "https://eu.wikipedia.org/wiki?curid=341868", "title": "1846 Bengt", "text": "1846 Bengt asteroide gerrikoan aurkitutako 1846. asteroidearen izena da. 1960ko irailak 24an aurkitu zuten Cornelis Johannes van Houtenek, Ingrid van Houten-Groeneveldek eta Tom Gehrelsek Palomar Behatokitik. Bere behin-behineko izendapen zientifikoa 6553 P-L zen. Bere izena Bengt Str\u00f6mgrengatik jasotzen du."}
{"id": "341869", "revid": "11782", "url": "https://eu.wikipedia.org/wiki?curid=341869", "title": "Les Alqueries de la Plana", "text": ""}
{"id": "341870", "revid": "105290", "url": "https://eu.wikipedia.org/wiki?curid=341870", "title": "1847 Stobbe", "text": "1847 Stobbe asteroide gerrikoan aurkitutako 1847. asteroidearen izena da. 1916ko otsailak 1ean aurkitu zuen Holger Thielek Bergedorfetik. Bere behin-behineko izendapen zientifikoa A916 CA zen. Bere izena Joachim Otto Stobbe astronomoagatik jasotzen du."}
{"id": "341871", "revid": "512", "url": "https://eu.wikipedia.org/wiki?curid=341871", "title": "1848 Delvaux", "text": "1848 Delvaux asteroide gerrikoan aurkitutako 1848. asteroidearen izena da. 1933ko abuztuak 18an aurkitu zuen Eug\u00e8ne Delportek Uccletik. Bere behin-behineko izendapen zientifikoa 1933 QD zen. Bere izena Georges Roland frantziar astronomoaren edo Ginette Roland belgiarrarenaren koinatagatik jasotzen du."}
{"id": "341872", "revid": "512", "url": "https://eu.wikipedia.org/wiki?curid=341872", "title": "Sanabares", "text": "Sanabares Partiako erregenahia izan zen 50etik 65era. Ez da askorik ezagutzen Sanabaresi buruz, Partiako errege izan zen bitartean bere irudia zuten zenbait txanpon txanpondu zituela eta bere erregealdian, hamabost urtez, Partiako hiriburua Merv hiria izan zela izan ezik. Hau, Sanabaresen txanpon batzuetan agertzen diren datei zor diegu. Gotarzes II.a (40-51), Vonones II.a (51n errege izan zena), Vologeso I.a (51-78) eta Vardanes II.aren (55-58) arerioa izan zen."}
{"id": "341873", "revid": "11782", "url": "https://eu.wikipedia.org/wiki?curid=341873", "title": "La Llosa de la Plana", "text": ""}
{"id": "341874", "revid": "11782", "url": "https://eu.wikipedia.org/wiki?curid=341874", "title": "La Llosa d'Almenara", "text": ""}
{"id": "341875", "revid": "11782", "url": "https://eu.wikipedia.org/wiki?curid=341875", "title": "Monc\u00f3far", "text": ""}
{"id": "341876", "revid": "11782", "url": "https://eu.wikipedia.org/wiki?curid=341876", "title": "Vall de Ux\u00f3", "text": ""}
{"id": "341877", "revid": "11782", "url": "https://eu.wikipedia.org/wiki?curid=341877", "title": "Vall-Llarga", "text": ""}
{"id": "341878", "revid": "11782", "url": "https://eu.wikipedia.org/wiki?curid=341878", "title": "Vall del Duc", "text": ""}
{"id": "341879", "revid": "11782", "url": "https://eu.wikipedia.org/wiki?curid=341879", "title": "La Vall", "text": ""}
{"id": "341880", "revid": "11782", "url": "https://eu.wikipedia.org/wiki?curid=341880", "title": "Villavieja (Plana Baixa)", "text": ""}
{"id": "341881", "revid": "512", "url": "https://eu.wikipedia.org/wiki?curid=341881", "title": "Tiridates I.a Armeniakoa", "text": "Tiridates I.a edo soilik Tiridates Armeniako errege izan zen 53tik hil zen arte, eta lurraldean arsazidar dinastiari hasiera eman zion, dinastia honen administrazioa azken ordezkaria izan zen Artaxias IV.a Armeniakoa 428an hil zen arte mantendu zelarik.\nErromatar Inperioko Neron enperadoreak koroatu zuen 66an, aurrez esan bezala, Tiridatesen erregealdia 53an hasi zen arren, bi etenaldi jasanez, bata 54an eta bestea 58tik 63rako epean, erromatar eta partiarren arteko borrokaren ondorioengatik oso ezegonkorra zen lurralde bat sendotzeko asmoz. Tiridatesen koroazioak aurrekari garrantzitsu bat ezarri zuen, honen bidez Armeniako erregeak partiar printzeak izango zirelarik, euren izendapena Erromatar Inperioaren onarpenaren araberakoa izango zelarik. Gertaera honi gaineratu beharreko beste zeozer, Armenia Erromatar Inperioaren estatu satelite moduko bat bihurtu bazuen ere, egileren batzuentzat, lurraldea, de facto, Partiar Inperioari uztea suposatu zuen.\nTiridates zoroastroar apaiz bat izateagatik ere nabarmendu zen, bere koroazioan ere Erromara beste magi batzuekin batera joan zen. XX. mendearen hasieran Franz Cumontek Tiridatesek mitraismoaren garapenean funtsezko paperen bat bete izanaren aukerarekin espekulatu zuen, erromatartutako zoroastrismotzat hartzen duena. Dena dela, teoria hau zenbait alditan baztertua izan da. Tiridatesek paper protagonistetako bat du H\u00e4ndelen \"Radamisto\" operan, baita Reinhard Keiserren \"Octavia\" operan ere.\nBoterera igoera.\nVonones II.a eta greziar ohaide baten arteko harremanetik jaioa, apenas ezagutzen da ezer bere haurtzaro eta nerabezaroari buruz, soilik Median pasa zuela, bere aitak honen anaia Gotarzes II.aren erregealdian administratu zuen lurraldea. Tiridates izenak \"Tirrek emana\" esan nahi du (Tir literaturaren, zientziaren eta artearen armeniar-partiar jainkoa zen, Tishtrya avestarretik zetorrena eta greziar mitologiako Apolo jainkoarekin oso lotua). 51n Kapadoziako erromatar prokuratorea zen Julio Pelignok Armenia inbaditu eta lurraldea suntsitu zuen, garai horretan Radamisto iberiar usurpatzaileak domeinatua zegoena, bere osaba Mitridates Armeniakoa hil zuena.\nInperioarengandik agindurik jasotzea espero gabe, erromatar prokuradoreak Radamisto Armeniako errege berri bezala errekonozitu zuen. Siria probintziako administraria zen Ummidio Quadratok Helvidio Prisco bidali zuen armada handi baten buru lurraldean ordena jartzeko aginduarekin, baina espedizioak gelditu egin behar izan zuen Erromatik Partiar Inperioak probokaziotzat har zezakeen ekintzarik ez egiteko aginduak iritsi zirenean.\n52an, Vologeso I.a Partiako erregeak inguru haren ezegonkortasuna probestu eta Armenia inbaditu zuen, Artaxata azkar konkistatuz eta bere anaia txikia zen Tiridates errege berri bezala izendatuz. Ekintza honek Augusto eta Praates IV.aren artean lortu zen adostasuna hautsi zuen, honen bidez, armeniar erregeak izendatzeko eskubidea soilik erromatarrek zutela argi adierazten zelarik. Vologesok, garai batean bere arbasoen jabetza izan zen Armeniako tronua hiltzaile batek usurpatua izatea ezin zuela onartu adierazi zuen. Neguko izurrite batek eta bere anaia Vardanes II.a buru zuen altxamendu batek Vologesok bere tropak Armeniatik atera behar izatea eragin zuen, une hau Radamistok, itzuli eta armeniar herriaren altxamendua eta Tiridates partiar printzea errege berri bezala izendatzea eragin zuen errepresio politika zorrotz bat hasteko probestu zuelarik.\nRadamistok bere emazte Zenobiarekin ihes egin zuen, honen haurdunaldia zela eta, bere senarrari hiltzeko eskatu ziona harrapatua ez izateko. Radamistok mediar daga bat sartu zion eta Araxes ibaira bota zuen gorpua, baina zauria ez zen hilgarria izan, eta Zenobia Tiridatesengana bidali zuten artzai batzuk aurkitu zuten, erregeak adeitsu hartu zuelarik, errege leinuko beste kide bat bezala ere tratatuz. Radamistok Iberiara itzuli ahal izan zuen, non bere aita Farasmanesek hiltzera zigortu zuen errege boterearen aurka konspiratzeagatik.\nGerra Erromarekin.\nEkialdean Partiar Inperioak zuen geroz eta eragin handiagoak ezinegon handia eragin zion Neroni, hara Gneo Domizio Korbulon bidali zuelarik armada handi baten buru eta lurralde hartan erromatar domeinua berrezartzeko aginduarekin. Erromatar komandantea kanpainan denbora askotxo egongo zenez, Aristobulo izeneko asmonear batek Armenia Txikiaren administrazioa jaso zuen (funtsean Nikopolis eta Satala hiriek osatzen zutena), Armenia Sopheneren administrazioa Sohaemo Emesakoari egokitu zitzaion bitartean. 58ko udaberrian Korbulon, Kapadoziatik abiatuta Armenian sartu zen, eta Artaxatarantz joan zen, Farasmanes Iberiakoak iparraldetik erasotzen zuen eta Antioko IV.a Komagenekoak hegomendebaldetik beste eraso bat egiten zuen bitartean. Bere anaiaren laguntzarekin, Tiridatesek zutabe mugikorrak bidali zituen erromatar zutabeak zenbait puntutan erasotzeko, baina Korbulonek taktika berberak erabiliz erantzun zuen eta hango moschoi tribuak erabili zituen Armeniako mugetako eskualdeak arpilatzeko. Tiridatesek hiriburutik ihes egin ahal izan zuen hau erromatarrek hartu baino lehen, erraietaraino erre zutena. Uda horretan bertan Korbulonek Tigranocertarantz aurrera egin zuen Taronitidatik igarotzen zen lurralde gogor batean zehar, non ofizial ugari armeniar erresistentziak antolatutako segada batean hil ziren. Alabaina, hiriburura iritsi zirenean, hau errenditu egin zen eta bere ateak ireki zituen, hiri zitadeletako bat izan ezik, inbaditzaileek suntsitu zutena. Puntu honetan, armeniar herritar gehienek erresistentzia baztertu eta Erromak izendatutako printzea onartu zuten.\nNeronek Armeniako errege berri bezala Kapadoziako erresumako azken errege oinordekoa izendatu zuen, Arkelao Ktistesen oinordekoa zen Glafiraren eta Alejandro Judeakoaren biloba, azken hau Herodes Arkelaoren anaia eta Herodes Handiaren oinordekoa, Tigranes VI.a Armeniakoa izenarekin errege bihurtu zena. Bere oinordekoa zen Alejandro Iotaparekin ezkonduko zen, Antioko VI.aren alaba zena, eta Ziliziako erresuma lortuko zuen. Inperioaren ekialdean lortutako garaipenek erromatarrak poztu zituzten, euren enperadorea publikoki ohoratu zutelarik, eta honek Korbulon Siriako probintziaren administrazioarekin saritzea eragin zuena. Tigranesek mila legionariok, hiru kohorte laguntzailek eta bi zalditeria dibisiok osatutako goardia bat jaso zuen bere lurraldearen inbasioa eragoz zezan, lurralde honen mugak Korbulonen alde egin zuten erromatar aliatuen administraziopera pasa zirelarik, horien artean Polemon II.a Pontokoa, Farasmanes, Aristobulo eta Antioko zeudelarik.\nAldiz, partiar enperadorea orain nabarmen nahigabetua zegoen Armeniako tronua beste errege atzerritar batena zelako, baina ezin izan zuen berehala bere anaiaren kausa babestu, matxinatu ziren hirkaniarren aurka borrokan ari baitzen. Tigranesek geldialdi hori Adiabene erresuma inbaditu eta partiarren basailua zen Monobazes tronutik kentzeko probestu zuen 61ean.\nVologesok mugimendu hau erromatarren eraso ekintzatzat hartu zuen, eta Armeniako tronuan Tiridates berrezartzeko kanpaina bat hasi zuen Moneses spahbodari, nor adiabenetar katafrakto eta tropa laguntzaileek osatutako armada baten buru izendatu zuen, Tigranes Armeniatik kanporatzeko aginduz. Vologesok berak propio parte hartu zuen kanpainan hirkaniarrak garaitu ondoren. Berehalako erasoaz informatua izan zenean, Korbulonek, berehala, Verulano Severo eta Vetio Bolano buru zituzten bi legio bidali zituen Tigranesi laguntzera, baina, modu agresiboan ordez, kontu handiz aritzeko aginduekin. Neroni gutun bat bidali zion, non beste komandante bat bidaltzea eskatzen zion, orain bi probintzia baitziren, Armenia eta Siria, arriskuan zeudenak. Gainontzeko legioak Eufrates ibaiaren ibarrean ezarriko ziren, eta tropa ez erregularrak gainontzeko gertuko probintzietan. Eskualdeak ur eskasia handia zuenez zubietan defentsak eraikitzea agindu zuen, eta errekaztoak harearekin lurperatuz estali zituen."}
{"id": "341882", "revid": "12788", "url": "https://eu.wikipedia.org/wiki?curid=341882", "title": "Xorrotx", "text": "Xorrotxak, nagusia eta mutila, Zuberoako maskaradetako bi pertsonaia dira, beltzen taldeko aurrelari ibiltzen direnak. Zorrotzaileak dira, eta jaunaren ezpata zorroztea da haien \"jok\u00fca\". Horretaz gainera, kantari bikainak direlako nabarmentzen dira. \"Jok\u00fcen\" artean plaza inguratzen dute, bi ahotsetako bertsotan kantari.\nMaskarada beltzekoak izan arren, jantzi xume baina txukunekin beztiturik azaltzen dira: belus ildaskatuzko jaka eta galtzak, botak eta azpantarrak. Buruan, lastoz betetako urtxintxa batez apaindurik dagoen kapela daramate, eta eskuan makila. Mutilak zorrozkailua eramaten du soinburuan."}
{"id": "341883", "revid": "63274", "url": "https://eu.wikipedia.org/wiki?curid=341883", "title": "Inanna", "text": "Inanna () sumertar mitologian, maitasunaren, gerraren eta Uruk hiriaren jainkosa babeslea zen. Akadiarrek euren Ishtarekin parekatu zuten eta bi izen ezberdin zituen jainkosa bakarra bihurtu zuten. Bere irudikapena goialdea kurbatua zuen ihi sorta bat zen sumeriarrean artean.\nArtizar planetarekin lotua, greziar mitologiako Afroditarekin eta feniziar mitologiako Astarterekin identifikatzen da. Akadiarren artean Ixtar bezala ezagutua izan zen. Sumertar mitologiaren arabera Nannarren (Sin akadieraz, Ilargiaren jainkoa) eta Ningalen (Dama Handia, ilargia) alaba zen, eta akadieraz Shamash bezala ezagutzen zen Uturen arreba bikia. Bere senar ezkontidea Dumuzi izan zen (erdijainkoa eta Urukeko heroia). Ixtar edo Inannak jainkosa amaren eredua irudikatzen dute.\nMitoak.\nEnki eta Inanna.\nSumertar mito honen arabera, Enkik, jainkorik garrantzitsuenetako bat zena \"Me\"ak (sorkuntza gobernatzeko jarraitu beharreko arauak) ezkutatzen zituen. Inannak bere hirian izan nahi izan zituen. Horretarako, zeruan zehar bere txalupan bidaiatu zuen Apsurantz (Enkiren bizitokirantz). Honek, Inannaren asmoen berri bazuelarik, jai bat prestatu zuen harrera bezala. Baina Inannak jaia probestu eta jainkoa mozkortu zuen. Bere onera itzuli zenean, Enkik mezulariak bidali zituen arau horiek berreskuratzera, baina Inannak garaitu egin zituen eta azkenean Urukera eraman zituen, non hedatu egin ziren.\nIrkallara jaitsiera.\nArtikulu nagusia: Inannaren bidaia infernuetara\nMesopotamiar tradizioan, udazkena eta negua Lurrak bere indarra eta garbitasuna berreskuratzen duen garaiak dira, udaberria eta uda ez bezala, emankortasun eta loratze garaiak baitira. Sumerren, garai hau (udazkena eta negua) helburu erlijioso berarekin erabiltzen zen, indarra berreskuratu eta barnean hobetzeko alegia. Irkalla (itzulera gabeko lurraldea) ezpurutasunak, ohitura txarrak, galtzen diren oroitzapenak eta hildakoak doazen tokia da. Heriotza bizi berri batera daraman purifikazio eta hobekuntza egoera da.\nTestuinguru horretan, sumertar mitologiak dio Inannak azpimundura Ereshkigal bere ahizpa eta jainkosa arerioaren aurka borrokatzeko jaitsi zela. Borrokan Inanna hil egin zen, eta harrezkero Lurreko izaki bakar batek ere ez zuen ugaltzeko gogorik, ez gizakiek ezta beste animaliek ere. Hau dela eta, Enkik sexurik gabeko izaki batzuk sortu zituen; izakiok Erexkigal engainatu eta jainkosaren gorpua ematea lortu zuten, \"Bizitzaren ura\" eman eta Inanna berpiztu egin zen, baina azpimunduan bere ordezko bat topatu behar du. Lurrera itzultzean ikusten du Dumuzi senarrak bere lekua hartu duela, eta, beraz, bera bidaltzen du azpimundura ordezko.\nHonen ondorioz, Dumuzik agintzen du udazkenean eta neguan; Inannak, berriz, udaberrian eta udan.\nGurtza.\nZazpi tenplu izan zituen, baina zortzi gehitu dakizkieke; handiena Uruken zegoen (E-anna, berari eta Anuri eskainia).\nUruk-en ospakizunetan tarteka sexua eta indarkeria uztartzen ziren. Errari eskainitako babiloniar olerkiaren zati batzuetan Urukeko errege baten jokaera gogor kritikatzen da, prostitutak, gortesauak eta emakume promiskuoak... euren maskulinitatea feminitateagatik aldatu zuten mutil alaiak, eta daga, laban, aizto eta sukarri eramaileak behar haina adeitasunez tratatzen ez zituelako, nahiz hauek euren ekintzekin \"Ixtarren bihotza pozten baitute\". Badirudi gazteak ohean lo egitea arduratzeko modukoa zela; berriz, kalean sexu harremanak izatea ohikoa zen. Prostituzioaren papera ez dago argi, eta eztabaidatua izan da ea funtzio erritualik ote zeukan."}
{"id": "341884", "revid": "336", "url": "https://eu.wikipedia.org/wiki?curid=341884", "title": "Erra", "text": "Antzinako Mesopotamian (Babilonia eta Akadia) Erra gerraren, matxinaden, erasoen eta iskanbilen jainko bat izan zen, nagusiki K.a. 1000ko \"Erraren epopeia\"gatik ezaguna. Nergal jainkoarekin estuki identifikatua, bere gurtzagunea Erasalm zen, gaur egun galdua dagoen Kutha hirian. Babiloniar garaian izurrite jainkoa bezala ezagutu zen."}
{"id": "341886", "revid": "12788", "url": "https://eu.wikipedia.org/wiki?curid=341886", "title": "Marexal (pertsonaia)", "text": "Marexalak Zuberoako maskaradetako pertsonaiak dira, Maskarada gorriko kideak. Bi edo gehiago izan daitezke. Ferratzaileak dira, eta zamalzaina ferratzea da haien \"jok\u00fc\" edo eginbeharra.\nBuruan, xingolekin apaindutako boneta gorria daramate. Soinean kasabet gorriak, urrez apaindutako bularralde zuriarekin, eta galtza beltzak izaten dituzte. Nagusiak larruzko aurreko mantala, kurrikak eta mailua erabiltzen ditu."}
{"id": "341887", "revid": "13403", "url": "https://eu.wikipedia.org/wiki?curid=341887", "title": "Espainiarrak", "text": ""}
{"id": "341888", "revid": "13403", "url": "https://eu.wikipedia.org/wiki?curid=341888", "title": "Alemaniarrak", "text": ""}
{"id": "341890", "revid": "13403", "url": "https://eu.wikipedia.org/wiki?curid=341890", "title": "Britainiarrak", "text": ""}
{"id": "341891", "revid": "105290", "url": "https://eu.wikipedia.org/wiki?curid=341891", "title": "Eskoziar", "text": "Eskoziarrak (ingelesez \"Scottish/Scots\" eta Eskoziako gaeleraz \"Albannaich\") Eskozia osatzen duen etnia edo nazioa dira. Historikoki, pikto eta gaeldarren arteko nahasketan jatorria dute, haiei hegoaldean britoi eta germaniar jatorriko anglosaxoiak eta iparraldean eskandinaviar elementuak eta jendea gehitu zitzaizkielarik. Beranduago normandiarren nolabaiteko eragina ere jasan zuten.\n\"Eskoziar\" nahiz \"Eskozia\" izenak eskotoengandik eratorria dago, hauek V. mendean Irlandatik itsasoz atera eta Eskoziako mendebaldeko kostaldea erasotu ondoren, bertan D\u00e1l Riata erresuma sortu zutelarik."}
{"id": "341892", "revid": "13403", "url": "https://eu.wikipedia.org/wiki?curid=341892", "title": "Eskoziarrak", "text": ""}
{"id": "341893", "revid": "1712", "url": "https://eu.wikipedia.org/wiki?curid=341893", "title": "Hortzeskubila", "text": ""}
{"id": "341895", "revid": "3591", "url": "https://eu.wikipedia.org/wiki?curid=341895", "title": "Bos primigenius africanus", "text": ""}
{"id": "341896", "revid": "3591", "url": "https://eu.wikipedia.org/wiki?curid=341896", "title": "Bos primigenius opisthonomous", "text": ""}
{"id": "341897", "revid": "105290", "url": "https://eu.wikipedia.org/wiki?curid=341897", "title": "Txenada", "text": "Txenada (\"Sternidae\") \"Charadriiformes\" ordenako itsas-hegaztien familia da.\nMoko luze zorrotza dute; hegoak eta isatsa ere luzeak izaten dituzte. Burugaina beltza dute gehienek; lepoa eta papar-sabelak, berriz, zuriak eta hegoak beltzaranak edo grisaxkak.Bizkaieraz Gabai-a izendatuta\nTxenadak lehen \"Laridae\" familiaren \"Sterninae\" azpifamilian sailkatu arren, egun familia bereizitzat jotzen dute. Era berean, lehen gehienak \"Sterna\" makrogeneroaren barnean sailkatu bazituzten ere, duela gutxiko ADN ikerketek \"Sterna\" generoa zenbait generotan banatu dute."}
{"id": "341899", "revid": "1545", "url": "https://eu.wikipedia.org/wiki?curid=341899", "title": "Sternidae", "text": ""}
{"id": "341901", "revid": "1545", "url": "https://eu.wikipedia.org/wiki?curid=341901", "title": "Charles Lucien Jules Laurent Bonaparte", "text": ""}
{"id": "341902", "revid": "1545", "url": "https://eu.wikipedia.org/wiki?curid=341902", "title": "Phaetusa", "text": ""}
{"id": "341903", "revid": "1545", "url": "https://eu.wikipedia.org/wiki?curid=341903", "title": "Hydroprogne", "text": ""}
{"id": "341904", "revid": "1545", "url": "https://eu.wikipedia.org/wiki?curid=341904", "title": "Gelochelidon", "text": ""}
{"id": "341905", "revid": "1545", "url": "https://eu.wikipedia.org/wiki?curid=341905", "title": "Larosterna", "text": ""}
{"id": "341907", "revid": "17", "url": "https://eu.wikipedia.org/wiki?curid=341907", "title": "Aurreztu", "text": ""}
{"id": "341909", "revid": "105290", "url": "https://eu.wikipedia.org/wiki?curid=341909", "title": "Pentsio funts", "text": "Pentsio funtsa pertsona batek bere bizitzan zehar aurreztu eta inbertituriko dirua da, erretiroan pentsio moduan berreskuratzeko asmoarekin eratua. Helburu berdinarekin, pertsona multzo batek kudeaketa komun batez eta inbertsio-agente baten bitartez egindako inbertsio osoari ere pentsio funts deritzo.\nEspainiako Pentsioen Erreserbako Funtsa.\nEspainiako Estatuko Pentsioen Erreserbako Funtsa etorkizuneko pentsioak babesteko tresna bat da. Funts hori 2000. urtean sortu zuten, Espainiako patronalak, gobernuak eta sindikatuek izenpeturiko Toledoko Itunaren gomendioz. Haren lehen diru-hornidura 601 milioi eurokoa izan zen. 2001ean, 1.803 milioi jarri zituzten, 2002an 3.575 milioi, eta 2004an 2.402 milioi euro. 2004ean, pentsioen funtsa 8.669 milioi eurokoa da. Funts horretako diru-hornidurak enpresek eta langileek Gizarte Segurantzari pagatzen dizkioten kotizazio sozialen soberakinen zati batetik datoz. Funts hori Espainiako Bankuaren kontu batean gordailutzen da, urteroko etekinekin batera, eta diru guztia Estatuko Altxortegi Orokorraren bitartez berrinbertitzen da aktibo finantzazio publikoetan zor publikoa. 2004 arte sorturiko etekinak 288 milioi euro dira."}
{"id": "341910", "revid": "1545", "url": "https://eu.wikipedia.org/wiki?curid=341910", "title": "Ouluko diozesia", "text": "Ouluko diozesia Finlandiako Eliza Luterano Ebangelikoaren diozesi bat da. Diozesi hau, hasieran, Kuopio hirian sortu zen 1851n, baina, ondoren gotzaindegia Oulura mugitu zen 1900ean.\nOuluko gotzainak.\nKuopioko gotzainak\nOuluko gotzainak"}
{"id": "341911", "revid": "9253495", "url": "https://eu.wikipedia.org/wiki?curid=341911", "title": "Onddi", "text": "Onddi, Onyi edo Oindi Urnietan dagoen mendia da, Adarra-Mandoegiko mendilerroaren ipar-mendebaldeko muturrean, Urumeako bailararen gainean, Adarra menditik Zuluetako lepoa bereizita. Tontorraren zatirik handiena Urnietako udal-lurretan badago ere, Onddiren gailurraren zati bat Hernanin kokatzen da, horregatik, mendia bi herrien arteko mugatzat hartzen da. Gailurretik hego ekialderantz abiatuz, Mulisko gaina multzo megalitikoa aurki daiteke, trikuharri bat Pozontarriko lepoan eta zista bat mendiko gailurrean."}
{"id": "341912", "revid": "17", "url": "https://eu.wikipedia.org/wiki?curid=341912", "title": "Onyi", "text": ""}
{"id": "341913", "revid": "1545", "url": "https://eu.wikipedia.org/wiki?curid=341913", "title": "Ouluko katedrala", "text": "Ouluko katedrala () Finlandiako Eliza Luterano Ebanjelikoaren katedral bat da, Ouluko diozesiaren egoitza. Finlandiako Oulu hiriaren erdialdean dago. Katedrala 1777an eraiki zuten Gustabo III.a Suediakoa erregearenganako ordain bezala, eta ondoren bere emazteagatik Sofia Magdalenaren eliza bezala izendatua.\nZurezko egiturak 1822an Oulun gertatu zen sute handian erre ziren. Katedrala berriz eraiki zen hondakin zaharren gainean Carl Ludvig Engel arkitekto ospetsua diseinatzaile bezala izanez. Zaharberritze lanak 1832an amaitu ziren, baina kanpandorrea ez zen 1845 arte eraiki."}
{"id": "341914", "revid": "25421", "url": "https://eu.wikipedia.org/wiki?curid=341914", "title": "Wellington (argipena)", "text": "Wellington izan daiteke:"}
{"id": "341915", "revid": "105290", "url": "https://eu.wikipedia.org/wiki?curid=341915", "title": "1849 Kres\u00e1k", "text": "1849 Kres\u00e1k asteroide gerrikoan aurkitutako 1849, asteroidearen izena da. 1942ko urtarrilak 14an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1942 AB zen. Bere izena L'ubor Kres\u00e1k eslobakiar astronomoagatik jasotzen du."}
{"id": "341916", "revid": "105290", "url": "https://eu.wikipedia.org/wiki?curid=341916", "title": "1850 Kohoutek", "text": "1850 Kohoutek asteroide gerrikoan aurkitutako 1850. asteroidearen izena da. 1942ko martxoak 23an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1942 EN zen. Bere izena Lubo\u0161 Kohoutek astronomoagatik jasotzen du."}
{"id": "341918", "revid": "336", "url": "https://eu.wikipedia.org/wiki?curid=341918", "title": "1851 Lacroute", "text": "1851 Lacroute asteroide gerrikoan aurkitutako 1851. asteroidearen izena da. 1950eko azaroak 9an aurkitu zuen Louis Boyerrek Aljerretik. Bere behin-behineko izendapen zientifikoa 1950 VA zen. Pierre Lacro\u00fbte frantziar astrofisikariagatik jasotzen du."}
{"id": "341920", "revid": "512", "url": "https://eu.wikipedia.org/wiki?curid=341920", "title": "1852 Carpenter", "text": "1852 Carpenter asteroide gerrikoan aurkitutako 1852. asteroidearen izena da. 1955eko apirilak 1ean aurkitu zuen Indiana Asteroide Programak Indianako Brooklyn hiritik gertu dagoen Goethe Link Behatokitik. Bere behin-behineko izendapen zientifikoa 1955 GA zen. Bere izena Edwin Francis Carpenter astronomoagatik jasotzen du.\n\"Artikulu hau esperantozko eta ingelesezko wikipedietatik itzulia dago\"."}
{"id": "341923", "revid": "105290", "url": "https://eu.wikipedia.org/wiki?curid=341923", "title": "Indiana Asteroide Programa", "text": "Indiana Asteroide Programa AEBetako Indiana estatuko Brooklyn hiritik gertu dagoen Goethe Link Behatokitik 10 hatzbeteko Cooke triplete kamera astrografikoarekin eginiko asteroideen behaketa fotografiko programa bat da. Programa hau Indianako Unibertsitateko Frank K. Edmondsonek hasi zuen 1949an eta 1967 arte jarraitu zuen. Lau helburu zituen:\nBehatokiko 36 hatzbeteko (91 zentimetro)ko teleskopio erreflektorea asteroideak behatzeko desegokia zela argi geratu zenean, James Cuffey doktoretzaondoko bekadunak Cincinnatiko Unibertsitateko 10 hatzbeteko (25,4 zentimetro) lentea zuen teleskopioa modu iraunkorrean maileguan hartu zuen. Behatokitik gertu zegoen babestoki batean muntatua, maileguan hartutako lentedun teleskopioa programaren aurkikuntza guztien arduraduna izan zen.\n1958rako, programak 3500 argazki plaka lortu zituen 12.000 asteroide irudi ikusiz, eta 2000 kokapen zehatz inguru argitaratu zituen Minor Planet Circular aldizkarian.\nProgramaren azken izengabeko aurkikuntza, 1955ean aurkitutako 30718 Records, ez zen 2008 arte izendatu, bere orbita, azkenean kalkulatua eta baieztatua izan zenean.\nPrograma handik gertu dagoen eta estatuko hiriburua den Indianapoliseko argiak argazki plakak lortzeko behar zen exposizio denbora ahalbidetzeko dizdiratsuegiak egin zirenean amaitu zen.\n7000 argazki plaka inguruko programa gaur egun Lowell Behatokian artxibatua dago."}
{"id": "341926", "revid": "1340", "url": "https://eu.wikipedia.org/wiki?curid=341926", "title": "S\u00e3o Jorge", "text": ""}
{"id": "341928", "revid": "1340", "url": "https://eu.wikipedia.org/wiki?curid=341928", "title": "S\u00e3o Miguel", "text": ""}
{"id": "341931", "revid": "512", "url": "https://eu.wikipedia.org/wiki?curid=341931", "title": "Lowell Behatokia", "text": "Lowell Behatokia Arizonako Flagstaff hirian dagoen behatoki astronomiko bat da. Lowell behatokia AEBetako behatokirik antzinakoenetako bat da, eta interes historikoko eraikin bezala katalogatua dago. 24 hazbeteko jatorrizko Alvan Clark teleskopioa oraindik demostrazio hezitzaileetan erabiltzen da. Lowell behatokiak 70.000 bisitari jasotzen ditu urtero, bisita gidatuak egiten dituztenak eta gaueko zenbait mirari ikusten dituztenak Clark eta beste teleskopio batzuetatik. 1894an sortu zuen Percival Lowellek, eta denbora batez bere hirugarren iloba zen Guy Lowellek zuzendu zuen. Lowell behatokiaren egungo administraria William Lowell-Putnam da, sortzailearen iloba-biloba.\nBehatokiak zenbait teleskopio erabiltzen ditu Flagstaffeko bi toki ezberdinetan. Instalakuntza nagusiek, Flagstaffetik mendebaldera dagoen Mars Hillen daudenak, 24 hatzbeteko (61 zentimetro) jatorrizko errefrakzioko Clark teleskopioa dute, teleskopio honen egungo betebeharra hezitzailea den arren, eta ez ikerketarako. Teleskopioa, 1896an 20.000 dolargatik eraikia, Bostonen muntatu zuen Alvan Clarkek eta ondoren trenean bidali zen Flagstaffera. Mars Hill campusean dagoen beste teleskopio bat Pluto Discovery teleskopioa da, 13 hazbetekoa (33 zentimetro), 1930ean Clyde Tombaughek Pluton planeta nanoa aurkitzeko erabili zuena.\nBehatokiak, gaur egun, lau teleskopio erabiltzen ditu ikerketarako Anderson Mesan, Flagstaffetik 20 kilometro inguru hego-ekialdera dagoena, 72 hazbeteko (1,8 metro) Perkins teleskopioa Bostongo Unibertsitatearekin elkarlanean eta 42 hatzbeteko (1,1 metro) John S. Hall teleskopioa barne. Lowell Ameriketako Estatu Batuetako Itsas Behatokiarekin elkartua dago, eta NRLa (Interferometro Optikoaren Itsas prototipoa) ere han dago. Behatokiak teleskopio txikiagoak ere erabiltzen ditu Mars Hillen, Australian eta Txilen. Gaur egun Discovery Channel Teleskopioa eraikitzen ari da, 4,2 metrokoa, Discovery Communications Inc.ekin elkarlanean.\nDiscovery Channel Teleskopioa.\nLowell behatokia teleskopio handi bat eraikitzen ari da Discovery Communicationsekin elkarlanean Arizona iparraldean dagoen Happy Jacketik gertu. Teleskopio hau, Mogollon Rin Ranger barrutian dagoena, Coconino Parke Nazionalaren barnean, AEBetako eremu kontinentaleko bosgarren handiena izatea espero da, eta Lowelleko astronomoei ikerketa esparru berriak hastea eta egungo programak modu eraginkorragoan aurrera eramatea ahalbidetuko die. Teleskopioa eta ahalbidetuko duen ikerketa Discovery Channel telebista katean emandako astronomia, zientzia eta teknologiari buruzko telebista saio hezitzaile eta informatiboen arretagunea ere izango da. Gainera, Lowelleko Discovery Channel Teleskopioak eragin hezitzaile eta ekonomiko handia ere izango du estatuan.\nEgungo ikerketa.\nLowell behatokiko astronomoek eguzki-sistema eta astrofisikari buruzko gai esparru zabal batean egiten dituzte ikerketak lurreko, aireko eta espazioko teleskopioak erabiliz. Ikerketa programa ugarien artean Lurretik gertuko asteroideen bilaketa bat, Neptuno planetatik haratago dagoen Kuiper gerrikoko objektuen katalogazioa, exoplaneten bilaketa, eguzkiaren argitasunari buruzko hamarkada askoko iraupeneko azterketa bat eta urruneko galaxietan izar eraketa eta beste prozesu batzuei buruzko zenbait ikerketa daude. Gainera, behatokiko langileek Lowelleko teleskopioetan eta beste toki batzuetan erabiltzeko neurrira eginiko tresnak diseinatu eta eraikitzen dituzte. Adibidez, Lowelleko pertsonalak abiadura handiko kamera bat eraiki zuen Astronomia Infragorriko Behatoki Estratosferikoan (SOFIA) erabiltzeko. SOFIA AEBetako eta Alemaniako espazio agentzien proiektu bateratu bat da, eta Boeing 747 SP hegazkin batean doan 2,5 metroko teleskopio batean datza."}
{"id": "341935", "revid": "17", "url": "https://eu.wikipedia.org/wiki?curid=341935", "title": "Determinista", "text": ""}
{"id": "341936", "revid": "512", "url": "https://eu.wikipedia.org/wiki?curid=341936", "title": "Vesto Melvin Slipher", "text": "Vesto Melvin Slipher (Mulberry, 1875eko azaroak 11- Flagstaff, 1969ko azaroak 8) estatubatuar astronomo bat izan zen. Bere ikerketen artean lehen aldiz galaxia baten abiadura erradiala neurtu izana eta izarrarteko ingurunean gas eta hautsaren existentzia aurkitu izana nabarmentzen dira. Bere anaia Earl C. Slipher ere astronomoa izan zen.\nBiografia.\nSlipher Indiana estatuko Mulberry herrian jaio zen, eta Indianako Unibertsitatean ikasi zuen. Arizonako Flagstaff hirian dagoen Lowell Behatokian lan egin zuen, behatoki honetako zuzendari izatera iritsi zelarik 1916 eta 1952 artean. Espektroskopioa planeten errotazio periodoak eta planeten atmosferen konposaketak ikertzeko erabili zuen. 1912an lehen aldiz ikusi zuen espektro lerroen mugimendua galaxia batean (kasu honetan Andromeda galaxian), hala, galaxia baten abiadura erradiala lehen aldiz zehaztuz. Galaxia espiralak (garai hartan oraindik nebulosa espiraltzat hartzen zirenak) errotatu egiten zutela ere aurkitu zuen.\n1909an izarrarteko gas kopuru handiaren existentzia berresten zuten datuak aportatu zituen, urte bete lehenago Jacobus Kapteynek proposatu zuen ideia. 1912an, Pleiadeetako kumulu irekiko nebulosa batek gertu zegoen Merope izarraren argia islatzen zuela aurkitzean izarrarteko hautsa aurkitu zuen. Aipaturiko nebulosa, aldi berean, nebulosa mota berri baten ordezkaria zen, erreflexio nebulosak, alegia.\n1927an hasi zen Neptuno eta Urano planeten orbitetan ikusitako perturbazioak azal zitzakeen planeta baten bilaketa. 1930ean, pertsonaleko kide zen Clyde Tombaughek Pluton planeta aurkitu zuen, honen tamainak ikusitako perturbazioak azaltzen ez zituen arren.\nAstronomiatik 1954an erretiratu zen, eta 1969an hil zen, Arizonako Flagstaff hirian.\nErrekonozimenduak.\nSariak\nOhorezko tituluak\nEponimoak"}
{"id": "341937", "revid": "336", "url": "https://eu.wikipedia.org/wiki?curid=341937", "title": "Merope (izarra)", "text": "Merope (23 Tauri / HD 23480 / HR 1156) Taurus konstelazioko izar bat da, Pleiadeen kumulu irekian dagoena. +4,14ko itxurazko magnitudearekin, kumuluko bosgarren izarrik dizdiratsuena da, eta gure eguzki-sistematik 440 argi-urteko distantziara dago. Merope zazpigarren pleiadearen izena da, Atlas titanaren eta Pleione ozeanidearen alabak zirenak.\nEzaugarri fisikoak.\nMerope izar azpierraldoi zuri-urdinska bat da, B6IV espektro motakoa eta 14.000 kelvineko tenperatura duena. Bere argitasuna 630 eguzkikoa da, eta bere erradioa 4,3 eguzkirena. Pleiadeetako izar gehienen kasuan bezala, bere errotazio abiadura oso altua da, 280 kilometro segunduko inguru, eguzkiarena baino 140 aldiz altuagoa, bere inguruan bira bat soilik 18 ordutan betez. Horren ondorioz, izarraren inguruan erradiazioa igortzen duen gasezko disko bat dago, Merope, kumuluko gainontzeko izar guztiak bezala, Be izar bat delarik. Diskoa Pleionerena (28 Tauri) baino finagoa den arren, hau X izpiak sortzeko bezain dentso eta beroa da.\nMerope Beta Cephei izar aldakor bat da, 0,01 magnitude inguruko dizdira aldaketa txikiekin. Izar aldakor bezala, V971 izena jasotzen du.\nNGC 1435.\nMeroperen inguruan erreflexio nebulosa bat dago, NGC 1435 edo Merope Nebulosa deitua. Pleiadeen kumulua zeharkatzen ari den eta zatirik dizdiratsuena Meroperen inguruan duen nebulosa baten zati da. Hasiera batean Pleiadeak eratu ziren lainoaren hondakina zela uste izan bazen ere, gaur egun, nebulosarekin topo egite hau halabeharrezkoa dela uste da."}
{"id": "341938", "revid": "448", "url": "https://eu.wikipedia.org/wiki?curid=341938", "title": "Ganadu", "text": ""}
{"id": "341939", "revid": "1519", "url": "https://eu.wikipedia.org/wiki?curid=341939", "title": "Langa", "text": "Langa eremu itxi batera sartzeko hesi mugikorra da, eskuz nahiz modu mekanikoan zabaldu eta ixten dena. Nekazaritza inguruetan, azienda eremu itxitik atera eta sartzeko erabili ohi da."}
{"id": "341940", "revid": "512", "url": "https://eu.wikipedia.org/wiki?curid=341940", "title": "Langa (argipena)", "text": "Langa hitzak esanahi zenbait ditu:"}
{"id": "341941", "revid": "1310", "url": "https://eu.wikipedia.org/wiki?curid=341941", "title": "Soad", "text": ""}
{"id": "341942", "revid": "56334", "url": "https://eu.wikipedia.org/wiki?curid=341942", "title": "Apar festa", "text": "Apar festa aire librean ospatzen den jai ekitaldia da, non kanoi itxurako gailu baten bitartez edo beste modu batez aparra zabaltzen den inguruan bildu den jendearen artean. Bereziki udan ospatzen da eta haur eta gazteentzat antolatzen da, batzuetan diskoteketan ere burutzen den festa bada ere."}
{"id": "341944", "revid": "3276", "url": "https://eu.wikipedia.org/wiki?curid=341944", "title": "Hondarribiko Traineru Jaitsiera", "text": "Hondarribiko Traineru Jaitsiera Bidasoa ibaian urtero Hondarribia Arraun Elkarteak antolatzen duen traineru estropada da. Negu partean jokatzen da eta hogei bat untzik hartzen dute parte. Erlojuaren kontra jokatzen da. 1990. hamarkadan hainbat estropada jokatu ziren Bidasoako Jaitsiera izenarekin."}
{"id": "341946", "revid": "105290", "url": "https://eu.wikipedia.org/wiki?curid=341946", "title": "Amerikar Ligako Mendebaldeko Dibisioa", "text": "Amerikar Ligako Mendebaldeko Dibisioa AEBetako Beisbol Liga Handiak banatzen diren sei dibisioetako bat da, baita Amerikar Ligako hiru dibisioetako bat ere. Dibisioa, gaur egun, lau taldek osatzen dute, Liga Nagusietako dibisioen artean talde gutxien dituena delarik, garai batean, 1994ko moldaketaren aurretik 7 talde ere izatera iritsi zen arren. Dibisio honetako taldeak AEBetako mendebaldeko kostaldekoak diren arren, Texas estatua eta Chicagoko hiria bezain ekialdeko tokietan ere izan zituen taldeak."}
{"id": "341947", "revid": "23317", "url": "https://eu.wikipedia.org/wiki?curid=341947", "title": "El Diario Vasco Bandera", "text": "El Diario Vasco Bandera, Gipuzkoako Diario Vasco egunkariak antolaturiko estropada izan zen. Gizonezkoen bandera 1994 eta 2001 artean jokatu zen eta emakumezkoena 2010 eta 2013 artean. \nGizonezkoak.\nPasaian hasi zen jokatzen, ondoren Orion eta Donostian ere jokatu zen.\nEmakumezkoak.\nEmakumezkoen Traineru Ligaren barnean Zumaian jokatu zen lau denboralditan."}
{"id": "341948", "revid": "119347", "url": "https://eu.wikipedia.org/wiki?curid=341948", "title": "Yankee Stadium", "text": "Yankee Stadium AEBetako New York hirian dagoen beisbol estadio bat da. Beisbol Liga Handietako taldea den New York Yankees taldearen jokaleku eta egoitza da, bai eta kirol honetako estadio mitiko eta ospetsuenetakoa.\nEraikina.\nZelaiak, 2009an inauguratua, izen bereko estadioa ordezkatu zuen (hura 1923an eraikia), hain zuzen ere, egungo zelaitik gertu zegoena. Orokorrean, zelai honek antzinako zelaiaren antzeko ezaugarriak ditu, %63 handiagoa den arren, eta gehikuntza modernoekin. Beisbolaren historian sekula eraiki den eraikinik garestiena da, eta, mundu mailan, Wembley estadioaren ondoren, bigarren kirol eraikinik garestiena.\nEstadioaren beste sekzio batzuk \"Monument Park\", erdiko lorategiaren atzean dagoena eta taldeko jokalaririk hoberenak oroitzeko tokia dena, \"New York Yankees Museum\"a, taldearen eta beisbolaren historiari buruzko objektu bilduma, eta \"Great Hall\" daude, zenbati denda eta jatetxe dituen eremu zabala. Partidu bat ikusteko sarrerarik garestiena 2.625 dolarretan balio zuen. Izan ere, denboraldi hasierako joko baterako sarrera baten bataz besteko prezioa Beisbol Liga Handietako garestiena zen 72,97 dolarrekin.\nInaugurazioa.\nOfizialki denboraldiko lehen partidua apirilak 16an Cleveland Indians taldearen aurka izan zen arren, etxeko taldeak bere denboraldi-aurreko lehen partidua apirilak 3an jokatu zuen Chicago Cubs taldearen aurka 7-4 irabaziz. Zeremoniazko jaurtiketa Reggie Jacksonek egin zuen.\nEstadioaren inaugurazioan taldeko jokalari ohi ospetsuak egon ziren, aipaturiko Reggie Jackson, Rickey Henderson eta Rich Gossage kasu. Zeremoniazko jaurtiketa Yogi Berrak egin zuen. Jokoa hasi baino lehen, Babe Ruthek aurreko estadioaren inaugurazioan erabilitako bate bat egungo estadioko batealekuan jarri zen. Lehen jaurtilariak CC Sabathia etxeko taldetik eta Cliff Lee Clevelandetik izan ziren. Instalakuntzen barnean lehen hita lortu zuen, Johnny Damon izan zen, etxeko taldekoa. Lehen home runa ere etxeko taldeko batek lortu zuen, Jorge Posadak. Hala ere, etxeko taldeak partidua galdu zuen 2 lasterketa lortuz, aurkariek 10 lortuz. Era berean, eraikinaren lehen funtzionamendu urtean, bertan Munduko Sail bat ospatu zen, eta etxekoek lortu zuten titulua."}
{"id": "341949", "revid": "23317", "url": "https://eu.wikipedia.org/wiki?curid=341949", "title": "Pontejosko Bandera", "text": "Pontejosko Bandera Club de Remo Pontejosek antolatzen duen estropadetako bat da, bestea, nagusia, Marina de Cudeyoko Bandera delarik."}
{"id": "341950", "revid": "336", "url": "https://eu.wikipedia.org/wiki?curid=341950", "title": "Sare (argipena)", "text": "Sare hitzak hainbat esanahi ditu:"}
{"id": "341951", "revid": "17", "url": "https://eu.wikipedia.org/wiki?curid=341951", "title": "Sare", "text": ""}
{"id": "341952", "revid": "1545", "url": "https://eu.wikipedia.org/wiki?curid=341952", "title": "Amaraun", "text": "Amarauna, armiarma-sarea edo armiarma-ehuna armiarmek intsektuak harrapatzeko eratzen duten zeta antzeko ehunezko sarea da."}
{"id": "341953", "revid": "119347", "url": "https://eu.wikipedia.org/wiki?curid=341953", "title": "Club de Remo Amigos de La Maruca", "text": "Club de Remo Amigos de La Maruca Santanderko arraun elkarte bat da. 1975. urtean sortu zen \"Sociedad Cultural y Recreativa Amigos de La Maruca\" elkartearen barneko arraunaren atala da.\nSantaderko La Maruca hondartzak izen ematen dio.\nHistoria.\n1975. urtean sortu zen eta hurrengo urtean hasi zen lehiatzen ontzi txikietan. 1992an Arraun eskola inauguratu zuen eta bertan egindako lanari esker 1998an trainerua atera ahal izan zuen. Denboraldi honetan 10 estropadatik gora jokatu zuen, emaitzarik onena Castro Urdialesko laugarren postua izan zuelarik. 1999 eta 2000 urteetan ere trainerua atera zuen, eta etxeko bandera hasi zen jokatzen.\n2001ean arraunlari eskasia zela eta Ciudad de Santanderrekin bat egin zuen eta elkarrekin egon ziren bi denboraldietan emaitza onak eskuratu zituzten. 2003tik aurrera arraunlariak utzi izan dizkio Ciudad de Santanderri, baina trainerua haren izenean bakarrik egon da.\n2008an La Marucak berriro trainerua osatu zuen eta KAE Ligako bigarren mailan aritu zen. Laugarren egin zuen ligan eta ezin izan zuen lehen mailarako play-offa jokatu. Ordutik ez du berriz trainerurik ateratzerik lortu.\nPalmaresa.\nGaraipen guztiak Ciudad de Santanderrekin batera lorturikoak dira."}
{"id": "341954", "revid": "17", "url": "https://eu.wikipedia.org/wiki?curid=341954", "title": "Armiarma-sare", "text": ""}
{"id": "341955", "revid": "336", "url": "https://eu.wikipedia.org/wiki?curid=341955", "title": "Mekbuda", "text": "Mekbuda, Zeta Geminorum (\u03b6 Gem, \u03b6 Geminorum) izarraren izen arrunta da. +3,93ko itxurazko magnitudeduna, Gemini konstelaziokoa. Bere izena \"Al-Maqbudah\", antzinako tradizio arabiarretik dator, non Mebsuta (\u03b5 Geminorum) izarrarekin batera, lehoi baten erpeak eratzen zituen."}
{"id": "341957", "revid": "56334", "url": "https://eu.wikipedia.org/wiki?curid=341957", "title": "Sare (arrantza)", "text": "Arrantzan, sarea zenbait materialetako hariak ehunduz eta beraien artean hutsuneak utziz arrainak eta itsaso nahiz ibaietako beste zenbait espezie harrapatzeko osatzen den tresna da."}
{"id": "341958", "revid": "1545", "url": "https://eu.wikipedia.org/wiki?curid=341958", "title": "Bayer designation", "text": ""}
{"id": "341961", "revid": "105290", "url": "https://eu.wikipedia.org/wiki?curid=341961", "title": "Portus Amanus Saria", "text": "Portus Amanus Saria Castro Urdialesen 1971 eta 1984 artean jokatu zen estropada izan zen. Herriko arraun elkarteak antolatzen zuen."}
{"id": "341962", "revid": "105290", "url": "https://eu.wikipedia.org/wiki?curid=341962", "title": "Gurutze Gorriaren Bandera (Castro Urdiales)", "text": "Gurutze Gorriaren Bandera Castro Urdialesen 1979 eta 1984 artean jokaturiko estropada izan zen. Sociedad Deportiva de Remo Castro Urdiales taldeak antolatzen zuen."}
{"id": "341963", "revid": "119347", "url": "https://eu.wikipedia.org/wiki?curid=341963", "title": "Capra pyrenaica lusitanica", "text": "Capra pyrenaica lusitanica edo portugaldar basahuntza, asturieraz , Portugaleraz , Iberiar Penintsulan hedatutako eta endemikoa izanik piriniotar basahuntzaren azpiespezie bat izan zen. Portugalgo ipar aldeko mendietan, Galizian, Asturiasen, Leonen eta Mendebaldeko Kantabrian bizi omen zen. Baliteke beraz Euskal Herriko mendebaldera hedatua izatea ere.\n1890. urtean Galiziatik desagertu zen eta 1892an iraungi zen erabat Portugaleko Ger\u00eas mendi multzoko bere azken babeslekutik gehiegizko ehiza zela eta."}
{"id": "341964", "revid": "105290", "url": "https://eu.wikipedia.org/wiki?curid=341964", "title": "An St\u00f2rr", "text": "An St\u00f2rr (ingelesez \"The Storr\") Eskoziako Skye uharteko Trotternish penintsulan dagoen basaltozko muino bat da. 719 metroko garaiera du. Leathan aintzira eta Portree eta Culnacnock herriak elkartzen dituen errepidearen alboan dago.\n\"St\u00f2rr\" izena antzinako eskandinavieratik Eskoziako gaelerara eratorria da, eskandinavieraz \"Gizon Handia\" esan nahi zuelarik."}
{"id": "341965", "revid": "13403", "url": "https://eu.wikipedia.org/wiki?curid=341965", "title": "The Storr", "text": ""}
{"id": "341967", "revid": "105290", "url": "https://eu.wikipedia.org/wiki?curid=341967", "title": "Silverado", "text": "Silverado 1985eko Lawrence Kasdan estatubatuar zinema zuzendariaren filma bat da. Bertan honako aktore hauek antzeztu izan zuten: Kevin Kline, Scott Glenn, Rosanna Arquette, John Cleese, Kevin Costner, Brian Dennehy, Danny Glover, Jeff Goldblum eta Linda Hunt.\nFilma hau 1980ko hamarkadan filmatu zen, hain zuzen ere Western generoan erabateko gainbeheran zegoen garaian, ziurrenik urte beretxuan Clint Eastwoodek zuzendu eta antzeztutako \"Pale Rider\" filmarekin batera hamarkada horretako Western filma nabarmena izan zelarik. Kasdanek filma honetan Western generoko antzinako filmen pertsonaia, gaiak eta errolak berreskuratzen saiatu zen, gutzi honi Mendebaldeko Urruneko paisai mugagabe eta ederren irudiak gehitu zizkiolarik, horren adibide argiena filmaren hasierako kredituen paisasia irudi ikusgarriak dira.\nFilmak ikusle eta kritikaren aldetik arrakasta izan zuen, jada 1990eko hamarkadako \"Dances with Wolves\" eta \"Unforgiven\" filmek suposatutako Western generoaren berreskupenaren aurrekaria izan zelarik.\nArgumentua.\n1980, Mendebalde Urruna. Silverado herria bertako McKendrick jauntxoaren soldatapeko sheriff ustelak kontrolpean duen herria da. McKendrick inor eta ezerrengatik ikusmirarik ez duen ganaduzaina da, Silverado herria bere azienda edo ganaduarentzat garbi mantentzeko asmoz estatubatuar lege federalen arabera ereiteko lursailak eskuratu nahirik bertaratzen diren kolono guztiak kaleratzen ditu.\nIragan erabat ezberdinak dituzten lau gizon herrira iritsi eta injustizi horri amaiera jartzea erabakiko dute: Paden, pistolari-ohia eta sherifaren laguna, iraganean pistolari talde berberakoak baitziren; Mal, arraza beltzeko pistolaria eta Silveradon lursailak ereiten zituen familia bateko kidea, jada McKendricken mehatsupean; eta Jake eta Emmett anaiak, lehenbizikoak duela urte batzuk McKendricken aita hil zuen, Jake anaia bizkarretik tiroz hiltzera baizihoan).\nSariak.\n1985an Jatorrizko soinu banda onenaren Oscar Sarirako izendatua izan zen, baina azkenean saria \"Out of Africa\" filmak irabazi zuen."}
{"id": "341970", "revid": "58701", "url": "https://eu.wikipedia.org/wiki?curid=341970", "title": "Cerro de Valdemart\u00edn", "text": "Cerro de Valdemart\u00edn izenekoa Erdialdeko Sistemako zati den Guadarrama mendilerroko mendirik garaienetako bat da 2.280 metroko garaierarekin, eta Cuerda Larga izeneko mendi adarreko bigarren garaiena ere bada, Cabezas de Hierroren ondoren. Hegoaldean dagoen Manzanares el Real eta iparraldean dagoen Rascafr\u00eda udalerrien arteko mugan dago, biak Madrilgo erkidegoko ipar-mendebaldekoak.\nCerro de Valdemart\u00ednek profil biribildu bat du, distantzia handitik ikus daitekeena. Hego-mendebaldeko zatian, tontorretik gertu, Ventisquero de la Condesa deritzona dago, 2000 metroko altueran dagoen Manzanares ibaiaren iturri diren zenbait ur iturri isurtzen diren gune bat. Mendi honen hegoaldeko aurpegia Manzanares Goi Arroaren Parke Erregionalaren barnean dago, Lozoya harana bere iparraldeko aurpegian dago, eta ipar-mendebaldeko magalean Valdesqu\u00ed eski estazioko pistak daude. Estazio honetako pistetako batek Valdemart\u00edn izena jasotzen du mendiaren omenez. Tontorra oso harritsua da, eta, jeitsi ahala, pinu gorrizko basoak, iparraldeko aurpegian, eta zuhaixka eremuak nagusitzen doaz.\nIgoera, zailtasun handirik ez duena, 1860 metrora dagoen Valdesqu\u00ed eski estazioko aparkamendutik abiatzen den bide erraz batetik egiten da, hego-ekialderanzko norantzan igotzen da eski pisten ertzetatik joanez eta tontorrera iristen da hiru kilometroko ibilbidearen ondoren."}
{"id": "341972", "revid": "58701", "url": "https://eu.wikipedia.org/wiki?curid=341972", "title": "Valdesqu\u00ed", "text": "Valdesqu\u00ed Erdialdeko Sistemaren zati den Guadarrama mendilerroan, Bola del Mundo eta Cerro de Valdemart\u00edn mendien iparraldeko magalean dagoen eski estazio bat da. Rascafr\u00eda udalerriaren lurretan dago, Madrilgo erkidegoaren ipar-mendebaldean. Bere 220 hektareako azalera eskiagarria Pirinioetan edo Alpeetan dauden beste eski estazio batzuekin alderatuz txikia den arren, mendilerro eta Madrilgo erkidego guztiko handi eta erabiliena da. 19,5 kilometro eskiagarri, 21 erremonte ditu eta bertara Madrildik autobusez eta trenez iris daiteke.\nDeskribapena.\nGutxieneko altuera nahiko altua duen eski estazio txiki bat da, 1800 metrotik gorako altueran denboraldiaren zati handi batean elur asko eta kalitate onekoa ziurtatzen duena. Bertako paisaia ederretatik Segoviako probintzia eta Madrilgo erkidegoa ikus daitezke.\nEstazio hau, 1972an inauguratua, Madril eta Segoviako biztanleentzat aisialdi tokirik gogokoenetako bat da hiriburutik gertu egoteagatik eta duen komunikazio onagatik, bertara trenez eta autobusez iris baitaiteke. Estazio honetako pistak ez dira bereziki zailak, honen ondorioz, familia eta hasi berri asko joaten direlarik. Iparraldeko aurpegian egoteak iparraldetik datozen ekaitzetatik elur kopuru handia jasotzea, eta, aldi berean elurra pistetan bereziki ondo mantentzea eragiten du. Faktore hauek dira estazioak duen arrakastaren giltzarriak.\nZerbitzuak.\nValdesqu\u00edk bi kafetegi, material alokairua, eski eskola, lehen sorospenen klinika, aparkamendu pribatua, aparkamendu publikoa, elur motoak, makina elur zapaltzaileak, sarrerak garbitzeko Unimoc kamioiak, telefonoa, bezeroarentzako arreta bulegoa, megafonia, eski eta snowboarderako artikulu salmenta, salmenta-guneak eta pistetarako sarrera kontrola ditu. Oinarrian, estazio honek eskia praktikatzen gozatzeko ohiko zerbitzuak eskaintzen ditu, kirol honetatik kanpoko beste esperientzia motarik gabe.\nEskualde autobusen linea bat da, 691 zenbakiduna, Madrilgo Moncloa geltokian abiatu eta eski estaziora doana, aurretik Navacerrada eta Cotos mendateetan geratuz. Trenez Cotos geltokiraino joan daiteke, Madrilgo Renfe Aldirien C9 Lineakoa, izen bereko mendatean dagoena, Valdesqu\u00edtik 2,7 kilometrora. 2011ko azaroak 20tik RENFEk denbora mugagabez itxi du Navacerrada eta Cotos elkartzen dituen zatia \"estazioa hobetzeko lanengatik\"."}
{"id": "341973", "revid": "105290", "url": "https://eu.wikipedia.org/wiki?curid=341973", "title": "Spahbod", "text": "Spahbod edo Spahbed (persieraz \u0633\u067e\u0647\u0628\u062f, \"Sepahbod\", \"Spah\" \u0628\u062f \"armak\" eta \"bod\" \u0633\u067e\u0647 \"maisua\" hitzetatik eratorria), alternatiboki baita Spah Salar (\u0633\u067e\u0647\u0633\u0627\u0644\u0627\u0631), ere, Partiar Inperioan, eta askoz zabalago, Sasaniar Inperioan erabilitako maila bat zen. Titulua erabiltzen jarraitu zen Pertsiaren musulmandar konkistaren ondoren bertako iraniar dinastien artean eta baita pertsiar eraginpean zeudenen artean ere, armeniar erregeak (Sparapet) eta georgiar erresumetan kasu.\nMaila goreneko ofizial militarra zen, baina Eranekin (Iran) erabiltzen denean, Eran Spahbod \u0627\u064a\u0631\u0627\u0646\u0633\u067e\u0647\u0628\u062f edo Iraniar Spahboda, zelai mariskalaren edo inperioko generalisimoaren baliokidea da. Shahanshah edo enperadorearen ondoren maila altuena zuena zen militarren artean. Iraniar Spahbodak komandante buruzagi, gerra ministro eta bakearen negoziaketa buru lanak egiten zituen. Spahbod gutxik agin ziezaioketen armada fidel bati eskualdeko Marzbanak zelai mariskal bezala izan gabe.\nXX. mendean, Phalavi dinastian, armadak, bere filetan antzinako maila militar asko berezarri zituen, Spahboda horien artean. Spahboda Pahlevitar armadan komandante baten baliokidea zen."}
{"id": "341974", "revid": "1491", "url": "https://eu.wikipedia.org/wiki?curid=341974", "title": "Sasandar Inperioa", "text": "Sasandar Inperioa (pehlevieraz: , Er\u0101n\u0161ahr edo Iran\u0161\u00e6hr, \u00abIraniarren lurraldeak\u00bb) Antzinaro Berantiarreko eta Goi Erdi Aroko estatu ahaltsua izan zen, erdigunea gaur egungo Iranen zeukana. Sasanen leinuko Asdaxir I.ak sortu zuen, 226an, Artaban IV.a partiar agintaria tronutik kendu ondoren. Xapur I.aren agintaldian (241\u2013272) inperioa Sogdianatik Arabiako Mazun lurralderaino zabaldu zen hegoaldean, Indus ibairaino ekialdean eta Tigris eta Eufrates ibaien haranetaraino mendebaldean. Inperioaren garaian zoroastrismoa erlijio nagusi bilakatu zen, aginpidea zentralizatu eta gobernuaren diru laguntzaz errepideak, hiriak eta nekazaritza lanak egin ziren. 641. urtean desagertu zen, arabiarren erasoen ondorioz.\nInperioaren eremuak gaur egungo Iran, Irak, Armenia eta Afganistan osorik, Turkia eta Siriaren ekialdea eta Pakistan, Kaukasia, Erdialdeko Asia eta Arabiaren zatiak hartzen zituen. Horrezaz gainera, Kosroes II.aren erregealdian (590-628) egungo Israel, Egipto, Jordania, Libano eta Palestinaren lurraldeak gehitu ziren, eta protektoratu bat egin zuen Oman eta Yemeni dagozkien lurraldeetan.\nMusulmanen konkistaren aurreko azken persiar inperioa izan zen, eta Irango historiako arorik garrantzitsuenetakotzat hartzen da. Garai horretan erdietsi zuen gailurra antzinako persiar kulturak alor askotan. Sasandar Inperioak eragin handia izan zuen Antzinako Erromako kulturan, haren itzala Mendebaldeko Europa, Afrika, Txina eta Indiaraino iritsi zen, eta funtsezkoa izan zen Erdi Aroko asiar eta europar artearen eraketan. Islamdar munduko arte, arkitektura, idazkera eta musikara ere hedatu zen eragina.\nHistoria.\nK.a. II. mendetik aurrera, Persisko erregeak Partiar Inperioaren basailuak izan ziren. Baina, 211. urtearen aldean, Ardaxir I.a, Sasanen leinuko agintaria, partiaren aurka matxinatu zen; 224an, garaipena lortu zuen, Sasandar Inperioari hasiera emanez.\nXapur I.a, Ardaxirren ondorengoa, agintari ahaltsua izan zen. Haren erregealdian estatuaren agintea sendotu zen, eta zoroastrismoa estatu erlijio bilakatu zen. Mendebalderantz hedatu ahala, sasandarrak gatazkan hasi ziren Erromarekin. 260an, Edesako guduan, Xapur I.ak gatibu hartu zuen Valeriano erromatar enperadorea. Xapur hiltzerako, Sasandar Inperioak Eufratesetik Induserainoko lurrak hartzen zituen, gaur egungo Armenia eta Georgia barne.\nGainbehera labur baten ostean, Xapur II.aren agintaldian (309\u2013379) sasandarrek berreskuratu zituzten lehengo lurraldeak. Kusandarrak menderatu zituzten ekialdean, eta basamortuan arabiarren aurka borrokatu ziren. Bestalde, erromatarrei iparraldeko Mesopotamia eta Armenia kendu zieten. Erregealdi horretan erdietsi zuen hedadurarik handiena Sasandar Inperioak.\nV. mendean, Huno zuriek inperio zabala eratu zuten, erdigunea Afganistanen zuena. Kanpaina ezin txarrago baten ondoan, sasandarrak behartuak izan ziren hunoei zerga ordaitzera. Kosroes I.ak (501-579) hunoak azpiratu zituen, eta inperioak bere une gorenetako bat izan zuen haren erregealdian (531-579). Kosroes hil osteko urteetan, ordea, barne gatazkek eta Bizantziar Inperioaren aurkako gerrek ahuldu zuten Persia. 642an, Islamak batutako arabiarrek garaitu zuten sasandar armada; azken sasandar agintaria, Jazdgard III.a, 651n hil zen.\nGobernua eta gizartea.\nSasandarrek akemenestarren ondorengotzat jotzen zuten beren burua, eta eginahalak egin zituzten irandar tradizioak berpizteko eta greziar eragin kulturala ezeztatzeko. Zentralizazioa, hiri-plangintza handinahia, nekazaritzaren garapena eta hobekuntza teknologikoak izan ziren haien gobernuaren ezaugarri nagusiak. Agintariek \"xahanxah\" (\u00aberregeen errege\u00bb) titulua erabiltzen zuten, hainbat errege basailu baitzuten mendean.\nHistorialarien arabera, lau gizarte klase zeuden: apaizak (\"asronan\"), gerlariak (\"artextaran\"), eskulangileak (\"hutukhxan\") eta nekazariak (\"wastaryoxan\"). Printzeak, errege basailuak, lurjabe handiak eta apaizak ziren abantailatuak (\"wuzurgan\"). Inperioaren erlijio ofizial bilakatu zen zoroastrismoak sendotu zuen gizarte estratifikazio hori. Apaizeriak botere handia erdietsi zuen, eta apaiz-burua, \"mobadan mobad\", estatuko buruzagietako bat zen, armadako komandantearekin (\"eran spahbod\") eta burokrazia-buruarekin batera."}
{"id": "341975", "revid": "6327", "url": "https://eu.wikipedia.org/wiki?curid=341975", "title": "Sasanidar", "text": ""}
{"id": "341976", "revid": "6327", "url": "https://eu.wikipedia.org/wiki?curid=341976", "title": "Sasanida", "text": ""}
{"id": "341977", "revid": "6327", "url": "https://eu.wikipedia.org/wiki?curid=341977", "title": "Sasanida dinastia", "text": ""}
{"id": "341979", "revid": "448", "url": "https://eu.wikipedia.org/wiki?curid=341979", "title": "Danny Glover", "text": "Danny Lebern Glover (San Frantzisko (Kalifornia), Ameriketako Estatu Batuak, 1946ko uztailaren 22a) aktorea da."}
{"id": "341980", "revid": "512", "url": "https://eu.wikipedia.org/wiki?curid=341980", "title": "Patrick McGoohan", "text": "Patrick Joseph McGoohan (1928ko martxoaren 19a, Long Island, New York - 2009ko urtarrilaren 13a, Santa Monica, Kalifornia) estatubatuar aktorea izan zen.\nBegirada zorrotza ezaugarrietako bat zuen. Nagusiki 1960ko hamarkadako \"The Prisoner\" telesaila ospetsuko protagonista izan zen; halaber, \"Silver Streak\" (1976), \"Escape from Alcatraz\" (1979) eta 1995eko Mel Gibsonen \"Braveheart\" filmean Eduardo I.a Ingalaterrakoa \"Hankaluzea\" errege zitala antzezteagatik ezaguna da.\nNahiz eta EEBBetan jaioa izan, irlandar etorkinen semea zen; hortaz, jaio bezain azkar, gurasoak Irlandako Leitrim konderriko Mullaghmore udalerrira itzuli eta han zazpi urtez bizi izan ondoren, Ingalaterrako Sheffield hirira aldatu ziren. Familiak diru arazoak izan zituenez, semea hainbat lanbidetan jardun zuen, azkenean, zirkuko muntaketa-langilea zela, gaixotutako aktore bat ordezkatu eta antzezten hasi zen arte. Lanbide horretan ziharduela, Joan Drummond aktorea ezagutu eta 1951ean ezkondu ziren.\n2009ko urtarrilaren 13an EEBBetako Santa Monica hirian gaixotasun baten ondorioz zendu zen."}
{"id": "341981", "revid": "98220", "url": "https://eu.wikipedia.org/wiki?curid=341981", "title": "Sg\u00f9rr Alasdair", "text": "Sg\u00f9rr Alasdair Eskoziako Skye uhartean dagoen Cuillin mendilerroko gailur edo mendirik garaiena da, bai eta uharte guztikoa ere. 992 metroko garaiera du. Gabro harkaitzez osatua dago, honel mendizale eta bereziki eskalatzaileen kokaleku bilakatzen duelarik, harri mota horrek helduleku egokia eskeintzen baitu.\n1873an lehenbiziko aldiz Alexander Nicolson-ek igo zuen."}
{"id": "341982", "revid": "336", "url": "https://eu.wikipedia.org/wiki?curid=341982", "title": "Moses Kiptanui", "text": "Moses Kiptanui (Marakwet barrutia, 1970eko urriaren 1) kenyar atleta ohia da. Munduko iraupen lasterkari onenetako bat izan zen, 3.000 metroko oztopo-lasterketan bereziki. Lasterketa hau 8 minututik behera egin zuen lehenengo atleta izan zen.\n1988ko Munduko Junior Txapelketan 1.500 metroko lasterketa irabazi zuen, eta baita, 1990ean, Afrikako Senior Txapelketan ere. 1991n, 3.000 metro oztopo-lasterketan, munduko errekorra hautsi zuen lehen aldiz (8:06.46), eta urrezko domina irabazi zuen Munduko Atletismo Txapelketan, Tokion. 1993 eta 1995eko Munduko Txapelketetan ere txapeldun atera zen. Bartzelonako Olinpiar Jokoetan ez zuen parte hartu, min hartuta zegoelako. 1996an, Atlantako Olinpiar Jokoetan, txapeldunorde izan zen. 3.000 metro, 5.000 metro eta 3.000 metro hesidunetan (bi aldiz) munduko errekorrak hautsi zituen."}
{"id": "341983", "revid": "105290", "url": "https://eu.wikipedia.org/wiki?curid=341983", "title": "Pale Rider", "text": "Pale Rider (euskaraz \"Zaldizko Zurbila\") 1985ko Clint Eastwood estatubatuar zinema zuzendari eta aktorearen filma bat da. Bertan honako aktore hauek antzeztu zuten: Clint Eastwood bera, Michael Moriarty eta Carrie Snodgress.\n1980ko hamarkadan filmatu zen, hain zuzen ere Western generoaren gainbehera garaian, eta 1985an \"Silverado\" filmarekin batera estreinatu zen, biak ere estatubatuar kultura herrikoian hain sustraitua dagoen filma genero hau zuzpertu nahizik.\nFilma honek ordurarte jada agortua zegoen Western generoa eguneratu zuen, ondoren 1990ko hamarkadaren hasierako \"Dances with Wolves\" eta \"Unforgiven\" filmekin batera genero honetako fima nabarmenetako bat bilakatu zelarik.\nArgumentua.\nMendebalde Urruneko leku menditsu eta isolatu batean, heuren familiei jateko eman eta etorpkizun opargoa bat lortzeko irrikiz meatzari talde bat bertako lurretan urrea topatu asmoz lanean gogotsu dabil. Baina handik hurbil, Coy LaHood (Richard Dysart) jauntxoak meatzari talde horren bizimodu lasaia asaldatzeko prest dago. Jauntxo hau eskualde osoko meatzaritza industriaren jabea da, bai eta meatzari taldea hornidura bila joan ohi den herrikoa ere, honetaz baliatuz LaHoodek meatzariak leku hartatik aldegitea behartuarazi eta heuren lurrak bereganatzeko asmoa erakutsiko du.\nBaina meatzariek LeHooden proposamenei muzin egingo diete, hortaz LaHoodek meatzariek ospa egin dezaten mehatsu, eraso eta txantaiez baliatuko da.\nHalere, LaHood jauntxoa berearekin atera behar den unean bertan kanpotar misteriotsu bat iritsi eta leku hartako egoera aldatzen hasiko da. Izenik gabeko kanpotar hau Predikatzaile bat da (Clint Eastwood) eta egoera hura goitik-behera aldatu asmoz meatzari taldeari kemena eta talde izpiritua ematen saiatuko da.\nBaina LaHood ez da berealakoan kikilduko eta azken aukera bat erabiliko du: Stockburn (John Russell) komisaria beldurgarri eta gupidagabea, eta bere sei laguntzaileak, diruaren truk edozer lan zikin burutzeko gai diren soldatapeko hiltzaile profesionalak. Mehatsu honen aurrean, Predikatzaileak iraganean laguntza izpirituala eman asmoz noizbait alboratu zituen armak berreskuratu beharko ditu, eta arma hauekin Stockburn eta bere gizonei aurre egingo die, honela bere lagun meatzariei lagundu eta bere iragan iluneko zor zahar bat kitatu asmoz."}
{"id": "341984", "revid": "105290", "url": "https://eu.wikipedia.org/wiki?curid=341984", "title": "1853 McElroy", "text": "1853 McElroy asteroide gerrikoan aurkitutako 1853. asteroidearen izena da. 1957ko abenduak 15ean aurkitu zuen Indiana Asteroide Programak Brooklyndik gertu dagoen Goethe Link Behatokitik. Bere behin-behineko izendapen zientifikoa 1957 XE zen. Bere izena William David McElroy biokimikariagatik jasotzen du."}
{"id": "341985", "revid": "105290", "url": "https://eu.wikipedia.org/wiki?curid=341985", "title": "1854 Skvortsov", "text": "1854 Skvortsov asteroide gerrikoan aurkitutako 1854. asteroidearen izena da. 1968ko urriak 22an aurkitu zuen Tamara Smirnovak Nauchnyjetik. Bere behin-behineko izendapen zientifikoa 1968 UE1 zen. Bere izena Evgeni Fjodorovitx Skvortsov errusiar astronomoagatik jasotzen du."}
{"id": "341986", "revid": "105290", "url": "https://eu.wikipedia.org/wiki?curid=341986", "title": "1855 Korolev", "text": "1855 Korolev asteroide gerrikoan aurkitutako 1855. asteroidearen izena da. 1969ko urriak 8an aurkitu zuen Liudmila Txernykhek Nauchnyjetik. Bere behin-behineko izendapen zientifikoa 1969 TU1 zen. Bere izena Sergey Korolevgatik jasotzen du, SESBeko suziri ingeniaria izan zena."}
{"id": "341987", "revid": "105290", "url": "https://eu.wikipedia.org/wiki?curid=341987", "title": "1856 R\u016f\u017eena", "text": "1856 R\u016f\u017eena asteroide gerrikoan aurkitutako 1856. asteroidearen izena da. 1969ko urriak 8an aurkitu zuen Liudmila Txernikhek Nauchnyjetik. Bere behin-behineko izendapen zientifikoa 1969 TW1 zen. Bere izena R\u016f\u017eena Petrovi\u010dov\u00e1 txekiar astronomoagatik jasotzen du, Klet behatokian lan egin zuena."}
{"id": "341988", "revid": "12788", "url": "https://eu.wikipedia.org/wiki?curid=341988", "title": "Klet behatokia", "text": "Klet behatokia (txekieraz Hv\u011bzd\u00e1rna Kle\u0165) Txekiako Errepublikako behatoki astronomiko bat da. Hegoaldeko Bohemian dago, Klet mendiaren tontorraren hegoaldean, \u010cesk\u00e9 Bud\u011bjovice hiritik gertu. 1957an eraikia, behatokia 1070 metroko altueran dago eta urtean zehar 150 gau garbi izaten ditu.\nAstronomoak.\nAntonin Mrkos astronomoak hemen lan egin zuen 1966tik 1991 arte.\nGaur egun Klet behatokian lan egiten duten bi astronomo nagusi Jana Tich\u00e1 eta bere senar Milo\u0161 Tich\u00fd dira.\nTresnak.\nBehatokiak bi teleskopio nagusi ditu:\nAsteroideak.\n7796 J\u00e1racimrman Klet behatokitik beraurkitu zuen 1996ko urtarrilak 16an Zden\u011bk Moravecek, eta 1996 BG bezala izendatu zen. 1996ko apirila arte, eta, ondoren, 1997ko ekaina eta uztailean behatu zen. Aurretik beste bi alditan, Italia iparraldeko Brera-Merateko Behatokitik 1973ko abenduak 12an lehenik eta Australiako hiriburu den Canberratik gertu dagoen Stromlo Mendiko Behatokitik 1990eko uztailak 8 eta 9an bigarren aldiz, behatu zen asteroide galdu bat dela aurkitu da."}
{"id": "341989", "revid": "3591", "url": "https://eu.wikipedia.org/wiki?curid=341989", "title": "Darfour poni", "text": "Darfour ponia, edo Sudango mendebaldeko ponia, Sudango bertako zaldi arraza bat da. Darfur zer Kordofanen dauka jatorria. Bere tamaina zein gainontzeko ezaugarriengatik ponien sailkapen taldean sartzen da.\nDarfour ponia (\"Gharkawi\" eta \"Kordofani\" izenez ere ezaguna) Darfurko hegoaldean eta Kordofanen hego mendebaldean aurkitu daiteke.\nKolerei dagokienez, Darfour poniak uher argiak, urdinzka edo gorrizta izaten dira.\nArrazaren historia.\narrazaren jatorrian berberiar zaldia dago. Gero gurutzatuz joaan ziren arabiar zaldiekin zein odol garbiko zaldiekin."}
{"id": "341990", "revid": "3591", "url": "https://eu.wikipedia.org/wiki?curid=341990", "title": "Gharkawi", "text": ""}
{"id": "341991", "revid": "3591", "url": "https://eu.wikipedia.org/wiki?curid=341991", "title": "Kordofani", "text": ""}
{"id": "341992", "revid": "3591", "url": "https://eu.wikipedia.org/wiki?curid=341992", "title": "Sudango mendebaldeko poni", "text": ""}
{"id": "341993", "revid": "3591", "url": "https://eu.wikipedia.org/wiki?curid=341993", "title": "Esperiako poni", "text": "Esperiako ponia,(), Italiako Lazio eskualdeko bertako zaldi arraza bat da. Bere tamaina zein gainontzeko ezaugarriengatik ponien sailkapen taldean sarzten da.\nArraza Italiako Frosinone probintzian hedatzen da, Lazio eskualdean, Campaniako mugan. Jatorria Ausoni mendimultzoaren inguruan kokatzen da. Kopuru urriko arraza bat da. 2013. urtean 1.000 abelburu inguru geratzen ziren.\nArrazaren historia.\nUste da arraza oso aspaldikoa dela. Ambrogio Roselli di Esperia baroia arraza mantentzen aritu zen joan den mendean."}
{"id": "341995", "revid": "119347", "url": "https://eu.wikipedia.org/wiki?curid=341995", "title": "Emakumeen lana", "text": "Emakumeen lanak ezaugarri bereziak ditu gizonen lanaren aldean, lanaren zatiketa sexual delakoaren bitartez, aldi berean genero-rolaren egitura nagusietako bat dena. Emakumearen lanaren berezitasunaren sustraiak historiaurrean antzeman daitezke, teoria zenbaiten arabera, gizonek ehiza lana bereganatu zutenean. Edonola ere, mendebaldeko kulturan lanaren zatiketa sexuala familian du jatorri; esaterako, Antzinako Grezian eta Erroman emakumeak haurrak eta etxea zaintzearen ardura hartzen du, gizonak familiaz haraindiko eginbehar ekonomikoak bereganatuta. Industria iraultzatik aurrera emakumea kapitalismoaren funtsezko lan indar bilakatzen da, ekoizpen masiboaren beharrak bultzaturik; aldi berean, ordea, emakumeak jarraitu zuen etxeko lanaren eta haurren hazkuntzaren ardura hartzen. XX. mendeko bigarren erdialdetik aurrera instituzio politiko eta akademikoen aldetik genero berdintasunaren aldeko diskurtsoa eta politika nagusitzen joan diren arren, egun ere nabarmena da emakumeek lan arloan pairatzen duten asimetria, eskubide murritzekin, ordainsari txikiagoekin nahiz emakumeak lanbide jakinetara mugatuz. Halaber, emakumeek joera handiagoa dute ekonomia informalean izateko. Hori guztia dela eta, emakumeek pobrezian jausteko aukera handiagoak dituztela egiaztatu da. Aldi berean, emakumeei neurri handiagoan esleitutako lanbideak hirugarren sektorean izateko joera dago, hala nola erizainak, agure eta haurren zaintzaileak, azafatak eta saltzaileak, jostunak, administrazio-laguntzaileak, garbitzaileak, sukaldariak eta haurren irakasleak emakumeak izaten dira. Lanbide horiek bi sailetan bana daitezke: alde batetik, emakumea bere edertasunagatik \"apaingarri\" gisa erabiltzen direneko lanbideak (azafata, esaterako) eta, bestetik, emakumeek burutu ohi dituzten etxeko lanak erreproduzitzen dituztenak, ustez lan horietan trebeagoak direlako (garbitzaile, esaterako). Horrela, lan arloan genero-berdintasunaren aldeko politikak bultzatu badira ere, helburu iheskorra izaten jarraitzen duela esan daiteke, gutxitzen doan arren, dirauen desberdintasunak indartu egiten baititu behin eta berriz emakumeei buruzko aurreiritziak eta gutxiespen-jarrerak lan arloan.\nLanaren zatiketa sexuala historiaurrean.\nHistoriaurrea milaka urtetan zehar luzatzen den garaia dela kontuan harturik eta, beraz, irizpide eta patroi finkoak ezartzea toki guztietan eta garai osorako eztabaidagarria bada ere, eredu zenbait proposatu dira lehenengo gizakien gizarteetan sortu zen lanaren zatiketa sexuala azaltzeko. Eredu hauek bi sailetan bana daitezke: alde batetik, eredu naturalak edo esentzialistak eta, bestetik, eredu historikoak edo sozialak, sexuen arteko diferentzia fisiko eta naturalak gutxiesten dituztenak. Eredu natural ezagunena \"ehiztari arraren eredua\" da. Horren arabera, ehiza eta gizonak ehizarako zuen abantaila naturala dago lanaren banaketa sexualaren sustraietan. Abantaila hau arren agresibitatean eta emakumeek, umeak zaintzeko beharra izaten dutenez, izaten duten mugikortasun txikiagoan datza. Ehizak janari gehiago eta, ondorioz, emakumeen ugalkortasun handiagoa dakar berarekin, emakumearengan gizonak ekarritako janariekiko dependentzia sorraraziz eta hasierako lanaren zatiketa indartuz: emakumearen dependentziak familia sortzea ekarriko du, araldia ezabatuz eta sexu harremanak janariak ekartzen dizkion gizonarekin soilik ukanez. Lila Leibowitz antropologoak beste eredu bat proposatu zuen, non ezaugarri naturalek ez, baizik eta ekoizpenaren dinamikak berak sorrarazi zuen lanaren banaketa sexuala. Leibowitzen iritziz, elikagai begetaletatik elikagai begetal-haragi dieta misto batera igaro zen hasiera batean, sexuen arteko lanaren zatiketarik gabe. Haragia jaten hasteak gizakien hilkortasuna murriztu eta biziraupena luzatu zuen. Horrela, gizabanakoak trebeago eta indartsuago bilakatu ziren eta, aldi berean, ehizak garrantzi handiagoa hartzen joan zen, prozesua indartuz. Modu horretan, gainera, gizabanako bakan batzuek soilik lan eginda talde osoarentzako janaria eskuratzen hasi ziren. Janariaren ugaritasunak sedentarismoa eta, horrekin batera, emakumeen ugalkortasun handiagoa ekarri zuen. Haurren hilkortasuna murriztu egiten zenez eta ehiza helduen jarduera espezializatua zenez, emakumeak haurrak eta gaztetxoak zaintzera behartuak izan ziren, ehizan hasiera batean ziharduten denbora hartuz. Espezializazioa giza talde batetik bestera ere gertatu zen eta horrela, taldeen arteko trukaketak abiarazi ziren. Hedapen prozesu batez, lanaren zatiketa sexuala talde guztietara zabaldu eta finkatu egiten da.\nEtxeko lana eta emakumeak.\nEtxeko lanak nagusiki emakumeen lana izaten jarraitzen du familia askotan. Etxeko lanaren ardura asimetrikoa azaltzeko teoria zenbait proposatu dira: teoria marxistatik emakumeen etxeko lana, ugalketa eta haurren zaintza barne, jabetza pribatuaren euskarri den familia-erakundearen bitartez kapitalismoak sorturikoa dela baieztatzen da, sozialismoarekin bukatuko dena; teoria marxista eta feminismoa uztartuz, bestelako diskurtsoak ere eratorri ziren 1970eko hamarkadatik aurrera, sistema sozioekonomikoaren egiturari baina, baita ere, gizon menderatzaileei egotziz etxeko lana emakumeei esleitzea; beste alde batetik, historian zehar ekonomiaren eskola neoklasikotik etxeko lana baztertu eta soilik saritutako lan \"produktiboa\" aztertu izan den arren, XX. mendearen bukaeratik familia eta etxeko lana baliagarritasunaren ikuspunturik aztertu dira, bereziki Gary Becker Ekonomiako Nobel Saridunaren eskutik, emakumeen etxeko lanetarako duten abantaila konparatiboa kontuan hartuz eta lan horren zatiketa familiaren baitan hartzen den erabaki arrazionalen multzoan sartuz..\nBeste alde batetik, etxeko lanaren zatiketa horrek emakumea lan-merkatuan nola txertatu den eragin du. Izan ere, emakumeak lan-merkatutik at egoteak, produkzio ekonomikoa gizonaren inguruan antolatzea ekarri eta beranduago emakumea sistema kapitalistako lan-indarra bilakatzean, gizonak utzitako zirrikituak soilik bete ditu, denbora partzialeko lanpostuetara, aldi baterako lan-kontratuetara eta beranduko kapitalismoan nagusitzen joan den hirugarren sektorera mugatuz askotan. Askotan etxekoen ardura ekonomikoa izateak pairatzen duten esplotazioa eta lan-prekarietatea indartu egin du gainera, XIX. mendeko enpresari ingeles honen testigantzak jasotzen duen bezala:"}
{"id": "341996", "revid": "17", "url": "https://eu.wikipedia.org/wiki?curid=341996", "title": "Lanaren zatiketa sexual", "text": ""}
{"id": "341998", "revid": "23317", "url": "https://eu.wikipedia.org/wiki?curid=341998", "title": "Araba Euskaraz Bandera", "text": "Araba Euskaraz Bandera Arabako Errioxako Lapuebla de Labarca herrian jokaturiko estropada bi izan ziren, bertan egindako Araba Euskaraz ikastolen jaien barnean antolatuak. Ebro ibaian jokatu ziren estropadak.\nAraba Euskaraz 1994.\n\"Non eta mugan\" goiburuarekin antolaturiko jai hartan, honako hau izan zen sailkapen orokorra:\nAraba Euskaraz 1999.\nEkainaren 20an izan zen, eta \"Uztaz uzta, alez ale\" goiburua zuen jaiak. Hasieran kanporaketak izan ziren eta Kaiku eta Hernani iritsi ziren finalera. 1800 metrotako distantzia egin zuten eta 6 ziaboga izan zituzten."}
{"id": "342000", "revid": "23317", "url": "https://eu.wikipedia.org/wiki?curid=342000", "title": "Batera Ikurrina", "text": "Batera Ikurrina Batera elkarteak euskal presoen alde Portugaleten antolaturiko bi estropada izan ziren."}
{"id": "342004", "revid": "23317", "url": "https://eu.wikipedia.org/wiki?curid=342004", "title": "Kilometroak Bandera", "text": "Kilometroak Bandera Gipuzkoako ikastolen Kilometroak jaien laguntzarako antolaturiko estropadak dira.\nKilometroak 1997: Pasaia-Lezo.\nBi jardunaldi izan zituen Banderak eta Uztailaren 30 eta 31ean jokatu zen. Lehenengoan Orio nagusitu zen, Traineruen Euskal Ligara sailkatzeko ere balio izan zuen erlojupekoan. Bigarren jardunaldian berriz Donibaneko Arraunlariak izan zen garailea. Bi jardunaldietako denborak batzean ordea Trintxerpe izan zen Banderaren irabazlea. Aipatu behar da elkarte batzuek uko egin ziotela bigarren jardunaldia jokatzeari, estropada kopuru handia argudiatuz, tartean lehenengo eguneko irabazlea izan zen Oriok.\nPasaiako taldeen kolaborazioa estua izan zen, lehenengo eguna San Pedrok antolatu zuen eta bigarrena Donibanekok. Urte hartan ez ziren San Pedroko eta Pasaiako Banderak jokatu.\nKilometroak 2000: Azpeitia.\nAzpeitiako Kilometroetako estropada Zumaiako uretan jokatu zen Ekainaren 4ean. Bitxikeria bezala aipatu Mutriku Arraun Taldeak bere historian trainerua uretaratu zuen lehen estropada izan zela."}
{"id": "342005", "revid": "512", "url": "https://eu.wikipedia.org/wiki?curid=342005", "title": "Kyleakin", "text": "Kyleakin (Eskoziako gaeleraz \"Caol \u00c0cain\") Eskoziako mendebaldeko Skye uhartean dagoen udalerri bat da, Highland eskualdean. Hain zuzen ere, lur lehorrean dagoen Kyle of Lochalsh udalerriarekin parez-apre dago, bi herriak Skye Bridge zubiak elkartzen dituelarik."}
{"id": "342006", "revid": "105290", "url": "https://eu.wikipedia.org/wiki?curid=342006", "title": "Ibilaldia Bandera", "text": "Ibilaldia Bandera Bizkaiko Ikastolen jaia den Ibilaldia kostaldeko herrietan ospatu den aldi batzuetan jokatu den estropada da. Gaur arte bi ekitaldi izan ditu eta bietan etxeko taldea nagusitu da.\nIbilaldia 1995: Santurtzi.\nSanturtziko \"Bihotz Gaztea\" ikastolak antolaturiko Ibilaldia jaiaren barnean jokaturiko estropada izan zen. Hona hemen sailkapena lehen bost postuetan:\nIbilaldia 2013: Portugalete.\nPortugaleteko \"Asti Leku\" ikastolak maiatzaren 26an antolaturiko Ibilaldia jaiaren barnean jokaturiko estropada izan zen. Hona hemen sailkapena lehen postuetan:"}
{"id": "342009", "revid": "23317", "url": "https://eu.wikipedia.org/wiki?curid=342009", "title": "Korrika Bandera", "text": "Korrika Bandera Korrika ekitaldiaren izenean birritan jokatu den traineru estropada da.\nDonostia 1999.\n1999ko martxoaren 28an Korrika Donostian bukatzearekin batera jokatu zen estropada da. Kaiku izan zen irabazlea.\nPortugalete 2013.\n2013ko maiatzaren 26an Portugaleten jokatu zen eta etxeko trainerua izan zen irabazlea."}
{"id": "342010", "revid": "23317", "url": "https://eu.wikipedia.org/wiki?curid=342010", "title": "Bilboko Bandera", "text": "Bilboko Bandera Bilbon TKE Ligarako antolatzen den estropada da.\nEmakumezkoen Banderak.\nEmakumezkoen Traineru Ligaren barnean jokatzen da."}
{"id": "342012", "revid": "6327", "url": "https://eu.wikipedia.org/wiki?curid=342012", "title": "Bertako behi", "text": ""}
{"id": "342013", "revid": "13403", "url": "https://eu.wikipedia.org/wiki?curid=342013", "title": "Galiziarrak", "text": ""}
{"id": "342014", "revid": "23317", "url": "https://eu.wikipedia.org/wiki?curid=342014", "title": "Insalus Bandera", "text": "Insalus Bandera Donostian 2001ean eta Lekeition 2002an jokatu ziren estropada bereziak izan ziren. Taldeek ez zituzten beren ohiko kolorek erabiltzen, esate baterako. Esan bezala ideiak ez zuen jarraipenik izan eta bi ekitaldi baino ez zituen izan.\nSailkapena.\nGipuzkoa eta Bizkaiako bina traineruk hartzen zuten parte traineru zein trainerillatan. Traineruei dagokienez 2001eko ekitaldirako El Diario Vasco Bandera erabili zen. Bigarren bizkaitarra zen Urdaibaik uko egin zion parte hartzeari eta beraz Isuntza sartu zen. 2002ko sailkapena berriz 2001eko Gipuzkoako Txapelketaren arabera egin zen gipuzkoarren artean, eta El Corte Ingles Banderaren arabera bizkaitarren kasuan.\nTrainerillei dagokienez txapelketa probintzialak izan ziren sailkatzeko erabilitako probak.\n2001.\nDonostiako uretan izan zen uztailaren 22an. Honako hauek izan ziren sailkapen orokorrak:\n2002.\nLekeition jokatu zen uztailaren 21ean. Honako hauek izan ziren sailkapen orokorrak:"}
{"id": "342015", "revid": "688", "url": "https://eu.wikipedia.org/wiki?curid=342015", "title": "Palinpsesto", "text": "Palinpsesto hitza grezieratik dator (\"\u03c0\u03b1\u03bb\u03af\u03bc\u03c8\u03b7\u03c3\u03c4\u03bf\u03bd\", euskaraz \u201cberriro grabatua\u201d). Hitz honek ondoren ezabatutako beste idazkeren aztarnak erakusten dituzten eskuizkribuak definitzen ditu. Horrek esan nahi du hasiera batean testu bat idatzi zela baina, denboraz, aurrekoa kendu ondoren, eskuizkribu bera erabilia izan zen testu berri bat idazteko.\nGarai batzuetan praktika hau nahi ohikoa izan. Horren zergatia materialen eskasiaren egoeraz bilatu beharko genuke. Esaterako VII. mendean hasita XII. mende arte papiro eskasia handia izan zen eta eskaera handia zegoen; bestetik pergaminoa eskasa zen baita ere eta papera ia ezezaguna.\nJatorrizko testuak berreskuratzeko teknika desberdinak erabili izan dira, eskuizkribuen araberakoak. Oso teknika ohikoa da, esaterako Giobert tindaketa, amoniako-sulfidratoa erabiliz. Zenbait kasutan argia eta materialaren transparentziaren bidez ahal da jatorrizko testua berreskuratzea.\nPalinpsesto batzuk oso ezagunak egin dira:"}
{"id": "342017", "revid": "98220", "url": "https://eu.wikipedia.org/wiki?curid=342017", "title": "L'Estartit", "text": "L'Estartit, Kataluniako Baix Empord\u00e0 eskualdean dagoen Torroella de Montgr\u00ed udalerriko kostaldeko herri bat da. 2009an 3.571 biztanle zituen. Udalerri honetatik kilometro batera Medas uharteak daude."}
{"id": "342019", "revid": "11782", "url": "https://eu.wikipedia.org/wiki?curid=342019", "title": "Els Ports", "text": ""}
{"id": "342020", "revid": "1545", "url": "https://eu.wikipedia.org/wiki?curid=342020", "title": "Ports", "text": "Els Ports Valentziar Herrialdeko eskualdea da, hiriburutzat Morella duena. Iparraldean Matarranya du, ekialdean Baix Maestrat, hegoaldean Alt Maestrat eta mendebaldean Aragoiko Maestrazgo.\nEskualdeak 13 udalerri ditu, 903,90\u00a0km\u00b2ko azalera du eta 2008an 5.266 biztanle zituen.\nEskualde historiko-naturalak.\nGaur egungo eskualdea Ports de Morella eskualde natural-historikoarekin bat egiten du hein handi batean. Desberdintasun bakarra Cat\u00ed eta Vilafranca egungoan ez egotean datza, Alt Maestraten sartu baitzituzten.\nBeste aldetik, Tinen\u00e7a de Benifass\u00e0 azpieskualdeak (Castell de Cabres, la Pobla de Benifass\u00e0 eta Rossell udalerriko Bel herria) harreman estua izan du eta du Morella eta bere eskualdearekin baina ofizialki Baix Maestraten dago gaur egun.\nHizkuntza.\nEskualde osoan katalana da tokiko hizkuntza, Olocau del Reyn izan ezik; herri honetan aragoieraren eraginpeko espainiera da. Ports Valentziar Herrialdean katalan hiztun portzentajerik handiena duen eskualdea da (%90etik gora)."}
{"id": "342022", "revid": "119347", "url": "https://eu.wikipedia.org/wiki?curid=342022", "title": "Shannon (Clare konderria)", "text": "Shannon edo Shannon Udalerria (irlanderaz \"Sionainn\" edo \"Baile na Sionnainne\"), Irlandako mendebaldean dagoen Clare konderriko udalerri bat da. Shannon ibaiaren isatsadarrean kokatua dago. Udalerri estatusa 1982ko urtarrilaren 1an jaso zuen, 2011an 9.673 biztanle zituelarik.\nUdalerria Limerick eta Ennis hirien artean kokatua dago, bi hiri horiek elkarlotzan dituzten N19 eta N18/M18 errepideek zeharkatzen dutelarik. Bestalde, Shannon aireportua nahiz Newmarket-on-Fergus udalerria hurbil ditu, bai eta izen bereko industrialdea ere.\nHistoria.\nShannon herri oso berria da, izan ere 1960ko hamarkadan sortu baitzen Shannon aireportuaren ondoko paduratan. Industrialde handia ere eratu zenez populazioak berehala egin zuen gora eta gaur egun konderriko bigarren hiria da Ennis hiriburuaren atzetik. Mundu mailako 110 konpainiak bertan ezarri dituzte lantegi eta bulegoak."}
{"id": "342023", "revid": "6327", "url": "https://eu.wikipedia.org/wiki?curid=342023", "title": "Sasanidar Inperioa", "text": ""}
{"id": "342024", "revid": "6327", "url": "https://eu.wikipedia.org/wiki?curid=342024", "title": "Sasaniar", "text": ""}
{"id": "342025", "revid": "6327", "url": "https://eu.wikipedia.org/wiki?curid=342025", "title": "Sasani", "text": ""}
{"id": "342029", "revid": "11782", "url": "https://eu.wikipedia.org/wiki?curid=342029", "title": "El Forcall", "text": ""}
{"id": "342030", "revid": "11782", "url": "https://eu.wikipedia.org/wiki?curid=342030", "title": "Olocau del Rei", "text": ""}
{"id": "342031", "revid": "11782", "url": "https://eu.wikipedia.org/wiki?curid=342031", "title": "Sorita de Morella", "text": ""}
{"id": "342032", "revid": "11782", "url": "https://eu.wikipedia.org/wiki?curid=342032", "title": "Sorita del Maestrat", "text": ""}
{"id": "342033", "revid": "11782", "url": "https://eu.wikipedia.org/wiki?curid=342033", "title": "La Tolella", "text": ""}
{"id": "342035", "revid": "1340", "url": "https://eu.wikipedia.org/wiki?curid=342035", "title": "Requena-Utiel", "text": "Requena-Utiel edo La Plana d'Utiel-Requena (espainieraz eta valentzieraz gehien erabiltzen diren izenak) Valentziako Erkidegoko eskualdea da; eskualdea osatzen duten herri gehienak historikoki gaztelarrak izan dira. Iparraldean eta mendebaldean Gaztela-Mantxa du, ipar-ekialdean Serranos, ekialdean Hoya de Bu\u00f1ol eta hegoaldean Valle de Cofrentes.\nEskualdeak 9 udalerri ditu, 1.725,90\u00a0km\u00b2ko azalera du eta 2007an 39.386 biztanle zituen. Hiriburu tradizionala, eskualdearen erdialdean kokatua Utiel da baina azken hamarkadetan Requenak hartu dio aurrea biztanlerian eta hiriburutzat jotzen da. Horren ondorioz bikoiztasun honetan oinarritutako hainbat izen ematen zaio eskualdeari: espainieraz Requena-Utiel eta Utiel-Requena (geografikoki Plana de Utiel, Meseta de Requena...), valentzieraz Plana d'Utiel, Plana d'Utiel-Requena eta Plana de Requena-Utiel.\nHizkuntza eta historia.\nValentziako Erkidegoan eskualde honek aparteko berezitasunak ditu. Hizkuntza aldetik tokiko hizkuntza valentziera ez den gainontzeko eskualde gehienekiko desberdintasuna aragoieraren eragin falta da, historiaren isla den ezaugarria: gaur egungo Requena-Utielen biltzen diren herri gehienak Gaztelako Erresumakoak izan ziren eta administrazioz ere Gaztelan (Gaztela Berrian, Cuencako probintzian hain zuzen) egon ziren 1851 arte.\nBi salbuespen daude: Sinarcas eta Chera, valentzierazko hiztunak izan gabe, historikoki Valentziako Erresuman egon ziren, ez Gaztelan eta Serranos eskualdearekin harreman estuak izan dituzte. Beste zazpi udalerriak Cuencako probintziatik Valentziakora pasatzea 1833ko Espainiaren banaketa administratiboari eginiko aldaketa handiena izan da."}
{"id": "342036", "revid": "11782", "url": "https://eu.wikipedia.org/wiki?curid=342036", "title": "Utiel-Requena", "text": ""}
{"id": "342037", "revid": "11782", "url": "https://eu.wikipedia.org/wiki?curid=342037", "title": "Plana de Utiel", "text": ""}
{"id": "342038", "revid": "11782", "url": "https://eu.wikipedia.org/wiki?curid=342038", "title": "Meseta de Requena", "text": ""}
{"id": "342039", "revid": "11782", "url": "https://eu.wikipedia.org/wiki?curid=342039", "title": "Plana d'Utiel", "text": ""}
{"id": "342040", "revid": "11782", "url": "https://eu.wikipedia.org/wiki?curid=342040", "title": "Plana d'Utiel-Requena", "text": ""}
{"id": "342041", "revid": "11782", "url": "https://eu.wikipedia.org/wiki?curid=342041", "title": "Plana de Requena-Utiel", "text": ""}
{"id": "342044", "revid": "512", "url": "https://eu.wikipedia.org/wiki?curid=342044", "title": "Papag", "text": "Papag, Pabhag edo Babak II.a (150-222) Pertsiako Fars probintziako erregea izan zen III. mendearen hasieran.\nSasanen semea zen, beranduago Pertsiar Inperioa gobernatuko zuen sasaniar dinastiaren sortzailea izan zena, beste egileren batzuk Sasan Papag Artaban IV.aren \"marzeban\"a (izaera militarreko probintzia bateko gobernaria) zenean Papagen ordezkari militarra zela dioten arren. Bertsio honen arabera, Papagek Sasanen bekokitik irtetzen zela amestu zuen, eta hau Irango errege mitikoen ondorengoa zela jakitean, bere senide izan nahi izan zuen eta bere alaba eman zion emazte gisa. Ametsa bete egin zen, ezkontza honetatik sasaniar dinastia sortu izanaren zentzuan.\nRodak izeneko erreginarekin Ardashir I.a izan zuen, Partiar Inperioko azken Shahanshah edo enperadorea zen Artaban IV.a garaitu zuena, Sasaniar Inperioa sortuz."}
{"id": "342045", "revid": "512", "url": "https://eu.wikipedia.org/wiki?curid=342045", "title": "Artaban IV.a", "text": "Artaban IV.a (163-227) Partiar Inperioko arsazidar dinastiako azken erregea izan zen, Pertsian ohikoa zen bezala, Shahanshah bezala titulatua.\nVologeso V.aren semea zen, honen oinordeko izan zelarik Partiako tronuan 213an bere anaia Vologeso VI.aren aurka borrokatu ondoren. Bere ama, Kujisuni izenekoa, Kaukasoko Iberiako printzesa bat zen.\nErromatar Inperioari aurre egin zion, Karakala eta Makrino enperadoreen tropen aurka garaipena lortuz. Baina, 224an, egungo Iran den Fars probintziako gobernaria zen Asdaxir I.a partiar boterearen aurka matxinatu zen, eta Hormizdaganeko guduan garaitu zuen, lurralde hartan laurehun urte baino gehiagoz erreinatu zuen Inperioari amaiera emanez eta Sasandar Inperioa sortuz. Artavasdes izeneko usurpatzaile bat partiarren erregealdia jarraitzen saiatu zen, baina, handik urte bete ingurura hil zen.\nTradizioak dioenez, Ziyanak izeneko bere alaba bat Ardaxir I.arekin ezkondu zen, sasandar dinastia berria legitimatuz."}
{"id": "342046", "revid": "336", "url": "https://eu.wikipedia.org/wiki?curid=342046", "title": "Merkataritza-funts", "text": "Enpresa baten ekonomian eta kontabilitatean, merkataritza-funtsa (edo ingelesez \"goodwill\") enpresa batek sortzen dituen irabazien balio eguneratua da. Enpresaren ibilgetu ukiezinen balioa hainbat faktorek baldintzatzen dute: bezeroak, eraginkortasun, antolakuntza, kreditua, esperientzia... Hauei esker errentagarritasun handiagoa lortu dezake entitateak, aktibo korronteak ematen dituen irabaziez gain."}
{"id": "342047", "revid": "17", "url": "https://eu.wikipedia.org/wiki?curid=342047", "title": "Merkataritza-fondo", "text": ""}
{"id": "342048", "revid": "512", "url": "https://eu.wikipedia.org/wiki?curid=342048", "title": "Anton\u00edn Mrkos", "text": "Anton\u00edn Mrkos (txekieraz ahoskatua; St\u0159emchov\u00ed, 1918ko urtarrilak 27-Praga, 1996ko maiatzak 29) txekoslobakiar astronomo bat izan zen.\n18 hilabete eman zituen Antartikan 1950eko hamarkadako sobietar espedizio bateko kide bezala, aurora australa eta beste fenomeno batzuk aztertzeko asmoz. Skalnat\u00e9 Pleso Behatokian ere lan egin zuen.\n18D/Perrine-Mrkos, 45P/Honda-Mrkos-Pajdusakova, 124P/Mrkos eta 143P/Kowal-Mrkos aldikako kometak aurkitu edo elkaraurkitu zituen C/1957 P1 ez aldikako kometa dizdiratsua ere aurkitu zuen (garaiko izendapenez 1957d Kometa).\nAsteroide ugari ere aurkitu zituen, horien artean Amor familiako 5797 Bivoj eta 3451 Mentor troiar asteroidea. 1832 Mrkos asteroidea bere omenez izendatu zen."}
{"id": "342051", "revid": "201", "url": "https://eu.wikipedia.org/wiki?curid=342051", "title": "Suspense (generoa)", "text": ""}
{"id": "342052", "revid": "201", "url": "https://eu.wikipedia.org/wiki?curid=342052", "title": "Suspentse", "text": ""}
{"id": "342053", "revid": "6327", "url": "https://eu.wikipedia.org/wiki?curid=342053", "title": "Sasaniak", "text": ""}
{"id": "342054", "revid": "512", "url": "https://eu.wikipedia.org/wiki?curid=342054", "title": "143P/Kowal-Mrkos", "text": "143P/Kowal-Mrkos gure eguzki-sistemako aldikako kometa bat da. 1984ko apirilak 23an aurkitu zuten Anton\u00edn Mrkos txekoslovakiar astronomoak eta Charles Thomas Kowal estatubatuarrak aurkitu zuten. Bere behin-behineko izendapen zientifikoa 1984 JD zen."}
{"id": "342055", "revid": "105290", "url": "https://eu.wikipedia.org/wiki?curid=342055", "title": "Skalnat\u00e9 Pleso Behatokia", "text": "Skalnat\u00e9 Pleso Behatokia (eslovakieraz Observat\u00f3rium Skalnat\u00e9 pleso) Eslovakiako behatoki astronomiko bat da. Behatoki meteorologiko bat ere bada. Tatransk\u00e1 Lomnicatik gertu dago bere Nazioarteko Astronomia Elkarteko behatoki kodea 056 da. Bere izenak \"Laku Harritsua\" esan nahi du.\nBehatokiak Skalnate Pleso Zeruko Atlasa sortzen du, Anton\u00edn Be\u010dv\u00e1\u0159ren lana dena."}
{"id": "342057", "revid": "56334", "url": "https://eu.wikipedia.org/wiki?curid=342057", "title": "Lalaith", "text": "Lalaith Tolkienen legendarium ospetsuko fikziozko pertsonaia bat da.\nLalaith, jatorrizko izena Urwen zuena, H\u00farinen eta Morwenen bigarren alaba izan zen, eta T\u00farin Turambarren arreba txikia. Bere ezizena, sindarinez \"ile\"a esan nahi duena, bere bizitza laburrean ezagutu zuten guztiek eman zioten honako honegatik: \"Bere ilea zelaietan izan zituen belarretako lili horiak bezalakoa zen, eta bere barrea bere aitaren etxe atzeko muinoetatik kantuka igarotzen ziren errekazto alaien soinua bezalakoa zen. Nen Lalaith izena jaso zuen, eta gero, etxeko pertsona guztiek Lalaith haurra deitu zuten\".\nHurinek elfoen alaba bat zirudiela zioen, hain baitzen ederra. Baina, hiru urte zituela, Hats Beltzaren ondorioz, Melkorrek haize kirastunak jeitsiarazi zituen herrialde hartan, eta Lalaith hil egin zen, Hadorren etxeko beste gazte asko bezala. Lalaithen heriotzak bere anaiagan ezinegon handia sorrarazi zuen, dolumin kantu bat sortzeko saiakeran harpa hautsi izateraino. Ondorioz, eskua iparralderantz altxa zuen, zuzenean Melkor desafiatuz."}
{"id": "342058", "revid": "90204", "url": "https://eu.wikipedia.org/wiki?curid=342058", "title": "Helen Prejean", "text": "Helen Prejean (Baton Rouge, Louisiana, 1939ko apirilaren 21) estatubatuar moja katolikoa eta heriotza zigorraren aurkako ekintzaile nabarmena da.\n1957an Saint-Joseph kongregazioan sartu zen. Bizitza New Orleanseko behartsuei laguntzen ematera deliberaturik, 1981ean hiri horretako presondegian hasi zen lanean. Era horretan, bi nerabe hiltzeagatik heriotza zigorrera kondenaturik zegoen Patrick Sonnier ezagutu zuen. Sonnierren aholkulari espiritual bilakatu zen, eta lagun egin zion aulki elektrikoan hil zuten arte.\nEsperientzia horiek oinarri harturik, eta heriotza zigorarren aurka borrokatzeko helburuarekin, 1994n \"Dead man walking\" liburua argitaratu zuen. 1996an Tim Robbinsek liburua \"zinemara egokitu zuen\", arrakasta handiz. Ahizpa Helenen rola antzeztu zuen Susan Sarandonek emakumezko aktore onenaren Oscar Saria jaso zuen. \"Dead man walking\" liburuan oinarriturik Terrance McNally eta Jake Heggiek idatzitako opera, berriz, 2000an jokatu zen lehen aldiz\nHelen Prejeanek heriotza zigorra ezeztatzearen aldeko hainbat ekinaldi sustatu ditu. Horrez gain, indarkeriaren biktimei laguntzen dien \"Survive\" taldearen fundatzailea da. 2004an bere bigarren liburua argitaratu zuen: \"The Death of Innocents: An Eyewitness Account of Wrongful Executions\". Bertan, bere ustez errugabeak ziren bi gizonen (Dobie Gillis Williams eta Joseph O'Dell) exekuzioaren historia kontatzen du."}
{"id": "342059", "revid": "23317", "url": "https://eu.wikipedia.org/wiki?curid=342059", "title": "2012ko Kontxako Bandera", "text": "2012ko Kontxako Bandera gizonezkoentzat Banderaren 117. ekitaldia izan zen, eta emakumezkoentzat Banderaren 5.a.\nGizonezkoak.\nKaikuk nagusitasun osoz irabazi zuen Bandera. Lehen jardunaldian 3 segundoko zigorra ezarri zioten arrauna hautsi eta estropada geldiarazteagatik.\nAipatzekoa da Chapela bere historian lehenengoz sailkatu zela Kontxako estropadarako.\nSailkapen estropada ere Kaikuk irabazi zuten bosgarren aldiz, Urdaibai bigarrenari 15 segundo aterata. Guztira 24 traineruk hartu zuten parte, 9 gipuzkoarrek, 8 bizkaitarrek, 5 kantabriarrek eta 2 galiziarrek.\nEmakumezkoak.\nFaboritoa Zumaia bazen ere bosgarren aldiz jarraian galiziarrak gailendu ziren, batez ere lehenengo jardunaldian zumaiarrek estropada kaxkarra egin baitzuten.\nAipatu behar da bigarren jardunaldian hiru traineruk aurrez zegoen denborarik onena hobetu zutela. Errekor berria beraz Zumaiak ezarri zuen 10:35:62 denborarekin. Bi egunetakoa galiziarrek dute, 21:13:32."}
{"id": "342061", "revid": "105290", "url": "https://eu.wikipedia.org/wiki?curid=342061", "title": "1857 Parchomenko", "text": "1857 Parchomenko asteroide gerrikoan aurkitutako 1857. asteroidearen izena da. 1971ko abuztuak 30ean aurkitu zuen Tamara Smirnovak Nauchnyjetik. Bere behin-behineko izendapen zientifikoa 1971 QS1 zen. Bere izena Praskovia Georgievna Parchomenko errusiar astronomoagatik jasotzen du."}
{"id": "342062", "revid": "105290", "url": "https://eu.wikipedia.org/wiki?curid=342062", "title": "1858 Lobachevskij", "text": "1858 Lobachevskij asteroide gerrikoan aurkitutako 1858. asteroidearen izena da. 1972ko abuztuak 18an aurkitu zuen Liudmila Zhuravlyovak Nauchnyjetik. Bere behin-behineko izendapen zientifikoa 1972 QL zen. Bere izena Nikolai Lobatxevskigatik jasotzen du."}
{"id": "342063", "revid": "105290", "url": "https://eu.wikipedia.org/wiki?curid=342063", "title": "1859 Kovalevskaya", "text": "1859 Kovalevskaya asteroide gerrikoan aurkitutako 1859. asteroidearen izena da. 1972ko irailak 4an aurkitu zuen Liudmila Zhuravlyovak Nauchnyjetik. Bere behin-behineko izendapen zientifikoa 1972 RS2 zen. Bere izena Sofia Kovalevskaya errusiar matematikaria gatik jasotzen du."}
{"id": "342064", "revid": "512", "url": "https://eu.wikipedia.org/wiki?curid=342064", "title": "1860 Barbarossa", "text": "1860 Barbarossa asteroide gerrikoan aurkitutako 1860. asteroidearen izena da. 1973ko irailak 28an aurkitu zuen Paul Wild suitzar astronomoak Zimmerwaldetik. Bere behin-behineko izendapen zientifikoa 1973 SK zen. Bere izena Frederiko I.a Germaniako Erromatar Inperio Santukoa enperadoreagatik jasotzen du, Bizargorri ezizena jasotzen zuena."}
{"id": "342065", "revid": "512", "url": "https://eu.wikipedia.org/wiki?curid=342065", "title": "Liudmila Zhuravliova", "text": "Liudmila Vasilievna Zhuravliova (errusieraz \u041b\u044e\u0434\u043c\u0438\u043b\u0430 \u0412\u0430\u0441\u0438\u043b\u044c\u0435\u0432\u043d\u0430 \u0416\u0443\u0440\u0430\u0432\u043b\u0451\u0432\u0430, eta ukraineraz \u041b\u044e\u0434\u043c\u0438\u043b\u0430 \u0412\u0430\u0441\u0438\u043b\u0456\u0432\u043d\u0430 \u0416\u0443\u0440\u0430\u0432\u043b\u044c\u043e\u0432\u0430, 1946ko maiatzak 22) ukrainar astronomo bat da, aurretik sobietarra. Krimeako Astrofisika Behatokian lan egiten du. 1995eko maiatzean Berezovon sortu zen \"Prince Clarissimus Aleksandr Danielovitx Menshikov\" fundazioaren Krimeako adarreko presidentea ere bada.\nOso karrera oparoa izan du, berrehun asteroide baino gehiago aurkituz, horien artean 4086 Podalirius eta 2374 Vladvysotskyj troiar asteroideak. Zhuravlyova Harvard Unibertsitateak eginiko planetoideen aurkitzaileen zerrendako 45. postuan dago."}
{"id": "342066", "revid": "1545", "url": "https://eu.wikipedia.org/wiki?curid=342066", "title": "Tatransk\u00e1 Lomnica", "text": "Tatransk\u00e1 Lomnica (, ) Tatra Garaiak mendilerroaren eslovakiar zatian dagoen herri bat da. Eskia eta zeharkaldiak egiteko moduko tokia da, Lomnick\u00fd \u0161t\u00edteko kablezko autoagatik ezagunagoa, Europako handienetako bat eta bi geltokien arteko euskarri faltagatik nabarmengarria. Tatransk\u00e1 Lomnica Tatra Trenbide Elektrikoaren helmugetako bat da, Star\u00fd Smokovecekin lotzen duena.\nTatransk\u00e1 Lomnica Vysok\u00e9 Tatry udalerriaren hiru banaketa administratiboetako bat ere bada, aipaturiko Star\u00fd Smokovec eta \u0160trbsk\u00e9 Plesorekin batera.\nEski estazioa.\n11 kilometro eskiagarri ditu, 2 telekabina eta 2 teleaulki. 2196 metroko altueratik eskiatu daiteke Lomnicken zehar, Tatransk\u00e1 Lomnicaraino 6 kilometro jeitsiz."}
{"id": "342067", "revid": "512", "url": "https://eu.wikipedia.org/wiki?curid=342067", "title": "Maragater\u00eda", "text": "Maragater\u00eda Leongo probintzian (Espainia) dagoen eskualdea da, probintziaren hego-mendebaldean kokatuta zehazki. \"Pa\u00eds de los Maragatos\" izena ere hartzen du, eta antzinean \"La Somoza\". 710,41 km\u00b2-ko azalera dauka eta 2011an 14.876 biztanle zituen (20.94 bz/km\u00b2), \"maragato/-a\" deituak.\nIparraldean La Cepeda, hegoaldean La Valduerna, mendebaldean El Bierzo eta La Cabrera eta ekialdean La Vega del Tuerto eta berriro La Valduerna eskualde mugakideak ditu.\nBestela, zortzi udalerrik osatzen dute, Astorga (populatuena), Brazuelo, Lucillo, Luyego, Santa Colomba de Somoza, Val de San Lorenzo eta Santiago Millas-ek hain zuzen ere.\nKultura.\nGaztelania hizkuntza nagusia den arren, leonesa ere hitz egin dute bertakoek historian zehar, gaur egun galbidean dagoen arren.\nKultura agerpenei dagokienez, ezkontza burutzeko modu tradizionala (\"Boda Maragata\") aipatzekoa da. Gastronomia arloan, \"Cocido maragato\" delakoa ezaguna da, baita zerbitzatzeko modua ere: okelarekin hasi, barazkiekin segi eta zoparekin amaitu."}
{"id": "342068", "revid": "512", "url": "https://eu.wikipedia.org/wiki?curid=342068", "title": "Patinete", "text": "Patinetea hankari eraginez mugitzen den jolaserako ibilgailua da, 2, 3 edo 4 gurpil txiki eta norabidez aldatzeko eskulekua dituena."}
{"id": "342072", "revid": "105290", "url": "https://eu.wikipedia.org/wiki?curid=342072", "title": "Ultra-Trail du Mont-Blanc", "text": "Ultra-Trail du Mont-Blanc (UTMB siglaz ere ezaguna), Frantziatik, Italiatik eta Suitzatik zehar doan mendi lasterketa da. Urtean behin jokatzen da, eta Mont Blanceko mendiguneari bira ematean datza, hau da, 166 km eginez, 9600 m-ko igoera metatuta, itsas mailatik 2500 m-ko garaiera igotzen den eta aipatu hiru herrialdeak zeharkatzen dituen ultramaratoia da. Kokapenak (Chamonix-Mont-Blanc) ematen dion mendizale giroak, zailtasunak, historiak eta parte-hartzaileen maila altuak egiten dute garrantzitsu eta ospetsu.\n\"Ultra-Trail du Mont-Blanc\" lasterketaren ondoan beste hiru lasterketa sortu dira, distantzia eta zailtasun ezberdinekoak.\nKanpo estekak.\nUTMB webgune ofiziala "}
{"id": "342073", "revid": "37543", "url": "https://eu.wikipedia.org/wiki?curid=342073", "title": "Ultra Trail du Mont-Blanc", "text": ""}
{"id": "342075", "revid": "201", "url": "https://eu.wikipedia.org/wiki?curid=342075", "title": "Ebers papiroa", "text": "Ebers Papiroa ezagutzen diren idatzi mediku zaharrenetariko bat da. Bere jatorria Antzinako Egipton dauka, gutxi gora-behera K.a. 1500.urtean. Bere data Amenofis I.a erregearen agintaritzaren 8.urtekoa da, XVIII. dinastia.\nEdwin Smithek topatu zuen momia batekin batera Assasifen hilobian, Luxorren 1862. urtean. Gero, Georg Ebers Alemaniako egiptologoak eskuratu zuen, papiroa itzuli eta izena eman zion. Gaur egun papiroa Leipzigeko Unibertsitateko liburutegian gordetzen da.\nPapiroa.\nBere luzeera 20,25m_takoa da eta bere zabalera 30cm_takoa. Idazkera hieratikoa da eta 20-22 ilaratako 110 zutabeetan antolatzen da testua. Kristo aurreko 1500 urte inguruan idatzita omen dago, baina baliteke testu zaharragoen kopia bat izatea, K.a. 3400 urtekoak. Beraz, gaur egun kontserbatzen den testu mediko zaharrenetariko bat da.\nJakintza medikoa.\nGaur egungo Antzinako Egiptoko medikuntzaren lekukorik handiena da, bertan 700 bat formula magistral eta erremedio azaltzen dira. Haien artean hainbat sorginketa topatzen dira, hauen helburua eritasunaren sortzaileak ziren deabruak kanporatzea omen zen. Baina horretaz gain, adierazgarria da baita ere behaketarako zuten ohitura enpirikoa.\nPapiroak \"Bihotzaren tratatua\" dauka. Bertan bihotza odol-sistemaren erdialdea bezala deskribatzen da, non odol-hodi ezberdinak batzen diren. Hauetatik gorputzaren jariakin guztiak garraiatzen dira, hala nola, odola, malkoak, gernua, semena, etab. Beste gai batean alterazio mentalak azaltzen dira, depresioa eta dementzia batez ere. Ginekologia eta Obstetriziaren arloan azalpen ugari daude, hauen arten kontrazepzio metodoak, haurdunaldiaren diagnostikorako argibideak eta hainbat arazo ginekologiko topatzen dira. Dermatologia, urologia, digestio aparatua eta hainbat tratamendu kirurgikoaz ere mintzatzen da."}
{"id": "342076", "revid": "105290", "url": "https://eu.wikipedia.org/wiki?curid=342076", "title": "Zentro (geometria)", "text": "Geometrian, irudi geometriko baten zentroa (grekotik: \"\u03ba\u03ad\u03bd\u03c4\u03c1\u03bf\") erdigunean dagoen puntua da.\nZirkuluak.\nZirkuluaren zentroa ertzaren (zirkunferentzia) puntuetatik distantziakidea den puntua da. Era berean, esferaren zentroa gainazalaren puntuetatik distantziakidea den puntua da, eta zuzenkiaren zentroa bi muturren erdigunea da.\nIrudi simetrikoak.\nSimetriadun irudi geometrikoetan, simetria-eragiketa bat aplikatu eta gero aldatu gabe geratzen den puntua da simetria-zentroa. Beraz, karratu, laukizuzen, erronbo edo erronboide baten zentroa diagonalen ebaki-puntua da. Era berean, elipsearen zentroa ardatzen ebaki-puntua da.\nTriangeluak.\nTriangeluaren kasuan, hainbat puntu dira triangeluaren zentroak: zirkunzentroa, barizentroa, intzentroa, eszentroa, ortozentroa, bederatzi puntuetako zirkunferentzia... Triangelu aldekidearen kasuan, horiek guztiak (eszentroa izan ezik) puntu bera dira: triangeluaren hiru simetria-ardatzen ebaki-puntua (oinarritik erpinerainoko distantziaren heren batera dago)."}
{"id": "342078", "revid": "105290", "url": "https://eu.wikipedia.org/wiki?curid=342078", "title": "Wallmapu", "text": "Wallmapu, Wall Mapu o Wajmapu (mapudungunez, \u00abmaputxe estatua\u00bb) maputxe nazioaren lurralde eremua da. Historikoki, maputxeak Amerikako Hego Konoko hainbat lurraldetan bizi izan dira: mendebaldean, Ozeano Barearen Hego Amerikako ertzeraino eta iparraldeko Mopocho ibaitik hegoaldeko Chilo\u00e9raino; eta ekialdean, Atlantikoaren Hego Amerikako ertzeraino eta iparraldeko Buenos Airestik hegoaldeko Patagoniaraino."}
{"id": "342079", "revid": "105290", "url": "https://eu.wikipedia.org/wiki?curid=342079", "title": "2012ko irailaren 26ko Hego Euskal Herriko greba orokorra", "text": "2012ko irailaren 26ko Hego Euskal Herriko greba orokorra ELA, LAB, ESK, CNT, CGT, STEE-EILAS, Hiru eta EHNE sindikatuek, hainbat gizarte erakunderekin batera, Mariano Rajoy presidentearen gobernuak iragarritako murrizketen aurkako greba da. Deialdiak ez zuten Langile Komisioak eta UGT sindikatuen atxikimendua jaso."}
{"id": "342080", "revid": "119347", "url": "https://eu.wikipedia.org/wiki?curid=342080", "title": "Vicente Amigo", "text": "Vicente Amigo Girol (Guadalcanal, 1967ko martxoaren 25a) espainiar gitarra-jotzaile eta musikagilea da, flamenko egiten duena.\nBiografia.\nSevillako Guadalcanal herrian jaio zen baina bere bizitza ia osoa Kordoban egin du. Zortzi urterekin oparitu zioten lehen gitarra eta \"El Tomate\" eta \"El Merengue\" bezalako musikariekin lehen urratsak eman ostean, Manolo Sanl\u00facar izan zen bere maisua urte askoan.\n1988an ekin zion bere ibilbide profesionalari. Lehiaketa ugari irabazi zituen eta horrek eman zion artista askorekin lan egiteko aukera. Bob Dylan, Keith Richards, Paco de Lucia, Phil Manzanera, Joe Cocker, Jack Bruce, Richard Thompson eta Robert Crayrekin oholtza elkarbanatzeko aukera izan du beste hainbaten artean.\nEstilo ezberdinak uztartzeko joera izan duen musikaria da eta bere konposizioek hori frogatzeko bidea ematen digute. Munduan zehar kontzertu ugari emateko aukera izan du bai bakarlari modura eta baita artista handien musikari modura ere. Bere bakarkako ibilbidean zortzi disko kaleratu ditu."}
{"id": "342081", "revid": "58701", "url": "https://eu.wikipedia.org/wiki?curid=342081", "title": "Diego Vasallo", "text": "Diego Vasallo Barruso (Donostia, 1966ko apirilaren 2a) donostiar musikari eta konposatzaile bat da. Hain bat musika genero arakatuz joan da (tecno, rock, bossa nova, jazz...). Gainera margolari espresionista bat eta komikizaletua ere bada.\nNagusiki Mikel Erentxun eta Juan Ramon Viles musikariekin batera Duncan Dhu pop musika talde ospetsua osatzeagatik ezaguna da."}
{"id": "342089", "revid": "11782", "url": "https://eu.wikipedia.org/wiki?curid=342089", "title": "Xera (Valentziako udalerria)", "text": ""}
{"id": "342090", "revid": "11782", "url": "https://eu.wikipedia.org/wiki?curid=342090", "title": "Sinarques", "text": ""}
{"id": "342092", "revid": "103793", "url": "https://eu.wikipedia.org/wiki?curid=342092", "title": "Ribera Alta (Valentzia)", "text": "La Ribera Alta Valentziar Herrialdeko eskualdea da. Iparraldean Hoya de Bu\u00f1ol, Horta Oest eta Horta Sud ditu, ekialdean Ribera Baixa, hegoaldean Costera eta mendebaldean Canal de Navarr\u00e9s.\nEskualdeak 35 udalerri ditu, 1.022,30 km\u00b2ko azalera du eta 2007an 223.467 biztanle zituen. Hiriburua Alzira da; hiri honek Algemes\u00ed eta Carcaixentekin batera 100.000 biztanletik gertu dagoen metropoli eremua osatzen du.\nHizkuntza eta historia.\nEskualde osoko tokiko hizkuntza katalana da Tousen izan ezik.\nGaur egun ezagutzen den bezala, eskualdeak Vall dels Alcalans (Alfarb, Catadau, Llombai, Montroi, Montserrat, Montserrat eta Tor\u00eds) azpieskualde historikoa ere hartzen du bere barnean, baita Tous eta Castell\u00f3 de la Ribera ere, bi hauek Ribera Alta eskualde historikoan ez zeuden arren.\nAldi berean eskualde historiko honetan zeuden bi udalerri gaur egungo eskualdetik kanpo geratu ziren: Albalat de la Ribera (Ribera Baixan sartua) eta Estubeny (Costeran)."}
{"id": "342093", "revid": "11782", "url": "https://eu.wikipedia.org/wiki?curid=342093", "title": "La Ribera Alta", "text": ""}
{"id": "342095", "revid": "11782", "url": "https://eu.wikipedia.org/wiki?curid=342095", "title": "Alfarp", "text": ""}
{"id": "342096", "revid": "11782", "url": "https://eu.wikipedia.org/wiki?curid=342096", "title": "Real (Valentzia)", "text": ""}
{"id": "342101", "revid": "11782", "url": "https://eu.wikipedia.org/wiki?curid=342101", "title": "Alberique", "text": ""}
{"id": "342102", "revid": "56334", "url": "https://eu.wikipedia.org/wiki?curid=342102", "title": "2012ko &quot;Catalunya, nou estat d'Europa&quot; manifestazioa", "text": "\"Catalunya, nou estat d'Europa\" manifestazioa (euskaraz, Katalunia, Europako estatu berria) 2012ko irailaren 11n (Diadan, hau da, Kataluniako Egun Nazionalean) egindako manifestazioa izan zen, Kataluniaren independentziaren aldekoa. Assemblea Nacional Catalana izeneko gizarte mugimenduak deitu zuen, eta gizarte katalanaren atxikimendu masiboa jaso zuen. Bildutako jendetzaren aldetik, \"Som una naci\u00f3. Nosaltres decidim\" goiburuarekin egindako 2010eko manifestazioaren eta 1977ko Estatutu katalanaren aldeko manifestazioaren parekoa izan zen.\nTestuingurua.\n2006an erreferendumean onartutako Autonomia-Estatutua 2010ean Konstituzio Auzitegiak izugarri murriztu zuen; hala nola Katalunia nazio bat zela zion artikulua eta konpetentzia asko. Honek manifestazio handia eta independentzia-nahiaren igoera ekarri zuen.\nCiU alderdiaren Gobernuak murrizketa ekonomiko asko egin zituen, haiek esaten zuten \"autonomien arteko banaketa bidegabea da, kalte egiten digu\"; eta honen konponbidea Ekonomia Ituna zen.\nOndorioak.\nBi aste barru, Artur Mas, Rajoyren ukoa Kataluniak Euskal Herriko Ekonomia Ituna bezalakoa izateari eta gero, hauteskundeetara deitu zuen, Konbergentzia alderdi independentista bat bezala aurkezten.\nANC, Omnium edo AMI bezalako elkarteak igo ziren eta garrantzi handia lortu zuten; ekintza asko eginez, hala nola Bia Katalana,"}
{"id": "342103", "revid": "11782", "url": "https://eu.wikipedia.org/wiki?curid=342103", "title": "Alc\u00e1ntara de J\u00facar", "text": ""}
{"id": "342104", "revid": "11782", "url": "https://eu.wikipedia.org/wiki?curid=342104", "title": "Alc\u00fadia de Carlet", "text": ""}
{"id": "342105", "revid": "11782", "url": "https://eu.wikipedia.org/wiki?curid=342105", "title": "La Alcudia", "text": ""}
{"id": "342106", "revid": "146161", "url": "https://eu.wikipedia.org/wiki?curid=342106", "title": "Tenperatura-sentsore", "text": "Tenperatura-sentsore aplikazio askotan erabiltzen ditugun transduktoreak dira, batez ere labeetan. Bai labe industrialetan bai etxeko labeetan. Beroarekin lortzen den tenperatura (magnitude fisikoa) magnitude elektriko bihurtu behar dugu, tenperaturaren erregulazioa edo neurketa egin ahal izateko. Tenperatura-sentsore nagusiak termopareak eta Pt-100 platinozko erresistentziak dira.\nTermopareen funtzionamendua SEEBEk edo efektu termoelektrikoan oinarritzen da eta honetan datza: Metalezko bi eroale edo aleazio desberdin (A eta B) soldaduraz baturik badaude bi muturretan, mutur horien tenperatura desberdinen arabera indar elektroeragile (i.e.e.) termoelektrikoa sortzen dute bien artean.\nPt-100 platinozko erresistentzien funtzionamendua erresistentziek tenperaturarekiko duten menpekotasunean oinarritzen da. Ondoko espresioak dioen bezala, erresistentziaren balioa, handitu egiten da tenperatura handitzen denean.\nR = R0 (1 + a t\u00ba) non 'R0' eroalearen erresistentzia den 0\u00ba C-ra; 'a' eroalearen materialaren tenperatura-koefizientea den eta t\u00ba tenperatura 0\u00ba C-tik gora.\nPT-100ak altzairu herdoilgaitzezko geruzarekin babestutako platinozko erresistentziak besterik ez dira."}
{"id": "342107", "revid": "11782", "url": "https://eu.wikipedia.org/wiki?curid=342107", "title": "Alcira", "text": ""}
{"id": "342108", "revid": "11782", "url": "https://eu.wikipedia.org/wiki?curid=342108", "title": "Benegida", "text": ""}
{"id": "342109", "revid": "11782", "url": "https://eu.wikipedia.org/wiki?curid=342109", "title": "Benifay\u00f3", "text": ""}
{"id": "342110", "revid": "11782", "url": "https://eu.wikipedia.org/wiki?curid=342110", "title": "Carcagente", "text": ""}
{"id": "342111", "revid": "11782", "url": "https://eu.wikipedia.org/wiki?curid=342111", "title": "C\u00e1rcer", "text": ""}
{"id": "342112", "revid": "11782", "url": "https://eu.wikipedia.org/wiki?curid=342112", "title": "Castell\u00f3 de X\u00e0tiva", "text": ""}
{"id": "342113", "revid": "11782", "url": "https://eu.wikipedia.org/wiki?curid=342113", "title": "Vilanova de Castell\u00f3", "text": ""}
{"id": "342114", "revid": "5834", "url": "https://eu.wikipedia.org/wiki?curid=342114", "title": "Erdibideko", "text": "Geometrian, triangelu baten erdibidekoa zuzenki bat da, erpin bat eta aurkako aldearen erdiko puntua lotzen dituena. Trapezio batean, erdibidekoa bi alde ez-paraleloen erdiko puntuak lotzen dituen zuzenkia da.\nEdozein triangeluk hiru erdibideko ditu: hiru erpinetatik aurkako aldera doazenak, eta barizentro, zentroide, grabitate-zentro edo masa-zentro \u2014azken biak gehienbat Fisikan\u2014 deritzon puntuan ebakitzen dute elkar. triangelu isoszelearen eta triangelu aldekidearen kasuetan, erdibidekoak erdibitu egiten du luzera bereko alboko aldeak dituen angelua.\nTriangelua.\nErdibidekoen luzerak Apolonioren teoremaren bidez kalkula daitezke; honela:\nnon \"a\", \"b\" eta \"c\" triangeluaren aldeak diren, eta \"m\"\"a\", \"m\"\"b\", eta \"m\"\"c\" haien erdibidekoak, hurrenez hurren."}
{"id": "342115", "revid": "20653", "url": "https://eu.wikipedia.org/wiki?curid=342115", "title": "Erdiko puntu (geometria)", "text": ""}
{"id": "342116", "revid": "11782", "url": "https://eu.wikipedia.org/wiki?curid=342116", "title": "AVL", "text": ""}
{"id": "342118", "revid": "1545", "url": "https://eu.wikipedia.org/wiki?curid=342118", "title": "Soiuz 21", "text": "Soiuz 21 1976ko uztailak 6an Baikonurreko kosmodromotik jaurtitako eraldatutako Soiuz 7K-T (Soiuz 7K-T/A9) ontzi baten misio tripulatu bat izan zen. Bi kosmonautak osatzen zuten tripulazioa, eta, Almaz programaren barnean Saliut 5 espazio estazio militarrarekin elkartzea zen bere betebehar nagusia.\nSoiuz 21en misioa estazioan esperimentu militar, zientifiko eta teknikoak egitea izan zen.\nJaurtiketaren ondoren ontzia estaziora hurbildu zen eta honekin elkartzea lortu zuen Igla sistema automatikoak huts egin bazuen ere.\nTripulazioa zenbait esperimentu eta proba egiten hasi zen espaziotik giza errekonozimendu militarrak egitearen erabilgarritasuna ezartzeko. Esperimentu zientifikoak ere egin zituzten, kristal hazkuntzena mikrograbitate egoeran, esaterako.\nMisioan zehar, tripulatzaileetako baten osasun fisiko eta mentala (hegaldi ingeniaria zen Zholobov zehazki), kaltetzen hasi zen, espazio zorabioarekin lotutako etengabeko arazoak jasanez eta ontzia uste zena baino lehenago itzultzera behartu zuen arazo psikologikoak jasanez. Ontzia 1976ko abuztuak 24an itzuli zen, Koktxetavetik 200 kilometro hego-mendebaldera.\nZholobovek izan zituen arazoak (askoz neurri txikiagoan bere kidea zen Boris Volinovek jasan zituena) azaltzeko kontutan hartzen den hipotesi bat espazio estazioko erregai tankeetatik azido nitriko kopuru txikiak ihes egin izana da, beste iturri batzuk, tripulatzaileek ariketa fisikoen programa ez zutela jarraitu eta lo arazoak izan zituztela dioten arren."}
{"id": "342120", "revid": "1545", "url": "https://eu.wikipedia.org/wiki?curid=342120", "title": "Tenperatura-sentsoreak", "text": ""}
{"id": "342121", "revid": "1545", "url": "https://eu.wikipedia.org/wiki?curid=342121", "title": "Simia melanocephalus", "text": ""}
{"id": "342122", "revid": "25421", "url": "https://eu.wikipedia.org/wiki?curid=342122", "title": "Ucayali", "text": "Ucayali izan daiteke:"}
{"id": "342124", "revid": "1545", "url": "https://eu.wikipedia.org/wiki?curid=342124", "title": "Dedougou", "text": ""}
{"id": "342126", "revid": "336", "url": "https://eu.wikipedia.org/wiki?curid=342126", "title": "Vitali Zholobov", "text": "Vitali Mikhailovitx Zholobov (; Zbujerka, Ukraina, 1937ko ekainak 18) sobietar kosmonauta bat izan zen, 1976an Soiuz 21ean hegaldi-ingeniari bezala bidaiatu zuena.\nSobietar Aire Armadara batu zen, non Koronel-ingeniari kargua izan zuen.\nEspaziora egin zuen bidaian bi hilabete eman zituen Saliut 5 espazio estazioan, denbora horretan Zholobovek espazio-zorabio edo espazio gaitz bat jasan zuelarik. Honen ondorioz, misioaren iraupena laburtu egin behar izan zen. 1976ko uztailak 6tik abuztuak 24 arte egon zen orbitan.\nSekula gehiago espaziora bidaiatu ez zuen arren, espazio programan 1981era arte egon zen, geologo talde baten zuzendari bihurtzeko bertan behera utzi zuenean."}
{"id": "342131", "revid": "201", "url": "https://eu.wikipedia.org/wiki?curid=342131", "title": "Espazio lasterketa", "text": ""}
{"id": "342132", "revid": "201", "url": "https://eu.wikipedia.org/wiki?curid=342132", "title": "Espazio-zunda", "text": ""}
{"id": "342133", "revid": "6327", "url": "https://eu.wikipedia.org/wiki?curid=342133", "title": "Beran (arkeologia)", "text": ""}
{"id": "342135", "revid": "105290", "url": "https://eu.wikipedia.org/wiki?curid=342135", "title": "Saliut programa", "text": "Saliut (errusieraz \u0421\u0430\u043b\u044e\u0442, \"agurra\") Sobietar Batasuna ren espazio estazioen lehen sailaren izena da, Proton suziriak jaurtiak. Saliut programapean DOS izeneko espazio estazio zibilak, eta, ezkutuan, Almaz estazio militarrak jaurti ziren.\nBederatzi Saliut estazio jaurti ziren 1971 eta 1982 artean, DOS motako bost zibil eta Almaz motako militarrak beste laurak, horietako sei Soiuz ontzietan joan ziren astronautek bisitatu zituztelarik.\nSaliut DOS espazio estazioak 1960ko hamarkadan diseinatu zituen Sergei Koroleven diseinu bulegoa zen OKB-1ek (gaur egun RKK Energiya). Almaz estazioak Vladimir Txelomeiren OKB-52ak eraiki zituen.\nHasiera batean, Saliut programa Zaria (egunsentia) deitu zen. Mir estazioak ordezkatu zituen Saliutak 1986an.\nHistoria.\nSESB espazioaren esplorazioaren aplikazio militarrak esploratzean oso interesatua zegoen, nagusiki arlo berean Ameriketako Estatu Batuetako Aire Armadak zuen interesagatik (MOL programa). Sergei Korolevek eta bere OKB-1ek ontzi militarren zenbait proiektu proposatu zituzten (Soiuz VI, Soiuz R eta Soiuz P). Bestalde, Vladimir Txelomeik Almaz izeneko espazio estazio bat proposatu zuen, antzeko ezaugarriak zituena. Korolev 1966an hil ondoren, bere proiektuak ez ziren onartuak izan, baina bai Txelomeiren Almaz estazioa eta bere zerbitzu ontzia, TKS deritzona. Beranduago, estazio honen garapenean gertatutako atzerapenaren ondorioz, autoritateek Almaz estazioek Soiuz ontzitik eratorritako azpisistemak erabiltzea agindu zuten. Skylab orbitan jartzeko estatubatuar planak ezagutu ostean, sobietarrek espazio estazioen proiektua bizkortu zuten estatubatuarrei aurrea hartzeko asmoz. Hala sortu ziren DOS estazio zibilak."}
{"id": "342136", "revid": "119347", "url": "https://eu.wikipedia.org/wiki?curid=342136", "title": "RKK Energia", "text": "S. P. Korolioven omenezko Suzirien eta Espazioaren \"Energia\" Korporazioa (), RKK Energia izenez ere ezaguna, espaziontzien eta Nazioarteko Espazio Estazioarentzako osagaien errusiar fabrika bat da.\nHistoria.\n1946ko maiatzak 16an sortu zen, eta, hurrenez hurren, izen hauek jaso ditu: \"Special Design Bureau number 1 of R&amp;D Institute number 88\" (errusieraz \u041e\u041a\u0411-1 \u041d\u0418\u0418-88 edo OKB-1 de NII-88), \"TsKBEM, NPO Energia eta S.P. Korolev RSC Energia\"'. Hala, bere lehen zuzendari exekutiboa izan zen Sergei Koroliovengatik deitu zen (1946-1966). Bere oinordekoak kargu horretan Vasili Mixin (1966-1974), Valentin Gluxko (1974-1989), Juri Semionov (1989-2005) eta Nikolai Sevastianov (2005-2007) izan ziren. Bere presidente eta diseinu buruzagia Vitali Lopota da."}
{"id": "342137", "revid": "512", "url": "https://eu.wikipedia.org/wiki?curid=342137", "title": "Vologeso V.a", "text": "Vologeso V.a (130-208), Armeniako erregea (Vologeso II.a Armeniakoa, 180-191) eta Partiakoa (Vologeso V.a, 190-207) izan zen.\nBere aita Vologeso I.a Armeniakoaren aurka matxinatu zen, ofizialki, honen oinordeko 192an bihurtu zelarik. Peszenio Nigerren alde egin zuen honen erromatar enperadore bihurtzeko saiakera hutsalean, honen ondorioz Septimio Severo etsai izan zuelarik, bere lurraldea inbaditu zuena eta bere aurka borrokatu zuena borroka odoltsu batean. Hiltzean, bere semeen artean gerra zibil bat gertatu zen bere oinordekotza erabakitzeko.\nKaukasoko Iberiako Farasmenes III.a erregearen alaba batekin ezkondu zen, eta honekin Vologeso VI.a (Partiako Erregea), Artaban IV.a (Partia eta Mediako erregea) eta Kosroes I.a (Armeniako erregea) izan zituen."}
{"id": "342138", "revid": "336", "url": "https://eu.wikipedia.org/wiki?curid=342138", "title": "Irarlan", "text": "Irarlan edo grabatua gainazal gogor eta, oro har, lau batean ildaskak ebaki edo urratzean lortzen den lana da. Emaitza gauzakia bera izan daiteke (adibidez berinazko, urrezko, zilarrezko edo altzairuzko gauzakiak), edo berau erabiliz egindako paper gaineko irudia.\nHistorian irarlana metodo garrantzitsua izan da paper gaineko irudiak lortzeko, erti- eta merkataritza-helburuekin. Irarlan tradizionala, gubilak edo makinak erabiliz, oraindik ere egiten jarraitzen da, batez ere urregintzan, berinalaritzan eta antzeko lanbideetan."}
{"id": "342141", "revid": "15795", "url": "https://eu.wikipedia.org/wiki?curid=342141", "title": "Irarle", "text": ""}
{"id": "342143", "revid": "15795", "url": "https://eu.wikipedia.org/wiki?curid=342143", "title": "Grabatzaile", "text": ""}
{"id": "342144", "revid": "69297", "url": "https://eu.wikipedia.org/wiki?curid=342144", "title": "Luccako Probintziako Giroa", "text": "Luccako Probintziako Giroa () Italiako Toskana eskualdeko Luccako probintzian ospatzen zen txirrindularitza lasterketa profesional bat zen.\nLehen aldiz 1999an ospatu zen. Lehen ediziotik 2004kora arte lau etapatan ospatzen zen. Azken bi edizioak, 2005ean UCI Zirkuitu Kontinentalak sortu ondoren, etapa bakarrean ospatu ziren, UCI Europe Tourreko zati izan zelarik, 1.1 mailan.\nProba honetan esprinterrak nagusitu ziren, eta bertan, espezialitate honetako hoberenek lortu dute garaipena. Lehen garailea Paolo Bettini italiarra izan zen, eta, proba hau behin baino gehiagotan irabazi duen bakarra Alessandro Petacchi izan da, hiru aldiz irabaziz."}
{"id": "342146", "revid": "12788", "url": "https://eu.wikipedia.org/wiki?curid=342146", "title": "Khestu", "text": "Khestuak edo kherestuak, nagusia eta mutila, Zuberoako maskaradetako bi pertsonaia dira. Ez dago garbi gorrien edo beltzen taldekoak diren. Lanbidez zikiratzaileak dira, eta zamalzaina zikiratzea da haien \"jok\u00fca\". Makila bizkarrean zeharka dutela ibiltzen dira, eta bearneraz solas egiten dute."}
{"id": "342147", "revid": "12788", "url": "https://eu.wikipedia.org/wiki?curid=342147", "title": "Kherestu", "text": ""}
{"id": "342148", "revid": "23317", "url": "https://eu.wikipedia.org/wiki?curid=342148", "title": "Elvis Costello", "text": "Elvis Costello, jaiotze izenez Declan Patrick MacManus (Paddington, Londres, 1954ko abuztuaren 25a) ingeles kantautore, abeslari eta musikari bat da. Maiz 1970eko hamarkada amaierako britainiar punk/new wave olatuari lotu ohi da."}
{"id": "342149", "revid": "98220", "url": "https://eu.wikipedia.org/wiki?curid=342149", "title": "Aberystwyth gaztelua", "text": "Aberystwyth gaztelua (galeseraz \"Castell Aberystwyth\" eta ingelesez \"Aberystwyth Castle\") Galesko Ceredigion konderriko Aberystwyth udalerrian dagoen gaztelu baten hondakinak dira. Gaztelua 1277\u20131289 bitartean eraiki zen, Eduardo I.a Ingalaterrakoaren erregealdian."}
{"id": "342151", "revid": "105290", "url": "https://eu.wikipedia.org/wiki?curid=342151", "title": "1861 Komensk\u00fd", "text": "1861 Komensk\u00fd asteroide gerrikoan aurkitutako 1861. asteroidearen izena da. 1970eko azaroak 24an aurkitu zuen Lubos Kohoutekek Bergedorfetik. Bere behin-behineko izendapen zientifikoa 1970 WB zen. Bere izena Comeniusgatik jasotzen du."}
{"id": "342152", "revid": "512", "url": "https://eu.wikipedia.org/wiki?curid=342152", "title": "1862 Apollo", "text": "1862 Apollo asteroide gerrikoan aurkitutako Marte zeharkatzen duen eta Artizarra zeharkatzen duen Q motako asteroide bat da, Apolo asteroide familiari izena ematen diona. 1932ko apirilak 24an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1932 HA zen. Bere izena greziar mitologiako Apolo jainkoagatik jasotzen du. Objektu honen espinaren azterketak YORP efektuaren ebidentzia bisuala eman du. S/2005 (1862) 1 behin-behineko izendun ilargi bat du."}
{"id": "342153", "revid": "512", "url": "https://eu.wikipedia.org/wiki?curid=342153", "title": "1863 Antinous", "text": "1863 Antinous asteroide gerrikoan aurkitutako Apolo asteroide bat da, [[Marte zeharkatzen duten asteroideak|Marte zeharkatzen duena. [[1948ko]] [[martxoaren 7|martxoak 7an]] aurkitu zuen [[Carl Alvar Wirtan]]enek [[Lick Behatokia|Lick Behatokitik]]. Bere behin-behineko izendapen zientifikoa 1948 EA zen. Bere izena [[greziar mitologia]]ko [[Antinoo (mitologia)|Antinoo]] pertsonaiagatik jasotzen du.\nKanpo estekak.\n[[Kategoria:Apolo asteroideak]]\n[[Kategoria:Izendun gorputz txikiak]]"}
{"id": "342154", "revid": "512", "url": "https://eu.wikipedia.org/wiki?curid=342154", "title": "1864 Daedalus", "text": "1864 Daedalus asteroide gerrikoan aurkitutako Apolo asteroide eta Lurretik gertuko objektu bat da. 1971ko martxoak 24an aurkitu zuen Tom Gehrelsek Palomar Behatokitik. Bere behin-behineko izendapen zientifikoa 1971 FA zen. Bere izena greziar mitologiako Dedalo pertsonaiagatik jasotzen du."}
{"id": "342155", "revid": "512", "url": "https://eu.wikipedia.org/wiki?curid=342155", "title": "Vologeso VI.a", "text": "Vologeso VI.a Partiakoa (, \"Balash\") Partiar Inperioko gobernari bat izan zen 208 eta 228 artean.\nVologeso VI.a bere aita Vologeso V.aren (191-208) oinordekoa izan zen Partiar Inperioko tronuan. Tronuratu ondoren, bere anaia Artaban IV.a (213-224) bere aurka matxinatu zen, Inperioaren zati gehiena bereganatuz. Hala eta guztiz ere, Vologeso VI.ak Babiloniaren zati baten kontrola mantendu zuen.\nPartiar Inperioan borroka dinastiko hauek gertatzen zire bitartean, sasaniar inperioaren sortzailea izan zen Ardashir I.ak Artaban IV.a garaitu eta hil zuen 226an, Partiako ekialdeko probintziak konkistatuz. Hurrengo urteetan, Ardashirrek are gehiago hedatu zuen bere inperio berria, Vologeso VI.a 228 inguruan garaitu edo tronutik kenduz."}
{"id": "342156", "revid": "56334", "url": "https://eu.wikipedia.org/wiki?curid=342156", "title": "Agum II.a", "text": "Agum II.a Babiloniako kasitar dinastiako lehen erregeetako bat izan zen, K.a. XVI. mendean erreinatu zuena, eta berari buruz berri ziurrak dauden lehena.\nErrege agiri batean, bere burua Babilonian atzerritartzat jotzen du, baina herrialdeko jainkoek deitua, legitimitatea ematen diona, Marduk eta Sarpanitu jainkoen estatuen berrezarpenaren meritua bere buruari emanez, Babiloniako jainko patroi bikotea zena, hititek lapurtu zutena, itxuraz, I. dinastiaren amaieran. Babiloniar tradizioaren arabera, gizakien munduan gertatzen dena, jainkoaren borondatearen isla bat da, eta, beraz, estatuen lapurreta bertako biztanleek eginiko bekaturen batengatik jasotako zigorra baldin bazen, bere itzulera bere barkamenaren froga zen, eta dinastia berriaren legitimitatearena.\nAgumek bere burua \"kasitarren erregea\", \"akadiarren erregea\" eta \"Babiloniako erregea\" deitu zuen. Izatez, errege tituluak kasitarren artean lurralde zehatz batean ezarrita zegoen soldadu talde baten gaineko autoritatea zuen buruzagi bat izatea baino ez zuen esan nahi."}
{"id": "342157", "revid": "17", "url": "https://eu.wikipedia.org/wiki?curid=342157", "title": "&quot;Catalunya, nou estat d'Europa&quot; manifestazioa", "text": ""}
{"id": "342158", "revid": "336", "url": "https://eu.wikipedia.org/wiki?curid=342158", "title": "Konprimatu", "text": "Konprimatuak itxura aldakorra\u00a0duten forma farmazeutiko solidoak dira (orokorrean zilindrikoak edo lentikularrak izaten dira). Hauts edo bikortatu moduan dauden partikulak trinkotuz lortzen dira. Normalean aho bidetik administratzen dira, baina beste bide batzuetatik ere administratzen dira (larruazalpeko bidea, ondeste bidea\u2026).\nKonprimatuen sailkapena.\nHartu aurretik sakabanatuak edo disolbatuak izatera zuzentzen diren konprimatuak.\nAho bidez hartzen dira, baina lehenengo uretan disolbatzen dira edo sakabanatzen dira.\nOsagaiak.\nKonprimatu baten agertzen diren konposatu edo osagai garrantzitsuenak (eta derrigorrezkoak) printzipio aktiboa, diluitzailea, aglutinatzailea, lubrikatzailea eta disgregatzailea dira. Horietaz gain, beste substantzia batzuk gehitzeko aukera ere badago, baina ez da derrigorrezkoa.\nPrintzipio aktiboa eta bere ezaugarriak.\nFormulatzen hasterako aurreformulazio ikerlanak egin behar dira, besteak beste, printzipio aktiboaren ondorengo ezaugarriak zehazteko: bateraezintasunak, egonkortasuna (berezko egonkortasuna eta formulatu osteko egonkortasuna aztertu behar dira), fusio puntua, partikula tamaina, disolbagarritasuna.\nEragin terapeutiko egokia lortzeko behar den dosia ezagutu behar da. Gainera, dosiak, tamainak eta pisuak iraizketa mugatuko dute.\nEszipienteak.\nEragin farmakologikorik ez duten substantziak dira, eta helburu desberdinekin erabiltzen dira konprimatuen prestaketan. \nDiluitzaileak.\nFuntzio nagusia konprimatuari tamaina egokia ematea da; horretaz aparte, autolubrikatzailea eta disgregatzailea ere izan daiteke, eta bateraezintasunak murriztu ditzake. Kantitate handitan jartzen den eszipientea da. Uretan disolbagarriak (laktosa, sakarosa eta manitola) edo disolbaezinak izan daitezke (almidoia, zelulosa mikrokristalinoa -Avicel- eta gatz ez-organikoak -fosfato dikaltzikoa-).\nAdsorbatzailea.\nLikidoak solido bihurtzeko edo adsorbatzeko gai diren substantziak dira; nahasketa lehor mantentzen dute. Oso kasu gutxitan erabiltzen dira; adibidez, nitroglizerinazko konprimatuetan erabiltzen dira. Adsorbatzaileak erabili beharrean, beste aukera bat mikrokapsularatzea da.\nAglutinatzailea.\nIa gehienetan erabiltzen da (kapsuletan ez da erabiltzen). Aglutinatzaileak partikulen kohesioa handitzen du, trinkotzea ahalbidetuz eta trinkotzeko behar den indarra gutxituz. Konprimatuen gogortasuna\u00a0handitzen dute (apurtzeari erresistentzia), eta hauskortasuna gutxitzen dute (higatzeari erresistentzia). Bestalde, aglutinatzaileak eragin desiragaitzak ere baditu. Hain zuzen ere, disgregazio denbora handitzen du eta disoluzio abiadura jaitsi.\nAglutinatzaileak gehitzeko metodoak: edozein hauts ezin da zanpatu, trinkotu eta konprimatu bihurtu laguntzarik gabe. Aglutinatzaileek prozesu honetan laguntzen dute, baina horretarako, modu egokian gehitu behar dira. Aglutinatzaileak modu ezberdinetan gehitu daitezke:\nAglutinatzaile sintetikoak.\nSintetikoak gehiago erabiltzen dira, errentagarritasuna handiagoa delako. Aglutinatzaile guztiak nahiko portzentaje txikian gehitzen dira (%0,5-5 bitartean).\nDisgregatzailea.\nKonprimatuen egitura trinkoa apurtzen dute, eta bikorrak eratzen dituzte. Disgregatzaileak konprimatua disolbatzen laguntzen du; horrela, disoluzio abiadura handitu egiten da. Disoluzio abiadura handiagoa izango da partikulen gainazal azalera zenbat eta handiagoa izan.\nKonprimatua urarekin kontaktuan jartzean jatorrizko partikuletan desegiten da. Ondorioz, trinkotze zuzenaren bidez ekoiztu diren konprimatuak apurtzean lortzen diren partikula tamainak txikiagoak dira bikortatzearen bidez ekoiztutakoetan lortzen direnak baino.\nEragite mekanismoak:\nMarruskaduraren aurkako agenteak edo lubrikatzaileak.\nLubrikatzaileek konprimatuei diztira ematen diete, eta ez dute hauts itxurako testurarik. Bikortatu lehorrari gehitzen zaizkio (trinkotu aurreko azken fasean, gainazalean). Zenbat eta partikula tamaina txikiagoa izan, ezaugarri hobeak dituzte.\nLau talde bereizten dira: Labaintzaileak, Itsaspenaren aurkakoak, Lubrikatzaileak eta Antiestatikoak.\nLabaintzaileak.\nFluxua errazten dute bikorren arteko igurzketa murriztuz. Parikulen gainazala irregularra bada itsasteko aukera handiagoa da. Gainazalaren irregulartasunak murriztuz, itsaspena gutxitzen da eta fluxu propietateak hobetzen dira.\nItsaspenaren aurkakoak.\nBikorrak puntzoietara itsastea ekiditen dute. Eszipiente hauek liposolugarriak eta hidrofoboak dira. Substantzia hauek portzentaje handian erabiltzen badira konprimatuaren disgregazioa atzeratu dezakete.\nLubrikatzaileak.\nKonprimatu eta matrizearen hormen arteko igurzketa murrizten dute konprimatuaren eiekzioan.\nAntiestatikoak.\nKarga elektrostatikoak murrizten dituzte, edo sortzea ekiditen dute. Lubrikatzaile disolbagarriak:\nKoloratzaileak.\nKonprimatuei kolorea emateko erabiltzen diren substantziak dira. Beharrezkoak direnean bakarrik gehitzen dira, eta kostua handitzen dute. Pigmentu sintetikoak, lakak edo koloratzaile naturalak eta eratorriak dira. Normalean pigmentu sintetikoak erabiltzen dira errepikagarritasun handiagoa dutelako. Lakak gutxiago erabiltzen dira, eta pigmentu naturalak gutxien. \nBikortatze hezea erabiltzen denean hartu beharreko neurriak: bikorrak tenperatuta baxuan lehortu behar dira; bestela, tantoak edo orbainak agertuko dira eta kolorea ez da homogeneoki banatuko.\nKoloratzaileak gehitzeko arrazoiak:\nKoloratzaile batzuk:\nKoloratzaile on baten ezaugarriak:\nUsaingozotzaileak eta zaporetzaileak.\nKonprimatuen ezaugarri organoleptikoak hobetzeko erabiltzen dira, usain eta zapore ona izan dezaten. Gehiegizko kantitatean gehitzen badira bikortatuaren labaintzea txikitzen dute, eta puntzoietara itsasteko aukera handitzen da.\nGehienak likido lurrunkorrak izaten dira; hori dela eta, modu berezian gehitzen dira:\nZaporetzaile erabilienak:\nGozagarriak:\nEkoizpena.\nEszipiente egokiak aukeratu eta printzipio aktiboarekin nahastu ondoren, lortzen den nahasketak konprimatzeko ezaugarri egokiak dituen aztertu behar da. Nahasketa trinkotzeko, fluxu askea, kohesibitate eta lubrifikazio maila egokiak behar dira:"}
{"id": "342159", "revid": "10891", "url": "https://eu.wikipedia.org/wiki?curid=342159", "title": "Hauts (argipena)", "text": "Hauts hitzak esanahi zenbait ditu:\nToponimian ere agertzen da:"}
{"id": "342160", "revid": "201", "url": "https://eu.wikipedia.org/wiki?curid=342160", "title": "Izarrarteko hautsa", "text": ""}
{"id": "342161", "revid": "6327", "url": "https://eu.wikipedia.org/wiki?curid=342161", "title": "Eszitar", "text": ""}
{"id": "342162", "revid": "58701", "url": "https://eu.wikipedia.org/wiki?curid=342162", "title": "Txofre", "text": "Txofre egungo Gros auzoan zegoen iturri bat eta inguruko eremua zen, non 1902 urtean zezen plaza eraiki zen, 1973 urtean eraitsi zena. Izena Jofre Iba\u00f1ez de Igartza XVI. mendean Donostiako alkate izandako pertsonaiarengandik dator, inguruan iturri bat jartzea agindu zuena. Egun, izen bereko plaza eta kalea daude inguruetan."}
{"id": "342163", "revid": "15795", "url": "https://eu.wikipedia.org/wiki?curid=342163", "title": "Donostiako alkate", "text": ""}
{"id": "342166", "revid": "105290", "url": "https://eu.wikipedia.org/wiki?curid=342166", "title": "Azpikultura", "text": "Antropologian eta soziologian, azpikultura, batzuetan hiri tribua ere deitua, kultura nagusi batetik bereizi eta ohitura, estetika, jarrera, hizkera edota sinesmen desberdinak eta, neurri batean, autonomoak dituen giza talde da, gehienetan hirietan garatzen dena."}
{"id": "342167", "revid": "17", "url": "https://eu.wikipedia.org/wiki?curid=342167", "title": "Hiri tribu", "text": ""}
{"id": "342168", "revid": "17", "url": "https://eu.wikipedia.org/wiki?curid=342168", "title": "Hiri-tribu", "text": ""}
{"id": "342169", "revid": "448", "url": "https://eu.wikipedia.org/wiki?curid=342169", "title": "George Brassens", "text": ""}
{"id": "342170", "revid": "448", "url": "https://eu.wikipedia.org/wiki?curid=342170", "title": "Brassens", "text": ""}
{"id": "342171", "revid": "448", "url": "https://eu.wikipedia.org/wiki?curid=342171", "title": "Euskal Kultura Erakundea", "text": ""}
{"id": "342172", "revid": "448", "url": "https://eu.wikipedia.org/wiki?curid=342172", "title": "Gayarre antzokia", "text": ""}
{"id": "342173", "revid": "448", "url": "https://eu.wikipedia.org/wiki?curid=342173", "title": "Arriaga Antzokia", "text": ""}
{"id": "342174", "revid": "448", "url": "https://eu.wikipedia.org/wiki?curid=342174", "title": "Principal Antzokia", "text": ""}
{"id": "342177", "revid": "646", "url": "https://eu.wikipedia.org/wiki?curid=342177", "title": "Assemblea Nacional Catalana", "text": "Assemblea Nacional Catalana, ANC edota Moviment per la Independ\u00e8ncia (euskaraz, \"Kataluniako Batzar Nazionala\" edo \"Independentziaren Aldeko Mugimendua\") zuzenbide estatu demokratiko eta sozial bat eratuz Kataluniaren independentzia politikoa lortzeko helburua duen erakunde herritar, unitario, anitz eta demokratiko bat da. Erakunde honen buru Maria Dolors Feliu dago.\nHistoria.\nErakunde honen hastapena 2011ko apirilaren 30an ospatutako \"Confer\u00e8ncia Nacional per l'Estat Propi\" (\"Berezko Estatuarentzako Biltzar Nazionala\") biltzarrean kokatzen da, honetara 1.500 pertsona bertaratu zirelarik. Biltzar honetan \"Consell permanent\" (\"Kontseilu Iraunkorra\") delakoa hautatu zen, baste batzuen artean honako hauek osatu zutelarik: Aureli Argem\u00ed, Enric I. Canela, Carles Castellanos, Josep Cruanyes, Josep Dalmau, Miquel Esquirol, Patr\u00edcia Gabancho, Juli\u00e0 de J\u00f2dar, Joel Joan, Enric Larreula, Llu\u00eds Llach, Josep Maria Muri\u00e0, Ferran Requejo, Francesc Ribera, Pep Riera, Blanca Serra, Eva Serra, Jordi Sol\u00e9, Josep Maria Terricabras, Quim Torra eta Ricard Torrents; \"secretariat provisional\" (\"behin-behineko idazkaritza\") delakoa ere hautatu zuten, beste batzuen artean honako hauek osatu zutelarik: Alfred Bosch, Miquel Strubell, Miquel Sellar\u00e8s eta Jaume Soler.\n[[2012]]ko [[martxoaren 10]]an [[Bartzelona]]ko [[Palau Sant Jordi]]n ANCren biltzar konstituziogilea ospatu zen, bertan estatutuak, barne araudia eta independentziarako bidai orria onartu zirelarik.\n[[2012]]ko [[apiril]]ean [[Carme Forcadell]] ANCko lehendakari gisa hautatua izan zen, aldiz [[Carles Castellanos]] lehendakariorde, [[Lloren\u00e7 Sotorres]] diruzain eta [[Jordi Mart\u00ednez]] idazkari.\nBabesa.\nKataluniako Biltzar Nazionalak hainbat pertsonaren babesa jaso du. [[Kataluniako Biltzarra]]ren 40. urteurrenean, erakunde hartako 40 kidek ANCri babesa eman zioten, haien artean honako hauek zeuden: [[Miquel Sellar\u00e8s]], [[Jordi Carbonell y de Ballester|Jordi Carbonell]], [[Blanca Sierra]] eta [[Ricard Lobo]]. Bestalde, \"Crida\" (\"Deia\") delakoaren sorreraren 31. urteurrenean erakunde hartako hainbat kide-ohiek ANCren aldeko adierazpen bat sinatu zuten. Adierazpen haren sinatzaileen artean erakundearen buru eta bultzatzaile nagusiak daude, haien artean [[\u00c0ngel Colom]], [[Aureli Argem\u00ed]], [[Jordi S\u00e0nchez y Picanyol|Jordi S\u00e0nchez]], [[Joan Manuel Tresserras]], [[Xavier Bosch i Garcia|Xavier Bosch]] eta [[Armand de Fluvi\u00e0]], bai eta ekintzaile ezagunagoak ere, esate baterako [[Jordi Rodri]], [[Andreu Camps]], [[Jordi Llobet]] edota [[Agust\u00ed Argim\u00f3n]], urte luzetan zehar \"Crida\" erakundearen lehenbiziko lerroan egon ziren pertsonak.\nBurututako kanpainak.\n[[Fitxategi:EstelArt\u00e9s.jpg|thumb|[[Estelada]] [[Art\u00e9s]]en.]]\n[[2012]]ko [[ekain]]aren amaieraldera [[Seu Vella]] ([[Lleida]] udalerrian \"Marxa cap a la Independ\u00e8ncia\" (\"Independentziaren Aldeko Martxa\") kanpainari ekin zitzaion, behin lurralde osoan barna jai giroko ekintza sinboliko eta aldarrikapenak ospatu ostean [[Kataluniako Egun Nazionala]] den [[irailaren 11]]an [[Bartzelona]]n \"[[2012ko \"Catalunya, nou estat d'Europa\" manifestazioa|\"Catalunya, nou estat d'Europa\" manifestazioa]]\" izeneko martxa erraldoiarekin amaitzeko. [[Uztail]]ean, [[Bages]]eko Independentziaren Aldeko Elkarteak eskualdeko hamar udalerri baino gehiagotan zehar \"Estelada gegant pel Bages\" (\"Estelada erraldoia Bagesen barna\") kanpaina burutu zuen, tartean honako udalerri hauek zeudelarik: [[Sallent]], [[Art\u00e9s]], [[Sant Joan de Vilatorrada]], [[Cardona]], [[Santpedor]], [[Manresa]], [[Balsareny]], [[Moi\u00e0]], [[Nav\u00e0s]], [[Fonollosa]], [[S\u00faria]] eta [[Begues]].\nKanpo estekak.\n[[Kategoria:Assemblea Nacional Catalana]]"}
{"id": "342178", "revid": "512", "url": "https://eu.wikipedia.org/wiki?curid=342178", "title": "Doako Besarkadak", "text": "Doako Besarkadak (jatorrian, ingelesez, Free Hugs) Australian 2004 urtean Juan Mann ezizena erabiltzen zuen gizon ezezagun batek abiarazi zuen gizarte mugimendu bat da, kalean besarkadak edonori eskaintzen dizkiona, musutruk eta ezeren truke, besarkada jasotzen duena hobeki sentitzeko helburu soilarekin. Geroztik, mugimenduak arrakasta zabala izan du munduan zehar eta ez da harrigarria hiri handietan besarkadak doan eskaintzen dituen pertsonak ikustea, \"Free Hugs\" kartel batez lagunduta."}
{"id": "342179", "revid": "17", "url": "https://eu.wikipedia.org/wiki?curid=342179", "title": "Free Hugs", "text": ""}
{"id": "342180", "revid": "105290", "url": "https://eu.wikipedia.org/wiki?curid=342180", "title": "Saint Fin Barre katedrala", "text": "Saint Fin Barre katedrala Cork hiriko bi katedraletako bat da, konkretuki protestantea dena.\nHistoria.\nEliza dagoen tokia VII mendetik jadanik kultorako tokia zela jakina da. Erdi Aroan egon bide zen eliza berreraiki zuten 1735ean. hala ere txikia gelditu zen eta 1863an lehiaketa bat egin zuten katedral bat jasotzeko gogoz. William Burges arkitekuak irabazi zuen eta bi urte beranduago hasi ziren eraikitzen. 1879an inauguratu zuten azkenik.\nFrantziar estilo neogotiko goiztiarrean eraiki zen katedrala. Kobre eta urre-paperezko aingeru bat gahitu zuen Burgesen bere diseinuan. Beraz zioen inoiz aingeru hori erortzen bada munduaren amaiera izango dela."}
{"id": "342181", "revid": "119347", "url": "https://eu.wikipedia.org/wiki?curid=342181", "title": "Titanic Belfast museoa", "text": "Titanic Belfast museoa RMS Titanic itsasuntzi famatuari buruz Belfasten eraikitako museoa da.\nEraikina.\nEric Kuhne and Associates amerikar arkitektuek diseinatu zuten museoa. 2009 urtean hasi ziren eraikitzen eta 2012ko martxoaren 31ean inauguratu zuten. Belfastekoek \"Izozmendia\" (\"The Iceberg\") esaten diote, daukan itxurarengatik.\nErakusketa.\nMuseoaren sei solairutan bederatzi galeria daude eta beraietan Titanicen historia kontatzen da."}
{"id": "342183", "revid": "512", "url": "https://eu.wikipedia.org/wiki?curid=342183", "title": "Baden (Argovia)", "text": "Baden, Suitzako udalerria, Argovia kantonamenduan. Limmat ibaiaren mendebaldeko ertzean dago, Zurichetik 25\u00a0km ipar-mendebaldera. Udalerri mugakide hauek ditu: Obersiggenthal, Ennetbaden, Wettingen, Neuenhof, Fislisbach, Birmenstorf, Gebenstorf, Mellingen eta Turgi.\nUr bero sufreduneko iturriak ditu, jada Tazito historialari erromatarrak aipatuak (\"Aquae Helveticae\"), eta XV. eta XVI. mendeetan modan egon zirenak.\nHistoria.\nStein gaztelua, habsburgotarren gotorlekua, 1415ean suntsitu zuten, eta 1712an ere bai. Baden, eta Argoviako kantonamendu osoa, suitzar konfederatuek bereganatu zuten, eta bertan ezarri zuten Dieta Federala 1492 eta 1712 bitartean. Bitarte horretan, Suitzako hiriburutza izan zuen, ofizialki hiriburu izendatuta ez bazegoen ere.\n1714an, hirian sinatu zen Badengo hitzarmena. Frantziaren eta Inperio Santuaren arteko gerrari amaia eman ziona.\nBadengo kantonamenduaren hiriburua izan zen 1798tik 1803 arte, orduan Argoviako kantonamendua sortu baitzen."}
{"id": "342185", "revid": "336", "url": "https://eu.wikipedia.org/wiki?curid=342185", "title": "Pentsamendu", "text": "Pentsamendua gogamen eta adimenaren jarduera kontzientea da, emaitza moduan kontzeptuak sortu, balorazioak egin eta erabakiak hartzen dituena. Filosofian, ezaguna da \"Cogito ergo sum\" printzipioa (Pentsatzen dut, beraz, banaiz), zeinaren arabera pentsamendu edo jarduera kontzienteak berak norberaren existentziarako froga askia den."}
{"id": "342186", "revid": "98220", "url": "https://eu.wikipedia.org/wiki?curid=342186", "title": "Carrickfergus gaztelua", "text": "Carrickfergus gaztelua \"Belfast Lough\" ertzeko Carrickfergus herrian kokaturik dago, Belfast hiriburutik gertu. Inguruko gotorlekurik garrantzitsuena izan zen 1928an funtzio militarra galdu zuen arte.\nHistoria.\n1177an John de Courcyk eraiki zuen Ulster konkistatzerakoan eta bertan agintzen egon zen 1204 arte. 1210 urtean Joanes Lur Gabeak berarentzat hartu zuen eta bere Irlandako egoitza bihurtu zuen. Ingelesen kontrolpean Ipar Irlandako gaztelurik garrantzitsuena bihurtu zen eta mendeetan zehar handituz joan zen, gela berriak eta harresi berriak eraiki zirelarik.\nIrlandarren eta ingelesen arteko Bederatzi Urteko Gerran (1595-1603) irlandarrek setiatu zuten baina koroaren aldeko indarrek bertan iraun zuten herriko kaietik sartzen ziren horniketei esker. XVII mendean gazteluak setio asko izan zituen eta sarritan aldatu zen eskuz, harik eta 1690an Schomberg generalak Ingalaterrako Gilen III.arentzat eskuratu zuen arte.\n1760 urtean frantziarrek setiatu eta harpilatu zuten gaztelua, baina alde egiterakoan britainiar itsas armadak harrapatu zituen. Aipagarria den beste une bat 1778. urtekoa da eta Ameriketako Estatu Batuen Independentzia Gerran kokatzen da, izan ere errebeldea zen John Paul Jones soldaduak britainiar itsas armadako untzi bat gaztelura erakarri eta bere gain hartu zuen arte. \"Ipar kanaleko gudua\" izenaz ezagutzen da.\nOrdutik aurrera hainbat erabilera izan zituen; gartzela izan zen, munizio eta arma biltegia ere bai eta Bigarren Mundu Gerran aire erasoen aurkako babesleku gisa ere erabili zen."}
{"id": "342187", "revid": "448", "url": "https://eu.wikipedia.org/wiki?curid=342187", "title": "Patxi Ruiz Gimenez", "text": ""}
{"id": "342188", "revid": "105290", "url": "https://eu.wikipedia.org/wiki?curid=342188", "title": "Carrickfergus", "text": "Carrickfergus (gaeleraz \"Carraig Fhearghais\", eskozieraz \"Carrick\") izen bereko gazteluaren inguruan eraturiko herria da, Belfast hiriburutik 18 kilometro ipar-ekialdera dagoena, Belfasteko metropoli eremuan dago beraz. Antrimeko konderriaren barnean dago.\nEtimologia.\nD\u00e1l Riatako errege mitikoa zen \"Fergus M\u00f3r\" izan zen gazteluaren izena inspiratu zuena. \"Carrick\" hitzak \"arroka\" esan nahi du.\nHistoria.\n1177an Carrickfergus gaztelua eraiki zuen John de Courcyk. Herria bera inguruan eratuz joan zen, Belfast sortu baino lehenago. Badia bera ere gaur egun \"Belfast Lough\" izenaz ezagutzen den arren, mendeetan zehar \"Carrickfergus Lough\" izan zen.\nIrlandarren eta ingelesen arteko Bederatzi Urteko Gerran (1595-1603) irlandarrek setiatu zuten baina koroaren aldeko indarrek bertan iraun zuten herriko kaietik sartzen ziren horniketei esker. XVII mendean gazteluak setio asko izan zituen eta sarritan aldatu zen eskuz, harik eta 1690an Schomberg generalak Ingalaterrako Gilen III.arentzat eskuratu zuen arte.\nBigarren Mundu Gerran Armada estatubatuarraren base bat izan zen herrian. 70. hamarkadan ehungintzak bultzada ekonomikoa eman zion herriari eta gaur egun turismoa ere nabarmena da."}
{"id": "342190", "revid": "11782", "url": "https://eu.wikipedia.org/wiki?curid=342190", "title": "\u00c9nova", "text": ""}
{"id": "342191", "revid": "11782", "url": "https://eu.wikipedia.org/wiki?curid=342191", "title": "Gabarda", "text": ""}
{"id": "342192", "revid": "11782", "url": "https://eu.wikipedia.org/wiki?curid=342192", "title": "Guadasuar", "text": ""}
{"id": "342193", "revid": "11782", "url": "https://eu.wikipedia.org/wiki?curid=342193", "title": "Llombay", "text": ""}
{"id": "342194", "revid": "34394", "url": "https://eu.wikipedia.org/wiki?curid=342194", "title": "Konstantinopolis", "text": ""}
{"id": "342196", "revid": "105290", "url": "https://eu.wikipedia.org/wiki?curid=342196", "title": "Antrim", "text": "Antrim (irlanderaz \"Aontroim\" eta Ulsterko eskozieraz \"Antr\u00ecm\", \"Anthrim\" edo \"Entrim\") izen bereko konderriaren hiriburua da. Neagh lakuaren ertzean kokaturik dago eta 2001eko erroldan 20.001 biztanle zituen. Belfast 35 kilometrotara dauka, ekialdera.\nEtimologia.\n\"Aontroim\" hitzak \"mendilerro luzea\" esan nahi du.\nHistoria.\nEduardo III.a Ingalaterrakoa errege zela 1642an itsas gudu handia izan zen Neagh lakuan, Antrim parean, irlandarren eta ingelesen artean. Massereene and Ferrard bizkondeak irabazi eta 1662an gaztelua eraiki zuen Antrimen.\n1798an lau mila irlandarrek gaztelua erasotu zuten baina berriz ere galtzaile atera ziren. Antrimeko gudua izenaz ezagutzen da gertakari hau."}
{"id": "342197", "revid": "11782", "url": "https://eu.wikipedia.org/wiki?curid=342197", "title": "Montserrat d'Alcal\u00e0", "text": ""}
{"id": "342198", "revid": "11782", "url": "https://eu.wikipedia.org/wiki?curid=342198", "title": "Monserrat d'Alcal\u00e0", "text": ""}
{"id": "342199", "revid": "11782", "url": "https://eu.wikipedia.org/wiki?curid=342199", "title": "Puebla Larga", "text": ""}
{"id": "342200", "revid": "34394", "url": "https://eu.wikipedia.org/wiki?curid=342200", "title": "Apostoleion (Konstantinopolis)", "text": ""}
{"id": "342201", "revid": "34394", "url": "https://eu.wikipedia.org/wiki?curid=342201", "title": "Konstantinopolisko harresiak", "text": ""}
{"id": "342202", "revid": "105290", "url": "https://eu.wikipedia.org/wiki?curid=342202", "title": "Nan Dungortheb", "text": "Nan Dungortheb harana (heriotz izugarriaren harana sindarinez), Tolkienen legendarium ospetsuko fikziozko toki bat da, bere Silmarillion lanean deskribatzen duena.\nKokapena.\nBeleriand iparraldean, Ered Gorgorothen oinean dagoen haran bat da. Ekialdean Esgalduin ibaiarekin, hegoaldean Doriathekin, eta, mendebaldean, Mindeb ibaiarekin muga egiten du.\nFikziozko historia.\nNan Dungortheben armiarma erraldoi gaiztoak bizi ziren, hauei Ungoliant batu zitzaielarik, han babestu zena Valinorreko Bi Zuhaitzak pozoitu ondoren. Ordutik, harana izaki izugarri eta beldurgarriz bete zen, armiarmasare eta tranpaz betez eta hango urak pozoituz. Eguzkiaren Lehen Aroan, Nan Dungortheb toki arriskutsua bihurtu zen hori zeharkatzen saiatzen zen ororentzat, haran hilgarri honen izugarrikeriek zeharkaezin eta beldurgarri bihurtu baitzuten, batez ere Sauronek bere magia Dorthonionetik hedatu zuenean. Izaki bizi orok lurralde hori eragozten zuen, eta noldorrek soilik behar handia bazuten zeharkatzen zuten, Doriatheko mugetatik gertuko pasabideetatik, Ered Gorgorothetik ahal zen urrunen.\nBeren, Saurongandik ihesean, Nan Dungortheb haranera iritsi zen, non, bere ezpata Dagmorrekin tokiko armiarma erraldoien aurka borroka pasa zuen, Ungolianten alabak zirenak. Bere balentria handietako bat izan zen arren, bidaia izugarri horretako bere esperientziak sekula ez zituen kontatu nahi izan."}
{"id": "342203", "revid": "448", "url": "https://eu.wikipedia.org/wiki?curid=342203", "title": "Konstantinopoliseko I. kontzilioa", "text": ""}
{"id": "342204", "revid": "448", "url": "https://eu.wikipedia.org/wiki?curid=342204", "title": "Konstantinopolisen erorialdia", "text": ""}
{"id": "342205", "revid": "11782", "url": "https://eu.wikipedia.org/wiki?curid=342205", "title": "San Juan de \u00c9nova", "text": ""}
{"id": "342206", "revid": "448", "url": "https://eu.wikipedia.org/wiki?curid=342206", "title": "Helena Konstantinopoliskoa", "text": ""}
{"id": "342207", "revid": "11782", "url": "https://eu.wikipedia.org/wiki?curid=342207", "title": "Sallent de X\u00e0tiva", "text": ""}
{"id": "342208", "revid": "11782", "url": "https://eu.wikipedia.org/wiki?curid=342208", "title": "Sallent (Ribera Alta)", "text": ""}
{"id": "342209", "revid": "6327", "url": "https://eu.wikipedia.org/wiki?curid=342209", "title": "Konstantinopoliseko Dimitrios I.a", "text": ""}
{"id": "342210", "revid": "34394", "url": "https://eu.wikipedia.org/wiki?curid=342210", "title": "Konstantinopoliseko II. kontzilioa", "text": ""}
{"id": "342211", "revid": "34394", "url": "https://eu.wikipedia.org/wiki?curid=342211", "title": "Konstantinopoliseko III. kontzilioa", "text": ""}
{"id": "342212", "revid": "536", "url": "https://eu.wikipedia.org/wiki?curid=342212", "title": "Nisimaldar", "text": "Nisimaldar, quenyaz \"Zuhaitz Usaitsuak\" esan nahi duena, Tolkienen legendarium ospetsuko bi fikziozko zuhaitzen izena da. Numenor uhartean hazten ziren, Eldalond\u00eb portuaren inguruan, Eldanna badia handian. Portuak \"Berdea\" ezizena jasotzen zuen bi zuhaitz hauengatik, beti berde eta osasuntsu hazten zirenak inguru hartako baldintza klimatiko onen ondorioz, beroak eta euri ugarikoak zirenak. Hala, portuaren ingurua ere zuhaitzen izen berarekin ezagutua izan zen.\nNisimaldarrak elfoek ekarri zituzten Amanetik Numenorreko erresuma sortu ondoren. Horien artean espezie ugaritako zuhaitzak zeuden:\nMellyrnak ere nabarmentzen ziren, 500 urtetan Tol Eress\u00eba uhartekoak baino askoz txikiagoak egin ez zirenak, eta beranduago Erdialdeko Lurraldean dagoen Lothlorien basoan hazi zirenak."}
{"id": "342213", "revid": "56334", "url": "https://eu.wikipedia.org/wiki?curid=342213", "title": "Aireko espazio", "text": "Aireko espazioa estatu jakin batek bere eskumeneko uren eta lurren gainean kontrolatzen duen atmosfera zatiari deritzo. \nNazioarteko Hegazkintza Zibilaren Erakundeak zazpi aireko espazio mota bereizten ditu, bakoitzari letra bat alfabetikoki esleituz: A-tik G-ra."}
{"id": "342214", "revid": "512", "url": "https://eu.wikipedia.org/wiki?curid=342214", "title": "Heidi Rohi", "text": "Heidi Rohi (Haapsalu, 1966ko maiatzak 23) ezpata modalitateteko estoniar eskrimalari bat da."}
{"id": "342215", "revid": "105290", "url": "https://eu.wikipedia.org/wiki?curid=342215", "title": "Palazzo dei Diamanti", "text": "Palazzo dei Diamanti (diamanteen jauregia), Ferrarako eta Italiako Pizkundeko monumenturik ezagunenetako bat da. \"Corto Ercole I\"n dago, \"Quadrivio degli angeli\"n, \"Addizione Erculea\"ren erdian bertan.\nHistoria.\nPalazzoa Ercole d'Esteren aginduz eraikitzea agindu zen 1492an, eta Biagio Rossettik eraiki zuen. Eraikuntza lanak, berez, 1493 eta 1503 artean garatu ziren.\nArkitektura.\nBere ezaugarri nagusia diamante punta formadun kanpoko kuxindura, jauregiari izena ematen diona. Marra arrosadun haitzurdin zurizko ia 8500 blokeek perspektiba efektuak sortzen dituzte punten orientazio ezberdinagatik, modu ezberdinetan orientatuak daudenak argia hobeto harrapatzea ahalbidetzen duen kolokazioaren arabera.\nArgimutilak eta angeluko landare formako apaindurak ere ospetsuak dira.\nBarnealdean pizkundeko ohiko patio bat du, klaustroarekin eta haitzurdinezko putzu batekin, azken ezaugarri hau Ferrarako lorategien bereizgarria da."}
{"id": "342219", "revid": "336", "url": "https://eu.wikipedia.org/wiki?curid=342219", "title": "Carme Forcadell", "text": "Carme Forcadell i Llu\u00eds (Xerta, Baix Ebre, 1955eko maiatzaren 29a) Plataforma per la Llengua erakundeko sortzaileetako bat da, baita Sabadellgo \u00d2mnium Cultural erakundeko zuzendaritzako kidea eta Assemblea Nacional Catalana (\"Kataluniar Biltzar Nazionala\") erakundeko lehendakaria ere.\n2015eko irailaren 27ko Kataluniako hauteskundeen ondoren (Junts pel S\u00ed zerrendaren 2. tokian agertu zen), 2015eko urriaren 26an Kataluniako Legebiltzarreko presidente izendatua izan zen.\nBiografia.\nBartzelonako Unibertsitate Autonomoan Filosofia eta Komunikazio Zientzietan lizentziatua eta Katalan filologian masterduna da. 1985tik aurrera Kataluniako Generalitateko Hezkuntza Sailean funtzionario gisa lan egiten du, 1992tik aurrera Hezkuntza Saileko Katalanezko Irakaskuntza Zerbitzuaren hizkuntz normalizaziorako koordinatzaile lanetan dabil, 2004. urtetik Vall\u00e8s Occidental eskualdeko hizkuntz interkulturalitateko eta gizarte koheziorako aholkularia ere bada. Irakaskuntza nahiz hizkuntzalaritza eta literaturazko liburuak argitaratu ditu, bai eta hiztegi bat ere. Hainbat hedabideetan hizkuntz planifikazioa, hizkuntza eta nortasunari buruz ere idatzi izan du.\nDuela urte askotatik hainbat erakunderekin elkarlanean aritu izan da ere, eta Plataforma pel Dret de Decidir (\"Erabakitzeko Eskubidearen Plataforma\") erakundean komunikazio batzordeko kidea da. Bestalde, 1999z geroztik Esquerra Republicana alderdiko kidea ere bada. 2012ko udan Katalunian barna ibili zen independentziaren aldeko martxa koordinatu zuen eta irailean \"\"Catalunya, nou estat d'Europa\" manifestazioko\" antolatzaileen bozeramailetako bat izan zen.\nKataluniako prozesu independentistaren alde egindako lanagatik, espainiar botere politiko eta judizialak preso politiko sartu zuten 2018ko martxoan."}
{"id": "342220", "revid": "105290", "url": "https://eu.wikipedia.org/wiki?curid=342220", "title": "Lagan ibaia", "text": "Lagan ibaia (gaeleraz \"Abhainn an Lag\u00e1in\"), Ipar Irlandako ibai bat da, Belfasten itsasoratzen dena.\nIbilbidea.\nSlieve Croob mendilerroan sortzen da 119 metrotako altueran eta Antrim eta Down konderrien arteko lautadan egiten du aurrera, konderri bien arteko muga eginez. Horrela iristen da Belfastera eta bertan itsasoratzen da. Hainbat ibairen urak jasotzen ditu, nagusiena Ravernet da, eta beste batzuk Carryduff eta Farset dira. Farset ibaiak Laganekin bat egiten duen puntuan hasi zen sortzen Belfast.\nHonako herri hauek zeharkatzen ditu:\nNabigazioa.\nXIX mendean eraikitako ubideek eta desbideraturiko errekek posible egin zuten Neagh lakua eta Belfast arteko nabigazioa. XX mendean autobidea eraikitzean ibaian nabigatzeari utzi egin zitzaion. Oraintsu Lisburn eta Belfast arteko nabigazioa berrezarri da."}
{"id": "342221", "revid": "20653", "url": "https://eu.wikipedia.org/wiki?curid=342221", "title": "Zirkunzentro", "text": ""}
{"id": "342223", "revid": "105290", "url": "https://eu.wikipedia.org/wiki?curid=342223", "title": "Zirkunferentzia zirkunskribatu", "text": "Geometrian, poligono baten zirkunferentzia zirkunskribatua zirkunferentzia bat da, poligonoaren erpin guztiak ukituz inguratzen duena. Zirkunferentzia horren zentroa zirkunzentro deitzen da eta erradioa zirkunerradio.\nPoligono inskribatuari poligono zikliko esaten zaio (batzuetan poligono ziklokide, erpinak ziklokideak direlako). Poligono sinple erregular guztiak, triangelu guztiak eta laukizuzen guztiak ziklikoak dira. Poligono ziklikoetan, zirkunzentroa poligonoaren aldeen erdibitzaileen ebaki-puntua da.\nTriangeluak.\nTriangeluetan, hiru aldeen erdibitzaileek puntu batean ebakitzen dute elkar; zirkunzentroan, hain zuzen ere. Zirkunzentroa hiru erpinetatik distantzia berera dago.\nTriangeluaren erpinak, aldeen muturrak direnez gero, haien erdibitzaileen puntuetatik distantzia berera daude; beraz, horien ebaki-puntua hiru erpinetatik distantziakidea da: zirkunzentroa (zirkunferentzia zirkunskribatuaren zentroa).\nZirkunzentroaren kokagunea triangeluaren araberakoa da:\nLauki ziklikoak.\nZirkunskribagarriak diren laukiek, lauki ziklikoek, propietate bereziak dituzte; esate baterako, aurkako angeluak betegarriak dira (haien batura 180\u00b0 da, edo \u03c0 radian)."}
{"id": "342224", "revid": "448", "url": "https://eu.wikipedia.org/wiki?curid=342224", "title": "Konstantinoplako Dimitrios I.a", "text": ""}
{"id": "342225", "revid": "1545", "url": "https://eu.wikipedia.org/wiki?curid=342225", "title": "Taegu", "text": ""}
{"id": "342226", "revid": "1545", "url": "https://eu.wikipedia.org/wiki?curid=342226", "title": "Pusan", "text": ""}
{"id": "342227", "revid": "448", "url": "https://eu.wikipedia.org/wiki?curid=342227", "title": "Helena Konstantinopolisekoa", "text": ""}
{"id": "342228", "revid": "336", "url": "https://eu.wikipedia.org/wiki?curid=342228", "title": "Rijl al Awwa", "text": "Rijl al Awwa, \u03bc Virginis (\u03bc Vir / 107 Virginis), izarraren izen arrunta da. Gure eguzki-sistematik 61 argi-urteko distantziara, Virgo konstelazioko 9. izarrik distiratsuena da +3,90eko itxurazko magnitudearekin.\nIzena.\nRijl al Awwa izenak, arabieraz \"rijl al-\u2018awwa\u2019\", \"(txakur) zaunkariaren oina\" esan nahi du. \u03b4 Libraerekin batera \"Mulu izi\" izeneko akadiar ilargi asterismoaren zati zen, titulu hau Vindemiatrixi (\u03b5 Virginis) ere ematen zaiolarik. Sogdianan Gasarwa zen, \"liderraren ondokoa\", hau, Syrmak (\u03b9 Virginis), \u03ba Virginisek eta \u03bb Virginisek osatutako asterismoa delarik.\nEzaugarriak.\nRijl al Awwa F2V espektro motako izar bat da, 6715 kelvineko tenperatura efektiboa duelarik. Gure eguzkia baino 7,5 aldiz argitsuagoa, eguzki diametroa baino 2,1 aldiz diametro handiagoa du. Ez dago adostasunik bere proiektaturiko errotazio abiadurari buruz, 30 km/s3 eta 47 kms4 artean kontsultaturiko iturriaren arabera. Dena dela, bere moduko izar bati dagokion bezala, gure eguzkiak baino azkarrago biratzen du, honen abiadura 2 km/skoa delarik.\nEgile batzuen arabera Rijl al Awwaren metal edukia eguzkiarenaren antzekoa den arren, beste ikerketa batek metaltasun txikiko izartzat jotzen du, bere burdin ugaritasun erlatiboa gure eguzkiarenaren %60koa delarik. Gure eguzkia baino %55 masiboagoa da. 1300 milioi eta 1500 milioi urte bitarteko adina du, sekuentzia nagusian emango duen denboraren erdia delarik."}
{"id": "342229", "revid": "119347", "url": "https://eu.wikipedia.org/wiki?curid=342229", "title": "New York Yankees", "text": "New York Yankees (New Yorkeko Yankiak euskaraz) AEBetako Beisbol Liga Handietako beisbol talde profesional bat da. Egoitza New Yorken du. Amerikar Ligako Ekialdeko Dibisioan jokatzen dute.\nEzizenak.\nZaletuek.\n\"Yankees\" izena taldea bertako zati den estatubatuar ligako \"estatubatuar\" hitzaren aldaera batetik sortu zen. Izen hau, sarri, \"Yanks\"era laburtzen da. Baina ezizen nagusia \"Bronxeko Bonbardariak\", edo soilik \"Bonbardariak\" da, euren egoitzari eta bere historiako bateatzaile bikainei erreferentzia egiten diena. Gutxiago erabiltzen diren beste ezizen batzuk ere baditu, \"Bronxeko garaileak\" edo \"Pinstripers\" kasu, azken honen kasuan etxeko partiduak jokatzen dituenean erabiltzen duen jantzi ikonikoagatik.\nArerioek.\nKritikoek, sarri, talde honi eta antolakuntzari, \"Gaizkiaren Inperioa\" bezala erreferentzia egiten diote, talde honen arerio nagusia den Boston Red Sox taldeko presidentea eta Yankeen etsai porrokatua den Larry Luchinok The New York Times egunkariarekin eginiko elkarrizketa batean emandako izena. 1970eko hamarkadan erabilitako beste izen zurrunbilotsu bat \"Bronxeko zoologikoa\" da, taldearen aurka daudenek batzuetan erabiltzen dutena, baita \"Yanki Madarikatuak\" ere, azken hau, izen bera duen musikal lanaren ondorioz.\nHalere, arerioek ipinitako ezizen guzti hauek zaletuek ere bereganatu eta heuren taldea txantxaz izendatzeko harrotasunez erabili hoi dituzte.\nHistoria.\nAmerikar Ligako zortzi frankizietako bat bezala, taldea, jatorrian, Maryland estatuko Baltimore hirian ezarri zen 1901ean. Garai hartan taldea Baltimore Orioles deitu zen (ez da egungo Baltimore Oriolesekin nahastu behar, talde hau, jatorrian, 1901ean Milwaukee Brewers izan baitzen), New Yorkeko Manhattanera 1903an joan zirenak."}
{"id": "342232", "revid": "98220", "url": "https://eu.wikipedia.org/wiki?curid=342232", "title": "Medes uharteak", "text": "Medes uharteak (katalanez \"Illes Medes\" eta gaztelaniaz \"Islas Medas\") Kataluniako Gironako probintzian dagoen Baix Empord\u00e0 eskualdeko Torroella de Montgr\u00ed udalerriko L'Estartit herrian dauden uharte batzuk dira. Denera 0,215 km\u00b2-ko azalera dute. Ter ibaiaren bokaletik hurbil izatearen esker itsasondo oparoa dute, ondorioz urtero itsas erreserba hau ikertu arakatu asmoz itsas-ikertzaile ugari bertaratu ohi dira.\nUhartedia osatzen duten uharteetako batzuk honako hauek dira: Meda Gran, Meda Xica, Carall Bernat, Tascons Grossos, Medellot, Tascons Petits eta Ferranelles."}
{"id": "342234", "revid": "13403", "url": "https://eu.wikipedia.org/wiki?curid=342234", "title": "Medas uharteak", "text": ""}
{"id": "342235", "revid": "12788", "url": "https://eu.wikipedia.org/wiki?curid=342235", "title": "Kautera", "text": "Kauterak Zuberoako maskaradetako pertsonaiak dira, beltzen taldeko kideak. Nagusia Kabana da, Pitxu mutila, eta Pupu, Fripu edo Bizunu deitutako beste batzuk ere izaten dira. Lanbidez perzkinak dira, eta jaunaren pertza petatxatzea da beren jok\u00fca. Oso bihurriak dira, eta ikusleak maiz zirikatzen dituzte.\nArropa zarpailez beztiturik agertzen dira: kapela beltzak, animalien adarrekin edo hegazti hegoekin edertuak, beroki beltz luzeak eta bortzegiak. Aurpegiak beltzez zikinduak edo mozorroz estaliak izaten dituzte. Bizkarrean, hizki handiz idatzirik, kauteraren izena eta \"bertuteak\" agertzen dira. Esate baterako: \"PITXU/ Lanik, comme un fou/ Edaten ere beaucoup/ eta neskatilekin pas du tout\", \"PHUZU/ Pintukari/ Hogakari/ Urdankari/ Zilokari/ Uhu\u00f1\" edo \"MATXU/ Azkarki/ Txerkatzen/ Xiloak eta/ Urzoak\"."}
{"id": "342237", "revid": "59723", "url": "https://eu.wikipedia.org/wiki?curid=342237", "title": "Juan Ram\u00f3n Viles", "text": "Juan Ram\u00f3n Viles Mitxelena (Donostia, 1966ko abuztuaren 12a) euskal musikari bat da, Duncan Dhu pop musika taldeko kide-ohia.\n1980ko hamarkadako hasieran Diego Vasallo donostiar musikariarekin batera, \"Los Dalton\" musika taldea sortu zuen; bertan bateria lehenbiziko aldiz jo zuen. Ondoren Diego Vasallo eta Mikel Erentxunekin batera, \"Duncan Dhu\" musika taldea eratu zuten.\nDeustuko Unibertsitatean Historia eta Geografian eta EHUn Zuzenbidean lizentziatua da, 1989an beste bi taldekideekin izandako desadostasunen ondorioz taldea laga eta urte hartan bertan \"Emirra\" musika taldeko kidea egin zen; harekin \"Agua y Barro\" izeneko LPa argitaratu zuen, bertan \"Qui\u00e9n pudiera\" abestia kaleratuz. Ekoizle gisa Bilboko \"Dinamita pa' los Pollos\" musika taldeari lotuta ere egon zen.\n2006an \"Duncan Dhu Cr\u00f3nicas de un \u00e9xito 1984-89\" liburua argitaratu zuen: hor, taldearen historia azaltzen du, taldekide izan zen urteen berri emanez.\n2009ko maiatzean bere bakarkako lehen diskoa plazaratu zuen (\"Duncan Dhu\" eta \"Emirra\" musika taldeetan egon ondoren), jada \"JuanRa Viles\" izen artistkoaz eta \"En buena compa\u00f1\u00eda\" izenburupean.\n2011ko udal hauteskundeetan zinegotzi hautatu zuten EAJren zerrendan."}
{"id": "342238", "revid": "105290", "url": "https://eu.wikipedia.org/wiki?curid=342238", "title": "En algun lugar", "text": "En algun lugar (euskaraz \"Lekuren batean\") Duncan Dhu euskal pop musika taldearen abesti bat da. 1987an \"El grito del tiempo\" diskoaren barnean kaleratu zuten."}
{"id": "342241", "revid": "105290", "url": "https://eu.wikipedia.org/wiki?curid=342241", "title": "Una calle de Par\u00eds", "text": "Una calle de Par\u00eds (euskaraz \"Parisko kale bat\") Duncan Dhu euskal pop musika taldearen abesti bat da. 1987an \"El grito del tiempo\" (\"Denboraren Ohiua\") diskoaren barnean kaleratu zuten."}
{"id": "342242", "revid": "105290", "url": "https://eu.wikipedia.org/wiki?curid=342242", "title": "La casa azul", "text": "La casa azul (euskaraz \"Etxe urdina\") Duncan Dhu euskal pop musika taldearen abesti bat da. 1991an \"Supernova\" (\"Denboraren Ohiua\") diskoaren barnean kaleratu zuten."}
{"id": "342243", "revid": "105290", "url": "https://eu.wikipedia.org/wiki?curid=342243", "title": "Cien gaviotas", "text": "Cien gaviotas (euskaraz \"Ehun kaio\") Duncan Dhu euskal pop musika taldearen abesti bat da. 1986an \"Canciones\" (\"Abestiak\") diskoaren barnean kaleratu zuten."}
{"id": "342244", "revid": "105290", "url": "https://eu.wikipedia.org/wiki?curid=342244", "title": "Jard\u00edn de rosas", "text": "Jard\u00edn de rosas (euskaraz \"Larrosen lorategia\") Duncan Dhu euskal pop musika taldearen abesti bat da. 1986an \"Canciones\" (\"Abestiak\") diskoaren barnean kaleratu zuten. Lynn Anderson country abeslariaren \"Rose Garden\" abestiaren bertsio bat da."}
{"id": "342245", "revid": "105290", "url": "https://eu.wikipedia.org/wiki?curid=342245", "title": "Esos ojos negros", "text": "Esos ojos negros (euskaraz \"Begi Beltz Horiek\") Duncan Dhu taldeko abestia da, Diego Vasalloren hitza eta musika dituena. Canciones bere bigarren diskoan agertu zen. Laster taldeko abestirik ezagunetariko bat bilakatu zen.\n2005ean \u00c1lex Ubagok \"Cien gaviotas d\u00f3nde ir\u00e1n... Un tributo a Duncan Dhu\" diskorako bertsio bat egin zuen."}
{"id": "342246", "revid": "13403", "url": "https://eu.wikipedia.org/wiki?curid=342246", "title": "Franja de Ponent", "text": ""}
{"id": "342247", "revid": "512", "url": "https://eu.wikipedia.org/wiki?curid=342247", "title": "1865 Cerberus", "text": "1865 Cerberus asteroide gerrikoan aurkitutako 1865. asteroidearen izena da. 1971ko urriak 26an aurkitu zuen Lubos Kohoutekek Bergedorfetik. Bere behin-behineko izendapen zientifikoa 1971 UA zen. Bere izena greziar mitologiako Hadesko ateetan zegoen hiru buruko Zerbero zakurragatik jasotzen du. Apolo asteroide bat da."}
{"id": "342248", "revid": "105290", "url": "https://eu.wikipedia.org/wiki?curid=342248", "title": "1866 Sisyphus", "text": "1866 Sisyphus asteroide gerrikoan aurkitutako 1866. asteroide bat da. 1972ko abenduak 5ean aurkitu zuen Paul Wild suitzar astronomoak Zimmerwaldetik. Bere behin-behineko izendapen zientifikoa 1972 XA zen. Bere izena greziar mitologiako Sisifo pertsonaiagatik jasotzen du. Apolo asteroide eta Marte zeharkatzen duen asteroide bat da. Tamainaz, Chicxulubeko kraterra sortu zuen eta horren ondorioz dinosauroak akabatu zituen asteroidearen parekoa da."}
{"id": "342249", "revid": "512", "url": "https://eu.wikipedia.org/wiki?curid=342249", "title": "1867 Deiphobus", "text": "1867 Deiphobus asteroide gerrikoan aurkitutako 1867. asteroidearen izena da. 1971ko martxoak 3an aurkitu zuten Carlos Ulrrico Cescok eta A. G. Samuelek El Leoncitotik. Bere behin-behineko izendapen zientifikoa 1971 EA zen. Bere izena Iliadako pertsonaietako bat den Deifobogatik jasotzen du. Jupiterreko troiar asteroide bat da."}
{"id": "342250", "revid": "105290", "url": "https://eu.wikipedia.org/wiki?curid=342250", "title": "1868 Thersites", "text": "1868 Thersites asteroide gerrikoan aurkitutako 1868. asteroidearen izena da. 1960ko irailak 24an aurkitu zuten Cornelis Johannes van Houtenek, Ingrid van Houten-Groeneveldek eta Tom Gehrelsek Palomar Behatokitik. Bere behin-behineko izendapen zientifikoa 2008 P-L zen. Bere izena Troiako gerran parte hartu zuen Tersites soldadu mitologikoagatik jasotzen du. Jupiterreko troiar asteroide bat da."}
{"id": "342251", "revid": "512", "url": "https://eu.wikipedia.org/wiki?curid=342251", "title": "Vologeso IV.a", "text": "Vologeso IV.a Partiakoa (147-191) Partiar Inperioko gobernari bat izan zen. Mitridates IV.a Partiakoaren semea (129-140), Vologeso IV.ak Inperioaren bi erdiak elkartu zituen berriz, bere aita eta Vologeso III.aren artean banatu zirenak. Karazene erresuma ere konkistatu zuen, itxuraz, independente mantendu zena Trajano erromatar enperadoreak (98-117) inperioa inbaditu zuenetik.\nVologeso IV.a Zaratustraren idatziak bildu zituen zoroastrismoko tradizioko Volgash erregea izan daiteke.\nVologeso IV.aren Erromaren aurkako gatazkak 155ean hasi ziren Armeniako erresumagatik lehiatuz (ohikoa bi inperioen artean). 162 eta 166 artean, Partiarrek Erromatar Inperioa eraso zuten, Marko Aurelio eta Luzio Veroren artean (161-169) gobernatua. Gerra honetan Seleuzia Tigrisekoa hiria suntsitu zen, eta Ktesifonteko jauregia erre zuen Avidio Kasiok 165ean. Erromatar legioak partiar lurraldean Mediaraino ere barneratu ziren, eta Vologeso IV.ak bakea sinatzea beste erremediorik ez zuen izan, Mesopotamiaren mendebaldea Erromari emanez.\nBere erregealdiaren amaiera Osroes II.a Partiakoaren matxinadak usteldu zuen (190), nor, dirudienez, Median babestu zen errege arerio bezala, Vologeso IV.aren oinordeko izateko esperantzarekin. Alabaina, Vologeso V.a, arsazidar dinastiako armeniar adarrekoa izan zen Vologeso IV.aren oinordeko, Osroes II.a berehala kargutik kenduz."}
{"id": "342252", "revid": "69297", "url": "https://eu.wikipedia.org/wiki?curid=342252", "title": "Langkawiko Tourra", "text": "Langkawiko Tourra Malasian ospatzen den etapakako txirrindularitza lasterketa bat da. Bere izena Langkawi uhartediagandik jasotzen du, non 1996an ospatu zen lehen edizioa abiatu zen.\nUCI Asia Tourreko zati da 2005ean UCI Zirkuitu Kontinentalak sortu zirenetik, 2.HC mailan (zirkuitu hauetako maila gorena), hala, Asiako probarik garrantzitsuenetako bat bihurtuz."}
{"id": "342253", "revid": "17", "url": "https://eu.wikipedia.org/wiki?curid=342253", "title": "Inbentario", "text": ""}
{"id": "342254", "revid": "17", "url": "https://eu.wikipedia.org/wiki?curid=342254", "title": "Inbentarioen kudeaketa", "text": ""}
{"id": "342255", "revid": "105290", "url": "https://eu.wikipedia.org/wiki?curid=342255", "title": "Merkatu-balio", "text": "Merkatu-balioa ondasun edo aktibo batek konkurrentzia askeko merkatu batean lortuko lukeen balioa da. Salerosketa burutu den merkatu-preziotik bereizi behar da. Merkatu-balioa maiz erabiltzen da kontabilitatean ondasunak baloratzeko irizpide gisa, zuhurtasunezko printzipioari jarraiki betiere."}
{"id": "342257", "revid": "1519", "url": "https://eu.wikipedia.org/wiki?curid=342257", "title": "Sancheski", "text": "Sancheski kirolerako materialeko Irungo enpresa da, 1931 urtean sortutakoa. Eski, futbol, gimnastika, patinaje eta rugbyrako materiala ekoiztu du. \nIzena \"Sanchez\" eta \"eski\" hitzetatik dator, enpresaren jarduerari erreferentzia eginez. 1960ko hamarkadan, skateboardak ekoizten hasi ziren eta horiek ezagutarazteko skateboarding talde bat ere osatu zuten, espainiar estatuan zehar akrobazia-ikuskizunak burutzen zituena. Horrela, enpresaren izena skate oholei lotu zen Espainia eta Hego Euskal Herriko haur eta gaztetxoen artean; hain zuzen, skate oholei \"santxeski\" deitu izan zitzaien 1970 eta 1980ko hamarkadetako gazteen artean. 1990ko hamarkadan ekoizpenari utzi eta kirol materialaren banatzaile izatera aldatu zen."}
{"id": "342258", "revid": "512", "url": "https://eu.wikipedia.org/wiki?curid=342258", "title": "Andre Mariaren katedrala (Limerick)", "text": "Andre Mariaren katedrala Limerick hiriko eraikinik zaharrena kontsideratzen da, 1168an altxatu baitzuten normandiarrek. Irlandako eliza anglikanoari dagokio.\nHistoria.\nVikingoek Europan mendebalderen izan zuten gotorlekua zegoen tokian eraiki zuten katedrala XII mendean, dena dela ate erromanikoaz eta nabeaz gain, ezer gutxi gelditzen zaio hasieran zeukan itxuratik. XIV mendean dorrea gehitu zitzaion.\nHiriak izandako setio ugarritan, soldaduek hormetako harriak erabili zituzten beren armak zorrozteko eta orindik orduko markak nabari dira. 1651ean Oliver Cromwellek hiria eskuratu zuenean eliza ikuilu gisa eta aldare nagusia ere lapurtu egin zuten. Aldare hau 1960an berrezarri zen, eta Irlanda eta Erresuma batuko aldarerik handiena da limo harri bloke bakarrarekin egina dagoena. 1691eko setioan ere kalte handiak jasan zituen eta Glentworth kaperaren barnean oraindik kainoi bolak ikus daitezke."}
{"id": "342260", "revid": "105290", "url": "https://eu.wikipedia.org/wiki?curid=342260", "title": "Etxeko lan", "text": "Etxeko lana etxebizitza batean egin ohi diren lanen multzoa da, hala nola garbiketa, sukaldaritza, haur eta agurren zainketa eta erosketak biltzen dituena, besteak beste. Maiz, lanaren zatiketa sexuala dela eta, lan horiek etxebizitzan bizi diren emakumeen esku uzten dira, etxekoandrearen figuraren kasuan esaterako, edota kontratatutako etxeko langile bati esleitzen zaizkion, orobat gehienetan emakumezkoa dena."}
{"id": "342264", "revid": "512", "url": "https://eu.wikipedia.org/wiki?curid=342264", "title": "San Kolunba katedrala", "text": "San Kolunba katedrala Derryko alde zaharreko katedral protestante bat da. 1633an Kolunba Ionakoa misiolari irlandarraren omenez eraiki zen eta Irlandako Elizaren kultukoa da.\nHistoria.\nDerryn izan zen lehenengo eliza Templmoren zegoen baina Bederatzi Urteko Gerran erabat suntsiturik gelditu zen. 1600an Sir Henry Docwra ingelesa lau mila soldadurekin etorri eta hiriaz jabetu zenean, honek eliza zaharraren harriak erabiliz katedral berria sortzeko agindua eman zuen. 1633an amaitu zen tenpluaren eraikuntza."}
{"id": "342266", "revid": "98220", "url": "https://eu.wikipedia.org/wiki?curid=342266", "title": "Foyle ibaia", "text": "Foyle ibaia (gaeleraz \"an Feabhal\"), Ipar Irlandako ibai bat da, Derryn itsasoratzen dena.\nIbilbidea.\nFinn ibaiak Foylerekin bat egiten du Lifforden eta Mourne ibaiak berriz Strabanen. Hortik zuzen Derryra doa eta azkenik Foyle aintziran itsasoratzen da. Horrela beraz Derry eta Tyroneko konderriak zeharkatzen ditu, eta Irlandako Errepublikako Donegalgo konderrian ere sartzen da.\nNabigazioa.\n10 bat kilometrotan nabigazioa posible da Foyle ibaiean."}
{"id": "342267", "revid": "105290", "url": "https://eu.wikipedia.org/wiki?curid=342267", "title": "Gihar-min", "text": "Gihar-mina, gogordura edo agujetak (medikuntzako izen zientifikoa: mialgia geroratua) giharretako min bat da, gizabanako bati ohi duena baino ariketa bortitzagoa aldi batez egin eta gero agertzen zaiona. Gihar horiek prest zeuden mugaren\ngainetik egindako ariketa burutu eta gutxi gorabehera 24 ordura azaltzen da gihar-mina. Minik ez dagoen 12-24 ordu bitarteko tartea izan ohi da; jarraian, hirugarren eguna arte goraka joan ohi den sentsazio mingarria dator, eta gutxi gorabehera 5-7 egunez iraun ohi du.\nEgun zientzialarien artean onarpenik handiena duen teoriaren arabera, giharretako zuntzen mikrohausturek eragiten dute gihar-mina. Duela urte gutxi arte, gihar-minari buruzko teoriarik ospetsuena zen ariketa biziak eragindako azido laktikoaren gainprodukzioagatik zela; azido laktikoa gihar eta zurdetan orratz mikroskopikoen formarekin kristalizatzen omen zen. Egun, jakin badakigu ariketa bizien ondorioz sortutako azido laktikoak mina eragin dezakeela, baina min horren ezaugarriak eta gihar-minarenak oso bestelakoak dira."}
{"id": "342272", "revid": "448", "url": "https://eu.wikipedia.org/wiki?curid=342272", "title": "Gogordura", "text": ""}
{"id": "342273", "revid": "448", "url": "https://eu.wikipedia.org/wiki?curid=342273", "title": "Mialgia geroratu", "text": ""}
{"id": "342274", "revid": "105290", "url": "https://eu.wikipedia.org/wiki?curid=342274", "title": "Vall\u00e8s", "text": "Vall\u00e8s Kataluniako Bartzelonako probintziako lurralde historiko bat da. 1936ko eskualde banaketaren ondorioz bitan banatua izan zen: Vall\u00e8s Occidental eta Vall\u00e8s Oriental.\nHonela, Vall\u00e8s eskualdea Kataluniako Printzerriaren azpieskualde natural eta historikoa da. Vall\u00e8s Occidental eskualdeak bi hiriburu ditu, Sabadell eta Terrassa, aldiz, Vall\u00e8s Oriental eskualdeko hiriburua Granollers da."}
{"id": "342277", "revid": "17", "url": "https://eu.wikipedia.org/wiki?curid=342277", "title": "Gizabanako", "text": ""}
{"id": "342278", "revid": "56334", "url": "https://eu.wikipedia.org/wiki?curid=342278", "title": "Etxeko langile", "text": "Etxeko langileak, hizkera arruntean mirabe, sehi eta jopuak, gizonezkoak izanik morroi eta otseinak, eta emakumezkoak izanik neskameak ere deituak, etxebizitza bateko jabe edo nagusien kontura lan egiten duten langileak dira, etxeko lana egiteko ardurarekin, askotan maila ekonomiko altua duten etxeetan. Garbitzaileak eta zaintzaileak ere biltzen dira talde horretara. Egun, emakumeak dira gehienetan lanbide horietarako hartzen dituztenak, bereziki garbiketarako."}
{"id": "342279", "revid": "336", "url": "https://eu.wikipedia.org/wiki?curid=342279", "title": "Etxekoandre", "text": "Etxekoandrea \u2014edo, bizkaieraz, ugazabandrea\u2014 familia batean etxeko lanen eta familiako kideen elikadura, hezkuntza eta zaintzaren ardura duen emakumea eta berari dagokion genero-rola da. Euskal matriarkatua izeneko teoriaren aldekoen iritziz, ordea, Euskal Herrian etxekoandreak rol berezia izan du historian, etxearen antolaketa eta erabaki boterea bereganatu duela baiteritzote.\nEkonomia.\nEkonomista feminista batzuek diote, etxekoandreen lana ez dela behar bezain beste kontutan hartzen. Etxekoandreek ordu asko egiten dituzte lan astean, soldatarik gabe.\nGizarte tradizionala.\nMilaka urteetan zehar gizonen lana ehiza eta nekazaritza izan dira; hau da, elikagaiak edota dirua etxera ekartzea izan da, eta emakumeen lana berriz, umeak zaintzea, janaria prestatzea, garbiketa eta horrelakoak izan dira.\nGizarte garaikidea.\nXIX.mendean, industrializazioa hasi zen herrialdeetan, geroz eta emakume gehiagok utzi zioten etxekoandre izateari eta gizonek egin ohi zituzten lanak egiten hasi ziren. Baina hala ere, arau soziala gizonen lana etxera dirua eramatea eta emakumeak etxen geratzea zen.\nXX.mendeetan, bi Mundu Gerretan, emakumeak etxean eta etxetik kanpo lana egiten hasi ziren aldi berean (fabrika, enpresa eta landan), gizonak gerran zeuden bitartean. Honi esker emakumeak lana egiteko gai zirela erakutsi zuten eta lanean segi zuten.\n1960ko hamarkadan, herrialde okzidentaletan, emakume batek lana egin eta ikasketak izan zitzakeela, geroz eta onartuago zegoen."}
{"id": "342280", "revid": "59902", "url": "https://eu.wikipedia.org/wiki?curid=342280", "title": "Pertz", "text": "Pertza, halaber galdara, pazia edo panderoa (), egosteko-eta erabiltzen den ontzia da, euskarri bakarra eta mugikorra duena, bereziki, laratzean zintzilikatzen dena.\nJanaria egosi edo su motelean sukaldatzeko erabiltzen da, adibidez, eltzekariak edo zopak prestatzeko.\nAntzinako Erroman, batzuetan tortura gisa erabiltzen zen, biktima olio edo bike beroz beteriko pertz handi batean sartuz."}
{"id": "342281", "revid": "448", "url": "https://eu.wikipedia.org/wiki?curid=342281", "title": "Ugazabandre", "text": ""}
{"id": "342282", "revid": "119347", "url": "https://eu.wikipedia.org/wiki?curid=342282", "title": "Pirinioetako asto", "text": "Pirinioetako astoa Euskal Herriko, Okzitaniako zein Kataluniako bertako asto arraza bat da.\nEnkarterriko astoa izeneko Euskal Herriko beste asto arrazarekin antzekotasun handiak ditu, eta bere senide hurbila da. Pirinioetako astoa Pirinioetako inguruetan hedatzen da. Baita Landetan ere. Euskal Herriko kasuan mendimultzoaren magaletako herrietan.\nEnkarterriko astoaren kasuan bezala, nekazal munduaren mekanizazioak Pirinioetako astoaren atzerakada handia ekarri zuen bere banaketa eremuan.\nEsate baterako joan den mendean, soilik Erronkaribarrean Pirinioetako motako 438 abelburu zeuden. Haietako asko erronkariko ardien artzantzari eta trashumantziari lotuak.\nPirinioetako hegoaldeko magalean, Aragoian, mota honetako astoak daude, baina ez dute ezagupen ofizialik eta ez da berekin ia inolako berreskuperapen lanik egiten.\nSoilik Aldea de Puy de Cinca herriaren inguruan, El Grado-Lo Grauko urtegiaren aldean atxalde batean mota honetako asto talde bat mantzentzen dute atxalde ekologiko batean..\nMotak.\nPirinioetako astoa bi mota ezberdinetan banatzen da:\nEgoera.\nEquus Survival Trust elkartearen irizpideen arabera, arraza desagertzeko zorian dago hazkunderako 130 eme baino gutxiago daudelako (2008en urteko datuak dira). Lehen esan bezala, nekazal munduaren mekanizazioak arrazaren atzerakada ekarri du egoera larrian utzi arte.\nFrantziar Estatuan Pirinioetako Astoaren eta Mandoaren Elkarte Nazionalak lana egiten du arraza suspertzeko.\nHedapen gunea.\nGarai batean Landak eta Pirinioen magal guztia. Egun bere hedapen gunea oso murritza eta zatikatua da.\nAstoa euskal mitologian.\nAstoa, beste hainbat etxeko abere bezala, oso present egon da euskal sinesmen mundua. Animali donea eta babeslea izan da, seguraski kristautasunaren eragina dela medio.\nPirinioetako astoaren banaketa eremuan, Okzitanian barrena, ezaguna izan da Drac edo asto-gorri irelu gaiztoaren inguruko sinesmena."}
{"id": "342283", "revid": "17", "url": "https://eu.wikipedia.org/wiki?curid=342283", "title": "Alaia (argipena)", "text": "Alaia hitzak esanahi zenbait ditu:"}
{"id": "342284", "revid": "17", "url": "https://eu.wikipedia.org/wiki?curid=342284", "title": "Alaia", "text": ""}
{"id": "342285", "revid": "20653", "url": "https://eu.wikipedia.org/wiki?curid=342285", "title": "Zirkunerradio", "text": ""}
{"id": "342288", "revid": "512", "url": "https://eu.wikipedia.org/wiki?curid=342288", "title": "Dagmor", "text": "Dagmor Berenen ezpata zen, Tolkienen legendarium ospetsuan deskribatua, Leithianen baladan eta Beleriandeko baladetan.\nHistoria.\nBeren gerlari bat zen, Emeldirren eta Be\u00f6rren etxeko buruzagia zen Barahirren semea. Luthien emakume elfoarekin batera, Tolkienen laneko maitasun istoriorik handienetako baten protagonista izateagatik da ezaguna. Bere maitea ezagutu aurretik Melkorren orkoen aurka gogor borrokatu zuen bere aita eta pertsona leial talde batekin batera.\n\"Dagmor\"rek \"heriotz iluna\" esan nahi du, eta Berenen ezpataren izena zen.\nGutxi ezagutzen da ezpata honi buruz, baina arma boteretsua izan behar zuen, Berenen balentriak asko izan baitziren, baita asko ere ezpata honen altzairuak hildako orkoak. Beranduago, Dagmor bere ezpata Ungolianten alaba ziren armiarma erraldoien aurka borrokatzeko ere erabili zuen Nan Dungortheben eman zuen denboran, non denbora luze eta neketsuz egon zen."}
{"id": "342290", "revid": "336", "url": "https://eu.wikipedia.org/wiki?curid=342290", "title": "Felipe Mu\u00f1oz Kapamas", "text": "Felipe \"Tibio\" Mu\u00f1oz Kapamas (Mexiko Hiria, 1951ko otsailak 3) braza estiloko mexikar igerilari ohi bat da. 1997an balentria errekonozitzen zuen Olinpiar Ordena jaso zuen.\nKarrera.\nFelipe Mu\u00f1ozek ezizena bere aita Aguascalienteskoa eta bere ama Mexikoko estatuko R\u00edo Fr\u00edo herrixkakoa delako jasotzen du. Mexikon ospatu ziren 1968ko Udako Olinpiar Jokoetan, 17 urte baino ez zituenean, mundu guztia harritu zuen 200 metro brazako proba irabaziz, sailkapen sailetan denborarik hoberena lortu zuen arren, ez baitzen urrezko dominarako faboritoa. Probaren amaieran, \"El Tibio\"k munduko faboritoa zen Vladimir Kosinsky sobietarra garaitu zuen proba amaitzeko 25 metro baino falta ez zirenean. Proba 2 minutu, 28 segundo eta 7 ehuneneko denborarekin amaitu zuen. Mu\u00f1oz igeriketan urrezko domina bat irabazi duen lehen mexikarra bihurtu zen, eta, orain arte, baita bakarra ere. Atlantan ospatu ziren 1996ko Udako Olinpiar Jokoetan mexikar ordezkaritzaren buruzagi izendatua izan zen, baita Mexikoko Olinpiar Batzordearen presidente ere 2000 eta 2005 artean ere. 1991n Igeriketako Nazioarteko Ospearen Aretoko kide izendatua izan zen, igeriketaren historian kirolaririk garrantzitsuenen izenak dauden museoa dena."}
{"id": "342291", "revid": "6327", "url": "https://eu.wikipedia.org/wiki?curid=342291", "title": "Piriniar astoa", "text": ""}
{"id": "342292", "revid": "65203", "url": "https://eu.wikipedia.org/wiki?curid=342292", "title": "Igeriketa 1968ko Udako Olinpiar Jokoetan", "text": ""}
{"id": "342293", "revid": "336", "url": "https://eu.wikipedia.org/wiki?curid=342293", "title": "Polo Grounds", "text": "Polo Grounds New Yorkeko Upper Manhattanen egon ziren eta 1883tik 1957ra New York Giants, 1880tik 1885era New York Metropolitans, 1912tik 1922ra New York Yankees eta 1962 eta 1963 artean New York Mets beisbol taldeen egoitza izan ziren lau estadioren izena da.\nIzenak dioen bezala, Polo Grounds 1876an, hasiera batean poloa praktikatzeko zelai bezala eraiki zen. Historian zehar izen hau jaso zuten lau eraikinetatik soilik lehena erabili zen benetan poloa praktikatzeko. Jatorrian hegoaldetik iparraldera kokatua 110 eta 112 kaleen artean eta mendebaldetik ekialdera Bosgarren Etorbidea eta Seigarren Etorbidearen artean, Central Parken ondoan, 1880an beisbol estadio bihurtu zen eta New York Metropolitans taldeak errentan hartu zuen. Estadioa talde honen eta New York Giants taldearen artean banatu zuten 1883 eta 1885 artean, eta izena New Yorken Giantsek izan zuten ondorengo estadio bakoitzarentzat geratu zen.\nLaugarren eta azken Polo Grounds, Giantsek 1957ko denboraldiaren ondoren San Franciscora joan ziren arte, eta Metsek 1964an Shea Stadiuma amaitu zen arte erabili zutena izan zen ospetsuena, eta jende gehienak Polo Grounds bezala ezagutzen duena. \"Polo Grounds\" izena sekula ez zen nabarmenduta agertu estadiotako bakar baten ere, Metsek 1962an kartel handi batekin nabarmendu zuten arte. Egituraren azken bertsioa bere bainuontzi forma bereziagatik nabarmentzen zen, oso distantzia laburrekin ezkerreko eta eskuineko lorategietara, erdiko lorategia oso luzea zen bitartean. Izan ere, flyko pilota bakar bat ere ez zen \"home run\"ez irten ia 150 metroko luzera zuen zelaiaren erditik."}
{"id": "342294", "revid": "336", "url": "https://eu.wikipedia.org/wiki?curid=342294", "title": "Upper Manhattan", "text": "Upper Manhattan edo Goi Manhattan New York hiriaren Manhattango barrutiko iparraldeko muturra da. Barrutiak 59. kalea eta 155 kalearekin muga egiten du. Upper Manhattanen bi mutur hauek dira ohi Manhattan bezala ezagutzen dena 96. kaletik gora eta Manhattan Valleyren hegoaldeko zatia mendebaldean eta Spanish Harlem ekialdean. Upper Manhattanen definizioa berau osatzen duten auzoei eskera da, Marble Hill, Inwood, Washington Heights (Fort George, Sherman Creeky eta Hudson Heights barne), Harlem (Sugar Hill eta Hamilton Heights eta Upper West Siden zatiak (Morningside Heights eta Manhattan Valley) kasu.\nBeste erresidentzia guneak bezala, Upper Manhattan ez da erreferentzia puntua turistentzat, zenbait atrakzio turistiko badauden arren, The Cloisters kasu. XX. mendearen amaiera arte barruti honek ez zuen New Yorkeko beste toki batzuk jasaten ari ziren gentrifikazioa jasan.\nIa Upper Manhattan guztia, newyorktarrek \"Uptown\" bezala ezagutzen dutena (59. kaletik gora), Bronxen dago, eta ez Manhattanen. Sarritan \"Uptown\" deitua da, bereziki hip-hop/inner city kulturaren testuinguruan.\nEgoitza diplomatiko asko Upper East Siden daude."}
{"id": "342295", "revid": "1545", "url": "https://eu.wikipedia.org/wiki?curid=342295", "title": "Inchon", "text": ""}
{"id": "342296", "revid": "336", "url": "https://eu.wikipedia.org/wiki?curid=342296", "title": "The Cloisters", "text": "The Cloisters () New Yorkeko Fort Tyron Parken dagoen museo bat da. Eraikina, Metropolitan Museumen azpiegoitza edo adar bat dena, Erdi Aroko zenbait europar abadien arkitektura elementuetatik abiatuta 1930eko hamarkadan eginiko berreraikuntza baten ondorio da. Erdi Aroko Europako artea eta arkitektura erakusteko erabiltzen da.\n\"Cloisters\"ak, Manhattan uhartearen iparraldeko muturretik gertu dagoena, Hudson ibaira begira dagoen muino batean, bost frantziar klausura abadien zatiak hartu zituen. Sant Miquel de Cuix\u00e0, Saint-Guilhem-le-D\u00e9sert, Bonnefont-en-Comminges, Trie-sur-Ba\u00efse eta Frovilleko eraikin batzuk harriz harri desmuntatu eta New Yorkera bidali ziren. 1934 eta 1938 artean bere osagaiak berriz Fort Tyron Parken muntatu ziren.\nEraikinaren inguruko lurraldea Erdi Aroko laborantza eskuizkribuetatik lortutako informazioaren arabera landatutako lorategiekin apaindua izan zen, eta egiturak Erdi Aroko estiloko objektu ugari du, klausurako lorategien belarra kasu."}
{"id": "342297", "revid": "512", "url": "https://eu.wikipedia.org/wiki?curid=342297", "title": "Gwangju", "text": "Gwangju (koreeraz: \uad11\uc8fc, ahoskatua), hego-mendebaldeko Hego Koreako metropoli-hiria da. 501 kilometro koadroko eremua du, eta 2017an 1.485.049 biztanle zituen.\nBanaketa administratiboa.\nGwangju bost barrutitan (\"gu\" deiturikoak) banaturik dago:"}
{"id": "342299", "revid": "105290", "url": "https://eu.wikipedia.org/wiki?curid=342299", "title": "Partenogenesi", "text": "Partenogenesia (grezieratik \u03c0\u03b1\u03c1\u03b8\u03ad\u03bd\u03bf\u03c2 \"parth\u00e9nos\" = birjina + \u03b3\u03ad\u03bd\u03b5\u03c3\u03b9\u03c2 \"g\u00e9nesis\" = sorrera) ernaldu gabeko obulu batetik banako berri baten sorrera da. Ugalketa mota honetan, beraz, gameto arrak ez du parte hartzen, eta gameto femeninoaren ernalketa berez gertatzen da. Birjintasunezko ugalketa deitzen zaio ere, hainbat landarek eta animalia ornogabek burutzen dutelarik.\nGameto bakarreko ugalketa sexuala dela esan daiteke, hainbat biologok ugalketa asexualtzat jotzen badute ere.\nCharles Bonnet-ek estreinakoz deskribatu zuen XVIII. mendean.\nNaturala.\nAnimaliengan partenogenesia ornogabe batzuengan agertzen da batik bat: errotiferoengan, krustazeoengan, harrengan eta intsektuengan, batez ere. Arraragoa bada ere, ornodun espezie batzuk ere ugaltzen dira partenogenesiaren bidez: anfibioak eta narrastiak, esaterako.\nHainbat espezietan partenogenesia ohikoa da, animaliak edo landareak duen ugalketa bakarra izanik. Bestetan, aldiz, noiz behinekoa da eta ugalketa sexualarekin txandakatzen da.\nErleengan ernaldu gabeko obulua partenogenesiaren bidez garatzen da ar haploideak sortuz (erlamandoak). Ernaltzen baldin bada, aldiz, obuluak eme diploideak sortzen ditu. Erleen ugalketak, beraz, partenogenesia ugalketa sexualarekin txandakatzen du.\nArtifiziala.\nPartenogenesia era artifizialean ere eragin daiteke. Eragile egokiak erabiliz (fisikoak, kimikoak edo mekanikoak) partenogenesia martxan jarri da hainbat animaliaren obuluetan. Emaitza onak lortu dira ugaztun batzuekin ere (untxiekin, esaterako), hotza erabiliz. Disoluzio gazi edo azukreztatuetan obuluak sartzean obulu horien ernalketa artifiziala ere aktibatu egin da.\nMotak.\nPartenogenesiak emeen sorrera bakarrik eragin dezake (partenogenesi \"telitoka\"), arren sorrera (\"arrenotoka\") edo ar eta emeen sorrera (\"deuterotoka\")."}
{"id": "342300", "revid": "119347", "url": "https://eu.wikipedia.org/wiki?curid=342300", "title": "El Cabrero", "text": "Jos\u00e9 Dom\u00ednguez Mu\u00f1oz (Aznalc\u00f3llar, 1944), \"El Cabrero\" izengoitiz ezagunagoa dena, espainiar abeslaria da.\nBiografia.\nTxikitatik dabil ahuntzain bezala, eta egun, oraindik, lanbide hau flamenkoarekin uztartzen du. Bere ibilbide artistikoa 1972an hasi zuen, \"La Cuadra\" taldean, Sevillan, bira bat egin zuen Espainian eta Europako hainbat herrialdetan. Izugarrizko arrakasta izan zuen birak eta 1973. urtean beste bira bati ekiten dio bakarlari moduan, Genevako \"Th\u00e9\u00e2tre de l\u2019Atelier\"ren debutatzen du.\n1975. urtean grabatzen du bere lehenengo diskoa. Bost urte geroago, bi sari irabazi zituen Kordobako Flamenko Lehiaketa Nazionalean. 1990eko hamarkadan Gilberto Gil edo Chick Corearekin festibal batzutan topo egin zuen. CGT sindikatuak Chiapasen alde argitaratutako \"Chiapas: los ritmos del espejo\" diskoan parte hartu zuen. \"Reincidentes\" taldearekin ere kolaborazioak egin izan ditu, eta Marea taldeak bertsionatu izan du \u201cEl Cabrero\u201d. Arlo politikoan, libertario bezala definitzen da. Elkarlanean aritu izan da Izquierda Unidako Juan Manuel S\u00e1nchez Gordillo, militante independentista eta andaluzistarekin, Andaluziako parlamentaria dena, eta 1970eko hamarkadatik aurrera etengabe aritu da lanean mugimendu anarkista eta \"Lanaren Konfederazio Nazionala\" (CNT-AIT) sindikatuan, bertako kide ere izan zen.\n2012. urtean, bira bat hasi zuen bere 40 urteko musika ibilbidea ospatzeko."}
{"id": "342301", "revid": "336", "url": "https://eu.wikipedia.org/wiki?curid=342301", "title": "Bosgarren Etorbidea", "text": "Bosgarren Etorbidea (ingelesez Fifth Avenue) AEBetako New York estatuko hiririk garrantzitsuena den New Yorkeko Manhattan barrutiko etorbiderik nagusienetako bat da. Luxuzko apartamentuz eta jauregi historikoz betea, Bosgarren Etorbidea New Yorken oparotasun ekonomikoaren ikur bat da. 34. kalea eta 59. kalearen arteko etorbidearen sekzioa munduko erosketa gunerik esklusiboenetako bat da Londresko Oxford Street, Parisko Champs \u00c9lys\u00e9es eta Milango Via Montenapoleonerekin batera.\nEtengabe munduko kalerik garestiena bezala jo da, alokairuen prezioa Paris, Londres edo Tokiokoen antzekoa delarik: \"munduko kalerik garestiena\" izena urtez urte aldatzen da txanponen fluktuazioaren eta tokiko baldintza ekonomikoen arabera. Zenbait urtetan 1990eko hamarkadaren erdialdetik 49. kalea eta 57. kalearen artean dagoen erosketa barrutia salmenta azalera metro karratu bakoitzeko bigarren preziorik garestiena bezala katalogatu da Londresko Sloane Streeten ondoren.\nMugaketa geografikoa.\nBosgarren Etorbidea Washington Square Parken abiatzen da, Greenwich Villagen, eta iparralderantz doa Midtownen erdialdetik, Central Parken ekialdearekiko paraleloan eta Upper East Side eta Harlemen zehar, non Harlem ibaian amaitzen den, 142. kalean. Trafikoak ibaia Madison Etorbideko Zubian zeharkatzen du.\nBosgarren Etorbideak Manhattango kaleen banalerro funtzioa egiten du, adibidez, E59 kalea W59 kaletik banatzen du. Bosgarren Etorbideak, gainera, elkarzut dituen kaleetako eraikinen zenbakiak jartzeko erreferentzia bezala funtzionatzen du, zenbakia handitu egiten da kaletik urrundu ahala. Adibidez, 1 E 59 st. Bosgarren Etorbidearekin izkina egiten dago, eta 300 E 59 st. Bosgarren Etorbidetik 3 bloke ekialdera dago."}
{"id": "342304", "revid": "201", "url": "https://eu.wikipedia.org/wiki?curid=342304", "title": "Fifth avenue", "text": ""}
{"id": "342305", "revid": "201", "url": "https://eu.wikipedia.org/wiki?curid=342305", "title": "Fifth Avenue", "text": ""}
{"id": "342306", "revid": "201", "url": "https://eu.wikipedia.org/wiki?curid=342306", "title": "Bostgarren Etorbidea", "text": ""}
{"id": "342307", "revid": "201", "url": "https://eu.wikipedia.org/wiki?curid=342307", "title": "Bosgarren Etorbidea (New York)", "text": ""}
{"id": "342309", "revid": "201", "url": "https://eu.wikipedia.org/wiki?curid=342309", "title": "Champs \u00c9lys\u00e9es", "text": ""}
{"id": "342311", "revid": "6327", "url": "https://eu.wikipedia.org/wiki?curid=342311", "title": "Sedimentario", "text": ""}
{"id": "342314", "revid": "119347", "url": "https://eu.wikipedia.org/wiki?curid=342314", "title": "Eskisto-gas", "text": "Eskisto-gasa, batzuetan arbel-gasa, gas natural mota bat da, eskistoa (edo arbela) ugari dagoen lurretan ustiatzen dena. Gas mota hau eskisto buztintsu sedimentarioetan dago, nahiz eta eskistoaren barne arrokatsuak iragazkortasun txikikoa izan. Horregatik, gas hau erauzteko \"haustura hidrauliko\" deituriko teknika erabili behar da.\nGas hori 400 metro eta 5000 metro artean izan ohi da, eta zulaketa handiak egin behar dira erauzi ahal izateko. Gas hori hasi zen ateratzen Coloradon, Wyomingen, Utahn nahiz Texasen. Leku horiek fabrika handiak dituzte, metodo horrekin ateratako gasa kontsumitzen dutenak. Estatu Batuetan 2008 eta 2012 artean, haustura hidraulikoaren erabilera %40 gehitu da. Hausturaren metodoa hasi zenetik 2011 arte, 2,5 milioi haustura egin dira mundu osoan. Aurrerantzean arazo larria sortuko dela uste da, hurrengo 20 urteetan gasaren eskaria %30 igoko dela aurreikusi delako, eta, beraz, haustura hidraulikoa egiten duten instalazio gehiago beharko delako munduan.\nEuskal Herrian.\nEAEn, Energiaren Euskal Erakundeak sustatu egin ditu eskisto-gas bilaketa lanak, batez ere Araban. Patxi Lopez lehendakariak 2011ko urrian iragarri zuen EAEko gas-kontsumoa 60 urtez segurtatzeko adina gas zegoela Arabako lautadan. Kalkuluen arabera 184,5 mila miloi metro kubiko gas egongo lirateke bertan, EAEko urteko kontsumoa baino 60 aldiz handiagoa. Eusko Jaurlaritzak Texasko Heyco enpresarekin elkarlana aurrikusten du lehenengo zulaketak egoteko.\nGutxienez, hiru zulaketa egin dira bertan, horietako bat Subillan eta beste bat Mandoiana herriaren alboan."}
{"id": "342315", "revid": "201", "url": "https://eu.wikipedia.org/wiki?curid=342315", "title": "Eskisto gas", "text": ""}
{"id": "342316", "revid": "201", "url": "https://eu.wikipedia.org/wiki?curid=342316", "title": "Arbel gas", "text": ""}
{"id": "342318", "revid": "105290", "url": "https://eu.wikipedia.org/wiki?curid=342318", "title": "Lesula", "text": "Lesula (\"Cercopithecus lomamiensis\") \"Cercopithecus\" generoko espezieetako bat da. Generoko guztiak bezala Afrikan bizi da, Kongoko Lomami ibaiaren arroan hain zuzen ere. 2007an lehendabizikoz topatua, zientifikoek 2012an argitaratu zuten bere aurkikuntza. 1984tik aurrera bigarren Afrikako tximino espezie berria da.\nLesula Kongoko Errepublika Demokratikoko ohianetan bizi da, nahiz eta 2007an topaturiko espezimena Opala izeneko herrixkan gatibutzan izan. Naturan Lomami eta Tshuapa ibaien artean ikusi dituzte, herrialdeko erdialdeko eskualdean.\nLesula espezieko tximino arrek 47 eta 65 zentimetro artean neurtzen dute, eta emeak txikiagoak dira, 40 eta 42 zentimetro artean dituzte. Bereziki lurrean ibiltzen dira, nahiz eta zuhaitzez-zuhaitz mugitzeko gaitasuna izan. Animalia lasai eta iheskorrak dira eta talde txikietan bizi dira, bost kide inguruko familiak. Ar batek, hainbat emek eta kumeek osatzen dute familia. Beste primate mota batzuekin harremanak dituzte. Hostoak, fruituak, loreak eta landare mota batzuk jaten dituzte.\nBere egoera ezezaguna da, baina adituen arabera egoera ahulean egon daiteke. Hain hedapen txikiko eskualdean bizi diren espezieak urte gutxi batzuetan egoera ahuletik arriskutsu batera igaro dezakete eta Lomami Parke Nazionalean babestua izatea proposatu dute."}
{"id": "342319", "revid": "1545", "url": "https://eu.wikipedia.org/wiki?curid=342319", "title": "Cercopithecus lomamiensis", "text": ""}
{"id": "342320", "revid": "1545", "url": "https://eu.wikipedia.org/wiki?curid=342320", "title": "Ekido", "text": ""}
{"id": "342321", "revid": "1545", "url": "https://eu.wikipedia.org/wiki?curid=342321", "title": "Tapirido", "text": ""}
{"id": "342322", "revid": "1545", "url": "https://eu.wikipedia.org/wiki?curid=342322", "title": "Errinozerontido", "text": ""}
{"id": "342323", "revid": "13403", "url": "https://eu.wikipedia.org/wiki?curid=342323", "title": "Hofbr\u00e4uhaus", "text": ""}
{"id": "342325", "revid": "105290", "url": "https://eu.wikipedia.org/wiki?curid=342325", "title": "1869 Philoctetes", "text": "1869 Philoctetes asteroide gerrikoan aurkitutako 1869. asteroidearen izena da. 1960ko irailak 24an aurkitu zuten Cornelis Johannes van Houtenek, Ingrid van Houten-Groeneveldek eta Tom Gehrelsek Palomar Behatokitik. Bere behin-behineko izendapen zientifikoa 4596 P-L zen. Jupiterreko troiar asteroide bat da. Bere izena Troiako gerran parte hartu zuen greziar mitologiako Filoktetes pertsonaiagatik jasotzen du."}
{"id": "342326", "revid": "512", "url": "https://eu.wikipedia.org/wiki?curid=342326", "title": "1870 Glaukos", "text": "1870 Glaukos asteroide gerrikoan aurkitutako 1870. asteroidearen izena da. 1971ko martxoak 24an aurkitu zuten Cornelis Johannes van Houtenek, Ingrid van Houten-Groeneveldek eta Tom Gehrelsek Palomar Behatokitik. Bere behin-behineko izendapen zientifikoa 1971 FE zen. Bere izena greziar mitologiako Glauko pertsonaiagatik jasotzen du."}
{"id": "342327", "revid": "512", "url": "https://eu.wikipedia.org/wiki?curid=342327", "title": "1871 Astyanax", "text": "1871 Astyanax asteroide gerrikoan aurkitutako 1871. asteroidearen izena da. 1971ko martxoak 24an aurkitu zuten Cornelis Johannes van Houtenek, Ingrid van Houten-Groeneveldek eta Tom Gehrelsek Palomar Behatokitik. Bere behin-behineko izendapen zientifikoa 1971 FF zen. Bere izena greziar mitologiako Astyanax pertsonaiagatik jasotzen du, Troiako gerran parte hartu zuena."}
{"id": "342328", "revid": "512", "url": "https://eu.wikipedia.org/wiki?curid=342328", "title": "1872 Helenos", "text": "1872 Helenos asteroide gerrikoan aurkitutako 1871. asteroidearen izena da. 1971ko martxoak 24an aurkitu zuten Cornelis Johannes van Houtenek, Ingrid van Houten-Groeneveldek eta Tom Gehrelsek Palomar Behatokitik. Bere behin-behineko izendapen zientifikoa 1971 FG zen. Bere izena Troiako gerran parte hartu zuen Heleno pertsonaia mitologikoagatik jasotzen du. Jupiterreko troiar asteroide bat da."}
{"id": "342329", "revid": "336", "url": "https://eu.wikipedia.org/wiki?curid=342329", "title": "Estepa pontikoa", "text": "Estepa pontikoa ekogune paleartikoko ekoeskualde bat da, WWFk definitua eta Ekialdeko Europatik Itsaso Beltzaren iparraldetik eta Kaukasotik Errusia eta Kazakhstan arteko mugaraino hedatzen dena, Ural mendien hegoaldean.\nDeskribapena.\nBulgariako ipar-ekialdeko muturrean, Errumaniako hego-ekialdean, Moldavia ekialdean, Ukraina hegoaldean, europar Errusiaren hegoaldea eta Kazakhstan ipar-mendebaldearen artean 994.000 kilometro karratuko hedadura hartzen duen larrezko ekoeskualde bat da.\nFauna.\nBertako ugaztun bereizgarriak marmotak, otsoak eta saiga antilopeak dira.\nKontserbazio egoera.\nEstepa hau arrisku kritiko egoeran dago."}
{"id": "342330", "revid": "1545", "url": "https://eu.wikipedia.org/wiki?curid=342330", "title": "Mitridates V.a Partiakoa", "text": "Mitridates V.a Partiakoak Partiar Inperioaren mendebaldea gobernatu zuen 129 eta 140 artean. Aurreko erregea izan zen Osroes I.aren anaia zen. Trajano erromatar enperadoreak 116an Mesopotamia inbaditu zuenean, berak eta bere seme Sanatruzes II.ak errege diadema hartu zuten, baina garaituak izan ziren. Osroes I.a 129an hil ondoren tronuratu zen, eta borroka jarraitu zuen Vologeso III.a errege arerioarekin. Komageneri eginiko eraso batean hil zen 140an. Mitridates V.ak oinordeko bezala bere seme Sanatruzes izendatu zuen, baina hau erromatarren aurkako borroka batean erori zen. Bere beste seme bat, Vologeso IV.a bihurtu zen Partiako errege Vologeso III.a 147an hil ondoren."}
{"id": "342331", "revid": "512", "url": "https://eu.wikipedia.org/wiki?curid=342331", "title": "Jainkoak salba beza tsarra", "text": "Jainkoak salba beza tsarra (errusieraz \u0411\u043e\u0301\u0436\u0435, \u0426\u0430\u0440\u044f\u0301 \u0445\u0440\u0430\u043d\u0438\u0301) Errusiar Inperioaren ereserki nazionala izan zen. Lehen bertsioa 1815ean idatzi zuen Vasili Zhukovskik, God save the Queen ingeles ereserkiaren musika erabiliz.\n1833an, Aleksei Lvov kniaza Nikolas I.a Errusiakoarekin joan zen honek Austria eta Prusiara egin zuen bisitan, non enperadorea ingelesen ereserkiarekin agurtzen zuten. Tsarrak solidaritate monarkikoaren melodia grinik gabe entzuten zuen, eta, itzultzean, Lvovi, bere hurbileneko musikari bezala, ereserki berri bat idaztea enkargatu zion. Hau, Lvoven musikarekin eta Zhukovskiren letrarekin (aurreko bertsioan bezala), 1833ko abenduak 18an (edo 25ean beste iturri batzuen arabera) aurkeztu zen, eta 1917ko otsaileko iraultza arte iraun zuen.\nErrusiar ereserkia munduko laburrenetako bat izan zen, oso erraz gogoratzekoa zen eta hiru aldiz errepikatzen ohi zen.\nEz da errusiar ereserki bezala Zhukovskiren \"Errusiarren otoitza\" izeneko olerki osoa hartu behar, ereserkiaren bi bertsioak dituena, baita beste ahapaldi batzuk ere."}
{"id": "342332", "revid": "201", "url": "https://eu.wikipedia.org/wiki?curid=342332", "title": "God save the Queen", "text": ""}
{"id": "342333", "revid": "201", "url": "https://eu.wikipedia.org/wiki?curid=342333", "title": "Otsaileko iraultza", "text": ""}
{"id": "342334", "revid": "201", "url": "https://eu.wikipedia.org/wiki?curid=342334", "title": "Ekogune paleartiko", "text": ""}
{"id": "342335", "revid": "15795", "url": "https://eu.wikipedia.org/wiki?curid=342335", "title": "Estepa Pontiko", "text": ""}
{"id": "342337", "revid": "536", "url": "https://eu.wikipedia.org/wiki?curid=342337", "title": "Barizentro (geometria)", "text": "Geometrian, triangeluaren barizentroa hiru erdibidekoek elkar ebakitzen duten puntua da.\nOrokorrean, irudi geometriko baten barizentroa puntu bat da, irudi geometrikoa momentu bereko bi zatitan erdibitzen duten zuzenen ebaki-puntua dena. Modu informalean esanda, irudi geometrikoaren puntu guztien batezbesteko aritmetiko sinplea da barizentroa. Orokorrean, \"n\" dimentsioko espazioko edozein \"X\" objekturako heda daiteke definizio hori: \"X\" objektua momentu bereko bi zatitan erdibitzen duten hiperplanoen ebaki-puntua da barizentroa.\nPropietateak.\nObjektu ganbil baten barizentroa objektuaren barnean dago kokatuta beti; objektu ahurretan, berriz, kanpoan egon daiteke. Adibidez, eraztunaren edo katiluaren barizentroa erdiko hutsunean dago.\nHainbat irudi geometrikoren barizentroa simetria-ardatzek edo simetria-planoek (2 edo 3 dimentsioko espazioaren arabera) elkar ebakitzen duten puntua da:\nParalelogramo baten barizentroa bi diagonalen ebaki-puntua da. Hori ez da egia gainerako laukien kasuan.\nBarizentroa kalkulatzen.\nBerun-hariaren metodoa.\nBeheko irudikoa (a) bezalako bi dimentsioko xafla baten barizentroa berun-haria erabiliz zehaztu daiteke, esperimentalki. Markatu erpin batetik berun-hariak adierazten duen marra zuzena (b); eta gero, errepikatu prozedura beste erpin batetik. Bi marrek elkar ebakitzen duten puntua irudiaren barizentroa da (c).\nMetodo hau irudi ahurretara heda daiteke \u2014barizentroa iruditik kanpo daukatenak\u2014; eta solidoetara ere bai."}
{"id": "342338", "revid": "23317", "url": "https://eu.wikipedia.org/wiki?curid=342338", "title": "Bizkaiko Trainerilla Txapelketa", "text": "Bizkaiko Trainerilla Txapelketa Bizkaiko arraun-klub federatuen trainerillen artean jokatzen den txapelketa da, Bizkaiko Arraun Federazioak antolatua.\n2020an ez zen jokatu COVID-19 pandemiaren erruz.\nGizonezkoak.\nJuniorrak.\n1987an abiatu zen lehiaketa.\nEmakumezkoak.\nEz du jarraipen handirik izan eta gutxienez bi trainerilla bildu direnetan baino ez da txapelketarik izan.\nJuniorrak.\n2021. urtean izan zuten lehenengo txapelketa."}
{"id": "342339", "revid": "1545", "url": "https://eu.wikipedia.org/wiki?curid=342339", "title": "Surfa Euskal Herrian", "text": "Euskal Herrian surfa bertako eta mundu zabaleko gazteak erakartzen dituen kirol eta aisia-jarduera da.\nEuskal Herriko kostan dauden hainbat olatu-tokiei esker. Hala ere, surfa berandu iritsi zen Euskal Herriko hondartzetara: XX. mendearen hasieratik Hawaii (surfaren sorlekua), Kalifornia eta Australian praktikatzen zen arren, 1930eko hamarkadaraino itxaron behar izan zen Fran\u00e7oise Delanne Ipar Euskal Herriko hondartzetan zurezko ohol baten gainean olatuetan irristatzen ikusi arte, zutik jarri gabe egiten bazuen ere. Zentzu hertsian, ohol gainean zutik jarrita alegia, Euskal Herriko olatuetan irristatu zen lehen surflaria Peter Viertel alemaniar zinema zuzendaria izan zen Biarritzen, handik gutxira bertako gazteek imitatu zutena.\nGeroztik surfa euskal gazteriaren artean zabaldu eta asko dira surfaren inguruko azpikultura bereganatu dutenak. Anitz dira mundu osoan ezagunak diren euskal surflariak, hala nola Eneko Acero, Garazi Sanchez, Leticia Canales eta Aritz Aranburu. Mundakako olatua mundu osoko surflariak erakartzen ditu surferako eskaintzen dituen aukerak direla eta. Euskal Herriko \"spot\" edo surf-tokietan, gainera, hainbat txapelketa ospatzen da, horietako asko mundu mailakoak.\nEkonomia jarduera garrantzitsu ere bada; adibidez, surferako materiala eta surf kulturako jantziak merkaturatzen dituen Pukas enpresa mundu osoan da ezaguna."}
{"id": "342341", "revid": "10891", "url": "https://eu.wikipedia.org/wiki?curid=342341", "title": "Rosesko golkoa", "text": "Rosesko golkoa () Kataluniako Gironako probintzian dagoen Alt Empord\u00e0 eskualdearen kostaldeko golko bat da, Costa Brava kostaldearen iparraldean, Mediterraneo itsasoan, Creus lurmuturra eta Montgr\u00ed mendilerroaren artean.\nKataluniako kostaldeko golko nagusia da eta Gironako probintziako barnealdeko eskualdeen itsasorako irteera naturala da. Golkoak izena Roses udalerritik hartzen du, kostalde honetako udalerririk garrantzitsuena. Maiz modu okerrean eta beste hizkuntzen eraginez \"Rosesko badia\" ere deitu ohi zaio."}
{"id": "342343", "revid": "1545", "url": "https://eu.wikipedia.org/wiki?curid=342343", "title": "Els Encantats", "text": "Els Encantats () Pirinioetako ekialdean kokatzen diren bi mendi eta gailur dira, Kataluniako Pallars Sobir\u00e0 eskualdeko Espot udalerriaren lursailetan. Aig\u00fcestortes eta San Maurizioko Parke Naturalaren barnean kokatuak daude, Sant Maurici aintziraren alboan.\nGailurrak.\nMendebaldeko Petit Encantat (\"Sorgindu Txikia\") gailurrak 2.738 metroko garaiera du, aldiz ekialdeko Gran Encantat (\"Sorgindu Handia\") gailurrak 2.747 metroko garaiera. Biak ere 2.630,7 metroko zabalera eta ferra itxura duen bretxa batez banandurik daude.\nIgoerak.\nPatrice de Bellefont pinireistaren arabera, \"Gran Encantat\" gailurraren lehenbiziko igoera 1901eko abuztuan Fontan de Negr\u00edn (Tolosa), Isidor Romeu (Vielha), Rapha\u00ebl Angusta eta Bartolom\u00e9 Ciffr\u00e9-k burutu omen zuten.\nAldiz, 1903an Astorg, Castagne eta Brulle mendizaleek \"Petit Encantant\" gailurra lehenbizikoz igo zuten. Bellefont-en arabera, erdialdeko kanal edo bretxa lehenbiziko aldiz 1936an Emilio Comici italiar mendizaleak igo zuen.\n1910ean mosen Jaume Oliveras eta Joan Abella-k \"Gran Encantat\" mendiko ipar-ekialdeko aurpegia igo zuten, hurrengo udan mosen Oliverasek \"Petit Encantat\" gailurraren lehenbiziko bakarkako igoera gauzatu zuelarik."}
{"id": "342345", "revid": "13403", "url": "https://eu.wikipedia.org/wiki?curid=342345", "title": "Encantats", "text": ""}
{"id": "342346", "revid": "105290", "url": "https://eu.wikipedia.org/wiki?curid=342346", "title": "Sant Maurici iboia", "text": "Sant Maurici iboia (katalanez \"estany de Sant Maurici\") Kataluniako Aig\u00fcestortes eta San Maurizioko Parke Naturalan dagoen iboi bat da, urtegi baten ondorioz handitua.\n1.910 metroko garaieran kokatua dago, glaziar jatorriko zirku batean. Ratera, Portarr\u00f3 eta Subenuix erreken urak jasotzen ditu, aldiz Noguera Pallaresa zeharkatzen duen Escrita ibaiaren iturburua da.\nIboiak luzez 1.100 metro, zabaleraz 200 metro eta 2,6 hm\u00b3-ko ur edukiera du, azken hau bere edukiera areagotzen duen urtegi bati esker."}
{"id": "342347", "revid": "13403", "url": "https://eu.wikipedia.org/wiki?curid=342347", "title": "Sant Maurici aintzira", "text": ""}
{"id": "342349", "revid": "1545", "url": "https://eu.wikipedia.org/wiki?curid=342349", "title": "Surfa Donostian", "text": "Donostiak surfa praktikatzeko hainbat aukera eskaintzen ditu: Zurriola da surfa praktikatzeko leku ohikoena, baina Kontxan eta Ondarretan ere egiten da, udazkenetik udaberrira bereziki, itsas handiarekin eta bainu-zalerik egoten ez denean. Surferako leku bitxia Urumea ibaia ere izaten da batzuetan, marea bizietan eta itsas handiarekin, Urumeako bokalera olatu handiak sartzen direnean. Surfaren aitzindariak Inaki Artetxe, 1964 urtean Zurriolan lehen aldiz surf egin zuena, berak egindako ohol batekin, eta Javier Artetxe bere anaia izan ziren, Espainiako lehen surf txapelduna izan zena. Marta Hu\u00e9rcanos donostiarra ere Espainiako txapelduna izan zen. Horien ondoren, beste zenbait surflari ezagun ere izan ziren. Egun, Donostiako Zurriola hondartzak mundu osoko surflariak erakartzen ditu. Aldi berean, Donostian Surfilmfestibal surf film jaialdia ospatzen da urtero."}
{"id": "342350", "revid": "59723", "url": "https://eu.wikipedia.org/wiki?curid=342350", "title": "Hegazkin-ontzi", "text": "Hegazkin-ontzia hegazkinak garraiatu eta beraiekin operatzeko gaitasuna duen itsasontzi bat da. Borrokan sar daitezkeen gerra- edo miaketa-hegazkinentzako base mugikor gisa balio du. Berezko borroka-taldea dauka hainbat destruktorez, gurutzaontziz, itsaspekoz, anti-urpeko ontzi helikopteroz eta alerta lasterreko hegazkinekin, eta horiek guztiek hegazkin-ontzia babestu eta zaindu egiten dute.\nLehenengo Mundu gudan zehar, potentzia handi askok abiazio ontziratua edukitzeko garrantzi estrategikoa zuela ulertu zuten, lurralde nazionaletik urrun zeuden lurraldeetan edo itsasoz haraindiko lurraldeetan zeuden gatazken konfrontazioak aireko baliabideak ez zegoelako. Bigarren Mundu Gerrako indar aliatuen garaipen nabala, neurri handi batean hegazkin-ontziei zela eta, hauek, armada baten arma indartsu eta boteretsu bilakatu ziren. Hondoratu ziren hegazkin-ontzi bakarrak Bigarren Mundu Gerraren urteetan zehar hondoratu ziren.\nOntzi-suteak edo aireko bonbardaketak gaur egun gertatzea zaila da, radar aurrerapenak eta guda-taldeen estalketa direla eta. Bake garaian, kanoiontziaren diplomazia hegazkin-ontzien eginkizun modernoa da. Berrikuntza modernoen artean katapulta elektromagnetikoa dago. Lurrean badaude pistak mota horietako hegazkin-ontzietan lan egingo duten langileek entrenatzeko. Hegazkin-ontziak gudarako itsasontzi handienetakoak direnez, bere eraikuntza-prozesu luzea eta neketsua da, milaka milioi euro kostatzen duena eta hainbat urteko lana eskatzen duena. Gaur egun, hegazkin-ontziak eraikitzetakotan, luzera, mahuka eta desplazamendu handiarekin egiteko joera dago, hangarrean garraiatzeko eta itsasontziaren estalkian hegazkin gehiago denbora gutxiagoan lan egiteko eta marinel gutxiago erabiltzeko, horiek maneiatzeko automatizazioari esker.\nLehen Mundu Gerran zehar, potentzia nagusi batzuek hegazkin-ontziek zuten munta estrategikoa ulertu zuten, urrutiko gatazketan beren hegazkinekin parte hartzeko, autonomia mugatua baitzuten.\nHasierako garapena.\n1912ko maiatzaren 4an, \"HMS Hibernia\" hegazkin-ontzitik, Charles Samson komandanteak pilotatutako lehen hegazkina aireratu zen.\nUretako hegazkin-ontziak izan ziren hegazkin-ontzien historiaren hurrengo urratsa. Japoniar armada inperialak, historiako lehenengo ur-ontzigintza erasoa 1914ko irailean gauzatu zuen \u201cWakamiya\u201d itsasontzitik. Japoniarrak alemaniar indarren aurka borrokatu ziren Lehen Mundu Gudan zehar. \u201cMaurice Faman\u201d frantziarrak lau ur-ontzi zeramatzan. Estalki luzedun gurutzaontzien garapena flotako lehenengo itsasontzi handiak ekoitzi zuen. 1918an, \u201cHMS Argus\", itsas hegazkinak botatzeko eta lurreratzeko gai izan zen lehen hegazkin-ontzia izan zen. 1920ko hamarkadan, itsasontzi horiuen arrakasta zela eta, zehazki hegazkin-ontzi gisa diseinatuak eraikitzen hasi ziren: \u201cHMS Hermes\u201d eta \u201cHoso\u201d japoniarra.\nLehenengo hegazkin-ontzien zati handi bat bilakatutako ontziak ziren; hasiera batean beste asmoekin diseinatu zirenak, hala nola merkantzia-ontzi, gurutzaontzi edo gudarako gurutzaontzi gisa diseinatuak. 1922. urteko Washingtongo Itsas Itunnak hegazkin-ontzien planei eragin zien. Estatu Batuek eta Erresuma Batuak 35.000 tonara murriztu egin behar izan zuten haien hegazkin-ontzien desplazamendua, izan ere, salbuespen jakin batzuetan, tona-kopuru gehiago zituzten hainbat itsasontzi indibidualek hegazkin-ontzi bilakatzea onartu zuten. 1930eko hamarkadan, Estatu Batuak, Japoniar Inperioa eta Bretainia Handia gero eta hegazkin-ontzi handiagoak eraikitzen hasi ziren, lehenengo bi estatuak hegazkin-ontzia itsas gerra berriaren ardatz nagusi bihurtuko zelakoan eta britainiarrek gurutzontzi eta korazatuentzako laguntzaile auxiliar bezala ikusten zuten. Ikuspuntu horiek kontutan hartuta, Estatu Batuak eta Japonia hegazkin-ontzietan operatzeko ere hegazkinen garapenari inportantzia handia eman zioten, beraien ehiza-hegazkin, itsas bonbaketari eta torpederoetan garapen handiagoa sortzen. Alemaniak akats handia egin zuen hegazkin-ontzia bere eraikuntza-programan ez sartzeagatik. Hermann G\u00f6ring-ek, (Luftwaffeko komandantea) hegazkin guztiak kontrolatzeko obsesioari esker, Alemaniako hegazkin-ontzia boikotatu zuen. Bestaldetik Italian, Mussoliniren ustetan, lurralde osoa hegazkin-ontzi handi bat zen Mediterraneo erdian kokatuta eta bere armadan itsasontzi konbentzionalak baino ez zituen eraiki.\nGarapena Bigarren Mundu Gerran.\n20ko hamarkadan zehar, zenbait armada hegazkin-ontziak diseinatzen eta eraikitzen hasi ziren horretarako bereziki. Etorkizuneko itsasontzi nagusiak izateko, bere dis\neinua espezializatzeari utzi zioten. \nBigarren Mundu Gudan zehar, itsasontzi hauek Estatu Batuetako, Erresuma Batuetako eta Japoniar inperioaren indar nabalen muin bilakatu ziren. Hegazkin-ontziaren erabilpena hedagarri izan zen Bigarren Mundu Gudan zehar, eta garai horretan bitartean, hainbat mota eraiki ziren:\nHegazkin-ontziaren onura, Bigarren Mundu Gerraren hasiertik frogatuta gelditu zen 1940ko azaroaren 11n HMS Illustrious, hegazkin-ontzi britainiarrak, bere Swordfish hegazkinak torpedoekin armatuta bidali zituenean Tarentoko kaian ainguratuta zeuden itsasontzien aurka. Eraso hartan 21 swordfish torpederok parte hartu zuten, eta korazatu bat urperatu eta beste bietan kalte larriak eragin. Italiako antiaereoek, ordea, hegazkin bakarra eraitsi zuten.\n1941ko maiatzaren 26an, Atlantikoan Swordfish biplanoak hegazkin-ontzi batetik bidalita, torpedo batekin kalteak eragin zituzten Bismarck alemaniar korazatuaren leman, eta korazatua kontrolik gabe utzi zuten britainiarren armada harrapatzea eta urperatzea erraztuz.\nGertakari larri horiek agerian utzi zuten korazatuen itsasoko garrantzi erabakigarria amaitzear zegoela, eta hegazkin-ontziaren inportantzia nabarmendu zuen.\n1941ko abenduaren 7an, Isoroku Yamamoto japoniar almiranteak, Tarentoko gertakarietan inspiratuta, Pearl Harboreko erasoa burutu zuen. Eraso horrek behin betiko frogatu zuen hegazkin-ontzia beharrezkoa zela gerra irabazteko.\nHegazkin-ontziko hornikuntza.\nBigarren Mundu Gerran zehar hegazkin-ontziko aurrerapen gehienak garatu ziren, eta horren ondorioz hegazkin handi eta indartsuagok erabili zituzten. Garrantzi handikoa izan zuen baporezko katapulta, tramankulu horrekin hegazkinak aireratzen ziren apenas pista zati txiki batekin bere motorrak topera ipini ondoren.\nBeste aurrerapen garrantzitsu bat hegazkin-ontziko kakotze sistema automatikoa izan zen. Hegazkin bat lurreratu nahi duenean ez dago pista nahikoa modu konbentzional batean egiteko, horregatik hegazkinek kakoak dituzte atzeko partean eta hegazkin-ontziko pistan leku zehatzetan banatuta dauden kableetan lotzen dute lurreratzen direnean, horrela hegazkina metro gutxitan gelditzen da.\nGeroago larrialdi kasuetarako gehitu zen beste sistema, barrera moduko banda elastikoak altxatzen ziren hegazkina gelditzeko beste sistemak akats egiten zutenean.\nHegazkin-ontziak, gaur egun.\nHegazkin-ontziekin lan egiten duten gaur egungo armadek, itsasontzi nagusitzat hartzen dituzte, lehen korazatuak ziren bezala. Bigarren Mundu Gerraren ostean, hegazkin-ontzien garrantzia eta tamaina handitzen jarraitu zuten. Super hegazkin-ontziak, 75.000 tona edo gehiago garraiatzeko gai dira eta hegazkin-ontzien diseinuaren gailurrean daude. Batzuk erreaktore nuklearrez elikatuta daude.\nHaien tiro-potentzia eskasa dela-eta, beste ontziekin konparatuz, hegazkin-ontziak ahulak dira beste ontzien, hegazkinen, itsaspekoen edo misilen erasoengan. Horregatik, hegazkin-ontziei beste motatako ontziek laguntzen diete horiek hornitzeko eta babesteko. Talde horri, hegazkin-ontzien borroka-talde deitzen zaio. Izan ere, gaur egun, hegazkin-ontziek misil-jaurtigailuak eta antimisil-babesa daramate. Bigarren Mundu Gerra baino lehen, itsasontzi nagusien tamaina (hegazkin-ontziena barne) mugatzen zituzten nazioarteko itsas tratatu zeuden, hala nola 1922ko Washington-goa. Baina Bigarren Mundu Gerra ostean diseinatu zirenak, aurrekontu-mugaketak baizik ez zituzten izan. Hori dela eta, haien tamaina handituz joan da."}
{"id": "342351", "revid": "1545", "url": "https://eu.wikipedia.org/wiki?curid=342351", "title": "Txanpero", "text": "Txanperoa zur laminatuzko ohol bat da, 120 cm inguru luze eta 30 cm inguru zabal izaten dena, aurreko muturrean goruntz kurbatua eta etzanda olatuetan irristatzeko erabiltzen dena. Euskal Herriko hondartzetan ohikoak izan ziren 1980ko hamarkadara arte, material sintetikozko bodyboard izeneko oholak sartzen hasi zirenean. Hego Euskal Herrian, Marzelo Linazasoro zumaiar arotza aritu zen txanperoak ekoizten. Olatuen gainean irristatzeaz gainera, txanperoak elurretan maldan behera irristatu eta skimboarding izeneko jolasa praktikatzeko ere erabili izan dira."}
{"id": "342352", "revid": "336", "url": "https://eu.wikipedia.org/wiki?curid=342352", "title": "Star Trek", "text": "Star Trek edo Izarretara bidaia zientzia fikziozko telesail eta filmeen frankizia bat da. Gene Roddenberryk sortutako Star Trekeko fikziozko unibertsoa benetazko aktoreak dituzten bost telesailez, 1966ko barne, 2 dimentsiotan marraztutako pertsonaiekin eginiko animazio sail batez eta hamaika filmez osatua dago. Frankizia dozena bat bideo-joko baino gehiagora, zenbait rol jokora, zaleek idatzitako ehundaka fikziozko istorio eta eleberritara, horietakoren batzuk bideoan eginikoak direnak eta Las Vegaseko atrakzio tematiko batera ere hedatzen da. Jatorrizko telesailarekin hasi eta ondoren filmeekin eta gainontzeko telesailekin jarraituz, frankiziak gurtza fenomeno bat sortu du eta kultura herrikoian zenbait erreferentzia sortu ditu.\nAipamena.\nStar Trekeko telesail eta filmeetako istorioa nahiko neurritsua da gizadiaren etorkizunari dagokionez, sendoa istorioaren kalitateari dagokionez, koherentea bere jarraipenagatik eta kongruentea egungo gizakien izaerarekin (gizakiak hurrengo 400 urteetan askorik ez direla askorik aldatuko frogatzen saiatzen dena), beti \"mundu bitxi eta berriak esploratu eta bizitza mota eta zibilizazio berriak bilatzeko etengabeko misioarekin, ausartki bidaiatuz aurretik beste inor sekula egon ez den tokira\". Bertute hauek, ekoizpenaren zehaztasunari eta bere aktore zerrenden aukeraketari batuz Star Trek oso saga sendoa eta bere generoan bakarra bihurtu dute.\nEkoizpen ofizial zabalaz gain (sagaren frankiziaren jabea den Paramount Pictures Inc. enpresak zuzendua) \"Star Trek\"en izen soilak sorkuntza zabala eragin du entretenimenduaren industrian, ehundaka eleberri, bideo-joko eta beste lan batzuk sortuz (adibidez, zaleek ekoitzitako sail ez ofizialak, \" edo \" kasu) guztiak jatorrizko sagaren sendotasun, koherentzia eta kongruentziarekin bat datozen moduan garatuak, bere izenburua, mundu mailan entretenimenduaren historian ezagunenetako bat bihurtuz.\nFikziozko testuingurua.\nEkoizpenaren fikziozko unibertsoa Planeta Elkartuen Federakuntzaren historiak eta berau Lurrean sortu aurreko urteek protagonizatzen dute, 2063 urtetik, arraza estralurtarra den vulkaniar arrazarekin gizakiek duten lehen harremana gertatzen den garaia, 2379 urteraino hartuz, Federakuntzak oso une loriatsuak, baina, aldi berean zailak pasatzen dituenean galaxiako bi superpotentziei aurre egin behar izateko aukera agertzen denean, Domeinua eta Borg kolektiboa."}
{"id": "342353", "revid": "23317", "url": "https://eu.wikipedia.org/wiki?curid=342353", "title": "Enterprise (Star Trek)", "text": "Enterprise Star Trekeko Planeta Elkartuen Federakuntzako Izarretako Flotaren ontzi entseinaren izena da. \"Star Trek\"en unibertsoko telesailetako baten izenburua ere bada: (Enterprise NX-01 espaziontzia ez da Federakuntzarena, hau oraindik ez baitzen sortu).\nIzena 1693 eta 2002 artean egon ziren britainiar Royal Navyko HMS Enterprise ugarietatik (hamabost egon ziren) eta USS Enterprise hegazkin-ontzietatik hartu zen, horietako batek partehartze nabarmena izan zuelarik Bigarren Mundu Gerran, eta beste bat bere motako propultsio nuklearreko lehena izan zen. Azken hau hasi baino urte gutxi lehenago amaitu zen eraikitzen, eta \"agerpen izartsu\" bat du sagaren laugarren filmea den n.\nEnterprise izeneko ontziak.\nUSS Enterprise (XCV-330).\nn NCC-1701eko aisialdi gelan erakutsitako marrazki batean agertzen da.\nEnterprise (NX-01).\nWarp abiaduran bidaiatzeko gai den lehen Enterprise ontzia. Espaziora irten zen garaian, 2151 urtean, Izarretako Flotaren ontzi entseina da, Warp 5 abiadurara iristeko lehen ontzi lurtarra. Ontzi nagusia da n. NX klasekoa, bere erabilera nagusia esplorazioa izan zen. Zerbitzuan hamar urte eman ondoren desegina izan zen. 88 pertsonako tripulazioa du. Bere ontzi bikia Columbia (NX-02) da.\nUSS Enterprise (NCC-1701).\nConstitution klaseko gurutze ontzi astuna, jatorrizko telesailean eta lehen hiru filmeetan agertzen da. 2270ean zubia, warp bultzada, kubierta gehienak eta nabigazio deflektoreari eragin zieten eguneraketak egin zitzaizkion. \"Enterprise\"a, modu orokorrean hala ezagutzen baitzen, garai hartan almirantea zen James Tiberius Kirkek suntsitu zuen Genesis planetaren orbitan filmean, klingonen eskuetan erortzea eragozteko."}
{"id": "342355", "revid": "1545", "url": "https://eu.wikipedia.org/wiki?curid=342355", "title": "Izarretako Flota", "text": "Star Trekeko fikziozko unibertsoan Federakuntzaren Izarretako Flota edo soilik Izarretako Flota Planeta Elkartuen Federakuntza indar esploratzaile eta militarra da, honen gobernuaren mende dagoelarik.\nIzarretako Flotak bere egungo konfigurazioa 2161ean hartu zuen, Federakuntza sortu zenean. Aginte katea Lurreko Izarretako Flotaren herentzia izan zen, XXII. mendearen lehen erdian eratu zena Lur Bateratuaren (Lurraren egoera politikoa estatu bakar bezala, 2113 eta 2150 artean sortu zena) lehen esplorazio bidaia tripulatuen ondorio bezala. Izarretako Flotarekin batera Izarretako Flotaren Akademia ere sortu zen, ondoren ofizial bezala onartua izateko prestatzeko goi eskola. Bere leloa, latinez, \"Ex Astris, Scientia\" (Astroetatik, jakintza) da.\nIzarretako Flotaren egoitza nagusiak Kaliforniako San Francisco hirian daude, Presondegi Eremuan, gaur egun Lucasfilm Ltd.en bulego nagusiak dauden tokian."}
{"id": "342356", "revid": "119347", "url": "https://eu.wikipedia.org/wiki?curid=342356", "title": "Diego \u00abel Cigala\u00bb", "text": "Diego Ram\u00f3n Jim\u00e9nez Salazar (Madril, 1968ko abenduaren 27a), \"Diego El Cigala\" izengoitiz ezagunagoa dena, espainiar abeslaria da.\nBiografia.\nRastro auzoan hazi zen eta txikitatik ikusi zitzaion musikarako eta bereziki flamenkorako joera zuela. 12 urterekin Getafeko flamenko txapelketa bat irabazi zuen.\nBakarka hainbat disko argitaratu dituen arren, Bebo Vald\u00e9s pianistarekin batera eginiko ibilbidea azpimarratu behar da. Munduko antzokirik onenetan jo izan dute. 2002an elkartu ziren lehen aldiz eta \"Lagrimas Negras\" diskoa kaleratu zuten, bi urte baino lehen 700.000 ale saldu zituztelarik. Sari ugari eskuratu zuten, horien artean Latindar Grammyak ere bai, eta mundu mailako diskorik onena bezala izendatu zuen The New York Times egunkariak."}
{"id": "342357", "revid": "1545", "url": "https://eu.wikipedia.org/wiki?curid=342357", "title": "Diego el Cigala", "text": ""}
{"id": "342358", "revid": "1545", "url": "https://eu.wikipedia.org/wiki?curid=342358", "title": "Diego Ram\u00f3n Jim\u00e9nez Salazar", "text": ""}
{"id": "342359", "revid": "1545", "url": "https://eu.wikipedia.org/wiki?curid=342359", "title": "Jos\u00e9 Dom\u00ednguez Mu\u00f1oz", "text": ""}
{"id": "342360", "revid": "512", "url": "https://eu.wikipedia.org/wiki?curid=342360", "title": "Boyne ibaia", "text": "Boyne ibaia Kildare konderriko Carbury herriaren ondoan jaiotzen da eta 112 kilometrotako ibilbidea egin ondoren Irlandako itsasoan sartzen da Droghedan.\nBoyne ibaia aspalditik ezagutu izan da. II.mendean Klaudio Ptolomeo geografo greziarrak jadanik marraztu zuen bere \"Geographike hyphegesis\" mapan eta \u0392\u03bf\u03c5\u03bf\u03c5\u03b9\u03bd\u03b4\u03b1 (Bououinda) izena eman zion.\nIbilbidea.\nKildareko konderrian jaiotzen bada ere ibilbidearen zatirik handiena Meath konderrian egiten du. Azkenik Louthen dagoen Droghedan bukatzen du ibilbidea. Honako hauek dira beraz ibilbidean zeharkatzen dituen herri nabarmenenak:"}
{"id": "342361", "revid": "105290", "url": "https://eu.wikipedia.org/wiki?curid=342361", "title": "Hamhung", "text": "Hamhung (koreeraz: \ud568\ud765\uc2dc \"Hamh\u016dng-si\"; ahoskatua) Ipar Koreako hiria da, Hego Hamgyong probintziako hiriburua. 2008an 768.551 biztanle zituen, eta herrialdeko hiririk handienetan bigarrena zen. Ipar Koreako kimika-industriaren egoitza da.\nGeografia.\nHerrialdearen ekialdean dagoena, Songchon ibaiaren ezkerraldean.\nKlima.\nKlima kontinental hezea dauka, \"Dwa\" K\u00f6ppen sailkapenaren arabera."}
{"id": "342363", "revid": "512", "url": "https://eu.wikipedia.org/wiki?curid=342363", "title": "Chongjin", "text": "Chongjin ( \"Cheongjin-si\"; ahoskatua) Ipar Koreako ipar-ekialdeko hiria eta portua da, Ipar Hamgyong probintziako hiriburua. 2008an 627.000 biztanle zituen, eta herrialdeko hiririk handienetan hirugarrena zen. Japoniarren mende egon zen 1910-1945 bitartean.\nGeografia.\nHerrialdearen ipar-ekialdean dago, Japoniako itsasoaren ertzean, eta Songchon ibaiak zeharkatua.\nKlima.\nKlima kontinental hezea dauka, \"Dwb\" K\u00f6ppen sailkapenaren arabera.\nBanaketa administratiboa.\nZazpi auzotan (\uad6c\uc5ed, \"guyeok\") banaturik dago:\nEkonomia.\nHerrialdeko metalurgia-industriaren egoitza da. Industria (metalurgia, altzairugintza, ontziolak, burdinbiderako gaiak, tresneria elektrikoa eta mekanikoa, kimika industria, ehungintza), arrantza eta merkataritza dira ekonomia jarduera nagusiak."}
{"id": "342364", "revid": "512", "url": "https://eu.wikipedia.org/wiki?curid=342364", "title": "Rason", "text": "Rason (koreeraz: \ub77c\uc120\uc2dc ahoskatua), lehen Rajin-S\u014fnbong deitua (), Ipar Koreako ipar-ekialdeko hiri eta portua da, gobernuak zuzenki gobernatutakoa. 2008an 196.954 biztanle zituen.\nGeografia.\nJaponiako itsasoaren kostaldean dago. Bere portua dela eta, eskualde administratibo berezia osatzen du, inguruko Kwanbuk eskualdetik at. Txinako Jilin probintzia eta Errusiako Primorski kraia ditu mugakideak.\nBanaketa administratiboa.\nRasonek auzo (\"Kuy\u014fk\") eta konderri (\"Kun\") bana ditu:"}
{"id": "342365", "revid": "1545", "url": "https://eu.wikipedia.org/wiki?curid=342365", "title": "Ras\u014fn", "text": ""}
{"id": "342366", "revid": "1340", "url": "https://eu.wikipedia.org/wiki?curid=342366", "title": "Hegazkin-ontzia", "text": ""}
{"id": "342367", "revid": "105290", "url": "https://eu.wikipedia.org/wiki?curid=342367", "title": "Maule aintzira", "text": "Maule aintzira jatorri bolkanikoko aintzira bat da, izen bera duen sumendi galdararen eraginaren ondorioz eratua. Andeetan bertan dago, eta izen bereko ibaia sortzen du, Maule eskualdeko ibai nagusia delarik. Eskualdeko hiriburua den Talcatik 150 kilometrora dago, eta Santiagotik 250 kilometro hegoaldera, baita Argentinako mugatik 22 kilometrora ere.\nAintzirak 45 kilometro karratuko azalera du eta 2300 metroko altueran dago. Arrantzaleek oso gogoko dituzten bere uretan iturburuko amuarraina ugaria da. Gainera, zeharkaldi eta mendizaletasuna praktikatzeko egokiak diren sektoreak ditu.\nLehen, aintziraren toki batzuetan ur termal putzuak zeuden, baina Maule eskualdeko erdialdeko haranaren nekazal eta giza hornidurarako dike bat eraiki ondoren urpean geratu ziren."}
{"id": "342368", "revid": "11782", "url": "https://eu.wikipedia.org/wiki?curid=342368", "title": "La Ribera Baixa", "text": ""}
{"id": "342369", "revid": "1545", "url": "https://eu.wikipedia.org/wiki?curid=342369", "title": "Ribera Baixa", "text": "La Ribera Baixa Valentziar Herrialdeko eskualdea da. Iparraldean Valentzia eta Horta Sud ditu, ekialdean Mediterraneoa, hegoaldean Safor eta mendebaldean Ribera Alta.\nEskualdeak 12 udalerri ditu, 280,30 km\u00b2ko azalera du eta 2005ean 78.070 biztanle zituen. Hiriburua Sueca da.\nUdalerriak.\nBeste aldetik, el Mareny de Barraquetes (787 biztanle) Suecaren barruan nortasun administratiboa duen udalerriz beheragoko entitatea da.\nEskualde historikoa.\nGaur egungo banaketarekin konparatuta, Ribera Baixa historikoan egungo beste eskualde batzuetan kokatuta dauden zenbait udalerri zeuden:\nHorrez gain Albalat de la Ribera ez zegoen eskualde historikoaren barruan."}
{"id": "342370", "revid": "11782", "url": "https://eu.wikipedia.org/wiki?curid=342370", "title": "Favareta", "text": ""}
{"id": "342371", "revid": "11782", "url": "https://eu.wikipedia.org/wiki?curid=342371", "title": "Poliny\u00e0 de la Ribera", "text": ""}
{"id": "342372", "revid": "11782", "url": "https://eu.wikipedia.org/wiki?curid=342372", "title": "Favara de la Ribera", "text": ""}
{"id": "342374", "revid": "105290", "url": "https://eu.wikipedia.org/wiki?curid=342374", "title": "Gran Santiago dorrea", "text": "Gran Santiago dorrea (hasieran Torre Gran Costanera deitua), Txileko Santiago hirian eraikitzen ari den bulego etxeorratza da. C\u00e9sar Pelli arkitekto argentinarrak diseinatua da, Alemparte Barreda y Asociados enpresa txiletarrarekin batera.\nEraikinak 70 solairu eta 300 metro izango ditu eta lanak 2013an amaitzean Hego Amerikako egiturarik garaiena izango da.\nEraikuntza.\nEraikuntza lanak 2006 hasi eta 2009an amaitzea aurrikusten zen baina 2008an hasitako krisialdi ekonomikoak lanak geldiarazi egin zituen. Egoera ekonomikoak hobera egin eta 2009ko abenduaren 17an eraikitzen jarraitu zuten.\n2011ko otsailaren 28an Caracasko Parque Central etxebizitza konplexuko dorreen 226 metroak gainditu zituenetik Hego Amerikako eraikinik garaiena da. Gorengo garaiera 2012ko otsailaren 14an lortu zuen.\n2014 zabaltzea espero da."}
{"id": "342375", "revid": "1545", "url": "https://eu.wikipedia.org/wiki?curid=342375", "title": "Gon\u00e7alo Velho Cabral", "text": "Gon\u00e7alo Velho Cabral (fl. XV. mendea) portugaldar itsasgizon bat izan zen, Kristoren Ordena Militarreko zalduna eta Almoroleko komendadorea. Henrike Nabigatzailearen hurbileko laguntzaile bat izan zen.\nHenrike Nabigatzailearen aginduetara Formigas ( aurkitu zituen 1431n, 1427an Diogo de Silves portugaldar pilotuak begiztatu zituen uharteak aurkitzeko lehen bidaia batean. Beranduago Santa Maria eta S\u00e3o Miguel uharteetan lurreratu zen, 1432an.\n1432an lehen kapitain dohaintzaria izan zen uharteetan abereak sartu zituen, uharteen populatze sistematikoa kolonoekin urte batzuk beranduagora arte hasi ez zen arren. Lehenik Santa Maria, 1439an, eta jarraian San Miguel, 1444an. Epe honetan erraturak bultzatu zituen eta diru kopuru handia eman zien senide eta zerbitzari leialei.\n1443ko apirilak 3an, Alfontso V.a Portugalgoa erregeak, Henrike Nabigatzaileak hala eskatuta, bost urtez, Azoreetako eta bertako biztanleen komendadore pribilegioa eman zion, uharte horietatik erresumara eramaten zituzten gauza guztietan zerga eta ordainsariak ordaindu behar izatetik libratuz.\nGaspar Frutuoso abadeak, XVI. mendearen bigarren erdialdeko San Miguel uharteko kronista zena, Azoreetako zazpi uharteen (hau da, ekialdeko eta erdiko taldeetakoak) aurkikuntzaren meritua Gon\u00e7alo Velho Cabrali eman zion. Gaur egun, historiografia modernoak, nabigatzaile honek Azoreetako uharteren bat aurkitu izan bazuen, soilik ekialdeko taldean izango zela uste du."}
{"id": "342376", "revid": "15795", "url": "https://eu.wikipedia.org/wiki?curid=342376", "title": "Valentziako udalerrien zerrenda", "text": ""}
{"id": "342377", "revid": "1545", "url": "https://eu.wikipedia.org/wiki?curid=342377", "title": "Formigas", "text": "Formigas (, ahoskatua; esan nahi duena) Azoreetako ekialdeko uharte taldeko uhartetxo talde bat da. Ponta do Castelon, Santa Maria uhartearen hego-ekialdeko muturrean uhartetxoak ikus daitezke prismatiko batzuk erabilita. Uhartetxoek, guztien artean, 0,9 hektareako azalera hartzen dute, ikuspuntu ekologikotik urpean duten zatia garrantzitsua delarik. Lehen aldiz 1427an begiztatu zituen Diogo de Silvesek.\nDeskribapena eta kontserbazio estatutua.\nUhartetxoek eratzen dituzten zortzi harkaitzak oso baxuak dira, tokirik altuena 11 metrotara dagoelarik \"Formig\u00e3o\" uhartetxoan. Sekula ez da inor bertan bizi izan. Santa Maria uhartetik 37 kilometro ipar-ekialdera eta S\u00e3o Miguel uhartetik 63 kilometro hego-mendebaldera daude. Uhartedi txiki honen gehienezko luzera 165 metrokoa da, eta bere zabalera 80koa. Ikuspuntu geologikotik, uhartetxoak, funtsean, basalto harkaitzez osatuta daude, Miozenoko fosilak dituzten kareharrizko betaren batzuk ere agertzen direlarik. Uhartetxo hauek inguratzen dituzten urak garrantzi ekologiko handikoak dira, bertan bizi diren bizidun mota ugariengatik, espezie askorentzat ugalketa eta elikatze tokia delarik, marrazo, dortoka eta zetazeoak horien artean."}
{"id": "342381", "revid": "11782", "url": "https://eu.wikipedia.org/wiki?curid=342381", "title": "Benicull", "text": ""}
{"id": "342382", "revid": "11782", "url": "https://eu.wikipedia.org/wiki?curid=342382", "title": "Almusafes", "text": ""}
{"id": "342384", "revid": "119347", "url": "https://eu.wikipedia.org/wiki?curid=342384", "title": "Benicull de X\u00faquer", "text": "Benicull de X\u00faquer (ofizialki) edo Benicull Valentziako Erkidegoko udalerria da, Ribera Baixa eskualdean eta Valentziako probintzian kokatua.\n2011ko urtarrilaren 1eko erroldaren arabera 980 biztanle zituen.\nHistoria.\nUdalerri gisa historia laburra du, 2003an bihurtu baitzen udalerri. Lehenago Poliny\u00e0 de X\u00faquerren menpean egon zen."}
{"id": "342385", "revid": "119347", "url": "https://eu.wikipedia.org/wiki?curid=342385", "title": "Prisse papiroa", "text": "Prise Papiroa Prisse, 1856an Tebas (Egipto)n aurkitutako eskuizkribua ezaguntzen diren arteko munduko zaharrenetariko bat da. Aurkinkuntzaren arduraduna \u00c9mile Prisse d'Avennes ikerlaria izan zen. Datazio aldetik Kristo aurreko 1900 urtekoa izan daiteke. Gaur egun Frantziako Liburutegi Nazionalean dago gordeta.\nAntzinako Egiptoko liburu honek moralari buruzko bi tratatu jasotzen ditu:\nZiur aski biak ala biak V. dinastiaren testuak dira."}
{"id": "342386", "revid": "336", "url": "https://eu.wikipedia.org/wiki?curid=342386", "title": "HMS Illustrious (87)", "text": "Illustrious hegazkin-ontziko mota bat izan zen eta 4 itsasontzi osatzen zituen HMS Illustrius (lehena eta motari izena ematen diona), HMS Formidable, HMS Victorious eta HMS Indomitable. Hegazkin-ontzi hauek Bigarren Mundu gerrako ekintza nabarmenetan parte hartu zuten fronte gehienetan. Konfliktotik bizirik irten eta 1950-1960 hamarkadetan zehar zatikatuak izan ziren."}
{"id": "342387", "revid": "11782", "url": "https://eu.wikipedia.org/wiki?curid=342387", "title": "El Rinc\u00f3n de Ademuz", "text": ""}
{"id": "342388", "revid": "11782", "url": "https://eu.wikipedia.org/wiki?curid=342388", "title": "El Rac\u00f3", "text": ""}
{"id": "342389", "revid": "11782", "url": "https://eu.wikipedia.org/wiki?curid=342389", "title": "El Rac\u00f3 d'Adem\u00fas", "text": ""}
{"id": "342390", "revid": "11782", "url": "https://eu.wikipedia.org/wiki?curid=342390", "title": "Rac\u00f3 d'Adem\u00fas", "text": ""}
{"id": "342391", "revid": "11782", "url": "https://eu.wikipedia.org/wiki?curid=342391", "title": "Francesc Candel Tortajada", "text": ""}
{"id": "342392", "revid": "11782", "url": "https://eu.wikipedia.org/wiki?curid=342392", "title": "Paco Candel", "text": ""}
{"id": "342393", "revid": "512", "url": "https://eu.wikipedia.org/wiki?curid=342393", "title": "1873 Agenor", "text": "1873 Agenor asteroide gerrikoan aurkitutako 1873. asteroidearen izena da. 1971ko martxoak 25ean aurkitu zuten Cornelis Johannes van Houtenek, Ingrid van Houten-Groeneveldek eta Tom Gehrelsek Palomar Behatokitik. Bere behin-behineko izendapen zientifikoa 1971 FH zen. Bere izena Troiako gerran parte hartu zuen Agenor pertsonaia mitologikoagatik jasotzen du. Jupiterreko troiar asteroide bat da."}
{"id": "342397", "revid": "105290", "url": "https://eu.wikipedia.org/wiki?curid=342397", "title": "1874 Kacivelia", "text": "1874 Kacivelia asteroide gerrikoan aurkitutako 1874. asteroidearen izena da. 1924ko irailak 5ean aurkitu zuen Sergei Belyavskik Simeisetik. Bere behin-behineko izendapen zientifikoa A924 RC zen. Bere izena Finlandiako Kaciveli herriagatik jasotzen du."}
{"id": "342398", "revid": "11782", "url": "https://eu.wikipedia.org/wiki?curid=342398", "title": "Adem\u00fas", "text": ""}
{"id": "342399", "revid": "105290", "url": "https://eu.wikipedia.org/wiki?curid=342399", "title": "1875 Neruda", "text": "1875 Neruda asteroide gerrikoan aurkitutako 1875. asteroidearen izena da. 1969ko abuztuak 22an aurkitu zuen Lubos Kohoutekek Bergedorfetik. Bere behin-behineko izendapen zientifikoa 1969 QQ zen. Bere izena Jan Nerudagatik jasotzen du."}
{"id": "342400", "revid": "11782", "url": "https://eu.wikipedia.org/wiki?curid=342400", "title": "Cases Altes", "text": ""}
{"id": "342401", "revid": "11782", "url": "https://eu.wikipedia.org/wiki?curid=342401", "title": "Cases Baixes", "text": ""}
{"id": "342402", "revid": "11782", "url": "https://eu.wikipedia.org/wiki?curid=342402", "title": "Castellfabib", "text": ""}
{"id": "342403", "revid": "11782", "url": "https://eu.wikipedia.org/wiki?curid=342403", "title": "La Pobla de Sant Miquel", "text": ""}
{"id": "342404", "revid": "11782", "url": "https://eu.wikipedia.org/wiki?curid=342404", "title": "Torre Baixa", "text": ""}
{"id": "342405", "revid": "105290", "url": "https://eu.wikipedia.org/wiki?curid=342405", "title": "1876 Napolitania", "text": "1876 Napolitania asteroide gerrikoan aurkitutako 1876. asteroidearen izena da. 1970eko urtarrilak 31n aurkitu zuen Charles Thomas Kowalek Palomar Behatokitik. Bere behin-behineko izendapen zientifikoa 1970 BA zen. Bere izena Italiako Campania eskualdeko hiriburu den Napoli hiriagatik jasotzen du."}
{"id": "342406", "revid": "512", "url": "https://eu.wikipedia.org/wiki?curid=342406", "title": "Charles T. Kowal", "text": "Charles Thomas Kowal (1940ko azaroak 8 - 2011ko azaroak 28) estatubatuar astronomo bat izan zen. Kowalek ilargiak, kometak eta asteroideak aurkitu zituen.\n1974 eta 1975ean Jupiterren Leda eta Temisto ilargiak aurkitu zituen. Azken hau ez zen berriz 2000 arte ikusi.\n1977an 2060 Chiron asteroidea aurkitu zuen, kometenen antzeko orbita duena. Zenbait asteroide aurkitu zituen, horien artean 2340 Hathor Aton asteroidea, 1981 Midas, 2063 Bacchus, 2102 Tantalus eta 5660 1974 MA apolo asteroideak, 4596 1981 QB eta 4688 1980 WF amor asteroideak eta 2241 Alcathous eta 2294 Acamante troiar asteroideak.\nKowalek aurkitutako kometak 99P/Kowal, 104P/Kowal, 134P/Kowal-Vavrova, 143P/Kowal-Mrkos eta 158P/Kowal-LINEAR aldikako kometak dira.\nGainera, supernoba ugari ere aurkitu zuen beste galaxia batzuetan."}
{"id": "342408", "revid": "1545", "url": "https://eu.wikipedia.org/wiki?curid=342408", "title": "Leda (ilargia)", "text": ""}
{"id": "342409", "revid": "105290", "url": "https://eu.wikipedia.org/wiki?curid=342409", "title": "Himalia taldea", "text": "Himalia taldea Jupiter planetaren bost satelite nahiko txikik osatzen duten talde bati deritzo. Bost sateliteek mugimendu zuzeneko urruneko orbitak dituzte, Jupiterrengandik 11 milioi eta 13 milioi kilometro arteko distantziara daudelarik. Gainera, euren orbitak, Jupiterren ekuatore planoarekiko oso okertuak dira, 26,6\u00ba eta 28,3\u00ba bitartean.\nSatelite hauek satelite irregular bezala sailkatzen dira, euren orbitak Eguzkiaren grabitateak asko perturbatzen baititu. Bost ilargi hauen orbita elementuak oso antzekoak dira, oso urruneko garai batean objektu bakar bat osatu zutela suposarazten duena, beranduago, talka handi baten ondorioz hautsi zena.\nTalde hau honako 5 sateliteek osatzen dute:"}
{"id": "342411", "revid": "98220", "url": "https://eu.wikipedia.org/wiki?curid=342411", "title": "Borg (Star Trek)", "text": "Borgak Star Trekeko unibertsoko fikziozko pertsonaiak dira. Sintetikoa organikoarekin uztartzen duten zenbait arrazatoki humanoideak dira, hala ahalmen fisiko eta mental hobeak emanez. Borg guztien buruak txertakin batzuen bidez erlauntza batera lotuak daude, garun kolektibo batera, \"Borg erregina\"k antolatuak, bere mendekoen norbanakotasuna eta sentimendu pertsonalak onartzen ez dituena. Borg batek pentsatzen duena erlauntzako gainontzeko borg guztiekin partekatzen du. Honi esker, borg bat hiltzen bada, beste batek hartzen du bere lekua aurreko borgaren jakintza izanez eta lan bat berriz hutsetik hasi beharrik gabe amaituz. Honek bereziki eraginkorrak bihurtzen ditu erasotzerakoan edo erasoak direnean.\nBorgek funtsezko helburu bezala \"xurgatzea\" (bizidunak Borg bihurtzea) dute, \"unibertsoko bizi kalitatea\" hobetzeko eta euren perfekzio propioa lortzeko xurgatutako espezieen ezaugarriak gehitzearen bidez. Helburu honekin, galaxian zehar bidaiatzen dute beste espezie batzuk eta euren teknologia xurgatuz, harrapatutako norbanakoak euren borondatearen aurka erlauntzaren kontrolera batzera behartuz, nanozundak txertatuz, euren gorputzen zatiak zati mekaniko edo sintetiko bihurtzen dituztenak. Hau da, orokorrean, euren ugalketa metodoa, euren ugalketa aparatua euren eskuetatik irtetzen diren txertaketa hodi batzuk direlarik.\nHistoria.\nPlaneta Elkartuen Federakuntzak Borgekin izan zuen lehen kontaktu formala Qren interferentzia bidez gertatzen da, izaki ia ahalguztidun bat ( pertsonaia). Qk Enterprise D Borgen jatorrizko kuadrantea den Delta kuadranteko J-25 sistemara Borg kolektiboarekin kontaktuan egoteko haina denboraz garraiatzen du. Kontaktu honen ondoren denbora batera, Borgek euren kubo formako ontzietako bat (garraio, eraso eta konkista bide nagusia) Lurrera bidaltzen dute xurgatzeko. Wolf 359ko gudua bezala ezagutzen den prozesu honetan Jean-Luc Picard kapitaina harrapatua izan zen Izarretako Flotaren prozedura eta defentsa metodoen ezagutza Borg kolektibora pasa dadin, Locutus izeneko Borg bat bihurtua izan zelarik.\n200 urte inguru lehenago, jada izan zuten lehen kontaktu ba gizakiekin (2063an borgek lehen warp suziriari egindako erasoaren hondarrak denboran bidaiatuz eta Picarden tripulazioak geratuak, Artikoan lurperatuak geratu zirenak), baina Enterprise (NX-01)k, garai hartan Jonathan Archer kapitainak zuzendua, Lurraren existentzia ezagutzen zuten 29ak hiltzea lortu zuen.\nZenbait mendetan zehar, borgek etengabe hobetu dute euren kolektibo erraldoia galaxian zehar bidaiatuz eta kontaezinbeste kultura eta planeta osoak konkistatu, xurgatu eta desageraraziz.\nEuren helburu bitxi eta anbiziotsua euren espeziearen etengabeko hobekuntza da euren helbururako egokiak izan daitezkeela irizten duten beste espezie batzuen trebezia, ezagutza eta teknologia xurgatuz, eta ez aberastasunak edo botere politikoa metatzea, beste espezie batzuekin gertatzen den bezala.\nBiziki boteretsuak, ziborg hauek, zibilizazio horiek eta euren teknologiak xurgatzeko ahalmenarekin doituak, konkista bakoitzarekin, boteretsu, handi eta hilgarriago bihurtuz joan dira.\nGalaxiako zoko guztietatik espezieak desagerarazi eta arpilatuz perfekzioa lortzeko helburu finkoarekin, Borgek ez dute ezertxo ere uzten euren atzean, zibilizazio bakoitzaren ekarpen paregabeen oroitzapen lausoa izan ezik, jada soilik Borgen ezagutzetan geratzen direnak.\nren, euren bidaiaren zati handi bat Borg lurraldean egonez egiten dute, edo hortik gertu, etengabeko arriskuan mantenduz. Siete de nueve izeneko borg bat USS Voyagerren tripulaziora batzen da, bernorbanakotze prozesu nabarmen bat lortuz. Uste denez, siete de nueve, ziuraski, borgek xurgatu zuten lehen gizakietako bat izan zen. Telesail horretako azken atalean, etorkizuneko Kathryn Janeway kapitainak Borg erregina, bere Uniplexoarekin batera suntsitzen duen birus batekin pozoitzen du, Uniplexoa Voyager ontziak Alfa kuadrantera itzultzeko erabiltzen duelarik.\n2366an Borgak Lurra inbaditzen saiatzen dira, baina lurreko defentsako indarrek, Picard kapitainak zuzendutako Enterprise Eren laguntzarekin, borgen planak zapuzten dituzte.\nTeknologia.\nBorgek bidean topatzen dituzten arraza ezberdinen gorputzak eta teknologia xurgatzen dituzte, Borg kolektiboaren ezagutzara gehituz, hau, arraza edo teknologia berri bat xurgatua denean handitzen delarik. Hala dituzte arma eta propultsio sistema oso aurreratuak. Euren ustez xurgatuak izateak merezi ez duten arrazak (bateragarriak ez izateagatik edo maila baxuagokoak izateagatik) suntsituak dira. Borgen osagai mekanikoak euren baliokide organikoek bezala jokatzen dute: birsortu eta autokonpondu egiten dira.\nOrganismo biologiko bat xurgatzeko modua nanozundak ezarriz da, apopilo berriaren gorputz barnean ugalduz eta norbanakoa kolektibora batzen duten osagai mekaniko eta elektronikoak sortuz doazenak. Behin kolektiboarekin hasierako komunikazioa ezarri ondoren, apopiloak bere norbanakotasuna galtzen du eta ematen zaizkion lan zehatzak bere egiten ditu. Ohikoa da besoak, begiak, hankak eta beste organu eta zati biologiko batzuk moztuak eta osagai zibernetikoengatik aldatuak izatea.\nOrdenagailu edo ontzi barneko sistemekin interfazak ezartzeko gai ere badira, hauek aldatu eta hobetzeko gai direlarik, ezagutza kolektiboarentzat hartuz."}
{"id": "342412", "revid": "1545", "url": "https://eu.wikipedia.org/wiki?curid=342412", "title": "Inurrien uhartexkak", "text": ""}
{"id": "342413", "revid": "105290", "url": "https://eu.wikipedia.org/wiki?curid=342413", "title": "Uhartetxo", "text": "Uhartetxo edo irlatxo uharte txiki bat da, gehienentan biztanlerik ez duena. Bere tamainoa dela eta, gehienetan uharteak baino biodibertsitate txikiagoa dute."}
{"id": "342414", "revid": "1545", "url": "https://eu.wikipedia.org/wiki?curid=342414", "title": "Irlatxo", "text": ""}
{"id": "342417", "revid": "44278", "url": "https://eu.wikipedia.org/wiki?curid=342417", "title": "Erlamando", "text": "Erlamandoak erle arrak dira, partenogenesiaren bidez sortzen direnak. Udaberrian jaio eta hiru hilabete inguru bizi dira. Akuilu-eztenik ez duten erle bakarrak dira. Erlamandoek ez dute eztirik edo argizaririk ekoizten, eta ez dute polenik biltzen. Erregina ernaldu baino beste egitekorik ez dute.\nJanari ezak erle langileek erlamandoak erlauntzetik kanporatzera bultzatzen du, azken hauek gosez edo hotzez hiltzen direlarik.\nErle erreginarekin kopulatu ondoren erlamandoak hil egiten dira.\nErle emeek (erreginak eta langileek) kromosomen kopuru diploidea dute, 32 kromosoma. Erlamandoek, aldiz, zenbaki haploidea dute, 16 kromosoma, ernaldu gabeko obulu batetik sortzen direlako (partenogenesiaren bidez). Erlamak edo erle erreginak bi motako arrautzak jartzen ditu: ernaldu gabekoak (erlamandoak sortuko dituztenak) eta ernalduak, erle emeak sortuko dituztenak.\nIngelesez erlamando bati \"drone\" deitzen zaio."}
{"id": "342418", "revid": "1545", "url": "https://eu.wikipedia.org/wiki?curid=342418", "title": "Saliut 1", "text": "Saliut 1 historiako lehen espazio estazioa izan zen. 1971ko apirilak 19an jaurti zen, lurretik 200 kilometroko altuerara orbitan jarriz. Bi Soiuz ontzik bisitatu zuten estazioa hau berriz atmosferan sartzean erre aurretik., 1971ko urrian. Bi teleskopio zeramatzan izarrak ikusteko. Kosmonautek euren artean proba medikuak egin zituzten, eta espazioan landareen hazkuntza aztertu zuten.\nSaliut 1era espedizioak.\nSaliut 1era egin zen lehen espedizioa Soiuz 10a izan zen, estazioarekin apirilak 23an lotu zena, bertan 5 ordu eta erdi emanez. Tripulazioa, arazo tekniko baten ondorioz, ezin izan zen estaziora sartu, eta Lurrera itzuli behar izan zuen.\nBigarren misioa, Soiuz 11n joan zena, bertan 23 egunez egon zen. Alabaina, misioak istripu tekniko bat izan zuen lurrera itzultzean, horren ondorioz tripulazio guztia hil zelarik."}
{"id": "342420", "revid": "21098", "url": "https://eu.wikipedia.org/wiki?curid=342420", "title": "Georgi Dobrovolski", "text": "Georgi Timofeievitx Dobrovolski (; Odesa, Ukrainako SESF, 1928ko ekainaren 1a - Kanpo-espazioa, 1971ko ekainaren 30a) sobietar pilotu eta kosmonauta izan zen. Liudmila T. Steblevarekin ezkondua, honekin bi alaba izan zituen: Marina (1959an jaioa) eta Natalia (1967an jaioa).\nMoskutik gertu dagoen Moninoko Aire Armadako Akademian graduatu zen 1961ean. Sobietar Aire Armadan teniente-koronel maila izatera iritsi zen.\nKosmonauta Kidegoan 1963ko urtarrilak 8an sartu zen \"Aire Armadako 2. taldean\". Orduan hasi eta 1965eko urtarrilak 21 arte entrenatu zen, ordutik aurrera misioren bat noiz emango zain egon zelarik. Soiuz 4ko bigarren erreserbako tripulatzailea izan zen (1969ko urtarrilaren 24an jaurti zena), eta 1971ko apirilaren 22an jaurti zen Soiuz 10eko erreserbako bigarren tripulazioko kide ere izan zen.\nAzkenean, Soiuz 11 misioa eman zioten, non espazioko egonaldiko errekorra lortu zen, eta lehen aldiz espazio estazio batean bizi izan zen, Saliut 1 izenekoa kasu honetan. Alabaina, kosmonautak, espazio jantzirik ez zeramatenez, hil egin ziren ontzia lurrerako itzuleran despresurizatu zenean.\nBere omenez izendatu ziren Kaluga hiriko kale bat, Odesako etorbide eta eskola bat eta 1789 Dobrovolsky asteroidea.\nKremlingo harresiko nekropolian dago lurperatuta, kutxa batean. Leninen Ordena jaso zuen, baita Sobietar Batasuneko heroi titulua ere."}
{"id": "342421", "revid": "10891", "url": "https://eu.wikipedia.org/wiki?curid=342421", "title": "M\u00e9rignac", "text": "M\u00e9rignac Frantziako hiru udalerriren izena da:\nHerrixka baten izena ere bada:"}
{"id": "342422", "revid": "512", "url": "https://eu.wikipedia.org/wiki?curid=342422", "title": "Fango kiroldegia", "text": "Fango kiroldegia edo Errekalde kiroldegia Bilboko Errekalde auzoko kirol-aretoa da, zenbait taldeen estadioa dena.\nBilbao Kirolak udal elkarteak kudeatzen du eta instalazio hauek ditu:"}
{"id": "342423", "revid": "1545", "url": "https://eu.wikipedia.org/wiki?curid=342423", "title": "Errekalde kiroldegia", "text": ""}
{"id": "342428", "revid": "6327", "url": "https://eu.wikipedia.org/wiki?curid=342428", "title": "Vasconia", "text": ""}
{"id": "342429", "revid": "119347", "url": "https://eu.wikipedia.org/wiki?curid=342429", "title": "Espainiako Beisbol Liga", "text": "Espainiako Beisbol Liga (gaztelaniaz eta ofizialki \"Liga Nacional de B\u00e9isbol\") Espainiako beisbol-txapelketa nagusia da. Liga 1946an hasi zen joktzen eta 1986an Ohorezko maila abiatu zen."}
{"id": "342430", "revid": "23317", "url": "https://eu.wikipedia.org/wiki?curid=342430", "title": "Beisbol Navarra", "text": "Beisbol Navarra Iru\u00f1eko beisbol taldea da, Espainiako Beisbol Ligan dabilena.\nClub Deportivo Pamplonarekin batera, hiriburuko talde nagusi bietako bat, Amaya, Arga eta Irabia klubek elkarrekin bultzatutako proiektua da; hiru izen horiek mantentzen dituzte beheragoko kategorietan dauden taldeek."}
{"id": "342431", "revid": "1545", "url": "https://eu.wikipedia.org/wiki?curid=342431", "title": "B\u00e9isbol Navarra", "text": ""}
{"id": "342433", "revid": "119347", "url": "https://eu.wikipedia.org/wiki?curid=342433", "title": "El Soto kirol-gunea", "text": "El Soto kirol-gunea Burlatako auzoko kirol-aretoa da, zenbait taldeen estadioa dena.\nKirolen Udal Patronatuak kudeatzen du eta instalazio hauek ditu:\nGarraioa.\nEskualdeko Hiri Garraioak 2 linea ditu:"}
{"id": "342434", "revid": "512", "url": "https://eu.wikipedia.org/wiki?curid=342434", "title": "Gurutz Jauregi", "text": "Gurutz Jauregi Bereziartu (Urretxu, 1946 - ) konstituzio-zuzenbideko katedraduna da Euskal Herriko Unibertsitatean, non errektoreorde eta dekanoa ere izan zen. Demokrazia, nazionalismo eta ETAren historia ikertzeagatik da ezaguna.\nZuzenbideko Irakaslea.\nEuskal Herriko Unibertsitateko errektoreorde, Zuzenbide Fakultateko dekano, eta Konstituzio eta Administrazio Zuzenbideko Departamentuko zuzendari izan da.\nIrakasle bisitaria izan da Europako, Estatu Batuetako eta Latinoamerikako hainbat unibertsitatetan: Oxford (Erresuma Batua), Consiglio Nazionale delle Recerche (Erroma), Reykjavik; Reno, Puerto Rico (AEB); Dominikar Errepublika, Bolivia, Peru, Txile, Brasil, Guatemala eta Mexiko.\nIkertzailea.\nNazio Batuen Erakundeko aholkulari zientifikoa izan da.\nIkerketa lan gehienak gai hauen inguruan egin ditu: euskal nazionalismoa, nazioaren teoria, demokraziaren teoria, edo Europar Batasuneko integrazio politikoa.\n2007az geroztik, 40 ikertzaile baino gehiago dituen talde baten buru da, Eusko Jaurlaritzak finantzatuta, Europar Batasuna eta Oinarrizko Eskubideak aztergai dituena.\nHamalau liburu idatzi ditu eta berrogeita hamar liburu baino gehiagotan parte hartu du edo zuzendari izan da; hogeita hamar artikulu baino gehiago idatzi ditu, gaztelaniaz, euskaraz, katalanez, ingelesez, frantsesez, italieraz, alemanez, edo portugesez. -\nEuskarazko hiztegiak.\nPartu hartu zuen UZEIren hiztegi hauen argitalpenean:"}
{"id": "342435", "revid": "336", "url": "https://eu.wikipedia.org/wiki?curid=342435", "title": "Mickey Mantle", "text": "Mickey Charles Mantle (Spavinaw, Oklahoma, 1931ko urriaren 20a \u2013 Dallas, Texas, 1995eko abuztuaren 13a) estatubatuar beisbol jokalaria izan zen. Bateatzaile eskuin-ezkertia, Liga Handietako jokalari ospetsuenetariko bat izan zen. New York Yankees taldean bere ibilbide profesional osoa bete zuen."}
{"id": "342436", "revid": "90799", "url": "https://eu.wikipedia.org/wiki?curid=342436", "title": "Enpresa-sorrera", "text": "Enpresa bat sortzea ekoizpen faktore batzuk nortasun juridiko baten pean biltzeko jarduera da, merkatuan ondasun edo zerbitzuak etekin ekonomikoen truke eskaintzeko.\nKontzeptu oso erlazionatua ekintzailetza da. Enpresak sortzeko orrialde honek enpresa bat sortzeko ekintza juridikoa (negozio bat sortzea, negozio bat irekitzea, enpresa bat sortzea, enpresa bat eratzea eta ekimena) eta horretarako dauden laguntzak ditu ardatz. Ekintzailetzak zerikusi handiagoa du sortutako enpresa kudeatzearekin eta aurrera egitea lortzearekin.\nEnpresa asko lehenago beste enpresarik ez zuen pertsonak sortzen ditu. Halaber, enpresa bat duen pertsona batek beste bat sor dezake, lehenengoari eutsiz, edo, Merkataritza Erregistroan, lehen enpresa iraungitzea eska dezake, eta enpresa berriarekin bakarrik lan egin. Era berean, enpresek beste enpresa batzuk sor ditzakete, helburu zilegiekin (negozio-lerro berriak irekitzea, jarduerak bereiztea...) edo ez-zilegiekin (betebeharrak saihestea, zergetik ihes egiteko...). Ikus Sasienpresa.\nEnpresa bat pertsona juridiko bat da, hasieratik hainbat modalitate har ditzakeena (langile autonomoa, erantzukizun mugatuko sozietatea, sozietate anonimoa, ondasun-erkidegoa...), enpresaburuaren egokitasunaren (enpresa sortzen duen pertsona), negozio-motaren eta aplikatu beharreko araudiaren arabera. Legeria oso aldakorra da alderdi horretan, herrialdearen arabera; enpresaren bizitzan, modalitatea aldatzeko aukera ematen du. Espainiako estatuan, 17 modalitate zeuden 2021eko otsailean.\nEnpresak sortzea magnitude ekonomiko gisa aipatzen denean, barne-produktu gordinaren (BPG) edo inflazioaren maila berean, lurralde batean aldi batean sortutako enpresen kopurua adierazten da. Kopuru horren igoera, aurreko urteko aldi berarekin alderatuta, hazkunde ekonomikoaren adierazletzat hartzen da, eta alderantziz, haren gutxitzearen adierazle edo atzeraldi gisa.\nEnpresa bat sortzeko etapak.\nHonako hauek bereiz daitezke:\nUrrats horiek egin ondoren, enpresa sortuta dago, eta ondo kudeatu behar da irauteko eta etekinak emateko. Enpresen Administrazioa unibertsitate-karrera da. Tokiko eta estatuko enpresaburuen elkarteek prestakuntza eta aholkularitza ematen dute arlo horretan.\nNegozio-plana.\nNegozio plana funtsezko urratsa da enpresa bat sortzeko. Bideragarritasuna zehazteko aukera ematen du, ideiak egituratuz, etorkizuneko funtzionamendua bistaratuz, gastuak, produkzioa eta salmentak ebaluatuz. Proiektuaren potentziala bertan esplizituki agertzen bada, sinesgarritasun tresna izango da finantziazioa eta bazkideak bilatzeko orduan. Enpresak sortzen dituzten profesionalei (enpresak sortzeko prestakuntza- eta aholkularitza-enpresak, merkataritza-ganberak, enpresak sortzen laguntzeko elkarteak...) kontsulta egitea gomendatzen da.\nHauek dira negozio-plan baten funtsezko 10 puntuak:\nEnpresa bat sortu nahi denean, beharrezkoa da kolaboratzaileak \u2014bazkide nahiz langile izan\u2014 ondo aukeratzea. Enpresaburuak eskura dituen pertsonez inguratu behar du (motibatuak, arriskuak partekatzeko prest daudenak, etab.).\nFinantziaketa bilatzea.\nZenbait modu daude:\nHerrialde batzuetan, langile batek lana galtzen duenean eta langabezia-asegurua izateko eskubidea duenean (aldi batez hilero kopuru bat kobratzen du), enpresa bat sortzeko, aldi batean kobratzea (kapitalizatzea) aukera dezake.\nEnpresa bat sortzeko laguntza bilatzea.\nEnpresa-sortzaile eta -erosleei eskainitako lehiaketez gain, badira ekintzaile batek bere egoeraren arabera aukera ditzakeen berariazko laguntzak ere:\nEnpresak sortzen laguntzeko erakundeak.\nEuropar Batasunak (EB), informatzeko betebeharra bete dezaten, enpresa-leihatilak jartzeko eskatu die estatu kideei. Helburu nagusia herrialde bakoitzerako atari bat sortzea da, enpresaburuek izapide administratibo guztiak egin ditzaten.\nEuskal Herriko Iparraldeari dagokionez, Frantziako estatuak honako hauek ditu, besteak beste:\nHegoaldeari dagokionez, Espainiako Komertzio Ganbarak 'Ventanilla unica empresarial' izeneko zerbitzua du ekintzaileei laguntzeko.\nEnpresak sortzeko formakuntza.\n2020an, Frantziako lan-ministroak, Caisse des D\u00e9p\u00f4ts-ekin kidetuta, 'Mon Compte Formation' sortu zuen. 2022ra arte, enpresak sortzeari eta eskuratzeari buruzko 10.000 prestakuntza ikastaro inguru eskaini eta diruz lagundu dituzte \"Qualiopi\" ziurtagiria duten 'Mon Compte Formation' (MCF) prestakuntzako erakundeek.\nGero eta gehiago dira goi-mailako hezkuntzako frantziar establezimenduak, negozio-eskola handiak (HEC, ESSEC, ESCP, EM Lyon Business School) edo ingeniariak (\u00c9cole Polytechnique, Institut d'Optique Graduate School, \u00c9cole nationale sup\u00e9rieure des mines d'Al\u00e8s, Informatika Eskola Nazionala), Industria eta Enpresarena (T\u00e9l\u00e9com SudParis edo Arte eta Lanbide Eskola Nazionala), 2014az geroztik, enpresen sorreraren garapena eskaintzen dutenak. Ikastaro espezifikoak, animazioak, inkubagailu edo \"business angels\" ikasle ohi sare bat barne.\nSortutako enpresen biziraupena.\nFrantzian, Estatistika eta Azterlan Ekonomikoen Institutu Nazionalak (INSEE) sortutako enpresen biziraupenari buruzko azterlan bat egin zuen 2009an. 2006an sortutako enpresen artean, 3tik 2k aktibo jarraitzen zuten 2009an. Bizirik irauteko aukerak, batez ere, sortzaileak proiektua prestatu zuen baldintzen araberakoak dira.\u200b INSEEk 2010ean sortutako enpresentzako inkesta berritu zuen.\u200b Behaketaren arabera, 10etik 7k aktibo jarraitzen dute sortu eta 3 urtera (% 71); 2006an sortutako enpresen %66k baino ez zuen bizirauten hiru urte geroago). Jasangarritasuna txikiagoa da merkataritzaren sektorean (% 64), eta handiagoa, osasunaren sektorean (% 85). Korporazioak pertsona bakarreko enpresak baino iraunkorragoak dira (% 77 lehenengoetan, % 62 bigarrenetan). Enpresa batentzat, bizirik irauteko aukerak areagotu egiten dira sortzaileak goi-mailako ikasketak osorik baditu edo lanbidean esperientzia badu.\nEra berean, lurralde batean aldi batez sortutako enpresen kopurua kontuan hartuta, enpresak sortzea adierazle ekonomiko garrantzitsua da, baina, baita kontrakoa ere, enpresa-hilkortasuna deitua, sortu zirenetik 5 urte igaro baino lehen desagertzen diren enpresen kopurua. Halaber, 2022an, enpresen bizi-itxaropena 63,1 urtekoa zen Danimarkan, eta 9,8 urtekoa Frantzian. Hitz egiteko modu metaforikoa da, enpresak ez baitira hiltzen izaki biologikoen bizitza amaitzen den zentzuan. Enpresa bat desager daiteke arrazoi askorengatik: baja hartu Merkataritza Erregistroan, hartzekodunen lehiaketa (porrota), desegitea, iraungitzea, erregistro-orria ixtea, jarduerarik eza, beste enpresa batek xurgatzea, etab.\nEkintzaileen motibazioak.\nErrealizazio profesionalaren beharra eta autonomo gisa lan egiteko gogoa dira ekintzaile izateko faktore nagusiak. Diruaren alderdia enpresaburuak dituen hiru arrazoi nagusietako bat den arren, batez ere norberaren gauzatzea da, berrikuntza eginez edo norberaren kontura jarduera bera eginez. Erronka berrien benetako balazta, porrotaren beldurra, autoenpresaburu-estatutua sortzeak gerarazi du, eta, neurri handi batean, enpresa berriak sortzen lagundu du."}
{"id": "342437", "revid": "96586", "url": "https://eu.wikipedia.org/wiki?curid=342437", "title": "Joe DiMaggio", "text": "Joseph Paul DiMaggio (Martinez, Kalifornia, 1914ko azaroaren 25a \u2013 Hollywood, Florida, 1999ko martxoaren 8a) estatubatuar beisbol jokalaria izan zen. Bateatzaile trebea, Liga Handietako jokalari ospetsuenetariko bat izan zen. New York Yankees taldean bere ibilbide profesional osoa (1936-1951) bete zuen, guztira 1.537 lasterketa eta 361 \"home run\" lortuz.\nBeisbola utzi ondoren, 1954an Marilyn Monroerekin ezkondu zen eta honek bere ospea handitu zuen. Hala ere, ezkontzak zortzi hilabete baino ez zuen iraun."}
{"id": "342438", "revid": "512", "url": "https://eu.wikipedia.org/wiki?curid=342438", "title": "Mar\u00eda del Mar Rodriguez Carnero", "text": "Maria del Mar Rodriguez Carnero Malagan jaio zen 1975eko urtarrilaren 18an. Chambao taldeko kideetako bat da eta La Mari bezala ezagunagoa da.\nBiografia.\n2002an kaleratu zuten lehen diskoa Chambaorekin. 2005az geroztik Lamari da taldeko liderra. Urte horretan, bularreko minbizia diagnostikatu zioten, baina denbora gutxiren buruan osatu zen. Ebakuntza egin eta hiru hilabetera taldearekin biran zebilen berriro.\nMinbizia gainditu izanak bizitzaren ikuspegia aldatu diola esan izan du behin baino gehiagotan. \"Con c\u00e1ncer tambien se crece\" liburua argitaratu zuen, gaixotasunaren garaiko bizipenak kontatuaz. \"Enamor\u00e1 de la vida, aunque a veces\" duela liburua ere idatzi zuen bere ahizpa Aurorarekin.\nGuztira zortzi disko kaleratu ditu Chambao taldeak. Azkena aurten bertan, taldearen izen bera jarri diotelarik. Guk taldearen klasiko bat aukeratu dugu. \"Pokito a poko\" kantua, 2005eko irailean Fuengirolan emandako kontzertutik hartua."}
{"id": "342439", "revid": "96586", "url": "https://eu.wikipedia.org/wiki?curid=342439", "title": "Babe Ruth", "text": "George Herman Ruth (Baltimore, 1895eko otsailaren 6a \u2013 New York, 1948ko abuztuaren 16a) estatubatuar beisbol jokalaria izan zen. Jaurtitzailea, Liga Handietako jokalari ospetsuenetariko bat izan zen eta bere kirola 1919ko eskandalutik ateratzea lortu zuen.\nBere ibilbide profesional osoan (1914-1935) guztira 2.217 lasterketa eta 714 \"home run\" lortu zituen. Bere errekor eta pasadizoei esker, estatubatuar ikono bat bilakatu zen.\n1942ko \"The Pride of the Yankees\" filmean bere burua antzeztu zuen."}
{"id": "342440", "revid": "1545", "url": "https://eu.wikipedia.org/wiki?curid=342440", "title": "Korazatu", "text": "Korazatua edo koraza-ontzia tona askoko gerraontzi bat da, koraza eta kanoi asko dituena, horien artean bateria nagusi bat, kalibre handiko kanoiekin. Gurutze-ontzi baino handiagoa da eta koraza eta kainoi handiagoak ditu. Armadetan itsasontzi handienak izan ziren. 1875 urtetik hasita Bigarren Mundu Gerraraino erabili ziren itsasoko menpekotasuna lortzeko, baina aireontziek, misil gidatuek, eta beste armek eragina handia izan zuten haien nagusitasuna amaitzeko.\nHaien diseinua hasieratik kontuan hartu behar izan zen, azken berrikuntzak beti abangoardian izateko. Izena 1880Ko hamarkadan erabiltzen hasi zen, plakekin blindatua zegoen gerraontzi bat definitzeko. Gaur egun, ordea, hasierako korazatu haiek \"\u201cpre-dreadnought\u201d\" izenaz ezagutzen dituzte historialariek. 1906 urtean HMS Dreadnought britainiar korazatua eraiki zen: korazatuen era berri bati hasiera eman zion eta hortik aurrera data horietako korazatuak \"dreadnought\" izenaz ezagutu ziren."}
{"id": "342444", "revid": "1545", "url": "https://eu.wikipedia.org/wiki?curid=342444", "title": "Osroes I.a", "text": "Osroes I.a (partieraz: \ud802\udf47\ud802\udf45\ud802\udf4e\ud802\udf53\ud802\udf45, \"Khusraw\") Partiar Inperioko xahanxah izan zen 109 eta 129 bitartean. Anaia Pakorus II.aren oinordekoa izan zen. Bere erregealdian zehar Partiako ekialdean ezarrita zegoen Vologeso III.aren aurka borrokatu zen.\nOsroesek Armenia inbaditu zuen eta bertan bere iloba Exedares jarri zuen errege, jarraian beste horrenbeste eginez bere anaia Partamasirisekin. Erromatar Inperioaren eragingune tradizionalean etenaldi honek (bi inperioek Armeniari buruzko euren nagusitasuna konpartitu zuten Neron erromatar enperadorearen garaitik, mende erdi lehenago), zuzenean Trajano enperadorearen aurka jarri zuen.\n113an Trajanok Partia inbaditu zuen, lehenik Armeniarantz joz. 114an Partamasiris errenditu egin zen eta hil egin zuten. Trajanok Armenia Erromatar Inperiora erantsi zuen. Ondoren hegoalderantz joan zen, Partiara bertara. Babilonia, Seleuzia Tigrisekoa eta, azkenik, Ktesifonte hiriburua 116an konkistatu zituen. Osroes I.a tronutik kendu zuen eta Armeniako tronuan bere errege txotxongilo propioa jarri zuen, Partamaspates. Mesopotamian, Osroesen anaia Mitridates IV.ak eta bere seme Sinatruzes II.ak diadema jantzi eta erromatarren aurka borrokatu zuten, baina Trajano Pertsiar Golkora joan zen, hegoaldera, garaitu egin zituen eta Mesopotamia erromatar probintzia bihurtu zuen. Beranduago urte horretan bertan, Khuzestango mendiak zeharkatu eta Pertsian sakon sartu zen, Susa hiri handia hartuz.\nTrajano hil eta Erromatar Inperioa Pertsiatik erretiratu ondoren, Osroesek erraz garaitu zuen Partamaspates, pertsiar tronua aldarrikatuz. Hadrianok \"fait accomplia\" berrartu zuen, Osroes errekonozituz, Partamaspates Osroeneko errege bezala eta bueltan bidali zuen Osroesen alaba, Trajanok preso hartu zuena.\nDirudienez, Erromarekin izandako gatazkak Osroes I.a ahuldu eta bere arerioa zen Vologeso III.a indartu zuen, gutxi gora-behera 121etik lehenaren txanpon gutxiago eta bigarrenaren gehiago agertzen baitira. Osroesen oinordekoa bere anaia Mitridates IV.a izan zen, Vologeso III.aren aurkako borroka jarraitu zuena."}
{"id": "342445", "revid": "512", "url": "https://eu.wikipedia.org/wiki?curid=342445", "title": "Partamasiris", "text": "Partamasiris I.a Armeniakoa (114an hila), Armeniako erregea izan zen, Partiarren erregea zen Pakorus II.aren semea. Bere osaba Osroes I.a Partiakoaren tronua oinordetu zuen.\nTrajano erromatar enperadoreak, armeniar erresuma erromatar lurraldetzat hartzen zuena, tronua uztera behartu nahi izan zuen, eta, Partamasirisen erresistentziaren aurrean, erromatar enperadorea Armenia inbaditzeko armada boteretsu baten aurrean jarri zen. Partamasiris, Trajanori aurre egiteko indarrik ez zuena, enperadorearen bila irten zen basailu eta mendeko bihurtzeko, baina Trajano, Partamasirisen abdikazio osoa nahi zuena, ez zen horrekin konformatu eta hiltzera zigortu zuen."}
{"id": "342446", "revid": "59723", "url": "https://eu.wikipedia.org/wiki?curid=342446", "title": "Belarri Hautsia", "text": "Belarri Hautsia (\"L'Oreille cass\u00e9e\" jatorrizko izenburuaz) Herg\u00e9k marraztu eta idatzitako Tintinen abenturetako komiki bat da: 1937an agertu zen, eta 1943an koloreztatu. Beste behin, Herg\u00e9k munduko egunerokotasuneko gertakizunei erreferentzia egiten die. Petrolioaren ondorioz, San Teodoro eta Nuevo Ricoren arteko gerra 1930ean Paraguai eta Boliviaren arteko Chacoko gerraren erretratu bat da.\nKomiki horretan, Tintinek Bazaroff delako batekin topo egin du: hura garai hartako arma trafikari ezagun Basil Zaharoffen erretratu bat da.\nPertsonaiek bilatzen duten estatuatxoa marrazteko (fikzioan arunbaia fetitxe bat dena), Herg\u00e9 Bruselako Arte eta Historiako Berrogeitamargarren Urteurreneko Museoan erakusten den chim\u00fa kulturako estatuatxo batean inspiratu zen.\nIstorioa.\nEtnografia Museotik, arunbaia kulturako idolo bat lapurtu dute eta Tintin haren bila hasi da. Arrastoak jarraituz, beste bi gizon ere fetitxe beraz interesatuta daudela jakin du. Gizon horiek San Teodororantz izeneko Hego Amerikako errepublikara doaz. Haiei darraiela, Tintin iraultza baten erdira iritsi da. Zenbait kasualitate medio, Alkazar generalaren laguntzaile amaitu du. San Teodoro eta ondoko Nuevo Ricoren arteko gerra hasi da. Tintinek, guztiek jazarria, arunbaien lurraldera ihes egin du eta han ikasi, azkenik, idoloaren sekretua: barnean diamante bat dauka. Azkenean, fetitxea berreskuratu eta Museora itzuli da."}
{"id": "342447", "revid": "512", "url": "https://eu.wikipedia.org/wiki?curid=342447", "title": "Sorraia", "text": "Sorraia zaldia Portugaleko bertako zaldi arraza bat da. Bere tamaina zein beste hainbat ezaugarriengatik, sorraia arraza ponien sailkapen taldean kokatzen da.\nPortugaleko antzinako zaldi arraza da. Bere jatorrizko hedapen eremua Sor eta Raia ibaien arteko lurretan kokatzen da. \nCoruche hiriko zakardian zehazki. Azken aleak bertan zeuden joan den mendearen hastapenetan. Ruy d\u00b4Andrade zaldi zaleak aurkitu zituen bertan 1920. urtean.\nSorraia arraza Iberiar Penintsulan hedatuta zeuden antzineko tarpanetan dauka jatorria eta haibat adituez zera azpimarratzen dute; sorraiek Ipar Mediterraneoko eta Iberiar Penintsulako zenbait gunetako labar artean agertzen diren zaldiekiko antzekotasuna.\nBere eragina nabarmena da Iberiar Penintsulako hegoaldeko bertako hainbat zaldi arrazetan. Esate baterako lusitaniar zaldian.\nSorraia zaldiek antzinako ekido arrazen zenbait ezaigarri dauzkate, hala nola zebra marrak, mando- marrak eta dun kolorearen beste hainbat ezaugarri.\nSorraia gaur egun bere berezitasunengatik mantentzen da, nahiz eta zela zaldi bezala edo zalgurdietatik tiratzeko erabiltzen den ere. Bereziki bere ilajearen kolorea da bitxia eta interesgarria. Populazioa oso txikia da eta ez ditu ehunka abelburu baino gehiago biltzen. Abere gehienak Portugalen eta Alemanian daude, eta batzuk Frantziara, Kanadara eta Brasilera esportatu dira.\nEtimologia.\nArrazaren jatorrizko hedapen eremua Sor eta Raia ibaien arteko lurretan kokatzen da, handik hartzen du Sorraia izena. Arrazaren aurkitzailea izan zen Ruy d\u00b4Andradek eman zion izena arrazari.\nArrazaren historia.\nSorraia arraza tarpanaren ondorengo zuzena da. Egungo sorraia zaldiek antza handia daukate Mediterraneo bazterrean aurkitutako zenbait labar pinturekin. Arrazaren sorrera Iberiar Penintsulako hego-mendebal aldean kokatzen da. Bere arbaso zuzena holozenoan etxekotuta egon zitekeen Equus caballus antunensi izan zen.\nBatzuek garai batean Iberiar Penintsulan hedatutako \"zebra\" edo \"enzebro\" delako ekido basatia sorraiekin lotzen dute. Sorraia enzebro hauen ondorengo zuzena izango litzateke.\nAntza Holozenoan hiru zaldi mota zeuden Iberiar penintsulan. Iparraldean eta Pirinioetako zaldiek egungo garrano zaldiaren, pottokaren, asturkoi eta abarren arbasoa litzateke. Penintsulako goi ordokietan eta barneko mendi multzoetan Gaztelako behoka arrazen eta egungo Ordunteko behorren arbasoa, Zeltiberiarren \"Thieldon\"en arbasoak. Azkenak, eta hauek sorraien arbasoak lirateke, Penintsulako hego eta mendebaldean zabaltzen ziren.\nRuy d'Andrade agronomo eta zaldi zaleak aurkitu zuen arraza 1920.en urtean eta aurreneko urratsak eman zituen babesteko.\nArraza berreskuratzeko hasierako taldea txikia izan zen eta sorraiak botila lepo nabarmen bat jasan zuen. Egungo sorraiak oso abere gutxitik datoz eta beraz euren dibertsitate genetikoa txikia da eta abereek ugalkortasun ezaren arazoak jasaten dituzte.\nErabilerak.\nSorraia, tradizionalki, zalgurdietatik tiratzeko, karga arina arnesarekin garraiatzeko zein zela zalditzat erabili izan da. Oso zaldi preziatuak ziren eskualdeko abeltzain eta artzainentzat."}
{"id": "342448", "revid": "1545", "url": "https://eu.wikipedia.org/wiki?curid=342448", "title": "Chacoko Gerra", "text": "Chacoko Gerra (, ) Paraguairen eta Boliviaren arteko gatazka armatua izan zen, 1932ko irailetik 1935eko ekainera arte gertatutakoa, Ipar Chaco eskualdearen jabetza lortzeko asmoz. XX. mendean Hego Amerikan izandako gerrarik garrantzitsuena izan zen. Iraun zuen hiru urteetan Boliviak 250.000 soldadu erabili zituen, eta Paraguaik 150.000: anitz hildako izan ziren (60.000 boliviar eta 30.000 paraguaiar) eta zauritu, elbarritu eta desagertu ugari ere bai. Eritasun mota ugarik, fisiko zein psikologikoak, gerra zelaiaren izaera etsaituak eta ur eta elikadura on faltak hildako ugari eragin zituzten eta biziraun zuten soldaduen osasunean kalte egin, batzuen kasuan bizi osorako.\nGerrak jada berez nahiko pobreak ziren bi herrialdeen baliabide ekonomiko handiak agortu zituen. Paraguaik bere armadaren beharren zati bat gerra horretako zenbait gudutan harrapatutako gerra material ugariarekin eutsi zuen. Gerra amaitu ondoren, Espainiari saldu zizkion Espainiako Gerra Zibila zela eta.\nAurrekariak.\nLurralde horren idortasunak eta biztanleria urriak garai kolonialetik bere mugak sekula behar bezala ez definitzea eragin zuen mendekotasun politiko eta administratiboaren arabera. Boliviak Ozeano Bareko kostaldea galdu zuenean, 1879ko Ozeano Bareko Gerraren ondorioz, Iparraldeko Chaco izeneko eskualdeak balio estrategikoa jaso zuen Boliviarentzat: Iparraldeko Chacoren okupazioa beharrezkoa izan zen Paraguai ibaira, eta, horren bidez, Atlantiko ozeanora irteteko. Beste arrazoi bat, Chacoko lurpean petrolioaren ustezko existentzia izan zen. Standard Oilek, jada Bolivian ateratzen zuena, argentinar lurraldetik Parana ibaiko portu bateraino (Santa Fe edo Campana) oleoduktu bat eraikitzeko saiakeran huts egin zuen, eta, beraz, Chaco Borealetik Paraguai ibairaino egitea beste erremediorik ez zen geratu, ahalik eta hegoalderen.\nGuduetako lurraldearen deskribapena.\nGran Chaco izenaz ezagutzen den Hegoamerikako erdialdeko eskualdea iparraldetik hegoaldera hiru eskualdetan banatzen da: Iparraldeko Chaco, Pilcomayo ibaitik iparraldera hedatzen dena; Erdialdeko Chaco, ibai hori eta Bermejo ibaiaren artean hedatzen dena; eta Hegoaldeko Chaco, Bermejo ibaitik hegoaldera doana. Bolivia eta Paraguairen artean lehiatutako lurraldea soilik Chaco Borealari zegokion.\nChaco Borealak 650.000 kilometro koadro inguruko hedadura du eta 1920ko hamarkada amaiera arte ia hutsik eta esploratu gabe egon zen. Honako mugak ditu: hegoaldean Pilcomayo ibaia eta Argentina, ekialdean Paraguai ibaia, ipar-mendebaldean boliviar aurremendikatea, eta, ipar-ekialdean, Brasil eta Boliviako oihan eskualdeak.\nEskualdea basoz, sasi arantzatsuz eta palmondoz estalita dago, Paraguai ibaitik gertuko lerroan kebratxoa ustiatzen zen taninoa ekoizteko. Nekazaritzarako potentziala garai hartan urria zen.\nKlima, erditropikal motakoa, erdiesteparra da ekialdeko zatian eta kontinentala mendebaldekoan. Tenperatura 40-50\u00a0\u00b0Cra iristen da udan, eta 0\u00a0\u00b0Ctik behera jaitsi neguan. Suge pozoitsu eta intsektu gaixotasun igortzaile askoren bizilekua da, eltxoa eta bintxuka kasu. Ura eskasa eta gazikara da erdialdeko zatietan. Putzu eta aintzira urriek berebiziko garrantzia izan zuten gerran zehar, baina horien kutsadurak disenteriagatik hildako ugari eragin zituen.\nEuri denboraldian, abendutik maiatzera, bide urriak, urtearen zati gehienean hautsezko bidezidorrak zirenak, lokatz eremu zeharkaezinak bihurtzen ziren lurraren iragazkortasun eskasagatik. Eskualde mortu hori, askotan, bi armadek aurre egin behar izan zioten etsai nagusia izan zen.\nAurrekariak.\nArtikulu nagusia: Chacoko gerraren aurrekariak\nGerraren aurrekari eta arrazoiak konplexuak dira. Eskualde ezberdinen arteko mugen zehaztasun faltaren eta garai kolonialean egin ziren espedizio urrien ondorioz, Boliviak eta Paraguaik, estatu independente bihurtu zirenean, bakoitzaren jurisdikzioak askotan kontraesankorrak ziren dokumentuetan oinarrituta zehaztu behar izan zituzten. 1884 eta 1907 artean adostu ziren lau muga tratatuak bi herrialdeetako bakar batek ere ez zituen behin betiko onartu. Bi herrialdeek, era berean, Chacora espedizio gutxi egin zituzten.\nXX. mendean, Bolivian finkatutako petrolio konpainiek Iparraldeko Chacon petrolio putzuak zeudela uste izan zuten, eta honek are gehiago bultzatu zuen gerra. Boliviaren eskualde hori izateko asmoaren adibide bezala Salamanca boliviar presidentearen kanpaina politikoaren leloa dago: \"Gogor zapaldu behar da Chacon\".\nParaguaik, hamarkada batzuk lehenago, kalte nabarmenak jasan zituen Aliantza Hirukoitzaren Gerragatik (1865-1870). Ondorioetako bat ekialdean lurralde eremu handien galera izan zen. Chacori dagokionez, Argentinak zati bat bere lurraldera gehitu nahi izan zuen, baina Rutherford Hayes estatubatuar presidentearen arbitrajearen ondoren, 1879an, honek, Pilcomayo eta Verde ibaien arteko zatia, iparraldean, Paraguairi zegokiola erabaki zuen. Aurrekari hauekin, zaila zen herrialde horrek Boliviak Iparraldeko Chacori buruz zituen nahiak onartzea.\nArmadetako komandanteak.\nBoliviar armadako komandante nagusiak.\nChacoko gerran boliviar armada bata bestearen atzean lau generalek zuzendu zuten:\nHorien atzean eragin handia izan zuten Daniel Salamanca presidenteak eta boliviar oligarkiak. Osorio eta Kundt zuzendaritza akatsengatik eta arrazoi politikoengatik ordeztuak izan ziren.\nBere ukoa El Carmengo gudua gertatu aurretik bi aldiz aurkeztu zuen arren, Salamanca presidenteak ez zien kasurik ere egin, armadako zati guztiek errespetatu egiten zutela uste baitzuen, inori itzal egiten ez ziolako bazen ere.\nEl Carmengo guduan gertatutako porrotaren erantzulea izan zen, arrazoi honegatik Salamanca presidenteak ordezkatu nahi izan zuelarik. Handik gutxira, ezin izan zuen Bigarren Boliviar gorputzaren kolapsoa eragotzi La Fayen, Toro koronelak basamortuan bere aurrerakada geratu eta toki seguruago batera itzul zedin bere autoritatea ezartzerik ez baitzuen izan. 1932ko azaroak 23an Salamancaren aurkako matxinadaren buru izan zen honek kargutik kendu nahi izan zuenean, \"Villa Monteseko Korralitoa\" bezala ezagutzen den gertaera, eta, gertatu zen baldintzengatik, \"Aberriaganako Traizioa\" bezala har daitekeena. Une horretatik aurrera bere agindupeko armadak gidaritza ia kolegiatu bat izan zuen David Tororekin eta honen faboritoa zen Germ\u00e1n Buschekin. Bruce W. Farcau historialariak Pe\u00f1arandaren gidaritza hain gorrotatutako Kundtena baino okerragoa izan ote zen aztertzeke dagoela dio.\nParaguaiar armadaren komandante nagusia.\nBata bestearen atzetik etorri ziren boliviar komandante buruzagiei kontrajarririk, paraguaitar armada gerraren hasieratik amaiera arte Jos\u00e9 F\u00e9lix Estigarribiak zuzendu zuen: denbora horretan ez zuen sekula Chacoa utzi.\nJatorri xumekoa, Agronomia Fakultatean ikasi zuen. Diploma lortu ondoren karreraz aldatu zuen eta 1910ean armadan izena eman zuen infanteria teniente karguarekin. 1911tik 1913 arte Bernardo O'Higgins Eskola Militarrera joan zen. 1917an bere gaitasunak zirela eta, kapitain mailara igo zen. Frantziako \u00c9cole Sup\u00e9rieur de Guerren Estatu Nagusiko kurtsora joateko aukeratua izan zen. 1927an hiru urte iraun zuen kurtsoa amaitu zuen eta 1928an Estatu Nagusiko Buruzagi izendatua izan zen. Handik denbora gutxira kargu hori utzi behar izan zuen, Chacoko defentsan segitu behar zen estrategian izandako desadostasunengatik. Alabaina, gerrak eragoztezina zirudienean, gobernuak paraguaitar armada zuzentzeko gizonik egokiena Estigarribia zela erabaki zuen.\n1931ko apirilean teniente koronel mailara igoa izan zen eta Chacon komandante izendatua kanpaina dibisio bat antolatzeko misioarekin. Boquer\u00f3n gotorlekua berreskuratu ondoren, 1932ko irailean, koronel mailara igoa izan zen, maila honetan armada osoa operazioetan 1933ko iraila arte zuzendu zuelarik. Campo Grandeko guduaren ondoren jeneral mailara igoa izan zen. Ospe sendoa zuen armadan. Lehen Mundu Gerrako estrategien gainditzailea zen mugimendu gerraren ikastun bat zen. Gizon lasai bat zen, serioa eta nahastezina maukak beti labur zituen bere uniforme xaloarekin. Bere aginte zuzenpean zegoen ofizial bakoitzaren ezagutza onak bakoitzari eman zezakeen ahalegin gehiena eskatzea ahalbidetu zion. Operazioak frontetik oso hurbil zuzendu zituen erabakiak azkarrago hartzeko, eta bere ofizialei askatasuna eman zien uneak eta tokiak eskatzen zituen operazio taktikoak egiteko. Gerraren lehen hilabeteetan kontserbadoreegia izateagatik kritikatua izan da. Bere lorpen estrategiko nagusia gerra Chacoko basamortuan itsas gudu bat bailitzan zuzentzea izan zen.\nArmaden estrategiak.\nBoliviar estrategia.\nBoliviar estrategiaren euskarria Paraguairen aurrean zuen biztanleria (3-1eko proportzioan) eta baliabideen nagusitasuna zen. Boliviar Estatu Nagusiarentzat Chacoren okupazioa eta Paraguai ibaira iristea kontu diplomatiko bat zen, militarra bainoago.\nEz zen kontutan hartu hegoaldean zegoen herrialde txiki horren historia, eta Iparraldeko Chacoren jabetzari ematen zion garrantzia. 1928an, Salamanca doktoreak, norentzat Paraguai \"Hegoamerikako errepubliketatik miseragarriena\" zen, honakoa zioen:\nGerra hasita, Boliviak ez zuen mobilizazio osorik egin, gerra ekonomiko bat eta biztanleriaren eguneroko bizitza aldatuko ez zuena aurrera eramatea nahikoa zela uste zuen. Arrazoi horiengatik, ez zen hornikuntza hobetzen saiatu Boliviatik urruneko chacotar fronteraino, Mu\u00f1ozerainoko trenbide bat eta tarteko laguntza puntuak eta Pilcomayo ibaiaren gainean ezinbesteko zubia eraikiz. Tropak kamioiz eta trenez garraiatu izan ziren Villaz\u00f3neraino, handik kamioiz Tarijaraino, eta hofrtik oinez Chacoko base nagusi Vilamonteseraino. Handik, soldaduek 400 kilometro egin behar izan zituzten Iparraldeko Chacoko hauts lokatz eta bero sargoriaren artean. Oinarrizko garraiobidea kamioia izan zen, eta horiek beti urriak izan ziren."}
{"id": "342449", "revid": "105290", "url": "https://eu.wikipedia.org/wiki?curid=342449", "title": "Parisko Kodexa", "text": "Parisko Kodexa edo Codex Peresianus XIII. mendeko eskuizkribu maia da. Kultura horren hiru kodex bakarrik ezagutzen dira (laugarren batek, Grolier Kodexa, haren benekotasunaren inguruan zalantzak sortzen ditu espezialisten artean, eta hau izan zen aurkitu zen bigarrena; lehendabizikoa Dresdengo Kodexa izan zen. Kodex hau Palenque hiri historikoan agertu zen, Chiapasen. \u00abAmatl\u00bb edo amate izeneko bertako paperaz egina dago. Hamaika orri ditu eta akordeoi moduan tolestuta daude. Neurriak hauexek dira: 24 \u00d7 13 zm, 1,43 metroko luzeraz. Gaur egun Frantziako Liburutegi Nazionalean dago gordeta. Kodex honen edukia erlijiosoa eta profetikoa da. Bere kontserbazio egoera ez da oso ona eta, ondorioz, debekatuta dago haren erabilera zuzena.\nAurkikuntzaren historia.\nOhikoa denez liburu honen inguruan oso datu gutxi ezagutzen dugu. Aipatu dugun bezala lau dira ezagutzen diren maia kodexak eta hau aurkitu zen bigarrena izan zen. Antza denez erlijioko errituak biltzen ditu eta, aldi berean, iragarpen profetikoak. Eskuizkribuaren atzealdean iragarpenen almanaka bat dago, Urte Berriko zeremoniak eta 364 egunetako zodiako egutegia.\nKodexaren gaineko lehenengo informazio historikoa 1832koa da. Urte horretan Pariseko Liburutegi Nazionalaren katalogoetan \u00ab Fonds Mexicain no 2 \u00bb izenburupean ageri zen. 1859an Le\u00f3n de Rosny ikertzaileak baztertuta zeuden beste paperen artean gaztelaniazko inskripzio bat zekarren eskuizkribu hau topatu zuen; azalean \u00ab...que fue... o de...Perez \u00bb irakur zezakeen. Rosnyk maia kodex bezala identifikatu zuen eta \"Codex Peresianus\" izena eman zion, azalean aipatzen zen P\u00e9rez hori aspaldiko jabe bat izan litekelako. Denboraz \"Pariseko Kodexa\" bezala gelditu da Liburutegi Nazionalean Perez izeneko beste kodexarekin ez nahasteko.\nBitxikeri bezala esan daiteke liburu hau eskuinetik ezkerrera irakurri behar dela."}
{"id": "342450", "revid": "6327", "url": "https://eu.wikipedia.org/wiki?curid=342450", "title": "Codex Peresianus", "text": ""}
{"id": "342451", "revid": "1545", "url": "https://eu.wikipedia.org/wiki?curid=342451", "title": "Kapelaren galaxia", "text": ""}
{"id": "342454", "revid": "1545", "url": "https://eu.wikipedia.org/wiki?curid=342454", "title": "Drakonidak", "text": ""}
{"id": "342455", "revid": "1545", "url": "https://eu.wikipedia.org/wiki?curid=342455", "title": "Eraztun Itxurako Nebulosa", "text": ""}
{"id": "342456", "revid": "6327", "url": "https://eu.wikipedia.org/wiki?curid=342456", "title": "Messier katalogoa", "text": ""}
{"id": "342457", "revid": "6327", "url": "https://eu.wikipedia.org/wiki?curid=342457", "title": "Messier Katalogoa", "text": ""}
{"id": "342458", "revid": "1545", "url": "https://eu.wikipedia.org/wiki?curid=342458", "title": "Pisuaren Nebulosa", "text": ""}
{"id": "342459", "revid": "12788", "url": "https://eu.wikipedia.org/wiki?curid=342459", "title": "Britainiar Birjina Uharteak", "text": ""}
{"id": "342460", "revid": "6327", "url": "https://eu.wikipedia.org/wiki?curid=342460", "title": "Sarraila Itxurako Nebulosa", "text": ""}
{"id": "342461", "revid": "119347", "url": "https://eu.wikipedia.org/wiki?curid=342461", "title": "Mendebaldeko Indietako kriket taldea", "text": "Mendebaldeko Indietako kriket taldea (ingelesez: \"West Indies cricket team\"), lagunarteko hizkeran \"The Windies\" deituak, Karibeko 15 herrialde elkartzen dituen kriket talde nazioaniztuna da."}
{"id": "342462", "revid": "1545", "url": "https://eu.wikipedia.org/wiki?curid=342462", "title": "Zubi (ontzia)", "text": "Zubia itsasontzi baten egitura garaiena da, gidatu eta gobernatzeko lekua, hortik kapitainak itsasontziko beste lekuetara bidaltzen ditu aginduak. Horregatik, aginte zubia ere esaten zaio. Bertan aurki ditzakegu lema-gurpila eta nabegazio kontrolatzeko beste instrumentu beharrezkoak.\nIzena bapore-ontzietatik dator, berau bultzatzeko zituen bi gurpil handien artean kokatuta zegoen zurezko zubi itxurako egituratik.\nItsasontzia dartsena baterantz mugitzen denean bereziki erabilgarria da aginte zubia, normalki gainegituraren goialdetik dago, eta horrela itsasontziko eskubialdea hobeto ikus daiteke. Honek errazten du maniobra kapitainari, kaia ikus-eremuan kokatzen bait du.\nOntzia nabigatzen denean, aginte zubian beti dago kapitaina edo beste ofizialen bat, nabigazio kontrola eta itsasontziaren gobernua orduoro mantentzeko."}
{"id": "342463", "revid": "23317", "url": "https://eu.wikipedia.org/wiki?curid=342463", "title": "Arabako Bandera", "text": "Arabako Bandera 80. hamarkadaren bukaeran Legutioko Urrunagako urtegian jokaturiko bi estropadatan jokoan jarri zen saria izan zen. 1995ean Legutioko Bandera izenaz hirugarren estropada bat izan zen. Ez da Araban jokaturiko Bandera bakarra, izan ere Araba Euzkaraz Lapuebla Labarkan izan zenean Araba Euskaraz Banderak bi ekitaldi izan baitzituen."}
{"id": "342464", "revid": "1982", "url": "https://eu.wikipedia.org/wiki?curid=342464", "title": "Intzentro", "text": ""}
{"id": "342465", "revid": "105290", "url": "https://eu.wikipedia.org/wiki?curid=342465", "title": "Zirkunferentzia inskribatu", "text": "Geometrian, poligono bateko zirkunferentzia inskribatua poligonoaren alde guztiak ukituz haren barruan den zirkunferentzia da. Zirkunferentzia inskribatuaren erradioari inerradio deritzo.\nTriangelu batean, barne-angeluetako erdikariek bat egiten dute intzentro izeneko puntu batean, zirkunferentzia inskribatuaren zentroan."}
{"id": "342466", "revid": "1982", "url": "https://eu.wikipedia.org/wiki?curid=342466", "title": "Zirkunferentzia kanpoinskribatu", "text": ""}
{"id": "342467", "revid": "23317", "url": "https://eu.wikipedia.org/wiki?curid=342467", "title": "Kantabriako Diputazioaren Bandera", "text": "Kantabriako Diputazioaren Bandera Santanderren jokatu zen estropada baten izena da. Hiru ekitaldi izan zituen.\nKantabriako Bandera.\n1990eko denboraldia ixteko kantabriarrek bakarrik parte hartu zuten bigarren bandera bat ere jokatu zen, Bandera de Cantabria izenarekin."}
{"id": "342468", "revid": "23317", "url": "https://eu.wikipedia.org/wiki?curid=342468", "title": "Bansander Bandera", "text": "Bansander Bandera denboraldiaren hasieran kantabriar taldeen artean jokatzen den estropada klasikoa da."}
{"id": "342469", "revid": "23317", "url": "https://eu.wikipedia.org/wiki?curid=342469", "title": "Caja Cantabria Bandera", "text": "Caja Cantabria Bandera denboraldiaren hasieran kantabriar taldeen artean jokatu ohi zen estropada klasikoa da. 2012an izan zuen azken edizioa. Santanderren jokatzen zen, 1999 eta 2002an Castro Urdialesen jokatu baziren ere."}
{"id": "342470", "revid": "23317", "url": "https://eu.wikipedia.org/wiki?curid=342470", "title": "Hipercor Bandera", "text": "Hipercor Bandera denboraldiaren hasieran kantabriar taldeen artean jokatzen den estropada klasikoa da. 2017 urtetik aurrera El Corte Ingl\u00e9s bandera izena du."}
{"id": "342471", "revid": "23317", "url": "https://eu.wikipedia.org/wiki?curid=342471", "title": "S.D.R. Castro Urdialesen Bandera", "text": "S.D.R. Castro Urdialesen Bandera talde honek martxoan antolatzen duen estropada da.\nGaraipenak.\nLau edizioren emaitzak falta dira."}
{"id": "342472", "revid": "105290", "url": "https://eu.wikipedia.org/wiki?curid=342472", "title": "1877 Marsden", "text": "1877 Marsden asteroide gerrikoan aurkitutako 1877. asteroidearen izena da. 1971ko martxoak 24an aurkitu zuen Cornelis Johannes van Houtenek Palomar Behatokitik. Bere behin-behineko izendapen zientifikoa 1971 FC zen. Bere izena Brian G. Marsdengatik jasotzen du."}
{"id": "342473", "revid": "512", "url": "https://eu.wikipedia.org/wiki?curid=342473", "title": "1878 Hughes", "text": "1878 Hughes asteroide gerrikoan aurkitutako 1878. asteroidearen izena da. 1933ko abuztuak 18an aurkitu zuen Eug\u00e8ne Delportek Uccletik. Bere behin-behineko izendapen zientifikoa 1933 QC zen. Bere izena aurkitzailearen bilobagatik jasotzen du."}
{"id": "342476", "revid": "512", "url": "https://eu.wikipedia.org/wiki?curid=342476", "title": "1879 Broederstroom", "text": "1879 Broederstroom asteroide gerrikoan aurkitutako 1879. asteroidearen izena da. 1935eko urriak 16an aurkitu zuen Hendrik van Gentek Johannesburgotik. Bere behin-behineko izendapen zientifikoa 1935 UN zen. Bere izena Hegoafrikako Broederstroom herriagatik jasotzen du."}
{"id": "342477", "revid": "105290", "url": "https://eu.wikipedia.org/wiki?curid=342477", "title": "1880 McCrosky", "text": "1880 McCrosky asteroide gerrikoan aurkitutako 1880. asteroidearen izena da. 1940ko urtarrilak 13an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1940 AN zen. Bere izena Richard Eugene McCrosky astronomoagatik jasotzen du."}
{"id": "342478", "revid": "119347", "url": "https://eu.wikipedia.org/wiki?curid=342478", "title": "Triangeluaren zirkunferentzia inskribatua eta zirkunferentzia kanpoinskribatuak", "text": "Geometrian, triangelu baten zirkunferentzia inskribatua triangeluak barnean hartzen duen zirkunferentziarik handiena da; hiru aldeak ukitzen ditu. Zirkunferentzia inskribatuaren zentroari triangeluaren intzentro deritzo.\nTriangelu baten zirkunferentzia kanpoinskribatua triangelutik kanpo dagoen zirkunferentzia bat da, alde bat ukitzen duena eta gainerako bien luzapenak ere ukitzen dituena. Triangelu guztiek hiru zirkunferentzia kanpoinskribatu dituzte, bakoitzak triangeluaren alde bat ukitzen duela. Zirkunferentzia kanpoinskribatuaren zentroari triangeluaren eszentro deritzo.\nZirkunferentzia inskribatuaren zentroa triangeluaren barneko erdikariak elkartzen diren puntua da.\nZirkunferentzia kanpoinskribatu baten zentroa triangeluaren angelu baten barneko erdikaria eta gainerako bi angeluen kanpoko erdikariak elkartzen diren puntua da. Angelu baten barneko erdikaria eta kanpoko erdikaria elkarzutak direnez gero, ondorioztatzen da zirkunferentzia inskribatuaren zentroak eta hiru zirkunferentzia kanpoinskribatuen zentroek sistema ortozentriko bat osatzen dutela."}
{"id": "342479", "revid": "46380", "url": "https://eu.wikipedia.org/wiki?curid=342479", "title": "Brian G. Marsden", "text": "Brian G. Marsden (Cambridge, Ingalaterra, 1937ko abuztuak 5-Burlington, Massachusetts, AEB, 2010eko azaroak 18) britainiar astronomo bat izan zen, Cambridgeko The Perse Schoolen, Oxfordeko New Collegen eta Yale Unibertsitatean ikasi zuena. Marsden dokotorea denbora luzez Harvard-Smithsonian Center for Astrophysicseko Minor Planet Centerren zuzendaria izan zen. Asteroide bakarra aurkitu zuen, 37556 Syvaztie izenekoa, 1982ko abuztuak 28an Nikolai Txernikhekin elkarlanean. 109P/Swift-Tuttle aldikako kometaren 1992ko itzulera iragarri zuen.\n1998an, 35396 1997 XF11 asteroideak 2028an Lurraren aurka talka egingo zuela kalkulatu zuen. Marsdenek berehala bidali zuen berri hau prentsara, Robert Roy Brittek alarma faltsu bezala hartu zuena.\nOhoreak.\nSariak\nBere omenez izendatuak"}
{"id": "342481", "revid": "105290", "url": "https://eu.wikipedia.org/wiki?curid=342481", "title": "George Van Biesbroeck saria", "text": "George Van Biesbroeck saria astronomiaren esparruan epe luzean eginiko lorpenengatik ematen den sari bat da. Sariei buruz American Astronomical Societyren webguneak dioenez: \"Van Biesbroeck saria, ohi, bi urtetik behin ematen da eta epe luzean zehar astronomiari eginiko zerbitzu bikainengatik pertsona biziak omentzen ditu, sarritan soldatapeko bere lanaren betebeharretatik haratago\".\n1979tik 1996 arte sariak \"Van Biesbroeck Award Inc.\"ek aurkeztu zituen. American Astronomical Society arduratu zen sari hauek banatzeaz 1997tik aurrera.\nSariak bere izena George Van Biesbroeckgatik jasotzen du, bere astronomo lana 65 urterekin \"jubilatu\" ondoren beste 27 urtez jarraitu zuena.\nIrabazleak.\nZerrenda hau American Astronomical Societyren webgunetik lortua dago:"}
{"id": "342482", "revid": "90204", "url": "https://eu.wikipedia.org/wiki?curid=342482", "title": "Virginia Trimble", "text": "Virginia Louise Trimble (Los Angeles, 1943ko azaroaren 15a) izar eta galaxien egitura eta eboluzioan eta astronomiaren historian espezializatutako estatubatuar astronomo bat da.\nTrimblek bere lizentziatura Kaliforniako Unibertsitatea, Los Angelesen lortu zuen 1964an, eta doktoretza Kaliforniako Teknologia Institutuan 1968an, Kaliforniako Unibertsitatea, Irvinego irakasle taldera 1971n batu zen, non gaur egun astronomia irakaslea den, Marylandeko Unibertsitatea, College Parkeko irakasle bisitaria ere bada. Astronomical Society of the Pacyficeko argitalpenetan argitaratzen duen astrofisikaren urteroko berrikuspen bategatik da ezaguna.\nBere argitalpenen artean honakoak daude:"}
{"id": "342483", "revid": "105290", "url": "https://eu.wikipedia.org/wiki?curid=342483", "title": "Iraultza zerga (ETA)", "text": "ETA erakundearen iraultza zerga bere jarduera finantzatzeko estortsio-sistema bat izan zen, hainbat urtetan baliatu zuena, lapurreta, bahiketa eta borondatezko ekarpenekin batera. Kasu gehienetan, enpresariak eta lanbide liberaletako langileak izan ziren zerga eskaeraren destinatzaileak, haiei bidalitako gutun baten bitartez.\nDirua ordaintzeko, estortsioaren biktimek zuzenean Ipar Euskal Herrira joaten ziren edo ETA erakundearekiko bitartekariengana jotzen zuten. Zerga iraultzailea jasotzen hasi aurretik, erakundeak lapurretak baliatu zituen, besteak beste, bere jarduerarako. Zerga iraultzailea kobratzeaz arduratzen ziren zenbait sare desegin zituen Ertzaintzak 1990eko hamarkadan. Bestalde, 2006 urtean ikertzen ari zen zergaren ordainketarako sare bat desegiteak polemika bizia sorrarazi zuen Espainian, espainiar poliziaren baitatik salaketa batek operazioa zapuztu baitzuen, Faisan auzia delakoa abiaraziz. 2011 urtean ETA erakundeak zerga iraultzailea bertan behera uzten zuela adierazten zuten gutunak bidali zizkien Hego Euskal Herriko enpresarien elkarteei, 2010 urtean aldarrikatutako su-etenaren ondorio moduan."}
{"id": "342484", "revid": "17", "url": "https://eu.wikipedia.org/wiki?curid=342484", "title": "Zerga iraultzaile (ETA)", "text": ""}
{"id": "342485", "revid": "59723", "url": "https://eu.wikipedia.org/wiki?curid=342485", "title": "Burtsa (merkatua)", "text": "Burtsa prezioak finkatzen dituen merkatu antolatu bat da: hor, akzioak eta beste finantza aktiboak, lehengaiak eta beste produktu batzuk, dibisak eta horiei buruzko kontratu eta produktu deribatuak saldu eta erosten dira, bitartekarien bitartez.\nFinantza aktiboak saldu eta erosi egiten diren burtsari balore-burtsa deitzen zaio; dibisen trukaneurria finkatzen den merkatua, berriz, dibisa-merkatua da. Saldu eta erosteko gune gisa, finantza aktiboei dagokienean, enpresak eta inbertitzaileak harremanetan jartzen ditu, eta horrela enpresei finantza baliabideak eskaini eta aurrezleei euren aurrezkiak inbertitzeko aukera ematen die. Hala ere, espekulazio gune ere izan da historian, inbertitzaileek euren aktiboak merke erosi eta garesti salduta, irabazi handiak eskuratuz eta diru-gosez burbuilak sortuz, azkenean lehertu eta krisialdi ekonomikoak sorrarazteko.\nHistoria.\n\"Burtsa\" izenaren etimologiak Brujas hiriko Huis ter Beurze etxea du jatorri: bertan, XIII. mendean, merkatariak euren arteko aferak kitatzeko biltzen ziren, Van der Beurze familiak aholkularitzapean. Ez zen mota horretako lehen gunea: XII. mendean Parisko Pont au Change izeneko zubian txanponak aldatu eta nekazaritza komunitateen zorrak negoziatzen zituzten. Formalki eratutako lehen burtsa Brujaskoa izan zen 1409an. XV. mendean bertan beste hiri batzuek eratu zituzten burtsak: 1460an Anberesen sortu zen eta hortik gutxira Lyonen. Burtsa horietan ondasunak eta kreditu-tituluak negoziatzen ziren. XVI. menderako, ordea, Alemaniako meategien gaineko partaidetza eta akzioak negoziatzen zirelako erreferentziak badaude. Lehen balore-burtsak (akzioak saldu eta erosi diren burtsak) Anberesen eta Amsterdamen sortu ziren 1602an eta 1611n, hurrenik hurren. 1724an, Parisko Burtsa sortu zen eta, 1792an, New Yorkeko Wall Streeteko Burtsa, egun munduko burtsa garrantzitsuenetako bat. Euskal Herrian, Bilboko Burtsa 1890ekoa da eta Espainian, Madrilgoa 1831koa.\nFuntzioak.\nBurtsek finantza-aktiboen eta beste ondasunei buruzko salerosketak eta kontratuak bideratu eta erregulatu egiten dituzte, merkatu horretan parte hartu eta jarduteko moduari nahiz merkatutik ateratzen den informazioari buruz. Burtsen funtzioak honako hauek dira nagusiki:\nAurreko funtzio ekonomiko eta finantzarioez gainera, inbertitzailearen ikuspuntutik, burtsak bi funtzio hauek ere ditu:\nMerkatu-motak.\nKorro-merkatua eta etengabeko merkatua.\nKorro-merkatuak burtsako eragiketak burutzeko eragiketa modu tradizionalak dira. Korroak iraupen mugatuko aldiak dira, non bitartekariak saldu eta erosteko euren eskaintzak plazaratu, eta, adostuz gero, salerosketak gauzatzen diren prezio edo kotizazio jakin batean. Etengabeko merkatuak teknologia informatikoak eta telematikoak erabiliz antolatzen diren merkatuak dira, non erosleak eta saltzaileak euren eskaerak \"online\" jartzen dituzten. \"Etengabeko\" esaten zaio une oro saldu eta erosteko eskaerak \"gurutzatzu\" edo gauzatu egiten direlako. Egun, korro-merkatuen jarduera oso txikia da eta eragiketa kopuru handiena etengabeko merkatuetan burutzen da. Hala ere, etengabeko merkatuak saldu eta erosteko eskaera kopuru handia eskatzen du; merkatu horretarako \"kontratazio\" edo salerosketa bolumen txikia duten enpresei begira \"fixing merkatua\" antolatzen da, non egunean zehar saldu eta erosteko eskaintzak modu telematikoan biltzen joaten diren eta eguneko une batzuetan gurutzatzen saiatzen den.\nLehen mailako eta bigarren mailako merkatuak.\nBalore-burtsetako lehen mailako merkatuetan enpresak jaulki berri dituen akzioak eta tituluak merkaturatzen dira; horietan, akzio eta tituluak eskuratzeko horien balio nominala ordaintzen du, batzuetan sari batekin batera. Bigarren mailako merkatuak bigarren eskuko merkatuak dira, nolabait esateko, eta inbertitzaileek euren eskuetan dituzten beste enpresetako tituluak salerosten dira, kotizazio deritzon prezio batean.\nLehen merkatuak eta bigarren merkatuak.\nBalore-burtsetan, lehen merkatuak merkatu dira nagusi, instituzionalizatuak eta erregulatuak; horietan parte hartzeko, baldintza hertsi eta zorrotzak ezartzen dira, eragiketak burutzeko moduari eta informazioari dagokionean (adibidez, transakzioetan parte hartzen duten aldeak anonimoak izaten dria). Akzioei dagokienean, enpresa handiek parte hartzen dute merkatu horietan.\nBigarren merkatuak, \"over-the-counter\" (OTC) edo \"off-exchange\" merkatuak ere deituak, transakzio bateko bi aldeak zuzenean jartzen diren merkatuak dira, eta burtsatik at garatzen dira. Akzioei dagokienean bigarren merkatuak aukera egokia dira burtsako merkatu erregulatuan sartu ezin izaten diren enpresa txikientzat, inbertitzaile potentzialekin zuzenean jarriz harremanetan.\n\"Spot\" merkatuak eta \"forward\" merkatuak.\n\"Spot\" merkatuetan aktiboak berehala eskuratzen dira, eskudirutan ordaindura. Aukera moduan, \"forward\" kontratuak daude, non epe finko baterako transakzioak egiten diren, aurrez ezarritako prezio eta baldintzetan (adibidez, 90 egunetara urre kopuru bat erosteko kontratua egiten da, prezio jakin batean). \"Forward\" kontratuak bereziki dibisa eta lehengaien merkatuetan gertatzen dira eta \"over-the-counter\" edo zuzenean negoziatzen dira, bitartekaririk gabe. Etorkizuneko transakzioetan oinarriturik, deribatuen merkatuaren aurrekaritzat har daitezke.\nDeribatuen merkatua.\nDeribatuak beren balioa beste \"azpiko\" aktibo baten prezioaren bilakaeratik eratortzen duten titulu edo kontratuak dira, une batean adostu baina geroagoko data batean burutzen direnak. Historian zehar, nekazaritza produktuak saltzen zituzten ekoizleei geroko prezio egonkor eta finko bat ziurtatzeko antolatu ziren, gehiegizko eskaintzak ekar zitzakeen prezio beherakadak saihesteko besteak beste. Adibidez, inbertitzaile batek arroza kopuru jakin bat 1000 eurotan erosteko kontratu deribatua egin dezake, 6 hilabetera; arroza, azpiko aktiboa kasu honetan, \"benetan\" saldu edo erosteko asmoa ez badago ere, geroko une batean dagoen merkatuko prezioarekin alderaturik irabazi bat eskuratzeko helburuarekin adostu da kontratua, kontratuaren prezioaren eta uneko prezioaren arteko diferentzia likidatuz bi aldeen artean: arrozaren merkatuko balioa sei hilabetera 1200 balitz, arroza erosi behar zuenak 1200-1000 euro jasoko ditu arroza teorian entregatu behar zuenaren eskutik, arroz ersoel teorikoak 200 euro aurreratu edo irabazi dituelako. Produktu deribatuen aniztasun zabala dago; hala nola etorkizunekoak, opzioak, swap eta CFD direlakoak. Bi helbururekin parte har daiteke merkatu horietan: alde batetik, etorkizunean eskuratu edo saldu nahi den akzio edo lehengai baten prezio finko bat bermatzeko; baina gehienetan operazio espekulatiboak burutzeko baliatzen dira, Deribatuen merkatuak arriskuak estaltzeko eskaintzen duten aukeragatik, \"hedge fund\" edo funts alternatiboen jarduera-gune nagusia bilakatu dira.\n\"Over-the-counter\" (OTC) merkatuak.\nEz da derrigorrezkoa burtsak trukatu ohi diren titulu eta produktuak burtsan saldu eta erostea; maiz, saltzailearen eta eroslearen arteko zuzeneko adostasunez trukatzen dira. Burtsaren bitartekaritzarik gabeko eta bursatik erabat at egiten diren trukatze horiek over-the-counter egiten direla esaten da.\nBurtsako operatiba.\nBitartekariak.\nBurtsan saldu eta erosteko merkatu bat da eta edonork har dezake parte, baina salerosketa guztiak burtsan aritzeko baimena duten \"broker\" edo burtsako artekarien bitartez burutu behar dira. \"Dealer\", berriz, bere kontura burtsako eragiketak burutzen dituen eragilea da. Salerosketa-operazioak gauzatzeaz gainera, burtsan saldu eta erosi nahi duten pertsona eta erakundeek salmenta edo erosketa kaudimenez burutu ahal izateko gauza direla bermatzen dute bitartekariek eta horren ardura beregain hartu. Aholkularitza ere ematen diete inbertitzaileei. Zerbitzu horien saritzat komisioa kobratzen dute, gehienetan salerosketaren zenbatekoaren portzentaje batez kalkulatzen dena. Gehienetan, finantza-enpresa baten baitan egiten dute lana. Inbertitzailearen esku enpresek truke-plataforma elektronikoak jartzen dituzte eskura, denbora errealean merkatuen bilakaeraren berri izan, estatistika eta grafiko ugariekin, eta horietan oinarrituta inbertsio-erabakia modu egokienean har dezaten. Ondorio gisa, burtsan egiten diren salerosketak anonimoak dira eta erosleak ez daki zein den saltzailea (eta alderantziz).\nPrezioen formazioa.\nSalerosketa bat gauzatzeko, saldu eta erosteko agindu bana egon behar da eta biak \"gurutzatu\" egin behar dira, hau da, bateragarriak izan behar dira. Adibidez, inbertitzaile batek gai bateko 1000 tona erostea eskaintzen badu, 11 euro tonako prezioan; eta beste batek 2000 tona saltzea eskaintzen badu, 10 euro tonako; orduan, bi aginduak \"gurutzatu\" egiten dira eta 1000 tonako transakzioa egiten da, 10 euro tonako, guztira 10.000 euroko baliorarekin. Beraz, aginduak gurutzatzeko prezioa eta kopurua hartu behar dira kontuan: aginduak gurutzatu egingo dira saltzeko eskaintza-prezioa erosteko eskaintza-prezioa baino txikiagoa edo berdina bada eta saltzeko eskaintzen den kopurua erosi nahi den kopurua baino handiagoa edo berdina bada.\nSaldu eta erosteko aginduak.\nSaltzaileek eta erosleek ezin dutenez merkatuan zuzenean jardun eta burtsako kotizazioak etengabe aldatzen direnez, bitartekariei adierazi behar diete \"nola\" nahi duten erosi eta saldu, agindu baten bitartez. Heldu nahi den kotizazioa eta operazioa burutzeko denboraren arabera, hainbat agindu-mota daude; adibidez,\nAgindu hauek konbinatu egin daitezke, agindu sekuentzialak (agindu bat beste baten ondoren ezarriz) eta aukerakoak (ezarritako aginduen baldintzetako bat betetzean, agindu horietako bat bideratzen denean).\nPosizio luzeak eta motzak.\nBurtsan inbertitzaileak bi jokabide desberdin izan ditzake: \nPosizio motzak mugatu eta debekatu izan dira, merkatuan espekulazioa sustatzen dutelakoan; adibidez, deribatuen merkatuan posizio motza hartuta, \"trader\" edo inbertsoreak bitartekari batek \"utzitako\" akzio bat (inbertsoreak \"benetan\" ez daukana) saldu egiten du, gero merkeago erosi eta bitartekariari itzultzeko asmoarekin; azkenean, noski, inbertsorearen eta bitartekariaren artean diferentzia likidatzen da. Motzean egindako salmentek kotizazioen aldakortasuna areagotu eta bereziki jeisten denean, jeitsiera areagotu egin dezake, operazio horiek apalankamenduz burutzen direlako, hau da, tituluak utzita, eta beraz akzio-bolumena puztu egiten da horrela. Horregatik, motzean saltzeko baldintza zenbait ezarri izan dira, burtsan operazio hauek izan dezaketen eragina mugatzeko.\nBurtsa-indizeak.\nBurtsa indizeak burtsan kotizatzen duten aktiboen kotizazioen bilakaera, bereziki akzioen bilakaera, azaltzen duten zenbaki indize edo adierazle orokorrak dira. Formula matematikoetan oinarritua, balio bat ematen dute une oro, kotizazio-prezioen laburpen moduan. Adibidez, IBEX 35 indizearen balioa 11.480,4 zen 2015eko martxoaren 30ean, astelehena, goizeko 9:26tan. Indizearen balio jakin bakar batek ez du esanahi jakinik, eta soilik aurreko eta ondorengo balioekin alderatzeko erabiltzen da. Adibidez, aurreko saioko itxieran IBEX 35 indizearen itxiera-balioa 11.427,40 izan zen; eta horrela, hori errefentziatzat hartuz, eta 11.480,4/11.428,40=1.0046 kalkulaturik, indizean sartzen diren enpresen akzioen kotizazioak oro har, portzentajean, orokorrean %0.46 igotzen ari direla esan daiteke, batzuk gehiago igo eta beste batzuk jeitsi daitezkeen arren. Munduko burtsetako indize zaharrena Dow Jones Industrial Average da, 1896 urtean kalkulatzen hasi zena; egun Ameriketako Estatu Batuetako burtsako 30 enpresa handienen akzioen prezioak jasotzen ditu; hango enpresak biltzen dituen beste indize S&amp;P 500 da, 500 enpresa garrantzitsu biltzen dituena. Munduko beste adierazle garrantzitsu batzuk Alemaniako DAX, Frantziako CAC 40, Espainiako IBEX 35, Britania Handiko FTSE 100 eta Japoniako Nikkei 225 eta TOPIX 100 dira. Izenaren bukaeran agertzen den zenbakiak indizeak biltzen dituen enpresa kopurua adierazten du; zenbat eta handiagoa izan, burtsan kotizatzen duten enpresa guztiei buruz orduan eta adierazgarriagoa da. Herrialdeko burtsa-indize horietaz gainera, badira kontinente bateko akzioak biltzen dituztenak (Europako EURO STOXX 50, esaterako) eta sektore ekonomiko bateko akzioak soilik barnehartzen dituzten burtsa indize sektorialak (Amex Oil Index, petrolio-sektoreko enpresetarako, esaterako).\nBurtsako analisia.\nBurtsako inbertsioetako errentagarritasunean eragina duten faktoreak aztertzen dituzten hainbat metodo eta teknika garatu dira. Burtsako analisiak metodo eta teknika horiek baliatzen ditu inbertitzaileak bere helburuak (errentagarritasuna, segurtasuna) erdiesteko hartu beharreko erabaki-irizpideak ematearren.\nMetodo eta teknika horien xedea merkatuaren bilakaera aurresatea da. Hain zuzen, burtsako eragile batek etorkizunean kotizazioak nondik joko duen jakiteak edo horri buruzko informazio asimetriko edo abantailatsu bat izateak, beste eragileen aldean, irabaziak eskuratzeko bidea ematen diote eragileari. Gehienetan ez da posible etorkizuneko bilakaera norabide batean edo bestean ziurtasun handiz baieztatzea eta gutxi gorabeherako fidagarritasuna duten aurresanak egiten dira. Aurresan horietan oinarrituta hartzen diren erabakiek, noski, arrisku bat dakarte, batzuetan handiagoa, besteetan txikiagoa; horregatik esaten da aurresan horietan oinarrituta erabakiak hartzen dituen eragilea espekulatzailea dela, adibidez akzio batzuk erosiz enpresa batean partaidetza izatea bilatzen duen inbertitzailearen aldean.\nBurtsako analisirako teknikak garatu eta ebaluatzeko, beharrezkoa da, burtsaren funtzionamenduari buruzko teoriak garatzea. Merkatu efizientearen hipotesiaren arabera, merkatuko inbertsore guztiek merkatuko informazio zehatz osotua dutenez, arbitrajea egiteko aukerarik gabe, ezinezkoa litzateke burtsan aurresanak egitea; horren ondorioz burtsako mugimenduak zorizko bide bati jarraikiko litzaizkioke. Burtsetako bilakaera sistema konplexuen bilakaera aztertzen duen kaosaren teoriari darraiola ere baieztatu izan da. Sistema konplexuak eragile eta faktore anitz elkarrekintzan eta ingurunearekin ere harremanetan diharduten sistemak dira. Burtsako merkatuak sistema konplexuak direla esan daiteke, inbertsoreen kopuru handi batek jarduten baitu une oro merkatuetan. Sistema hauen bilakaeran honako efektu edo indar hauek nabarmendu daitezke: alde batetik, jokabide taldekoia, non inbertsoreek jokabide berdina izateko joera duten; eta tximeleta efektua, non sistemako egoeraren aldaketa nimi\u00f1o batek (burtsan inbertsore talde txiki batek har dezakeen erabaki bat edo datu ekonomiko baten berria) ondorengo bilakaerari guztiz eragiten dion. Jokabide taldekoiak aurresanak egitea ahalbidetzen duen bitartean, tximeleta efektuak aurresanezintasuna dakar. Ondorio gisa, burtsa merkatuaren bilakaera aurresan daiteke, baina ziurtasunik gabe, edozein momentutan aurresanaren guztiz bestelakoa den bilakaera bat gauzatu baitaiteke. Burtsetan, gainera, iragarpen autobetearen fenomenoa gertatzen dela baieztatu izan da, zeinaren arabera burtsako mugimenduei buruzko iragarpen bat plazaratzeak berak inbertsoreak iragarpen horrek adierazten duenaren bidean jartzen dituen.\nFuntsezko analisia.\nFuntsezko analisia burtsetako aktiboen berezko prezioa zehazteko teknika multzo bat da. Akzio eta enpresako beste tituluen kasuan, enpresaren egoerari erreparatuz (hala nola finantza-egoera eta salmentak), eta sektoreari eta egoera makroekonomikoari buruzko informazioa aztertuz. Funtsezko analisiak zehazten duen prezio honi prezio intrintseko edo objektiboa deritzo. Prezio intrintsekoa merkatuko prezioa baino txikiagoa bada, titulua neurriz gain dago baloratuta, eta beraz titulua saltzeko gomendioa ematen da; aitzitik, prezio intrintsekoa merkatu prezioa baino handiagoa bada, titulua neurriz behera dago baloratuta, eta beraz titulu horiek erostea litzateke erabaki egokiena. Baloreen funtsezko analisian maiz erabiltzen den adierazle bat \"Price Earning Ratio\" (PER edo P/E ratio) izenekoa da, akzioaren merkatuko prezioa urteko akzioko mozkin garbiarekin zatituz kalkulatzen dena. PER adierazlearen balioa 20 bada, akzioaren prezioa berreskuratzeko, orain erosiko balitz, 20 urte igaro beharko liratekeela esan nahi du, mozkinak konstanteak badira urte horietan. PER altua bada, akzioa \"garesti\" dagoela irizten da, inbertsioa berreskuratzeko urte asko itxaron beharko baitira; PER baxua bada, akzioa \"merke\" dago, mozkin-errentagarritasun handia ematen duelako; aldi berean, PER altuak enpresak hazkundea izateko joera izango duela esan nahi izaten du, enpresa bati buruzko itxaropen positiboak aurreratuta islatzen baitira kotizazioan, prezioa igoz eta PERa gora bultzatuz; itxaropen horiek bete eta mozkinak handitzen doaz heinean, PERa jeisten joango da.\nDibisa-merkatuetako funtsezko analisian herrialdeetako erosteko ahalmenen parekotasuna, interes-tasen parekotasuna, inflazioa eta merkataritza-balantzak aztertzen dira bereziki. Erosteko ahalmenari dagokionean, ogia (eta beste produktuak) bi bider garestiago bada A herrialdean B herrialdean baino, Ako diruak Bko diruaren bi halako balio beharko luke, eta hala ez balitz, Ako dirua gutxiegiz edo gehiegiz baloratuta egongo litzateke. Interes-tasari dagokionean, herrialde bateko interes altuagoa eskaintzen denean (edota eskainiko dela uste denean) hango dibisaren balioa handitu egingo da. Inflazio igotzea espero bada, beste herrialdeetako inflazioaren aldean, dibisaren balioa gutxitu egingo da. Defizitezko merkataritza-balantzak ere bertako dibisaren balioa gutxitzea ekartzen du.\nArriskuaren kudeaketa.\nBurtsako inbertsore batek irabaziak ditu helburu, eta horri begira hartzen ditu erabakiak. Alabaina, burtsako erabaki guztietan espero bezainbat irabazi eskuratu ez eta galera izateko arriskua ere badago. Burtsako aktibo batek denboran zehar agertzen duen aldakortasunari iragazkortasun deritzo. Iragazkortasuna handiagoa izaten da epe laburrera; epe luzera, berriz, burtsako aktiboek joera argiagoa erakusten dute, ziurtasun handiagokoa. Ez da ohikoa, beraz, burtsan irabazi azkarrak eta aldi berean ziurrak izatea. Burtsa bere aurrezkiak kudeatzeko baliatu nahi duenak epe luzera (urte batzuetan zehar) inbertitu beharko luke; epe laburreko eragiketak (egun batean zehar, muturrean) espekulatiboak eta arrisku handikoak izaten dira.\nEpeaz gainera, arriskua kontrolatzeko beste modu bat burtsan erositako aktiboak dibertsifikatzea da, \"arrautza guztiak saski berean ez jartzea\", diru guztia aktibo bakar batean ez inbertitzea alegia. Horretarako modu bat, inbertsoreak zuzenean akzioak eta beste aktiboak eskuratu eta trukatu ordez, inbertsio-funts batean partaidetza hartzea izan daiteke, non inbertsore anitzek beraien aurrezkiak jartzen dituzten, bitartekari batek horiek kudea ditzan, denetariko aktiboak erosiz eta horrela balio-zorro ziur bat osatuz. Balio-zorroen kudeaketa pasiboa edo aktiboa izan daiteke gainera.\nIzan daitezkeen galerei aurre egiteko estrategia gisa, \"hedging\" edo estaldura ere erabil daiteke. Estrategia horretan aukera zenbait daude: erosi den aktiboaren kotizazioarekin alderantzizko korrelazioa duen beste aktibo bat (hau da, prezioak aurkako norabidean aldatzen dituena) bilatu; edota deribatu bat kontratatzen da, erositako aktiboan irabaziak ematen dituen mugimenduaren aurkako \"apustua\" eginez.\nBeste alde batetik, adierazle eta eredu matematiko zenbait eratu dira arrisku hori neurtu eta kontrolatzeko. Arrisku adierazleen artean, beta izeneko adierazleak aktibo baten kotizazioaren bilakaerak merkatuko bilakaerarekin alderatzen du: 1 baino handiagoa bada, aktibo hori merkatuaren norabidean baino iragazkortasun handiagoarekin mugitzen dela esan nahi du; beta 1 baino txikiagoa duen aktiboak merkatu osoan baino iragazkortasun txikiagoa du; beta negatiboa duen aktiboak merkatuaren aurkako norabidean mugitzen direla adierazten du eta \"babes-aktibo\" moduan erabili ohi dira, urrea esaterako.\nAnalisi teknikoa.\nAnalisi teknikoa burtsako iraganeko prezio eta burtsako beste aldagaien bilakaeran oinarrituta etorkizuneko prezioen aurresanak eta erabaki egokietarako irizpideak ematen dituzten tekniken multzoa da. Adibidez, analisi teknikoak titulu bat erosteko gomendioa eman dezake azken bost egunetan igo bada. Bereziki burtsako aldagaietan oinarritutako adierazleak eta grafikoak baliatzen ditu erabakiak hartzeko oinarritzat, adibidez denbora-serie batean epe luzerako joera batezbesteko higikorrak. Metodo eta teknika eztabaidatsuak dira, burtsan eragina duten aldagai ekonomiko \"errealak\" kontuan hartzen ez dituelako; gainera, merkatu efizientearen hipotesiaren arabera ezinezkoa litzateke burtsako bilakaera aurresatea iraganeko bilakaeran oinarrituta. Batzuen arabera, iragarpen autobetea besterik ez litzateke izango. Beste batzuen arabera, berriz, analisi teknikoa baliozkoa litzateke, baina soilik epe laburreko aurresanak egiteko."}
{"id": "342487", "revid": "105290", "url": "https://eu.wikipedia.org/wiki?curid=342487", "title": "Astronomical Society of the Pacific", "text": "Astronomical Society of the Pacific (Ozeano Bareko Astronomia Elkartea) erakunde zientifiko eta hezitzaile bat da, Kaliforniako San Francisco hirian sortua 1889an. Bere izena Ozeano Bareko kostaldean sortua izanagatik datorkio, gaur egun, bertako kideak munduko toki guztietatik datozen arren. Bere lege estatusa irabazteko asmorik gabeko erakunde batena da.\nArgitalpenak.\nElkarteak heziketa zenbait argitalpenen bidez bultzatzen du, horietako bakoitza publiko mota bati zuzendua:"}
{"id": "342490", "revid": "1545", "url": "https://eu.wikipedia.org/wiki?curid=342490", "title": "Publications of the Astronomical Society of the Pacyfic", "text": "Publications of the Astronomical Society of the Pacyfic (PASP laburtua; ) hilero argitaratzen den aldizkari zientifiko bat da, astronomiari buruzko ikerketen, instrumentazioaren, aurrerapen tekniko eta eztabaiden laburpenei buruzko artikuluak argitaratzen dituena. Chicagoko Unibertsitateko Prentsak argitaratzen du.\nAstronomical Society of the Pacyficek (Ozeano Bareko Elkarte Astronomikoa) kudeatzen du, eta hilero argitaratu da 1889tik egundaino (zenbaki bat izan ezik, 1906ko San Franciscoko lurrikararen ondorioz galdu zena eta berrinprimatu egin behar izan zena), denbora horretan soilik zortzi editore buruzagi izan dituelarik. Bere egungo presidentea Paula Szkody da.\n\"Astrophysical Journal\", \"Astronomical Journal\", \"Astronomy and Astrophysics\" eta \"Monthly Notices of the Royal Astronomical Society\"rekin batera astronomia ikerketaren arloan aldizkarik garrantzitsuenetako bat da."}
{"id": "342494", "revid": "1982", "url": "https://eu.wikipedia.org/wiki?curid=342494", "title": "Eszentro", "text": ""}
{"id": "342495", "revid": "536", "url": "https://eu.wikipedia.org/wiki?curid=342495", "title": "Ortozentro", "text": "Ortozentroa (grezierazko \u03bf\u03c1\u03b8\u03cc\u03ba\u03b5\u03bd\u03c4\u03c1\u03bf hitzetik) triangelu baten hiru garaierek elkar ebakitzen duten puntua da.\n\"Orto\" aurrizkiak \"zuzen\" esan nahi du grezieraz, eta oinarriak eta garaierak osatzen duten angeluari egiten dio erreferentzia.\nTriangelu zorrotzaren kasuan, ortozentroa barnean dago; triangelua zuzena bada, angelu zuzenaren erpinean bertan dago; eta kamutsa bada, kanpoan dago.\nABC triangelua zeiharra bada \u2014hau da, ez badu angelu zuzenik\u2014, garaieren eta aldeen ebaki-puntuek abc beste triangelu bat osatzen dute, triangelu ortikoa edo garaieren triangelua deiturikoa. Bada, ortozentroak beste propietate bat du: irudian ikus daitekeenez, triangelu ortikoaren intzentroa da."}
{"id": "342496", "revid": "105290", "url": "https://eu.wikipedia.org/wiki?curid=342496", "title": "1906ko San Franciscoko lurrikara", "text": "1906ko San Frantziskoko lurrikara handia (), nagusiki AEBetako San Francisco hiria 1906ko apirilak 18an astindu zuen lurrikara boteretsu bat izan zen. Lurrikara 7,9 magnitudekoa izan zen Richter eskalan eta bere epizentroa, Ameriketako Estatu Batuetako Geologia Zerbitzuko adituen arabera, Daly Cityko kostaldean eta Frantzisko hego-mendebaldean zegoen.\nDardara nagusiak goizeko 05:12etan hasi ziren San Andres failan zehar. Ozeano Bareko kostaldean sentitu zen Oregondik Los Angeleseraino, eta barnealderantz Nevadaraino sentitu zen. Honen ondoren, lurrikararen ondoren Ameriketako Estatu Batuetako hondamendirik handientzat hartzen den sute bat gertatu zen.\nHasiera batean, hildakoak 478 pertsona izan zirela esan zen, baina, gaur egun, hondamendi hori askoz hondagarriagoa izan zela ezagutzen da, eta garaiko autoritateek gutxietsi egin zutela, batez ere txinatar biztanleak bizi ziren tokietan. Gutxi gora-beherako zenbakiek 3000 hildako inguru aipatzen dituzte, horietako gehienak Frantzisko hiri barnean, baina 189 hildako ere egon ziren San Frantziskoko badiako beste toki batzuetan. Lurrikarak eragina izan zuen beste toki garrantzitsuetako batzuk Santa Rosa, San Jose eta Redwood Cityko eremua eta Stanford Unibertsitatea izan ziren.\n400.000 biztanletik 225.000 eta 300.000 artean etxerik gabe geratu ziren lurrikararen ondorioz. Biztanle horien erdia Oaklandeko badiako beste aldean babestu ziren. Garaiko egunkariek Golden Gateko Parkea, Pahandle auzoa eta Ingleside eta North Beach arteko hondartzak inprobisatutako dendez estaliak egon zirela aipatu zuten. Ondoren gertatu zen sutearen ondorioz lurrikararen beraren ondorioz baino hildako gehiago egon ziren, lurrikara hau, hamazazpi urte beranduago, 1923ko irailak 1ean Japoniako Yokohama eta Tokio hiriak suntsitu zituen Kant\u014dko Lurrikara Handiaren oso antzekoa izan zelarik. Han, sute handiaren suak lurrikarak berak baino hildako gehiago eragin zituen.\nLurrikararen ondoren, Herman Schussler izeneko ingeniari batek kostaldeko mendilerroko mendietan zehar mozten duen San Andres faila aztertu zuen. 1908an Frantziskoko Barrutiko auzitegi baten aurrean ikusi zuenari buruz hitz egin zuen.\n\"Ezaugarririk nabarmengarriena ekialdeko mendiak mendebaldekoengana lau oin eta erdi hurbildu zirela izan zen\" adierazi zuen Schusslerrek auzitegiaren aurrean.\nPentsatu horretan. Minutu bakar batean mendi guztiak oin batzuk mugitu ziren.\n\"San Francisco fallan edo honengandik gertu egon izan balitz ez zen bertan ezertxo ere geratuko\" jarraitu zuen Schusslerrek.\nLurrikara eta sutearen ondoren San Francisco hiriko 500 auzo baino gehiago hondakinetan zeuden. Hiriko biztanleriaren erdia baino gehiago etxerik gabe geratu zen. Jendea kanpin-dendetan eta beste aterpe batzuetan bizi zen, eta aire librean sukaldatzen zuen. Guztiarekin, suntsipena gora-behera, ez zen denbora asko pasa jendea hondakinak batzen hasi zen arte.\n\"San Francisco, berriz ere bere errautsetatik altxatzen hasten ari da\", idatzi zuen Samuel Fortierrek, Kaliforniako Unibertsitateko irakaslea zena, lurrikara eta sutea gertatu eta aste betera. \"Ez dago konfiantza faltarik\", gehitu zuen. \"Jendearen kemena nabarmengarria da\". Ia guztia galdu duten milaka pertsonak alai eta pozik daude, eta ia ez da aienerik entzuten\"."}
{"id": "342497", "revid": "105290", "url": "https://eu.wikipedia.org/wiki?curid=342497", "title": "Krosko", "text": "Kroskoa itsasontzi baten barruko egitura da. Kroskoa esan daiteke ontzia ur gainean mantentzen duen itsasontzi zatia dela eta aldi berean gainegituraren oinarria izaten da. Bere konposizioan kroskoa egurrezko, burdinazko ala gomazkoa izan daiteke besteen artean."}
{"id": "342498", "revid": "59723", "url": "https://eu.wikipedia.org/wiki?curid=342498", "title": "Loto urdina", "text": "Loto urdina (\"Le lotus bleu\" jatorrizko izenburuz) Herg\u00e9 belgiar marrazkilariak sortutako Tintinen abenturetako 5. komikia da. Atalka argitaratu zen \"Le Petit Vingti\u00e8me\" aldizkari gehigarrian 1934ko abuztuak 9 eta 1935eko urriak 17 artean, astero bi orrialde argitaratuz zuri-beltzean. Lehen aldiz bilduman, oraingoan ere zuribeltzean, 1936an argitaratu zuen Casterman argitaletxeak. Kolorezko lehen argitalpena, argitaletxe berak eginikoa, 1946koa da.\nIstorioa nagusiki Txinan gertatzen da, Shanghai hirian. Izenburua,hiri bereko fikziozko opio erretoki batetik hartuta dago.\n\"Loto urdina\" aurreko komiki \"Faraoiaren\" \"zigarroak\"-en den istorioaren jarraipena da, modu independentean irakur daitekeen arren. Tintinen komikien historian garrantzi handia du komiki horrek, Herg\u00e9k kontakizunaz sakon dokumentatzeako ardura hartu baitzuen, Zhang Chongren izeneko txinatar ikasle baten laguntzaz.\nIstorioa.\n\"Faraoiaren Zigarroak\" komikian Tintinek nazioarteko droga trafikari erakunde baten atzetik zihoan Ekialde Ertain eta Indiatik. Guztiak harrapatu zituen, buruzagia izan ezik, honen nortasuna abenturaren amaieran oraindik ezagutu ez zelarik.\nLoto urdinaren hasieran Tintinek Indiako alegiazko estatu bat den Rawhajpurtalahko maharajaren abegikortasunaz gozatzen du. Han, informazio zehatz bat dakarkion txinatar baten bisita jasotzen du, baina, hitz egin aurretik, modu misteriotsuan erotzen duen gezi batek zauritzen du, eta soilik bi izen ahoska ditzake: hiri bat, Shanghai, eta pertsona izen bat, Mitsuhirato. Tintin Shanghairantz abiatu da eta Japoniako ordezkari Mitsuhiratorekin hitz egin du. Horrek maharaja arriskuan dagoela eta berehala itzuli behar duela esan dio. Tintinek bere biziaren aurkako zenbait atentatu misteriotsu jasan ditu, baina modu misteriotsuan salbatu da.\nMitsuhiratoren gomendioak sinetsiz, Tintin Bonbairantz itsasoratu den arren, gauerdian bahitu eta hurrengo goizean Shanghaiko etxe batean agertu da. Etxearen jabea Wang Jen-Ghi\u00e9 da, \"Dragoiaren Semeak\" elkarte sekretuaren buruzagia, Tintinen laguntza behar duena opio trafikari sare batekin amaitzeko (Tintinek aurreko komikian jazartzen zuen bera), non Mitsuhirato murgilduta dagoen. Trafikari horiek ikertzen saiatuz, Tintin japoniar zerbitzu sekretuen aginduz txinatarrei errua bota eta hala herrialdea inbaditzeko arrazoi bat izateko trenbide bati eginiko sabotaia baten lekuko da. Mitsuhiratok harrapatzen du, ustez, eromena sortuko dion produktu bat ziztatzen diona. Alabaina, huts egiten du, eta Tintinek ihes egitea lortzen du, honen ondorioz Mitsuhiratok japoniar autoritateei abisua ematen dielarik, Tintin bilatzeko eta harrapatzeko aginduz.\nJaponiar ofizialez mozorrotua, Tintin nazioarteko eremuan babesten saiatu da, eta Fan Se-Yeng izeneko bat bilatzen hasi, Wang Jen-Ghi\u00e9ren semea senda baitezake, Mitsuhiratoren produktuaren ondorioz erotuta baitago. Bere paperak behar bezala ez izateagatik, Nazioarteko eremuan atxilotu dute, eta japoniar autoritateei eman. Japoniarrek heriotza zigorra ezarri diote baina Wang Jen-Ghi\u00e9k salbatu du eta Hou-Koura abiatu da Fn Se-Yeng irakaslea aurkitzeko asmoz. Hala ere, hura ere bahitu dute.\nBidaian, Tintin Tchang Tchong-Jen izeneko txinatar gazte baten lagun egiten da eta harekin Hou-Koura iritsi zen. Nazioarteko eremuko autoritateek Tintinen bila Dupont eta Dupond bidali dituzte baina, ohi bezala, saiakeran huts egin dute. Tchangek eta Tintinek Fan Se-Yeng Mitsuhiratoren mende dagoela jakin dute, eta Shanghaira itzuli dira, hura askatzeko asmoz.\nMetodo aldaketa.\nBilduma egin aurretik, beste kultura batzuen ikuspegia Tintinen abenturetan aurreiritziz betea zegoen. Herg\u00e9k Tintinen hurrengo abentura Txinan gertatuko zela iragarri zuenean, Lovainako Unibertsitateko txinatar ikasleen kapeilau Gosset abadeak Herg\u00e9ri idatzi zion Txinari buruz idazten zuenean sentiberatasun gehiago izan zezan, bere ikasleek pentsa zitzaketenak arduratzen baitzuen. Herg\u00e9k onartu egin zuen, eta 1934ko udaberrian Gossetek Zhang Chongren/Chang Ch'ung-jen (Chang Chong-chen) aurkeztu zion, Bruselako Arte Ederren Akademiako eskulturagile gazte bat. Herg\u00e9 eta Zhang laster egin ziren lagunak, eta txinatar ikasleak Herg\u00e9 txinatar arte, historia eta kulturan sartu zuen.\nEsperientzia horren ondorio gisan, Herg\u00e9, ordutik aurrera, \"Loto urdin\"ean eta ondoren idatzi eta marraztu zituen komiki guztietan Tintinek bisitatutako toki guztiei buruz sakon dokumentatzeaz arduratu zen. Komiki horretan agertzen diren txinerazko kartel ugariak ez dira, \"Faraoiaren\" \"zigarroak\"-eko arabierazkoen kasuan bezala, marrazki kaligrafiko soilak, baizik eta txinerazko benetako esaldiak, sarritan izaera politikokoak.\nDokumentazio lan horren adibide bat \"Uharte\" \"beltza\" bildumarekin gertatu zenean ikus daiteke. Erresuma Batuko bere editorea komikian ematen zen Ingalaterrari buruzko irudiaz kexatu zenean, Herg\u00e9k bere gertuko laguntzaile Bob de Moor bidali zuen dokumentatzera; horren ondorioz, komikiari aldaketa nabarimenak egin zizikion.\nBere txinatar lagunaren omenez, Herg\u00e9k \"Loto urdin\"ean Tchang izeneko pertsonaia bat sartu zuen, Tintinen lagun bihurtzen den txinatar gazte bat, marrazkilariaren lagun Zhang Chongrenen transposizio literarioa. Tintinek Tchangekin duen harremanak Herg\u00e9ri mendebaldetarrek Txinari buruz dituzten aurreiritziak erakusteko balio dio.\nNeurri politikoa.\n\"Loto urdina\" Tintinen komikien artean protagonistak nazioarteko gatazka batean alderdietako baten alde egiten duen lehena da.\nZhangekin duen adiskidetasunaren emaitza bezala, Herg\u00e9 kolonialismoaren arazoei buruz interesatzen hasten da, bereziki Txinaren japoniar okupazioari buruzkoak. \"Loto urdina\"k mezu antiinperialista argia du, japoniar kolonialismoaren aurkakoa, garai hartan Mendebaldean aldekoa bazen ere.\nBilduman, Tintin Mantxuria hegoaldeko trenbidearen gertakariaren (Mantxuriako krisia) lekuko presentziala da, Japoniak Txina eraso eta okupatzeko aitzakiatzat erabili zuena, Bigarren Txina-Japonia Gerra abiaraziz. Japoniar protesten ondorioz, komikia ez da egundaino Japonian argitaratu.\nTxinako gobernu nazionalista oso pozik agertu zen komikiarekin, eta garai hartan herrialdeko presidente Chiang Kai-Shekek marrazkilaria herrialdea bisitatzera gonbidatu zuen. Herg\u00e9k, ordea, sekula ez zuen bidaia hori egin.\nAlabaina, Txinako gobernuak komikia denbora luzez debekatu zuen: 1984 arte ez zuen argitalpena baimendu, aldaketa garrantzitsuak egin ondoren."}
{"id": "342499", "revid": "105290", "url": "https://eu.wikipedia.org/wiki?curid=342499", "title": "Lambic", "text": "Lambic motako garagar eta garizko garagardoa nagusiki Belgikako hiriburu den Bruselan ekoizten da berezko hartzidura bidez lortutako legami basatik erabiliz. Arrazoi honegatik, garratz zapore nabarmena du. 86 mikroorganismo baino gehiago identifikatu dira lambic garagardoan, horien artean Brettanomyces bruxellensis eta Brettanomyces lambicus.\nMotak.\nJarraian agertzen diren barietate guztiek ez dute Adierazpen Geografiko Babestua\nIzenaren jatorria.\nHerbehereratik datorren izena da. Lambic, ziuraski, Lembeek izenetik dator, Halle eta Bruselatik gertu dagoen Lembeek udalerriari erreferentzia eginez."}
{"id": "342500", "revid": "90523", "url": "https://eu.wikipedia.org/wiki?curid=342500", "title": "Garratz", "text": "Garratz zaporea mingainaren atzealdeko zatiko bi alboetan dauden dastamen-papilek nabaritzen dituzten bost oinarrizko zaporeetako bat da. Dastamen-papiletako sentsoreek, ioi-kanalen bidez, uraren dagoenean, azidoak egotean eratzen diren hidronio ioiak (H3O+) hautematen dituzte. Mingots zaporea bezala, garratza burmuinak deiadar bezala hartzen du, substantzia pozoitsu eta kaltegarri batzuk zapore garratza baitute. Ahogozo garratza hautematen duten mingaineko sentsore bereziak TAS2R deitzen dira.\nIzena.\nAhogozo garratzari gazi, mergatz (Bizkaian), karmin (Iparraldean), mingar (Zuberoan), samin eta minkor ere esaten zaio; azken hirurak mingotsari deitzeko ere erabiltzen dira.\nGarratz zaporearen kimika.\nSubstantzia garratzek edo garratz eduki apur bat dutenek mingainean garratz sentipen hau sortuz eragiten dute. Alabaina, ahogozo garratzaren intentsitatea ezin da bere garraztasunagatik (pH) azaldu. Esate baterako, laranja, limoia eta beste zenbait fruitutan dagoen azido zitrikoak \"garratz zapore\" nabarmena du, eta sortzen dituen hidronio edo oxonio ioi kopuruarengatik ganoraz azal ezin daitekeena. Mota bereko beste adibide bat ozpina da, azido azetikoz osatua dagoena eta eragiten dituen hidrogeno ioien kontzentrazioagatik esperoko litzatekeena baino askoz zapore garratzagoa duena. Amiloridea bezalako konposatu batzuk garratz zaporea jaitsi dezakete.\nIzan ere, azido hitza bere zaporeagatik dator.\nZapore garratz baten pertzepzioak horiengandik aldentzeko erreakzioa eragiten du, jaki arriskutsu edo jan ezin diren askok ezaugarri hauek baitituzte. Ezinikusi hori ikerlari askok halakoren baten pozoiren ba hartuz gero ere defentsa-forma naturaltzat jotzen dute. TAS2R detektatzaileen familia mingaineko dastamen-papiletan zapore garratzak hautemateaz arduratzen dira.\nDastamen-papilak, bereziki kaliziformeak, mingainean dauden handi eta garrantzitsuenak dira, eta garratz eta mingots zaporeak antzemateaz arduratzen dira.\nJaki garratzak.\nOrokorrean, garrazkien familiako fruitu batzuk eta euren ekoizkinak, limoi-ura eta laranja-ura kasu, sagarrak, okaranak eta abar dira. Baina baita ere hartzitutako esneki batzuk, landare batzuk, ozpina, tamarindoa, tomate erregosia eta abar."}
{"id": "342501", "revid": "137486", "url": "https://eu.wikipedia.org/wiki?curid=342501", "title": "Amate paper", "text": "Amate papera (gaztelaniaz \"papel amate\", nahuatleraz \"amatl\") konkistaren aurretik Mesoamerikako herriek erabiltzen zuten idazteko paper antzeko materiala zen. Paper hau ez da guk ezagutzen dugun bezalakoa; zuhaitzen barruko azalez egiten bada, ekoizteko prozesua oso desberdina da eta azken produktua ehunaren itxura du gehiago paperarena baino.\nEkoizpena.\nAmate paperaren ekoizpena eskuz egiten da. Horretarako zuhaitz desberdinen azalak txikitzen dira, besteak beste, jonoteenak, \"Ficus cotinifolia\" eta \"Ficus padifolia\". Txikitzeko harri berezi batzuk erabiltzen dira; indusketa arkeologikoetan horrelako tresnak aurkitu izan dira, batzuk Kristo aurreko VI. mendekoak. Horrela lortutako masa hori karea duen uraz egozten da. Prozesu horretan zuntz asko dituen laminak lortzen dute; hauen koloreak desberdinak izan daitezke, marroi ilunatik horira.\nAmate paperak erabilera asko izan zituen: apaizentzako eta dantzarientzako jantziak prestatzeko, jainkoei eskaintzak egiteko eta dokumentuak edo kodexak egiteko. Azken lan horretako ere bai animalien larruak erabili izan ziren.\nHistoria.\nAipatu denez amate paperaren erabilera antzinakoa izan zen Mesoamerikako zibilizazioetan, bereziki Preklasiko eta Klasiko garaietan. XVI. mendeko idazle desberdinek azaldu zuten paper mota horen ekoizpena; horrela ikus daiteke Diego de Landa, M\u00e1rtir de Angleria, Bernal D\u00edaz del Castillo eta Bernardino Sahagunen kroniketan. Zoritxarrez espainiarren konkistarekin ekoizpena erabat jaitsi egin zen. Espainiarrentzat amate papera oso lotuta zegoen bertako erlijioekin. Horregatik, kodexak erre egin eta gero paper mota hori debekatu egin zuten, Europako paperaz aldatuz. Hala ere, ezkutuan, zenbait tokitan ekoizpena bizirik mantendu zen eta horrela deskubritu zen XX. mendearen hasieran Pueblako Ipar-mendietan, Veracruz eta Oaxacako zenbait tokitan. Gaur egun ospe handia du Pahuatlengo San Pabliton (Puebla) egiten den amate paperak. Egungo ekoizpena helburu komertzialekin eta artistikoekin eramaten da aurrera, bereziki turismoari begira."}
{"id": "342502", "revid": "90523", "url": "https://eu.wikipedia.org/wiki?curid=342502", "title": "Limoi-ur", "text": "Limoi-ura, limoi-zukua edo zitroin-zuku edo -ura zukutua izan ondoren limoien endokarpiotik lortutako likidoa da (orokorrean zukugailu batekin egiten da). Gutxi gora-behera, fruituaren pisuaren % 30 izaten da. Etxean zuzenean limoietatik ateratzen da (eskuz edo zukugailu batekin), enbasatutako zukuak edo limoi urezko estraktu eran (liofilizatu edo lehortuak) ere badauden arren. Zuku hauetako asko nazioarteko Codex Alimentariusek erregulatzen dituzte. Limoi baten zukuak, gutxi gora-behera 48 gramo zuku ematen ditu.\nEzaugarriak.\nLimoi urak duen zapore garratza azido zitrikoak ematen dio (beste fruitu zuku batzuetan ere badagoena) %5 eta %6 arteko kontzentrazioan, proportzio ezberdinetan egon daitekeena limoiaren barietate eta landaketaren arabera. Limoiaren esentziari limoneno deritzo, eta limoiaren kanpoaldeko azalean kontzentrazio handian topa daiteke. Azido hauen presentziek ahosabaian \"defentsa\" erreakzio bat eragiten du listu sortzea handituz azidoak disolba daitezen eta ahosabaian izan dezaketen eragin kaltegarria jaitsi dadin. Limoi edo lima zukutan dagoen azido kopurua zuku hauek prozesatzeko ardura duen elikaduraren industrian refraktometro deritzen tresna batzuekin neurtzen da (20\u00a0\u00b0Ctan neurtua), non zukuaren errefrakzio indizea bere azido edukiarekin neurtzen den. Limoi uraren azidotasuna 2,3ko pHan finkatzen da.\nEsaten denez, giro tenperaturan gordetako limoiek hozkailutik ateratakoek baino zuku gehiago ematen dute. Limoi hemisferio batetik zukua lortzen bada, beste hemisferioa \"ahozpez\" jarri beharko litzateke plater garbi baten gainean bere zukua hobeto manten dezan. Merkaturatutako zukuren batzuk pasteurizatu egiten dira hobeto kontserba daitezen.\nErabilerak.\nSukaldaritzan.\nMaiz erabiltzen da sukaldaritzan plater ezberdinei zapore garratz bat emateko, eta ozpin-olio batzuen osagaia da. Limoi ura haragien marinatu batzuetan erabiltzen da hauek sukaldatuak izan aurretik: limoiak ematen dion azidoak haragiko zuntzetako kolagenoak partzialki hidrolizatzen ditu (samurrago bihurtzen ditu), erre-egosi batzuetan haragia biguntzeko botatzen da, horren adibide \"oilaskoa limoiarekin\". Entsaladen ongarri ere bada batzuetan ozpinaren ordezko kreatibo bezala; gainera, ozpina baino liserigarriagoa da. Arrain \"ceviche\"ak egiteko ere bai. Gozogintzako zenbait produktu lurrintzeko: tartak, pastelak... Orokorrean, gozogintzan, zapore gozoegiak zuzentzeko erabiltzen da. Limoi ura, ura eta azukrearekin batera, limonada baten osagaia da, koktelak egiteko ere erabil daitekeelarik (ron, tekila edo vodkazkoak orokorrean), baita infusio batzuk lurrintzeko ere. Limoi ura tekilarekin eta gatz apur batekin hartzen da. Itsaski eta arrain erreen zenbait plateretan erabiltzen da \"arrain ez oso fresko\"aren zaporea itzaltzeko.\nElikagairen batzuk airearekin kontaktuan oxida ez daitezen (alberjiniak, moztutako sagarrak, bananak edo zuritutako patatak bezalako barazkiak kasu), limoi ur tanta batzuk botatzen zaizkie, honela, azidoak oxidazioak jaki hauen haragia belztea (arre edo marroi koloreko zatiak) eragozten du.\nMedikuntzan.\nLimoi ura likido idorgarri bat da, eta tradizionalki eskorbutoa sendatzeko erabili ohi da bere C bitamina edukiagatik. Topatu den erabilera egoki bat arnas aparatuko gaitzetan da. Esaten denez, limoi urak egarria asetzen du eta hau da urez betetako pitxer bati batzuetan limoi ura gehitzearen arrazoia. Ohikoa da, baita ere, eztarriko mina leuntzeko erabiltzea.\nSukaldaritzan ozpinaren ordezko bezala erabiltzea bereziki gomendagarria da gastritisa, esofagitisa, dispepsia (liseriketa astunak), pirosia (bihotzerrea) eta hiato hernia duten pertsonentzat, mediku gastroenterologo batzuek gastritis zorrotza edo ultzera dutenen kasuan duen azidoagatik debekatu egiten duten arren.\nOrotarik.\nLimoi ura paperean idatzitako mezuak ezkutatzeko erabiltzen zen (tinta ikustezina). Tinta ikustezin bezala erabiltzen da, txotx bat edo zuku honen arrastoa utz dezakeen beste objektu zorrotz batekin paper batean idatzi ondoren, kandela baten sua pasatzean paperaren zati bustiak ilun bihurtzen direla ikus daiteke, hala, jatorrizko mezua ikus daitekeelarik. Esperimentu hau laranja urarekin ere egin daiteke.\nArropan ehunen batzuen zurigarri bezala funtzionatzen du. Batzuetan, larrialdi une batean orbankentzaile bezala erabiltzen da mahai gainean. Zenbait produktu ontzi-garbigailuren elaborazioan erabiltzen da, bere usaia eta lurrina orokorrean garbitasuna eta higienearekin lotzen baitira.\nKontutan izan behar da eguzkiari begira dagoen azal zatiari limoi ura gehitzeak azalean kentzeko oso zailak diren orbanak eragin ditzakeela."}
{"id": "342504", "revid": "512", "url": "https://eu.wikipedia.org/wiki?curid=342504", "title": "Alkazar jenerala", "text": "Alkazar jenerala () Tintinen abenturetako fikziozko pertsonaia bat da.\nSan Theodoros errepublikako agintaria, boterera bere betiko arerioa zen Tapioca jenerala kargutik kendu zuen iraultzaren ondoren iritsi zen. Egoera horretan ezagutu zuen Tintinek, Belarri Hautsia komikian, jeneralaren zelai laguntzaile izendatua izan zena. Handik denbora batera beste matxinada bat egon zen, eta Tapiocak hartu zuen agintea. Alkazarrek Europara ihes egin behar izan zuen, eta, zenbait lanbidetan aritu ondoren, Ramon Zarate izaten amaitu zuen, laban jaurtitzailea, lanbide hau ere azkenean utzi egin behar izan zuelarik, bere lankidea zen Chiquito (Kristalezko 7 bolak) joan zenean. Tintinek berriz topo egiten du Alkazar iheskor batekin Europan, Dawson nardagarriarekin gerra materialaren erosketa negoziatzen San Theodorosen boterera itzultzeko erabiltzeko asmoarekin, azkenean lortu zuena. Baina berriz ere, Tapiocak, Borduriako Plekszy-Gladzen laguntzarekin, matxinatu eta garaitu egin zuen. Alkazar, orduan, oihanean babestu zen gerrillari talde batekin, Pikaroak. Tintinen etsai handia eta garai hartan Tapiocaren erregimeneko kide zen Sponsz koronelak antolatutako konplot batek Tintin, Tournesol profesorea, Haddock kapitaina eta Bianca Castafiore sopranoa San Theodorosera erakartzen ditu beraiengandik libratzeko. Protagonistak, orduan, oso argaldua zegoen Alkazarren armada errebeldera batzen dira (Tintin eta Pikaroak) boterea berriz lortzen lagunduz, baina odol isurketarik ez egotekotan, jeneralak gogo txarrez onartzen duena.\nAlkazar jenerala haserrekorra, oldarkorra eta apur bat latza da. Ez dio ezeri beldurrik, bere emazte izugarria den Peggyri izan ezik. Bere adimen ez oso zorrotzak soilik 49 kabo eta 3487 koronel zituen armada baten buru joatera eraman zuen, funtsean pertsona ona den arren."}
{"id": "342506", "revid": "1545", "url": "https://eu.wikipedia.org/wiki?curid=342506", "title": "Coelacanthiformes", "text": ""}
{"id": "342507", "revid": "1545", "url": "https://eu.wikipedia.org/wiki?curid=342507", "title": "Coelacanthimorpha", "text": ""}
{"id": "342509", "revid": "105290", "url": "https://eu.wikipedia.org/wiki?curid=342509", "title": "San Theodoros", "text": "San Theodoros Herg\u00e9 belgiar marrazkilariak sortutako Tintinen abenturetan agertzen den Hegoamerikako irudizko herrialde bat da, saileko zenbait komikitan agertzen dena.\nTintin eta San Theodoros.\nFikzioan, San Theodoros hiriburu bezala Los Dopicos (Tapioca generalaren estatu kolpe baten ondoren Tapiocapolis eta Alkazar generalak boterea berreskuratutakoan Alcazaropolis izenak ere jaso dituen arren) duen hegoamerikar errepublika ezegonkor bat da. Bertako ibai nagusia Badurayal da, honen ertzean, herrialdearen eskualde oihantsuan, arunbaien tribua bizi delarik. Herrialdeak bere independentzia XIX. mendean lortuko du, Olivaro generalak (1805-1899) hasitako borrokaren ondoren.\nBelarri Hautsia bilduman bi militarren arteko gerra agertzen da herrialdeko botere politikoagatik: Alkazar generala eta Tapioca generala. Mugakide duen Nuevo Rico herrialdearekin beste gatazka bat ere agertzen da, General American Oil petrolio enpresak bultzatua eta Gran Chapon petrolio putzuen ustezko existentziarekin lotua dagoena. Honekin, Herg\u00e9k benetan Bolivia eta Paraguairen artean garai hartan gertatu zen Chacoko gerrari erreferentzia egiten zion (Nuevo Ricoren hiriburua zen Sanfanci\u00f3nek antz handia du Paraguaiko hiriburua den Asunci\u00f3nekin).\nTintin eta Pikaroak bilduman, Borduriako erregimen bigotistarekin dituen loturak agertzen dira, Herg\u00e9k sortutako beste irudizko herrialde bat dena.\nSan Theodorosen kokapena Hegoamerikan dago (hala adierazten da Tintin eta Pikaroak bilduman, Bianca Castafiore Hegoamerikatik biran ari dela eta San Theodorosera Ecuador, Kolonbia eta Venezuelatik igaro ondoren iristen dela aipatzen denean, baita Haddock kapitainak Tapioca generalari telegrama bat bidaltzen dionean ere. Belarri Hautsia bildumako telebistako atalean mapa bat ikus daiteke, non San Theodoros Hegoamerikako iparmendebaldean dagoela adierazten den, Amazonasetik iparraldera eta Surinam eta Guayanatik hegoaldera (hau da, gaur egungo Brasilen zati bat hartuko lukeela). Istorio horretan bertan portua duela ikus daiteke, eta, beraz, kostaldea du, baita aireportu bat ere.\nHistoria.\nEuroparrak iritsi aurreko garaian egungo San Theodorosen bertako zenbait kultura bizi ziren:\n1533ko martxoan, Herncisco Pizt\u00e9sen agintepean zegoen espainiar espedizio bat egungo San Theodoroseko lurraldean barneratu zen. Lehen kontaktu bat izan zuten bibaroekin, europarrak salbatzaile bezala hartu zituztenak, hauei opari ugari emanez. Bidea jarraituz, espainiarrek arunbaiekin topo egin zuten, euren lurrak konkistatzaileei pozik eman zizkietenak. Kanpaina jarraitu zuten paztekekin topo egin zuten arte. Hauek, aurrekoek ez bezala, espainiarrak beldur eta etsaitasunarekin hartu zituzten. Guzti hau gora-behera, Moctehualpa II.a Pazteka enperadore nahaspilatsuak konkistatzaileak bere hiriburuan hartu zituen, Tenuzco hiri mitiko eta ederrean. Handik egun batzutara, Pizt\u00e9sen gizonek enperadorea hil eta hiria arpilatu zuten. 1535ean, Cuathzcanek, Moctehualpa enperadorearen biloba zena, geratzen zen pazteka armada batu eta espainiarrak Tenuzcotik kanporatuz amaitu zen matxinada bat hasi zuen. Herncisco Pizt\u00e9s ozta-ozta salbatu zen. 1536an, Pizt\u00e9s, behin Kubako errefortzuak lortu ondoren, arunbaia eta bibaroekin militarki batu zen, eta elkarrekin Tenuzcora abiatu ziren. Orotara, 1000 europar eta 25.000 indigena arunbaia eta bibaro ziren. Tenuzcon, Cuathzcan Monte Tumako guduan aurre egitera irten zitzaien, non 50.000 gizonek ezin izan zuten ezer egin espainiarren zaldieraia boteretsua eta etengabeko artileriaren aurka. Paztekek sekulako sarraskia jasan zuten, Tenuzcoren konkistarekin amaitu zena, erraustua geratu arte suntsitua izan zena.\nBehin konkista amaitu ondoren, espainiarrek lurralde horien kolonizazioa hasi zuten. Tenuzco zegoen tokitik gertu \"Las Dopicoseko Andre Maria\" hiria sortu zuten, 1539an. San Theodorosen kolonizazioa oso baketsua izan zen. Koloniak matea, txokolatea, urrea eta kafea bezalako lehengaiak esportatzen zituen. Bertako gizartea kolonizatzailearenarekin nahastu zen, horren ondorio bezala biztanleriaren mestizaia gertatu zelarik.\nEspainiaren Napoleondar inbasioa santheodorotar abertzaleek espainiar domeinutik libratzeko probestu zuten, esportazioei eta negozioei geroz eta zerga gehiago jartzen zizkiona. 1813ko apirileko Aberri Batzarrean santheodorotar herria espainiarren domeinutik askatzeko matxinadara deitu zen. 1833ko uztailak 17an Jos\u00e9 Olivaro kreole jeneralak Quem\u00e1n hiriko kuartelen altxamendua lideratu zuen, honen ondoren, armada herriz herri lideratu zuelarik herrialdearen barnetik Juan de Chania espainiar gobernariaren armadari aurre egiteko bezain indartsua zen armada bat biltzea lortu zuen arte. Monte Olindoko guduan, 1833ko abenduak 3an, Olivarok lideratutako 10.000 santheodorotar abertzaleek Espainia defendatzen zuten 7.000 soldaduak garaitu zituzten. Guduaren ondoren, de Chaniak Las D\u00f3picos hiria abertzaleei eman zien eta errepublikaren independentzia onartu zuen, bere zerbitzuak San Theodorosi emateaz gain. Baina, 1834ko urtarrilean, Jos\u00e9 Yustia erregeordea santheodorotar lurraldean sartu zen 20.000 soldaduren buru, independentziarekin amaitzeko helburuarekin. Olivario 7.000 soldadurekin irten zitzaion Visquia lautadan. Gudua 1834ko otsailak 5ean gertatu zen. Guduak galduta zirudien kausa independentistarentzat, baina Juan de Chania beraren agindupean 5000 errefortzu abertzaleren iritsierak independistak indarberritu zituen, azkenean errealisten aurka garaipena lortuz gudu erabakigarri honetan. Yustiak soldadu gutxirekin ihes egin zuen berriz bere hirira bueltan. San Theodoros independentea zen. De Chania ohore guztiekin hartua izan zen Las D\u00f3picosen.\nHandik gutxira, De Chania eta Olivario San Theodoros errepublikako kontsul bihurtu ziren. Herrialde berriak aurrera egiten zuen bi buruzagi hauen gobernu indartsu baina herrikoipean. 1840an De Chania arrazoi naturalen ondorioz hil zen. Honekin egoera sozial eta ekonomikoak okerrera egin zuen, eta 1842an lurjabe handiak Olivarioren aurka matxinatu ziren, Europara erbesteratzea beste erremediorik izan ez zuena. 1843ko kongresuan Julio Gomia izendatu zen herrialdeko presidente bezala. Hortik aurrera, matxinada eta kargutik kentze garai bat etorri zen, San Theodoros historian zehar presidente gehien izan dituen herrialdeetako bat bihurtzen dutena.\n1924an herrialdeko bi militar ospetsuren arteko lehiak hasi ziren, Alkazar generala, San Theodoroseko Alderdi Nazionaleko liderra zena, eta Tapioca generala, Alderdi Iraultzaile Popularreko liderra zena. Era berean, San Theodoros eta Nuevo Ricoren arteko lurralde gatazkak hasi ziren Chapo eskualdeagatik, eskualde honetan petrolioa aurkitu zela zioten ikerketen ondorioz. 1928an, Tapioca boterera iritsi zen. Baina, handik bi urtera, Alkazar generalak, estatu kolpe baten bidez kargutik kendu zuen eta herrialdea Nuevo Ricoren aurkako gerra baterako prestatzen du. Tintin koronelaren zuhurtasunak denbora batez gerra eragotziko zuen, baina Alkazarrek atxilotzea agindu zuen Tintini buruzko gezurrak jaso ondoren. Tintin koronelak gartzelatik ihes egitea lortzen du, baina santheodorotar armadako tanke batean ihes egitean muga zeharkatzen du eta gerra pizten duen arrazoia sortzen du. Gerrak hilabeteak irauten ditu, baina bi herrialdeetako bakar batek ere ez du beste garaitzea lortzen, eta Chapon petroliorik ez zegoela jakitean, Nuevo Rico eta San Theodoro bake adostasun batera iristen dira. Gerra amaitua, Tapiocak boterea berreskuratzen du, eta berehala gertatzen da krisi ekonomikoa herrialdean. Bi hamarkada iluntasunean egon ondoren, Alkazarrek Tapioca kargutik kentzen du, baina Borduriar gobernuaren laguntzarekin Tapioca berehala itzultzen da boterera. Alabaina, Alkazarrek, gerrila gerra baten eta estatu kolpe handi eta azkar baten ondoren, Tapioca gobernutik kanporatzen du, baina heriotz zigorretik askatzea erabakitzen du. Handik gutxira ospatu ziren herrialdeko lehen hauteskunde demokratikoak, gaur egun oparotasun eta garapen ekonomikoko garai handi batean bizi dena.\nArmada.\nSan Theodoroseko armadak 3487 koronel eta soilik 49 kabo ditu. Alvarez koronela da Estatu Buruaren zelai laguntzailea.\nErakunde nazionalak.\nBanku zentrala \"Nazioko Bankua\" da.\nNazioko aire konpainia SANTAERO da."}
{"id": "342510", "revid": "1545", "url": "https://eu.wikipedia.org/wiki?curid=342510", "title": "Darnah (barrutia)", "text": ""}
{"id": "342511", "revid": "336", "url": "https://eu.wikipedia.org/wiki?curid=342511", "title": "Afrika Mendebaldeko Estatuen Ekonomia Erkidegoa", "text": "Afrika Mendebaldeko Estatuen Ekonomia Erkidegoa (ingelesez: \"Economic Community of West African States\", ECOWAS) mendebaldeko Afrikako nazioz haraindiko erakundea da, elkarte kideen artean ekonomia, gizarte eta kultura garapena areagotzea helburu duena.\n1975eko maiatzaren 28an sortu zuen Lagosko Itunak, eta 1977. urtean hasi zen lanean. ECOWAS erakundeak Lagosen du idazkaritza, Nigerian. Sortu zen une beretik merkataritza askatasuna eta ondasun, zerbitzu eta langileen batetik besterako oztopoen gutxitzea sustatu ditu. Halaber, eskualdeen arteko komunikazio eta garraioen hobekuntza bultzatu ditu. Arlo militarrean nabarmentzekoa da 1990eko hamarkadan erakundeak bete zuen papera, ECOMOG armadaren sorkuntzan bereziki gauzatu zena. Hala, aipagarria da Liberiak 1993 eta 1994. urteetan bizi izan zuen gerra zibilean bake prozesua bultzatzeko armada horrek izan zuen eragina."}
{"id": "342512", "revid": "336", "url": "https://eu.wikipedia.org/wiki?curid=342512", "title": "Semion Timoxenko", "text": "Semion Konstantinovitx Timoxenko (errusieraz: \u0421\u0435\u043c\u0451\u043d \u041a\u043e\u043d\u0441\u0442\u0430\u043d\u0442\u0438\u043d\u043e\u0432\u0438\u0447 \u0422\u0438\u043c\u043e\u0448\u0435\u043d\u043a\u043e, \"Sem\u00ebn Konstantinovi\u010d Timo\u0161enko\"; ukraineraz: \u0421\u0435\u043c\u0435\u0301\u043d \u041a\u043e\u0441\u0442\u044f\u043d\u0442\u0438\u0301\u043d\u043e\u0432\u0438\u0447 \u0422\u0438\u043c\u043e\u0448\u0435\u0301\u043d\u043a\u043e, \"Semen Kostiantynovych Tymoshenko\"; Furmanivka, Besarabia, Errusiar Inperioa, 1895eko otsailaren 18agreg./otsailaren 6ajul. - Mosku, 1970eko martxoaren 31) sobietar mariskala izan zen.\nBizitza.\n1917an Armada Gorriko kide egin zen. 1918-1920 urteetan Polonian barneratu zen militar taldearen komandante zen. Stalinekin eta Voroxilovekin batera Wrangelen osteen aurka borrokatu zen. Gerra zibila amaitutakoan alderdi komunistako kide egin zen, eta alderdiko batzorde zentraleko kide hautatu zuten. 1939an Finlandiaren aurkako gerran parte hartu zuen, eta han gerrarako dohainak erakutsi zituen. Poloniako ekialdea okupatu zuen ondoren eta 1940an mariskal egin zuten. 1941ean Alemaniako gudarostea gerarazi zuen Smolensken eta urte bereko azaroan Rostov berreskuratu zuen Errusiarentzat. 1942. urtean, ordea, Kharkiveko gudua galdu zuen eta Georgi Zhukovek okupatu zuen haren kargua. 1945-1947 urteetan Txinan izan zen, eta txinatar gudarostea berrantolatzeko lanetan jardun zuen. 1955-1960 urteetan Minsk aldeko gudarosteko buruzagia izan zen."}
{"id": "342513", "revid": "12788", "url": "https://eu.wikipedia.org/wiki?curid=342513", "title": "Dnieper ibaia", "text": ""}
{"id": "342514", "revid": "105290", "url": "https://eu.wikipedia.org/wiki?curid=342514", "title": "1881 Shao", "text": "1881 Shao asteroide gerrikoan aurkitutako 1881. asteroidearen izena da. 1940ko abuztuak 3an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1940 PC zen. Bere izena Cheng-yuan Shaogatik jasotzen du, Richard Eugene McCroskyren lankide bat zena."}
{"id": "342515", "revid": "105290", "url": "https://eu.wikipedia.org/wiki?curid=342515", "title": "1882 Rauma", "text": "1882 Rauma asteroide gerrikoan aurkitutako 1882. asteroidearen izena da. 1941eko urriak 15ean aurkitu zuen Liisi Otermak Turkutik. Bere behin-behineko izendapen zientifikoa 1941 UJ zen. Bere izena Finlandiako Rauma hiriagatik jasotzen du."}
{"id": "342516", "revid": "105290", "url": "https://eu.wikipedia.org/wiki?curid=342516", "title": "1883 Rimito", "text": "1883 Rimito asteroide gerrikoan aurkitutako 1883. asteroidea da. 1942ko abenduak 4an aurkitu zuen Yrj\u00f6 V\u00e4is\u00e4l\u00e4k Turkutik. Bere behin-behineko izendapen zientifikoa '1942 XA zen. Bere izena Rym\u00e4ttyl\u00e4 hiriagatik jasotzen du."}
{"id": "342517", "revid": "105290", "url": "https://eu.wikipedia.org/wiki?curid=342517", "title": "1884 Skip", "text": "1884 Skip asteroide gerrikoan aurkitutako 1884. asteroidearen izena da. 1943ko martxoak 2an aurkitu zuen Marguerite Laugierrek Nizatik. Bere behin-behineko izendapen zientifikoa 1943 EB1 zen. Bere izena Gunter \"Skip\" Schwartz astronomoagatik jasotzen du."}
{"id": "342518", "revid": "2241", "url": "https://eu.wikipedia.org/wiki?curid=342518", "title": "Bigotismo", "text": "Bigotismoa fikziozko ideologia eta gobernu forma bat da, Herg\u00e9k Tintinen abenturak sailean sortutakoa. Bigotismoa alderdi bakarreko erregimen totalitario bat da, non liderra gurtzen den. Aditzera ematen denez, bigotismo izena ideologia honen jatorria den Borduriako Plekszy-Gladz mariskalaren bibotetik dator. Era berean, borduriar erregimeneko agente guztiek bibotea daramate, eta hau da alderdi bigotistaren ikurra. Bigotismoa lehen aldiz Tournesol auzia komikian aipatzen da. Ondoren, Borduriako erregimenak Tapioca generalari ematen dion laguntzarekin, San Theodoros errepublikak erregimen bigotista bat bizi du Tintin eta Pikaroak komikian.\nBigotismoa alderdi bakarreko eta liderra gurtzen den erregimen totalitorioen parodia bezala har daiteke, faxismoa edo komunismoan inspiratuak, Alemania nazia, Italia faxista, Stalinen Errusia edo Mao Zedongen Txina kasu."}
{"id": "342522", "revid": "17", "url": "https://eu.wikipedia.org/wiki?curid=342522", "title": "Zulo (argipena)", "text": "Zulo hitzak erabilera zenbait ditu:"}
{"id": "342523", "revid": "17", "url": "https://eu.wikipedia.org/wiki?curid=342523", "title": "Zulo", "text": ""}
{"id": "342524", "revid": "105290", "url": "https://eu.wikipedia.org/wiki?curid=342524", "title": "339 apaizen agiria", "text": "339 apaizen agiria Hego Euskal Herriko 339 apaiz katolikok 1960ko maiatzaren 30ean plazaratutako agiria izan zen, frankismoaren mendean Euskal Herriak pairatzen zuen egoera salatuz. Agiria Espainiako gotzain guztiei, nuntzioari eta Vatikanoko Estatu-Idazkaritzari bidalitakoa. Agiriak aurkako erreakzio bizia sorrarazi zuen Eliza Katolikoan eta Hego Euskal Herriko orduko gotzainek agiria gogor kritikatu zuten."}
{"id": "342525", "revid": "448", "url": "https://eu.wikipedia.org/wiki?curid=342525", "title": "Espartxo zubia", "text": ""}
{"id": "342527", "revid": "448", "url": "https://eu.wikipedia.org/wiki?curid=342527", "title": "La Casera zubia", "text": ""}
{"id": "342528", "revid": "448", "url": "https://eu.wikipedia.org/wiki?curid=342528", "title": "Koarteletako zubia", "text": ""}
{"id": "342529", "revid": "448", "url": "https://eu.wikipedia.org/wiki?curid=342529", "title": "Burdinezko zubia (Donostia)", "text": ""}
{"id": "342530", "revid": "448", "url": "https://eu.wikipedia.org/wiki?curid=342530", "title": "Zurriola zubia", "text": ""}
{"id": "342531", "revid": "448", "url": "https://eu.wikipedia.org/wiki?curid=342531", "title": "Mundaitz zubia", "text": ""}
{"id": "342532", "revid": "448", "url": "https://eu.wikipedia.org/wiki?curid=342532", "title": "Agirre Lehendakaria zubia", "text": ""}
{"id": "342533", "revid": "448", "url": "https://eu.wikipedia.org/wiki?curid=342533", "title": "Agirre Lehendakariaren zubia", "text": ""}
{"id": "342534", "revid": "448", "url": "https://eu.wikipedia.org/wiki?curid=342534", "title": "Errealaren zubia", "text": ""}
{"id": "342535", "revid": "448", "url": "https://eu.wikipedia.org/wiki?curid=342535", "title": "Realaren zubia", "text": ""}
{"id": "342536", "revid": "336", "url": "https://eu.wikipedia.org/wiki?curid=342536", "title": "Salmenta", "text": "Salmenta saltzaile deritzon pertsona batek erosle bati, prezioa adostu eta salmentarako kondizioak onartu ondoren, gauza bat lagatzearen ekintza da, gehienetan diru trukean. Zuzenbidean, salmenta-kontratua dakar berarekin batera; kontabilitatean, berriz, salmenta faktura burutzen den datan gertatzen da. Marketinaren ikuspuntutik, azkenik, salmenta saltzaileak bezeroaren nahika eta beharrak hauteman, salerosketa bideratu eta bezeroaren nahika eta beharrak asebetetzen dituen prozesua da."}
{"id": "342537", "revid": "512", "url": "https://eu.wikipedia.org/wiki?curid=342537", "title": "Tapioca jenerala", "text": "Tapioca jenerala Herg\u00e9k sortutako pertsonaia ezaguna den Tintinen abenturetan agertzen den pertsonaia bat da. Fikziozko San Theodoros errepublikako militar eta politikari bat da.\nTintin herrialde honetara iristen denean, Belarri Hautsia izeneko abenturaren hasieran, Tapioca da bertako agintaria. Tintin, orduan, terrorismoa egotziz, hiltzera zigortua da, baina Alkazar jeneralaren iraultzaren une-uneko garaipenak bizia salbatzen dio kazetari gazteari. Alkazarrek eta Tintinek, ordutik aurrera, adiskidetasun gatazkatsu bat izango dute.\nKristalezko 7 bolak izeneko abenturan, Alkazar jeneralaren bidez, Tapioca berriz boterera iritsi dela kontatzen da. Ikatz stocka abenturaren amaieran, egunkari atal askoren artean, oraingoan, Tapioca Alkazarrek berak kargutik kendu duela irakur daiteke. Tintin eta Pikaroak abenturako istorioa Tapiocak Borduriaren eta honen erregimen bigotistaren laguntzari esker kargua berreskuratu izanari buruz doa.\nSan Theodorosen Tapiocak zein Alkazarrek bata bestearen atzean emandako estatu kolpeak Latinoamerikan XX. mendean zehar bereizgarria den ezegonkortasun politikoaren parodia dira. Tapioca eta borduriar bigotismoaren arteko aliantzak Kubako komunismoa edo Nikaraguako kontrak bezalako atzerriko erregimenek euren eragina Latinoamerikan hedatzeko erabilitako estrategiak salatzen ditu."}
{"id": "342538", "revid": "336", "url": "https://eu.wikipedia.org/wiki?curid=342538", "title": "Zeta Cygni", "text": "Zeta Cygni (\u03b6 Cyg / 64 Cygni / HD 202109 / HR 8115) Cygnus konstelazioko seigarren izarrik distiratsuena da, +3,21eko itxurazko magnitudearekin. Izar honek izen propio arruntik ez duen arren, \u03c1 Cygni eta inguruko beste izar ahulago batzuekin batera, Txinan Chay Foo bezala ezagutzen zen, \"gurdi biltegia\". Gure eguzki-sistematik 151 argi-urtera dago.\nZeta Cygni G8III espektro motako eta 4980 kelvineko tenperatura efektibo bat duen erraldoi hori bat da. Bere argitasuna 119 eguzkikoa da. Bere erradioa gure eguzkiarena baino 14,7 aldiz handiagoa da, eta bere masa hiru eguzki masakoa. Bere adina 400 milioi urtetan estimatzen da.\nZeta Cygni bario izar bat da, hau da, bere atmosferan elementu honen eta beste elementu astun batzuen kontzentrazio handia duela. Ohiko beste bario izar batzuk \u03b6 Capricorni eta Alfard (\u03b1 Hydrae) dira. Izar hauetan, elementu astunen kontzentrazio handiak ondoan duten nano zuri batekin lotzen dira, askotan ikusezina dena, iraganean gaur egun izar nagusia dena kutsatu zuena. Hubble espazio teleskopioarekin lortutako xehetasun handiko irudiek izar laguntzaile oso ahul bat duela ikustea ahalbidetu dute, nano zuri bat, 0,04 arku segundora. Zeta Cygniren inguruan orbita bat 17,8 urtetik behin osatzen du. Aurretik Zeta Cygni baino masiboagoa zen, eta horregatik azkarrago eboluzionatu zuen. Bere amaierako etapan bere masaren zati bat gaur egun izar nagusi bezala ikusten dugunari eman zion, ondoren ia ikusezina den nano zuri bat izatera pasatuz."}
{"id": "342539", "revid": "3591", "url": "https://eu.wikipedia.org/wiki?curid=342539", "title": "Portugaldar basahuntza", "text": ""}
{"id": "342540", "revid": "201", "url": "https://eu.wikipedia.org/wiki?curid=342540", "title": "Pariseko Kodexa", "text": ""}
{"id": "342541", "revid": "512", "url": "https://eu.wikipedia.org/wiki?curid=342541", "title": "Capra pyrenaica pyrenaica", "text": "Capra pyrenaica pyrenaica, bukardo izenez ere ezaguna Pirinioetako hainbat hizkuntzetan, euskaraz Pirinioetako basahuntza eta bukardo, aragoieraz, katalanez, egun desagertutako piriniotar basahuntzaren (\"Capra pyrenaica\") azpiespezie bat da. Azken abelburua 2000ko urtarrilaren 6an topatu zuten hilik Ordesa eta Perdidoko Parke Nazionaleko paraje batean.\nAzpiespezie honek gainbehera latza jasan zuen XX. mende guztian zehar bere habitataren suntsiketa eta gehiegizko ehiza zela eta."}
{"id": "342542", "revid": "201", "url": "https://eu.wikipedia.org/wiki?curid=342542", "title": "Ontzi-krosko", "text": ""}
{"id": "342543", "revid": "3591", "url": "https://eu.wikipedia.org/wiki?curid=342543", "title": "Bukardo", "text": ""}
{"id": "342545", "revid": "336", "url": "https://eu.wikipedia.org/wiki?curid=342545", "title": "Narvako gudua", "text": "Narvako gudua Iparraldeko Gerra Handiko lehen guduetako bat izan zen, non Karlos XII.a erregearen suediar armadak Petri I.a Errusiakoa Handia tsarraren errusiar armada garaitu zuen Narvan. Guduaren emaitza arrazoi taktikoetan oinarritutako erabateko suediar garaipena izan zen.\nGudua.\nGregoriotar egutegiko 1700eko azaroak 30ean Karlos XII.aren agindupean zeuden 8.140 soldaduko armada nagusiak gaur egun Estonian dagoen Narva suediar gotorlekua setiatzen ari zen errusiar armadari kontraeraso zion. Suediar armada nagusiak gotorleku barneko beste 2.500 soldaduren laguntza izan zuen. Errusiar armada nagusitasun numerikoan zegoen, 80.000 soldadu baitzituen.\nSuediar armada erregeak berak zuzentzen zuen, Carl Gustav Rehnski\u00f6ld generalaren laguntzarekin, eta errusiar armada, nagusiki prestakuntza edo esperientzia militarrik gabeko nekazariek osatua, Charles Eug\u00e8ne de Cro\u00ffren agindupean zegoen. Petri I.a tsarrak tokia egun batzuk lehenago utzi zuen.\nSuediar armada eguardian hasi zen borrokan, errusiarrengana zihoan eta, ondorioz, hauek itsutu egin zituen haize ufada batek babestuta. Suediarrak errusiar lerroen artean joan ziren, izua sortuz. Errusiar komunikazioa, ofizialek, gehineak atzerritarrak zirenak, errusiar soldaduei aginduak igortzeko zuten zailtasunengatik ere oztopatua zegoen.\nGudua suediar garaipen handi batekin amaitu zen. Suediak 667 soldadu baino ez zituen galdu (ia %7), errusiar armadak 20.000 soldadu galdu zituzten bitartean, horietako askok gudu zelaitik ihes egin zutelarik, azkenean Narva ibaian itotzeko.\nOndorioak.\nSuediarrek gudua irabazi zuten, baina ez gerra. Porrot handi honen ondorioz erabaki zuen Petri I.ak bere erreforma programa jarraitzea, errusiar makinaria militarra eguneratuz. Apenas urte batzuetan, errusiar armada berria aurkari gogorragoa izango zen.\nEpe luzera, galtzailea Karlos XII.a izan zen. Errusiarren atzetik joan ordez, hala gomendatzen baitzioten bere generalek eta suediar legebiltzarreko diplomatikoek, Bi Nazioen Errepublikaren aurka joatea erabaki zuen, su-eten bat zegoen arren. Hurrengo urteetan, Karlos XII.ak zenbait garaipen lortu zituen poloniar erregea zen Augusto II.a Poloniakoa tronutik kenduz eta honen ordez Estanislao I.a Leszczynski jarriz.\nEtenaldi honen ondoren, Petri tsarrak azkenean suediarrak Poltavako guduan garaitu zituen armada eraberritu bat bildu zuen, honek Suediar Inperioak Baltiar Itsasoan zuen nagusitasunaz amaitu zuelarik, nagusitasun hori, ordutik aurrera, Errusiar Inperioak izango zuelarik."}
{"id": "342547", "revid": "3591", "url": "https://eu.wikipedia.org/wiki?curid=342547", "title": "Piriniotako basahuntza", "text": ""}
{"id": "342548", "revid": "512", "url": "https://eu.wikipedia.org/wiki?curid=342548", "title": "Erregina", "text": "Erregina, subiraua denean, herrialde edo estatu baten monarka emakumezkoa da. Errege baten emazteari ere erregina titulua eman ohi zaio, eta kasu honetan erregina ezkontidea litzateke. Aldiz erregina subirau baten senarra ez da izaten beti errege ezkontidea, eta beste titulu batzuk eman ohi zaizkio. Aldiz, Nafarroako erresuman, erregina subirauen ezkontideek errege titulua erabiltzen zuten, eta erregeen zenbaketa ohikoetan ere ageri dira. Esate baterako, Joana I.aren senarra, Filipe Ederra, Filipe I.a Nafarroako gisa agertzen da Nafarroako errege-erreginen zerrenda dinastikoetan.\nEuskaraz errege eta erregina terminoak oso markatuta daude generoaren aldetik, eta horregatik, erresuma bateko historiaz ari garenean, haren agintari monarkei \"errege-erreginak\" esaten zaie pluralez euskaraz.\n21. mendeko lehen laurdeneko erregina subirauak dira, adibidez, Elisabet II.a Erresuma Batukoa eta Margarita II.a Danimarkakoa (1972). Erregina ezkontideak, berriz, Letizia Ortiz Espainiakoa edo Rania Jordaniakoa.\nNafarroako Erresuman, lehen erregina subiraua izan zen Joana I.a, eta gero etorri ziren Leonor I.a, Zuria I.a, Joana II.a, Zuria II.a, Katalina I.a eta eta Gaztelako konkistaren ondoren independentzia galdu ondoren, Joana III.a Albretekoa. Nafarroako erregina ezkontideak askoz gehiago izan dira: lehena, Iru\u00f1eko erregina Oneka Beraskoitz, Eneko Aristaren emaztea."}
{"id": "342549", "revid": "90523", "url": "https://eu.wikipedia.org/wiki?curid=342549", "title": "Carl Gustav Rehnski\u00f6ld", "text": "Carl Gustav Rehnski\u00f6ld kondea, (1651ko abuztuaren 6a-1722ko urtarrilaren 29a) Karlos XII.a Suediako erregearen agindupeko landa-marexal bat izan zen. Erraz haserretzen zen arren, Rehnski\u00f6lden trebezia militarrak Karlos erregearen aholkulari militar nagusi eta aginteko bigarrena bihurtu zuen; eta, horren ondorioz, \"Iparraldeko Alexandroren Parmenion\" ezizena jaso zuen.\nBiografia.\nRehnski\u00f6ld Stralsunden jaio zen, eta Gierd Antoni Rehnski\u00f6lden eta Birgitta Torskesk\u00e5len semea zen.\nBere bizitzan zehar paper garrantzitsua bete zuen Iparraldeko Gerra Handian. Agintea zuen Fraustadteko guduan, eta gudu honen ondoren Karlos XII.a erregeak landa-marexal izendatu zuen, konde titulua ere emanez. Bere karrerako ekintza nabarmenen artean 1701 eta 1703 arteko poloniar kanpaina arrakastatsua eta Ukrainako kanpaina negargarria egon ziren, eta azken hau 1709an Poltavako guduarekin amaitu zen. Gudua erabateko porrota izan zen suediar armadarentzat, eta Rehnski\u00f6ld errusiarrek harrapatu zuten, 1718 arte gatibu izan zutena.\nBere garaiko suediar jeneralik garrantzitsuenetako bat izan zen, baina, hala ere, errusiar nagusitasun militarrari bidea erraztu zion, suediarra eroraraziz."}
{"id": "342550", "revid": "119347", "url": "https://eu.wikipedia.org/wiki?curid=342550", "title": "Bederatzi puntuetako zirkunferentzia", "text": "Geometrian, bederatzi puntuetako zirkunferentzia zirkunferentzia bat da, edozein triangelutarako eraiki daitekeena. Bederatzi puntu adierazgarritatik \u2014haietako sei triangelukoak dira\u2014 igarotzen delako hartzen du izena. Bederatzi puntuak hauek dira:\nBederatzi puntuetako zirkunferentziari beste izen hauek ere ematen zaizkio: Feuerbach-en zirkunferentzia, Euler-en zirkunferentzia, Terquem-en zirkunferentzia, sei puntuetako zirkunferentzia, hamabi puntuetako zirkunferentzia, \"n\" puntuetako zirkunferentzia edo zirkunferentzia erdiinskribatua.\nHistoria.\nKarl Wilhelm Feuerbach-ek \u2014zirkunferentzia hau aurkitzearen ospea berak hartu bazuen ere\u2014 ez zuen guztiz aurkitu bederatzi puntuetako zirkunferentzia, sei puntuetako zirkunferentzia baizik (\"irudian\", M, N, P, E, G, \"eta\" J \"puntuak\"); pixka bat lehenago, Charles Brianchon-ek eta Jean-Victor Poncelet-ek enuntziatu zuten, teorema modura, bai eta frogatu ere.\nBaina, Feuerbachen ekarpenetik gutxira, Olry Terquem matematikariak ere frogatu zuen bazela zirkunferentzia hau. Gainera, bera izan zen lehena beste hiru puntu adierazgarriak gehitzen: triangeluaren erpinetatik ortozentroraino (\"irudian\", I \"puntua\") doazen zuzenkien erdiguneak (\"irudian\", F, H, \"eta\" D \"puntuak\"). Hortaz, Terquem izan zen lehena \"bederatzi puntuetako zirkunferentzia\" izena erabiltzen."}
{"id": "342551", "revid": "20653", "url": "https://eu.wikipedia.org/wiki?curid=342551", "title": "Feuerbachen zirkunferentzia", "text": ""}
{"id": "342552", "revid": "20653", "url": "https://eu.wikipedia.org/wiki?curid=342552", "title": "Eulerren zirkunferentzia", "text": ""}
{"id": "342553", "revid": "20653", "url": "https://eu.wikipedia.org/wiki?curid=342553", "title": "Terquemen zirkunferentzia", "text": ""}
{"id": "342554", "revid": "448", "url": "https://eu.wikipedia.org/wiki?curid=342554", "title": "Erregin", "text": ""}
{"id": "342555", "revid": "7388", "url": "https://eu.wikipedia.org/wiki?curid=342555", "title": "Mohammed VI .a Marokokoa", "text": "Mohammed VI.a Marokokoa (Rabat, 1963ko abuztuaren\u202f21a) Marokoko erregea da 1999ko uztailean aita zuen Hassan II.a hil ondoren tronuratu zenez geroztik. Alaui dinastiako 18. erregea da, eta Marokoko Konstituzioaren arabera, fededunen buruzagi erlijiosoa ere bada. Alaui dinastiak 1666az geroztik erreinatzen du Marokon.\nHaurtzaroa eta ikasketak.\nMohammed VI.a Rabaten, Marokon, jaio zen 1963an, eta Hassan II.a erregearen eta bere emazte Lalla Latifa Hammou-ren seme zaharrena da.\n1985ean lortu zuen Zientzia juridiko, ekonomiko eta sozialetan lizentzia Rabateko Unibertsitatean. Horrez gain, 1987an, Goi Ikasketako Ziurtagiria lortu zuen Zientzia politikoetan, eta Goi Ikasketako Ziurtagiria Zuzenbide publikoan, 1988an. Trebakuntza osatzeko eta Fakultatean ikasitako Zuzenbidea praktikan jartzeko helburuarekin, gurasoek Bruselara bidaltzea erabaki zuten 1988an, han orduan Europar Batasuneko presidente zen Jacques Delorsen gidaritzapean egonaldi bat egiteko.\nAtzerrian izan zuen lehen misio ofiziala 1974ko apirilaren 6an izan zen, Hassan II.aren ordez Georges Pompidou Frantziako presidentearen hileta-elizkizunera joan zenean, hain zuzen ere.\nAgintaldiaren ezaugarriak.\nMohammed VI.a 1999ko uztailaren 23an tronuratu zen, bere aita hil eta ordu gutxitara. Telebista bidez hedatutako lehen hitzaldian, pobrezia eta ustelkeria amaituko zituela, eta giza eskubideak betetzea bermatuko zuela promes egin zuen.\nEite modernizatzailea duela eta, Mohammed VI.ak aurkariak aurkitu izan ditu islamista kontserbadoreen artean. Pluralismo politikoa bultzatu izan du, eta familia-kode berri bat, Mudawana izenekoa, sortu du, emakumezkoei botere eta independentzia gehiago ematen diena.\nIrekitasunaren aldeko ildoari jarraiki, Mohammed VI.ak Abraham Serfaty aurkaria etxera itzul zedin ahalbidetu eta nazionalitate marokoarra onartu zion.\nBuruzagi erlijiosoa.\nMarokoarren buruzagi espiritual gisa, hainbat erreforma egin ditu; besteak beste, 2004an, Erlijio Gaien ministerioa berrantolatu zuen, eta bere kontrolpean jarri zituen gurtzarako 41.755 gune; horien herena meskitek osatzen zuten.\nFamilia eta ondorengoak.\n2002ko martxoan Salma Bennannirekin (geroztik Lalla Salma printzesa) ezkondu zen Rabaten, eta bi seme-alaba ditu: Moulay Hassan printze oinordekoa (2003an jaioa), eta Lalla Khadija printzesa (2007an jaioa)."}
{"id": "342556", "revid": "448", "url": "https://eu.wikipedia.org/wiki?curid=342556", "title": "Rama IX.a Thailandiakoa", "text": ""}
{"id": "342557", "revid": "448", "url": "https://eu.wikipedia.org/wiki?curid=342557", "title": "Beatriz Herbehereetakoa", "text": ""}
{"id": "342558", "revid": "448", "url": "https://eu.wikipedia.org/wiki?curid=342558", "title": "Akihito Japoniakoa", "text": ""}
{"id": "342559", "revid": "448", "url": "https://eu.wikipedia.org/wiki?curid=342559", "title": "Mswati III.a Swazilandiakoa", "text": ""}
{"id": "342560", "revid": "98220", "url": "https://eu.wikipedia.org/wiki?curid=342560", "title": "Bartzelonako Euskal Etxea", "text": "Bartzelonako Euskal Etxea Kataluniako Bartzelona hiriburuko Ciutat Vella barrutian dauden El Born eta La Ribera auzoetan kokatzen da, Santa Maria del Mar elizatik hurbil. Bertan hiri honetako nahiz Kataluniako euskal diaspora bildu ohi da. Kultur Etxea Arc de Sant Vicen\u00e7 kalean kokatua dago, jatetxea berriz Placeta Montcada plazan.\nUrtean zehar hiri guztian euskal kultura, musika nahiz euskararen inguruko jarduera, ikastaro eta kontzertuak antolatu ohi ditu.\nHistoria.\nBartzelonako Euskal Etxea 1979. urtean jaio zen, bertako euskaldun eta katalanak elkartzeko leku bat sortzeko nahiarekin. Orduz geroztik Katalunian euskal kultura hedatuz lanean aritu da, horretarako ekintza-sorta ederra eskainiz: kontzertuak, antzerkia, euskara ikastaroak, liburu-aurkezpenak, hitzaldiak, euskal tradizioko jai nagusien ospakizunak (San Sebastian Eguna, Santa Ageda Eguna, Santo Tomas Eguna\u2026), euskal musikaren instrumentu tradizionalen tailerrak, euskal dantzak\u2026\nGainera euskaldunak eta katalanak elkarrekin topatzeko lekua ere bada, hain zuzen ere jatetxearen atzean dagoen txokoari esker. Bertan zer edo zer edan ahal duzu prezio herrikoietan, Euskal Herriko egunkari eta aldizkariak irakurri, ETB Sat bitartez futbol eta pilota partiduak ikusi ahalko dituzu eta honetaz gain formatu txikiko ekitaldi kulturalez gozatu ahalko duzu (kontzertuak, antzerkia, hitzaldiak\u2026).\nZinemaldia.\n2005ean abiatu zuten lehenengo aldiz Euskal Herrian ekoiztutako pelikulak proiektatzeko jaialdia, urtez urte antolatzen jarraitzen dutena. Sari nagusiak dira Urrezko txapela pelikularik onenari, Urrezko Txapela dokumentalik onenari eta Urrezko txapela-Azkue Fundazioa euskarazko pelikularik onenari."}
{"id": "342565", "revid": "15795", "url": "https://eu.wikipedia.org/wiki?curid=342565", "title": "Joan apostolua", "text": ""}
{"id": "342566", "revid": "119347", "url": "https://eu.wikipedia.org/wiki?curid=342566", "title": "Marisol Gil", "text": "Mar\u00eda Soledad Gil Antillano, Marisol Gil izenarekin ezaguna (Madril, 1978ko martxoaren 1a) zinemagilea da. Ikus-entzunezko komunikazio ikasketak Salamancako Pontifize Unibertsitatean egin zituen.\n\"Mi primer recuerdo\" (Daniel Mari\u00f1o, 2009) film laburreko muntaian aritu zen, \"Camera Obscura\" (Maru Solores, 2011) filmean zuzendari-laguntzaile lan egin zuen, eta \"IT WILL TAKE A WHILE_CHB installation\" (Georgina Espasa, 2011) eta \"V\u00e9rtigo\" (\"id.\", 2011) filmetan kameralari egin zuen lan.\nHainbat dokumentalen egilekidea da; adibidez:"}
{"id": "342567", "revid": "512", "url": "https://eu.wikipedia.org/wiki?curid=342567", "title": "Partamaspates", "text": "Partamaspates erromatarren Partiako errege bezeroa eta ondoren Osroenekoa, Osroes I.a partiar enperadorearen semea zen.\nBere bizitzaren zati handi bat erromatar erbestean pasa ondoren, Trajano erromatar enperadorearekin joan zen honek Partia konkistatzeko asmoz egin zuen kanpainara. Trajanok, hasieran, Partia Erromatar Inperioaren zati bezala eranstea pentsatzen zuen, baina, azkenean, horren ordez, Partamaspates honen aitaren tronuan erromatar bezero bat bezala jartzea erabaki zuen, hala eginez 116an. Erromatarrak eskualde honetatik erretiratu ondoren, Osroesek erraz garaitu zuen Partamaspates eta partiar tronua aldarrikatu zuen.\nPartian jasandako porrotaren ondoren, Partamaspatesek berriz ere erromatarrengana ihes egin zuen, nortzuk orduan, kontsolazio bezala, Osroeneren gobernu bateratua eman zioten, Asia Txikia eta Siriaren artean zegoen estatu bezero txiki bat. Osroeneko errege izan zen Yalurrekin batera 118tik 122 arte, eta hau hil ondoren, bera bakarrik 123 arte."}
{"id": "342569", "revid": "1545", "url": "https://eu.wikipedia.org/wiki?curid=342569", "title": "Semion Konstantinovitx Timoxenko", "text": ""}
{"id": "342574", "revid": "105290", "url": "https://eu.wikipedia.org/wiki?curid=342574", "title": "Papila", "text": "Papila zenbait ehunetan (larruazalean eta muki ehunetan, batez ere) dauden pikor itxurako ehun masetako bakoitza. Papila mota ugari badira ere hauek dira nagusiak:"}
{"id": "342576", "revid": "336", "url": "https://eu.wikipedia.org/wiki?curid=342576", "title": "Dastamen-papila", "text": "Dastamen-papila mihiko epitelioan, ahosabai bigunean, epiglotisean eta faringean dauden flasko-formako gorputzetako bakoitza da, zaporea hautemateko funtzioa duena. Bere zentzumen-errezeptoreek listuan urtutako janariak kontaktatzean bost elementu ezberdinak bereizten dituzte: garratz, gazi, gozo, mingots eta \"umami\". Bataz beste, gizakion mihiak 2.000\u20138.000 dastamen-papila ditu.\nMotak.\nFormaren arabera, lau papila mota bereizten dira"}
{"id": "342577", "revid": "1545", "url": "https://eu.wikipedia.org/wiki?curid=342577", "title": "Dastamen papila", "text": ""}
{"id": "342581", "revid": "512", "url": "https://eu.wikipedia.org/wiki?curid=342581", "title": "Parmenion", "text": "Parmenion (; -Ekbatana, K.a. 330) lehenik Filipo II.a Mazedoniakoa eta ondoren honen seme Alexandro Handiaren zerbitzura egon zen mazedoniar jeneral bat izan zen.\nBiografia.\nFilotasen aita eta mazedoniar noble bat izan zen. Filipo II.aren erregealdian garaipen handia lortu zuen iliriarren aurka K.a. 356an. K.a. 346an Atenasekin bakea sinatzeko bidalitako mazedoniar ordezkaritzaren kide, ondoren, armada baten buru bidali zuten Eubeara, mazedoniar eragina ziurtatzeko, K.a. 342an.\nK.a. 336an, Amintas eta Atalorekin batera Asia konkistatzeko agindua zuen 10.000 soldaduko armada bat zuzendu zuen. Alexandro Handiaren armadako aginteko bigarrena bihurtu zen Alexandroren aita zen Filipo II.a hil zenean. Armadaren ezkerraldeko hegala zuzendu zuen Graniko, Issos eta Gaugamelako guduetan.\nDrangiana konkistatu ondoren, Alexandrori, Parmenionen semea zen Filotas bera hiltzeko asmoa zuen konspirazio baten kide zela esan zioten. Filotas mazedoniar askeen biltzarrak zigortu eta exekutatu zuen. Garai hartan, Mazedonian, errudunaren gizonezko senide guztiak ere hiltzea zen. Ez zegoen Parmenionek konspirazio horretan parte hartu izanaren frogarik, baina ez zuen defendatzeko aukerarik izan.\nBere soldaduak, jeneral zaharraren heriotzaren berri izatean, ia altxatu egin ziren. Alabaina, Alexandro Handiak gutun bat bidali zuen Parmenionen agintepean zeuden soldaduei irakurria izateko, non euren komandantearen exekuzioaren arrazoiak eta Filotasen traizioa azaltzen zizkien, honek matxinada eragotzi zuelarik, soldaduek, Parmenion bere seme nagusia eta bizirik zuen bakarraren (beste biak hil egin baitziren) exekuzioarekin lasai ez zela geratuko ulertu baitzuten, hala, euren haserrea baretu eta erregearenganako konfiantza indartuz.\nJeneral honen hilketak, Filipo II.a Mazedoniakoaren armakidea, interpretazio ugari eta oso ezberdinak sorrarazi ditu. Izatez, Parmenion Alexandro Handiaren armadaren atzeguardian zegoen hornitzeko ardurarekin. Beraz, bere semea hila izan zela jakindakoan Alexandro ataka batean utziko zuen Parmenionek zuzendutako altxamendu bat gerta izan zitekeen. Hala ere, jeneral honek hain berri garratzaren aurrean izango zuen erreakzioa sekula ez da jakingo."}
{"id": "342582", "revid": "512", "url": "https://eu.wikipedia.org/wiki?curid=342582", "title": "Atalo (jenerala)", "text": "Atalo (; -K.a. 336) Filipo II.a Mazedoniakoaren erregealdian mazedoniar jeneral eta gortesau bat izan zen.\nK.a. 337an, Ataloren iloba zen Kleopatra Euridize Mazedoniakoa Filipo II.arekin ezkondu zen. K.a. 336ko udaberrian, erregeak Atalo, Parmenion eta Amintas Asia Txikian Pertsiar Inperioa inbaditu behar zuen abangoardiako armadaren komandante izendatu zituen. Filipo II.aren erailketa eta honen seme Alexandro Handia tronuratu ondoren (urte horretako urrian bertan) Atalo exekutatua izan zen, traizioa egozten zitzaiolarik."}
{"id": "342587", "revid": "46640", "url": "https://eu.wikipedia.org/wiki?curid=342587", "title": "1969ko Eurovision Abesti Lehiaketa", "text": "1969ko Eurovision Abesti Lehiaketa, Eurovision Abesti Lehiaketaren 14. edizioa izan zena, Madrilgo Errege Antzokian ospatu zen. Aurkezlea Laura Valenzuela izan zen, lehiaketaren amaieran lau herrialderen arteko puntu berdinketa ikustean non sartu ez zekiela. Berdinduta geratu ziren lau ordezkariak Espainiako Salom\u00e9 abeslari katalanak \"Vivo cantando\" abestiarekin, Erresuma Batuko Lulu \"Boom Bang-a-Bang\" abestiarekin, Herbehereetako Lenny Kuhr \"De troubadour\" abestiarekin eta Frantziako Frida Boccara \"Un jour, un enfant\" abestiarekin izan ziren.\nLehen aldiz gertatu zen berdinketa bat lehen postuan, eta ez zegoen inongo araurik berdinketa hausteko, arauek \"botu gehien jasotako telebistak edo telebistek\" irabazten zutela adierazten baitzuten. Horregatik, berdinduta geratu ziren lau herrialdeak garailetzat jo ziren, sariak emateko orduan zailtasunak eragin zituena. Zuzenean, lau abeslariei prestatuta zeuden lau sariak eman zitzaizkien (konposatzailea, letra egile, orkestra zuzendari eta interpreteari zegozkienak), eta lehiaketaren ondoren lau ordezkaritzen gainontzekoei eman zitzaizkien.\nAustriak ez zuen parte hartu Espainiara abesle bat bidaltzeko bere ezezkoa zela eta, Francisco Francoren erregimenaren aurkako protesta bezala. Bestalde, Liechtensteingo printzerriak parte hartzeko interesa izan zuen (\"Un beau matin\" izeneko kantua ere aukeratu zuelarik), baina irrati-telebista publiko propiorik ez zuenez, parte-hartzea ukatu egin zitzaion. Ordezkaritzaren batzuk preso politiko batzuen askapena eskatu zioten espainiar gobernuari kantatzera etortzeko, eta Salom\u00e9k TVEn 2004an esan zuenez, hala egin zen.\nSalvador Dal\u00edk antolakuntzarekin lan egin zuen, lehiaketaren kartel ofiziala eta publizitate material guztia, eta baita eszenatoki erdian jarritako eskultura metalikoa ere diseinatu zituelarik. Ekitaldiaren ekoizpen eta antolaketa erronka bat izan ziren garai hartako TVErentzat, hau izan zelarik koloretan egin zuen lehen telebista ekoizpena.\nLehiaketa.\nHerrialde parte-hartzaileetako abeslariak, herrialdearen arabera, barne aukeraketa bidez edo otsailaren bigarren erdia eta martxoko hasieran ospatu ziren final nazionalen bidez aukeratu ziren.\nAurreko urteetan jada parte hartu zuten bost abeslari aukeratu ziren. Romualdek, Luxenburgoren ordezkaria zena, 1964an jada parte hartu zuen, kasu honetan Monako ordezkatuz. Edizio honetan Mendebaldeko Alemania ordezkatu zuen Siw Malmkvistek 1960an Suedia ordezkatu zuen. Simone de Oliveirak bigarren aldiz ordezkatu zuen Portugal 1965ean beste horrenbeste egin ondoren, eta Louis Neefsek ere bigarren aldiz ordezkatu zuen Belgika, lehen aldiz 1967an parte hartu ondoren. Bi urte horietan jada ordezkatu zuen Norvegia Kirsti Sparboek, hau bere hirugarren parte-hartzea zelarik.\nJean Jacques, Monakoko ordezkaria, lehiaketako abeslaririk gazteenetako bat izan zen, hamabi urte baino ez baitzituen. Irlandak lehen aldiz aukeratu zuen Ipar Irlandako ordezkari bat, Muriel Day.\nHurrengo taulan ikus daitezke partaide guztiak abestu zuten orden berdinean, eta lortutako emaitzak:"}
{"id": "342589", "revid": "201", "url": "https://eu.wikipedia.org/wiki?curid=342589", "title": "Dasta papila", "text": ""}
{"id": "342590", "revid": "12788", "url": "https://eu.wikipedia.org/wiki?curid=342590", "title": "Kliment Voroshilov", "text": ""}
{"id": "342591", "revid": "105290", "url": "https://eu.wikipedia.org/wiki?curid=342591", "title": "William Wylerren filmak", "text": "William Wyler zuzendariaren filmografia: 1925ean lanean hasi eta 1970era bitartean egindako lanak daude jasota."}
{"id": "342592", "revid": "6327", "url": "https://eu.wikipedia.org/wiki?curid=342592", "title": "Denikin", "text": ""}
{"id": "342593", "revid": "336", "url": "https://eu.wikipedia.org/wiki?curid=342593", "title": "Pened\u00e8s", "text": "Pened\u00e8s Kataluniako eskualde historiko bat da. Bartzelonako probintzia eta Tarragonako probintziaren artean banatzen da. 1936ko eskualde banaketa indarrean sartu zenean eskualde historiko hau gaur egungo hiru eskualdetan banaturik gelditu zen: Alt Pened\u00e8s (Bartzelonako probintzia), Baix Pened\u00e8s (Tarragonako probintzia) eta Garraf (azken hau Bartzelonako probintzian kokatua eta \"Itsasaldeko Pened\u00e8s\" ere deitua, katalanez \" Pened\u00e8s Mar\u00edtim\" edo \"Marina del Pened\u00e8s\").\nKatalanezko penedestarrem izena gizonezkoentzat \"penedesenc\" eta emakumezkoentzat \"penedesenca\" da."}
{"id": "342594", "revid": "105290", "url": "https://eu.wikipedia.org/wiki?curid=342594", "title": "Katalunia Berria", "text": "Katalunia Berria (katalanez \"Catalunya Nova\") XII. mendean Erramun Berenguer IV.a Bartzelonakoak konkistatu eta ordurarte Tortosa eta Lleidako taifa erresumen jabetzakoak diren lurraldeei eman zitzaien izena da.\nKatalunia Zaharra eta Katalunia Berriaren arteko muga gutxi gorabehera Llobregat ibaia eta bere ibaiadarretako bat den Cardener ibaietan zegoen, handik Segre ibaiaren arroa jarraitu eta Montsec mendilerroa arte. Hegoaldeko lurralde hauek mugaren iparraldekoekin parekatu ezkero gizarte ezberdintasun nabarmenak zituzten. Katalunia Zaharrean feudalismoa nagusi zen bitartean, Katalunia Berrian gizarte antolaketa ezberdina garatu zen, honetan nobleek herri xehearen gain zituzten eskubideak askoz ere murritzagoak ziren, lurralde haiek berpopulatzeko asmoz koroak kolono berriei emandako sustapenei esker, bai eta kolonoei emandako kontzeju sistema eta foru berezien ondorioz ere."}
{"id": "342595", "revid": "13403", "url": "https://eu.wikipedia.org/wiki?curid=342595", "title": "Catalunya Nova", "text": ""}
{"id": "342596", "revid": "512", "url": "https://eu.wikipedia.org/wiki?curid=342596", "title": "1885 Herero", "text": "1885 Herero asteroide gerrikoan aurkitutako 1885. asteroidearen izena da. 1948ko abuztuak 9an aurkitu zuen Ernest Leonard Johnsonek Johannesburgotik. Bere behin-behineko izendapen zientifikoa 1948 PJ zen. Bere izena Herero herriagatik jasotzen du."}
{"id": "342597", "revid": "105290", "url": "https://eu.wikipedia.org/wiki?curid=342597", "title": "1886 Lowell", "text": "1886 Lowell asteroide gerrikoan aurkitutako 1886. asteroidearen izena da. 1949ko ekainak 21ean aurkitu zuen Henry Lee Giclasek Flagstaffetik. Bere behin-behineko izendapen zientifikoa 1949 MP zen. Bere izena Percival Lowell astronomoagatik jasotzen du."}
{"id": "342598", "revid": "105290", "url": "https://eu.wikipedia.org/wiki?curid=342598", "title": "1887 Virton", "text": "1887 Virton asteroide gerrikoan aurkitutako 1887. asteroidearen izena da. 1950eko urriak 5ean aurkitu zuen Sylvain Arendek Uccletik. Bere behin-behineko izendapen zientifikoa 1950 TD zen. Bere izena Belgika hegoaldean dagoen Virton herriagatik jasotzen du."}
{"id": "342599", "revid": "105290", "url": "https://eu.wikipedia.org/wiki?curid=342599", "title": "1888 Zu Chong-Zhi", "text": "1888 Zu Chong-Zhi asteroide gerrikoan aurkitutako 1888. asteroidearen izena da. 1964ko azaroak 9]an aurkitu zuen Purple Mountain Observatory behatokiak Nankingetik. Bere behin-behineko izendapen zientifikoa 1964 VO1 zen. Bere izena Zu Chongzhi astronomo eta matematikariagatik jasotzen du."}
{"id": "342600", "revid": "512", "url": "https://eu.wikipedia.org/wiki?curid=342600", "title": "Plekszy-Gladz", "text": "Plekszy-Gladz Herg\u00e9k sortutako pertsonaia ospetsua den Tintinen abenturetan agertzen den fikziozko pertsonaia bat da. Fikziozko herrialdea den Borduriako diktadorea da, erregimen bigotistakoa. Bere herriak etengabe aipatzen du \"Plekszy-Gladzen biboteengatik\" edo \"Ama\u00efh Plekszy-Gladz\" bezalako esaerekin. Bere izena daraman plaza bat du herrialdeko hiriburua den Szohoden."}
{"id": "342601", "revid": "119347", "url": "https://eu.wikipedia.org/wiki?curid=342601", "title": "Arango Kontseilu Nagusia", "text": "Arango Kontseilu Nagusia (araneraz \"Conselh Generau d'Aran\") Kataluniako Lleidako probintziaren ipar-mendebaldean dagoen Arango Haraneko gobernu autonomoaren organua da. 1991an ofizialki eratu eta 13 kidek osatzen dute. Arango Haraneko erregimen bereziari buruzko uztailaren 13ko 16/1990 Legearen arabera (DOGC 1.326, abuztuaren 3a), honako hauek osatzen dute: Arango sindikoa (Sindic), batzarrean biltzen diren Kontseilari Nagusiak (Conselhers Generaus), eta Kontu Auditoreen Batzordea (Comission d'Auditors de Compdes).\nArango Harana sei tertzio historikoetan (ter\u00e7ons) oinarritutako sei barrutietan banaturik dago. Kontseilu Nagusia 13 kidez osatua dago, haietako bakoitzak barruti hauek honako modu honetan hautatu ohi diztuztelarik:\nKontseilari nagusien hautaketa zuzena agiri demokratiko bidez iragartzen da, indarrean dagoen hauteskunde legediaren bidez, zerrenda itxien eta D'Hondt legearen arabera.\nKataluniako hizkuntz politika eta hezkuntzan indarrean dauden arauen arabera, Arango Kontseilu Nagusiak aranararen sustapen eta hezkuntza eta bere kulturari buruzko eskumen osoa du. Gainera, Kataluniako Generalitateak Kontseilu Nagusiari gutxienez arlo hauei buruzko eskumen eta zerbitzuak laga behar dizkio:\nGainera, Generalitatearen legediak eskualdeari honako jarduera hauekiko onartzen dizkion ahalmen hauek dagozkio: udalei dagozkien jarduera eta zerbitzuak, udalentzako laguntza eta haiekin burututako elkarlana, lurralde eta mendietako ekintza bereziei buruzko plangintza. Kontseilu Nagusiak Ganeralitateak utzi edota ematen dizkion eskumenak ere gauzatzen ditu, betiere bertako erregimenak ezarritakoaren arabera.\nEskumenen finantzaketa modu honetara egingo da:\nLleidako Aldundiaren eskumenak eskuratzen direnean, Kontseilu Nagusiari pronbitziako izendatu zaizkion diru-iturrien partaidetzak ere badagozkio, bai eta Arango Haraneko udalerrien ekarpenak ere.\n1993an guztiaren Eskualdeetako Garapenerako Europar Funtsaren diru laguntzaren %1,86a eman zitzaion. 1999an hezkuntza (aranerazko testu liburuen eta hezkuntza materialaren argitalepena; irakasleen aranerazko hizkuntza eta kultur heziketa etengabea; aranerazko mintzalagunak; hezkuntza erreformaren ezarpena eta araneraren garapenaren inguruko jarduerak; jangela eta eskola-garraio zerbitzuen kudeaketa; hezkuntza okupazionala) eta bidaiarien barne-garraio arloko zerbitzu eta funtziak transferitu ziren. 2000an ostalaritza eta gizarte zerbitzuen arloan, osasun, abeltzaintza eta arrantza eskumenak transferitu ziren."}
{"id": "342602", "revid": "13403", "url": "https://eu.wikipedia.org/wiki?curid=342602", "title": "Conselh Generau d'Aran", "text": ""}
{"id": "342604", "revid": "17", "url": "https://eu.wikipedia.org/wiki?curid=342604", "title": "Kapitalizazio bakun", "text": ""}
{"id": "342605", "revid": "17", "url": "https://eu.wikipedia.org/wiki?curid=342605", "title": "Anonimo", "text": ""}
{"id": "342606", "revid": "535", "url": "https://eu.wikipedia.org/wiki?curid=342606", "title": "Sabra eta xatilako sarraskia", "text": ""}
{"id": "342607", "revid": "56334", "url": "https://eu.wikipedia.org/wiki?curid=342607", "title": "Sozietate anonimo", "text": "Baltzu anonimoa, sozietate anonimoa, akziokako baltzua edo akzio konpainia (SA) kapitala akzio izeneko partaidetza-tituluetan banaturik duten baltzu kapitalista da. Akzio horien jabeak, \"bazkide\" izenekoak, enpresaren jabeak dira, euren esku dituzten akzioen kopuruaren arabera. Aldi berean, bazkide bakoitzaren erantzukizuna akzio horien baliora mugatzen da, bere nortasuna eta akzio horietaz gainera duen ondarea kontuan hartu gabe eta hortik dator \"anonimo\" izendapena. Baltzu anonimoa enpresa batek har dezaken egitura juridikoetako bat da, kooperatibekin, erantzukizun mugatuko baltzuekin eta beste zenbaitekin batera.\nMotak.\nHainbat sozietate anonimo mota daude (SA), akziodunen beharren eta helburuen arabera ezar daitezkeenak. Kontuan hartu behar da SAen sorrera eta funtzionamendua aldatu egin daitezkeela herrialde bakoitzeko legeriaren arabera; beraz, gomendagarria da kasu bakoitzean indarrean dagoen araudia kontsultatzea. Hona hemen SA mota arruntenetako batzuk:\nArrunta.\nSAren formarik arruntena da eta negozio helburu orokorretarako erabiltzen da. SA arrunteko akziodunek erabaki korporatiboetan botoa emateko eta dituzten akzioen kopuruaren arabera dibidenduak jasotzeko eskubidea dute.\nItxia edo kide bakarrekoa.\nAkziodun guztiak familia bereko kide diren SA bat da, eta akzioen jabetza pertsona kopuru txiki batera mugatzen da. Herrialde batzuetan, pertsona bakarreko SA bat sortzea ere baimentzen da, non pertsona bakar bat baita enpresaren ekintza guztien jabea.\nKapital aldakorrekoa.\nKapital soziala merkatuaren gorabeheren arabera alda daitekeen SA bat da. Akziodunek noiznahi eros edo sal ditzakete akzioak, eta horrek malgutasun handiagoa ematen du kapital sozialaren kudeaketan.\nErantzukizun mugatukoa.\nAkziodunen erantzukizuna enpresari eman dioten kapitalera mugatuta dagoen SA bat da. Enpresak zorrak baditu, akziodunak ez daude behartuta beren ondare pertsonalarekin erantzutera.\nMistoa.\nKapital soziala kapital akzioz eta lan akzioz osatuta dagoen SA bat da. Lan ekintzek boto eskubideak eta erabaki korporatiboetan parte hartzeko eskubidea ematen diete enpresako langileei.\nInbertsiokoa.\nOndasun eta zerbitzuak ekoitzi edo saldu ordez beste enpresa batzuetan edo finantza-aktiboetan inbertitzea helburu duen SA bat da. Inbertsioko SA bateko akziodunek dibidenduak jasotzen dituzte, enpresak egindako inbertsioen errendimenduaren arabera."}
{"id": "342608", "revid": "15795", "url": "https://eu.wikipedia.org/wiki?curid=342608", "title": "Elkarte anonimo", "text": ""}
{"id": "342610", "revid": "15795", "url": "https://eu.wikipedia.org/wiki?curid=342610", "title": "Akziokako baltzu", "text": ""}
{"id": "342611", "revid": "15795", "url": "https://eu.wikipedia.org/wiki?curid=342611", "title": "Akzio konpainia", "text": ""}
{"id": "342612", "revid": "448", "url": "https://eu.wikipedia.org/wiki?curid=342612", "title": "S.A.", "text": ""}
{"id": "342614", "revid": "11782", "url": "https://eu.wikipedia.org/wiki?curid=342614", "title": "La Safor", "text": ""}
{"id": "342615", "revid": "1545", "url": "https://eu.wikipedia.org/wiki?curid=342615", "title": "Safor", "text": "La Safor Valentziar Herrialdeko eskualdea da, Gandia hiriburutzat duena.\nGeografia.\nIparraldean Ribera Baixa du, ekialdean Mediterraneoa, hegoaldean Marina Alta, hego-mendebaldean Comtat, mendebaldean Vall d'Albaida eta Costera eta ipar-mendebaldean Ribera Alta.\nEskualdeak 31 udalerri ditu, 429,60\u00a0km\u00b2ko azalera du eta 2005ean 151.545 biztanle zituen.\nEskualde historikoak.\nXX. mendearen azken hamarkadetan finkatu den eskualdea bi eskualde historiko-naturalen gehiketaren ondorioa da:"}
{"id": "342617", "revid": "56334", "url": "https://eu.wikipedia.org/wiki?curid=342617", "title": "Jos\u00e9 Javier Belloso", "text": "Jose Javier Belloso Ezkurra (1967ko apirilaren 14a, Iru\u00f1ea) nafar futbolari ohi bat da. Aurrelari postuan jokatzen zuen.\nIbilbidea.\nErrealaren harrobitik atera zen, 1991ko udan Real Sociedad B taldetik Errealaren talde nagusira iragan zen. 1991-1992 denboraldian Espainiako futbol ligako lehen mailan Errealarekin lau partidu jokatu zituen."}
{"id": "342619", "revid": "119247", "url": "https://eu.wikipedia.org/wiki?curid=342619", "title": "USS Enterprise (NCC-1701)", "text": "USS Enterprise NCC-1701a Star Trekeko fikziozko ontzi bat da. Planeta Elkartuen Federakuntzako Izarretako Flotaren Constituci\u00f3n klaseko guda gurutzeontzi bat da. San Francisco ontzioletan eraikia (izen bereko hirian ez daudenak, baizik eta Lurraren inguruan orbitan) 2245ean. Bere kapitainik ezagunena James Tiberius Kirk izan zen.\nEnterprisen historia.\n2245ean jaurti zen Robert April eta Christopher Piken agintepean, aginte hau ontzi honen kapitainik ezagunena izan zen James Tiberius Kirkek komandante bezala hartu baino lehen. Federakuntzaren ontzirik ospetsuena bihurtu zen bere bost urteko esplorazio bidaiaren ondoren. Misio horretan lehen kontaktu bat izan zuten romulanoekin.\nHobekuntza eta eguneraketa ugari egin zizkioten, baina aipagarriena 2271n izan zen, beste batzuen artean, motorrak, warp bultzada eta zubia aldatu zizkiotenean (Constituci\u00f3n klaseko gainontzeko ontziei bezala).\nGarai horretan ontzia William Deckerren agindupean zegoen, baina agintea garai horretan almirantea zen James Tiberius Kirki itzuli zioten, V'Ger gertakaria gertatzen ari zenean.\n2285ean ontzia Spocken agindupean zegoen, eta Izarretako Flotako kadeteentzat ontzi-eskola bihurtua izan zen. Agintea berriz hartzen du Kirkek bi asteko entrenamendu bidaia batean zehar, ibilbidea aldatu eta Regula 1 sistemara joateko agindua jasotzen duenean, non Genesis proiektua garatzen ari zen. Honen ondorioz, Kirkek bigarren aldiz topo egin zuen Khan Noonien Singhekin, USS Reliant ontzia hartu zuena. Enfrentamendu horretan, Enterprise ontzia, garaile irten zen arren, oso kaltetua geratu zen, eta bere ofizialik ezagunenetako bat izan zen Spock kapitaina motorrei potentzia nagusia itzultzeko saiakeran hil zen USS Reliant larriki kaltetuaren barnean Genesis torpedoaren eztandak eragindako uhin hedatzailetik ihes egin ahal izateko.\nBasera itzultzean, flotaren aginteak Enterprise ontzia ez konpontzea erabaki zuen, eta, gainera, desegin egin zuen, ontziak ia 40 urte baitzituen. Kirken agindupean konponketa txikiak egin zizkioten berriz erabili ahal izateko asmo soilarekin, eta ontzia almiranteak eta bere ofizialetakoren batzuk basetik lapurtu zuten, Genesis planetara abiatu zirenak, Spocken gorpua zegoen tokia, berau berreskuratzeko asmoz.\nKlingon inperioaren B'Rel klaseko hegazti harrapari batekin ustekabeko borroka baten ondoren, Enterprise erabilgaitz geratu zen, oso egoera kaxkarrean baitzegoen. Harrapatuak izatea eragozteko, Hikaru Sulu komandanteak, McCoy doktoreak, Pavel Chekov komandanteak, Montgomery Scott kapitainak eta Kirk almiranteak osatutako tripulazioak ontzia utzi zuen, azken hiru hauek autosuntsipen sekuentzia aktibatuz. Ontziak, berau abordatu zuten klingon urriekin eztanda egin zuen, eta bere hondakinak Genesis planetaren lurrazalera erori ziren, atmosferan sartzean erraustu zirenak.\nUSS Enterprise suntsitua izan ondoren, Izarretako Flotak klase bereko beste ontzi bat berbataiatzea agindu zuen (USS Yorktown NCC-1717 ustez), eta NCC-1701-A erregistroarekin, egundaino, izen hau eraman duten sei ontziren historia baten hasiera izan zena, egungo Enterprise NCC-1701-Era iritsi arte, Jean-Luc Picarden agintepean.\nEnterprisen ezaugarriak.\nEnterprisek 14 laborategi, jaurtiketa badia bat, behaketa kubierta bat, jangela/taberna bat, ingeniaritza gunea, hitzaldi aretoa, zubi sekundario edo gudu zubi bat eta 430 tripulatzailerentzako tokia zituen. Bere armamentua 6 Phaser bankuz eta 2 fotoi torpedo jaurtigailu edo hodiz osatua zegoen.\nAnezka.\n1976an NASAk espaziontzi honen omenez izena daraman \"Enterprise\" anezka aurkeztu zuen."}
{"id": "342620", "revid": "23317", "url": "https://eu.wikipedia.org/wiki?curid=342620", "title": "Constitution klasea", "text": "Constitution klasea, Star Treken, ontzi mota bat da. 2244 eta 2272 artean Izarretako Flotarentzat eraikitako gurutzeontzi astun bat da.\nSekulako iraultza izan ziren diseinua eta ekipamenduari dagokionez. Ontzi hauek azkarrak ziren, gogor armatuak zeuden (Federazioak bere etsaiekiko izan zuen abantaila taktiko bat izan zena), ikerketa zientifikora zuzendutako ekipamendu ugari zuten, eta, gainera, tripulatzaileek gozatzen zuten erosotasuna ordurarte ezagutu zen guztia baino handiagoa zen, ontzi hauetan zerbitzatzea gozamen hutsa zelarik.\nEuren azken funtzionamendu egunetararte eman zuten emaitza bikainaren ondorioz, Flotako ingeniariek, erabat eraberritzea pentsatu zuten, ziuraski, Constituci\u00f3n klasekoen kalitate eta ospe estandarrak gaindituko ez zituen beste ontzi bat eraiki ordez. Honela, 2265etik aurrera ontzi hauek euren sistema eta egitura guztiei eragin zien erabateko eraberritzea jasan zuten."}
{"id": "342621", "revid": "1982", "url": "https://eu.wikipedia.org/wiki?curid=342621", "title": "Cassiniren obaloa", "text": ""}
{"id": "342622", "revid": "20653", "url": "https://eu.wikipedia.org/wiki?curid=342622", "title": "Berun-hari", "text": ""}
{"id": "342623", "revid": "3591", "url": "https://eu.wikipedia.org/wiki?curid=342623", "title": "Bhirum", "text": "Nigeriako ponia edo, Bhirum, Nigeriako Ipar aldeko bertako zaldi arraza da. Bere tamaina zein beste hainbat ezaugarriengatik ponien sailkapen taldean sartzen da.\nAntza arraza bertan sartutako Kamerungo ponien ondorengoa da. Arrazak beste aldetik nomadek ekarritako berberiar zaldien odola daukate. Berberiar arrazako abere hauek bertako poniekin nahastu zituzten arraza horrela sortuz.\nNigeriako ponia tamainaz handia da, hau dela eta batzuek ponia baino zaldi txikia dela diote. Abere hauek oso ondo moldaturik daude bero handia jasatera.\nEzaugarriak.\nOro har poni erakargarriak dira, sendoak eta hanka indartsuekin.\nZamabere zein zela zalditzat erabiliak."}
{"id": "342627", "revid": "336", "url": "https://eu.wikipedia.org/wiki?curid=342627", "title": "Arnd Schmitt", "text": "Arnd Schmitt (Heidenheim an der Brenz, 1965eko uztailak 13) ezpata modalitateko alemaniar eskrimalari ohi bat da. Urrezko domina bat eta zilarrezko beste bat irabazi ditu Olinpiar Jokoetan."}
{"id": "342629", "revid": "11782", "url": "https://eu.wikipedia.org/wiki?curid=342629", "title": "Alfahuir", "text": ""}
{"id": "342631", "revid": "17", "url": "https://eu.wikipedia.org/wiki?curid=342631", "title": "Constituci\u00f3n klasea", "text": ""}
{"id": "342633", "revid": "11782", "url": "https://eu.wikipedia.org/wiki?curid=342633", "title": "Miser\u00e0", "text": ""}
{"id": "342634", "revid": "336", "url": "https://eu.wikipedia.org/wiki?curid=342634", "title": "Le R\u00e9veil Basque", "text": "Le R\u00e9veil Basque euskal astekari elebiduna izan zen, euskaraz eta frantsesez. Pauen argitaratzen zen, errepublikazaleek bultzatua. 1886ko abuztuaren 1ean plazaratu zen lehen alea eta sortzailea Martial Henri Berdoly politikaria izan zen. Nekazarien botoa erakartzeko asmoz sortu zen eta, bertan behin eta berriz adierazten zenez, errepublika aldarrikatzen zuten, erlijioaren eta euskalduntasunaren etsai izan gabe. Mezu politikoaz gain, nekazaritzari buruzkoak eta berri laburrak ere bazetozen, guztiak behe-nafarreraz eta zubereraz. 1894an kaleratu zen azkeneko aldiz, 1887an Baionan sortutako \"Eskualduna\" astekari \"xuriak\" (eskuindarrak) izan zuen arrakastak itxiarazita."}
{"id": "342636", "revid": "11782", "url": "https://eu.wikipedia.org/wiki?curid=342636", "title": "Almiserat", "text": ""}
{"id": "342638", "revid": "11782", "url": "https://eu.wikipedia.org/wiki?curid=342638", "title": "L'Almoina", "text": ""}
{"id": "342639", "revid": "56334", "url": "https://eu.wikipedia.org/wiki?curid=342639", "title": "Blackrock (Dublin)", "text": "Blackrock (irlanderaz \"An Charraig Dhubh\") Irlandako Errepublikako Dublin hiriburuko eremu bat da, hain zuzen ere Dublingo Hegoaldean kokatua dago, Dun Laoghaire-Rathdowneko konderrian. Konderriko hiri handiena bada ere, hiriburua D\u00fan Laoghaire da. 28.070 biztanle ditu (2006)\nEtimologia.\nAintzina \"Newtown on the Strand by the Black Rock\" (\"haitz beltzeko hondartzako herri berria\") izena izan zuen baina denboraren poderioz Blackrock (\"haitz beltza\") izenarekin laburtu da.\nHistoria.\nErdi Aroan jadanik bertan herrixka bat bazegoen. Arrantzale herri txikia izan zen beti eta Blackrockerako bideak arriskutsua izatearen sona zeukan gainera, bertan gertatzen ziren lapurreta ugariengatik. XVIII mendearen bukaeran ordea garapen handia ezagutu zuen hondartza eta bainuetxeak zirela eta.\nDublin eta D\u00fan Laoghaire arteko trenbidea itsasertzetik zehar eraiki zutenean, trenbidea eta hondartzaren arteko zatia itsasgoratan urpean gelditzen zen padura bihurtu zen, osasunerako kaltegarria izanik. Udalak orduan lurrez bete eta parke bihurtzea erabaki zuen, baina jadanik turismoa alde egina zen.\nOndasun nabarmenak.\nGarai onenetan eraikitako etxe ugarik zutik diraute oraindik."}
{"id": "342640", "revid": "11782", "url": "https://eu.wikipedia.org/wiki?curid=342640", "title": "Alquer\u00eda de la Condesa", "text": ""}
{"id": "342641", "revid": "1830", "url": "https://eu.wikipedia.org/wiki?curid=342641", "title": "Merkataritza-baltzu", "text": "Merkataritza-zuzenbidean, merkataritza-baltzua edo merkataritza-sozietatea bi pertsona edo gehiagok, bazkide izenekoak, bere ondasunak eta lana batera jarriz eta etekin ekonomikoa eskuratzeko helburuarekin, jarduera ekonomiko bati ekiten dioten baltzua edo elkartea da, legediak ezarritako legeak eta baltzuan adosturiko estatutu-arauak errespetatuz. Merkataritza-baltzuak merkataritza-erregistroan eman behar dute izena bere jarduera abiarazi ahal izateko. Horretarako, baltzuak hainbat izaera juridiko ditu aukeran, hala nola kooperatiba, baltzu anonimoa eta erantzukizun mugatuko baltzua.\nMerkataritza-sozietate motak.\nErantzukizun mugatuko sozietatea.\nBeren erantzukizuna beren ekarpenetara mugatuta dago eta beraz, bazkideek ez dute baltzuaren zorrengatik erantzuten. Baltzuaren zorrengatik baltzuaren ondareak soilik erantzungo du. Sozietate kapitalista gisa aurkezten da, non kapitala partaidetza sozialetan banatuta egongo baita, bazkide guztien ekarpenekin integratuko baita, eta horiek ez dute erantzukizun pertsonalik izanen zor sozialengatik.\nSozietate anonimoa.\nKapitala akzio izeneko partaidetza-tituluetan banaturik duten baltzu kapitalista da. Akzio horien jabeak, bazkide izenekoak, enpresaren jabeak dira, euren esku dituzten akzioen kopuruaren arabera. Aldi berean, bazkide bakoitzaren erantzukizuna akzio horien baliora mugatzen da, bere nortasuna eta akzio horietaz gainera duen ondarea kontuan hartu gabe eta hortik dator anonimo izendapena.\nKooperatiba.\nEkonomia, gizarte eta kultura helburuetarako bazkide izeneko pertsonek osatzen duten borondatezko merkataritza-baltzu autonomoa da. Erakundearen jabetza bazkideena da eta bere kudeaketa demokratikoa da, bazkideen artean. Bazkide guztiek eskubide eta eginbehar berdinak dituzte eta irabaziak beraien artean banatzen dira."}
{"id": "342642", "revid": "11782", "url": "https://eu.wikipedia.org/wiki?curid=342642", "title": "B\u00e1rig", "text": ""}
{"id": "342644", "revid": "15795", "url": "https://eu.wikipedia.org/wiki?curid=342644", "title": "Merkataritza sozietate", "text": ""}
{"id": "342645", "revid": "11782", "url": "https://eu.wikipedia.org/wiki?curid=342645", "title": "Bellreguart", "text": ""}
{"id": "342646", "revid": "11782", "url": "https://eu.wikipedia.org/wiki?curid=342646", "title": "Castellonet", "text": ""}
{"id": "342647", "revid": "11782", "url": "https://eu.wikipedia.org/wiki?curid=342647", "title": "Daimuz", "text": ""}
{"id": "342648", "revid": "20653", "url": "https://eu.wikipedia.org/wiki?curid=342648", "title": "Erdibitzaile", "text": ""}
{"id": "342649", "revid": "11782", "url": "https://eu.wikipedia.org/wiki?curid=342649", "title": "Fuente Encarroz", "text": ""}
{"id": "342650", "revid": "11782", "url": "https://eu.wikipedia.org/wiki?curid=342650", "title": "Joan Rois de Corella", "text": ""}
{"id": "342651", "revid": "2241", "url": "https://eu.wikipedia.org/wiki?curid=342651", "title": "Erdibitzaile (argipena)", "text": "Erdibitzailea erdibitzen duena da, eta hainbat erabilera ditu:"}
{"id": "342652", "revid": "11782", "url": "https://eu.wikipedia.org/wiki?curid=342652", "title": "Ausias March", "text": ""}
{"id": "342653", "revid": "11782", "url": "https://eu.wikipedia.org/wiki?curid=342653", "title": "L'Alqueria de Guardamar", "text": ""}
{"id": "342654", "revid": "11782", "url": "https://eu.wikipedia.org/wiki?curid=342654", "title": "L'Alquerieta", "text": ""}
{"id": "342655", "revid": "11782", "url": "https://eu.wikipedia.org/wiki?curid=342655", "title": "Lugar Nuevo de San Jer\u00f3nimo", "text": ""}
{"id": "342656", "revid": "336", "url": "https://eu.wikipedia.org/wiki?curid=342656", "title": "Josu Zabala (argipena)", "text": "Josu Zabala hainbat euskal herritarren izen-deiturak dira:"}
{"id": "342658", "revid": "1545", "url": "https://eu.wikipedia.org/wiki?curid=342658", "title": "Penedes", "text": ""}
{"id": "342660", "revid": "512", "url": "https://eu.wikipedia.org/wiki?curid=342660", "title": "Robbie Williams", "text": "Robert Peter \"Robbie\" Williams (1974ko otsailaren 13a, Stoke-on-Trent, Staffordshire) ingeles pop rock abeslari bat da. Gaztaroan Take That nerabe musika talde ospetsuko kide izan zen, ondoren bakarkako abeslari ibilbideari ekiteko."}
{"id": "342661", "revid": "1545", "url": "https://eu.wikipedia.org/wiki?curid=342661", "title": "Jose Javier Belloso Ezkurra", "text": ""}
{"id": "342663", "revid": "98220", "url": "https://eu.wikipedia.org/wiki?curid=342663", "title": "Tallaght", "text": "Tallaght (irlanderaz: \"Tamhlacht\") Irlandako Errepublikako Hego Dublineko konderrian (antzina Dublingo konderrian zegoen) kokatzen den hiria da, Dublin hiriaren hego-ekialdean hain zuzen ere, hiriburutik 13 kilometrotara. 71.467 biztanle ditu (2011).\nEtimologia.\nIrlanderazko \"Tamhlacht\" hitzak \"malkoen zuloa\" esan nahi du, izan ere bertan hilobiratu zituzten izurrite batek hildako milaka partholoniar. Parthalon greziarra Irlandaren aurreneko inbaditzaileetakoa izan zen eta kondairak dioenez berarekin zetozen 9.000 gizon astebetean hil zituen izurriak. Gaur egun jakin da hilobia aintzinagokoa dela.\nHistoria.\nM\u00e1el Ruain apezpikuak 769. urtean Tallaghteko monasterioa sortu zuen. 811 urtean vikingoek erasotu eta harpilatu egin zuten. XIII mendetik aurrera O'Byrne eta O'Toole familiek sarritan erasotu zuten eta herria babesteko 1349an gaztelua eraiki zen. Hurrengo mendeetan ingelesen gotorleku garrantzitsuenetako izan zen.\n1729rako ordea gaztelua oso egoera txarrean zegoenez behera bota eta Hoadley apezpikuak beretako jauregia eraiki zuen toki berean."}
{"id": "342664", "revid": "448", "url": "https://eu.wikipedia.org/wiki?curid=342664", "title": "Josu Zabala", "text": ""}
{"id": "342666", "revid": "1545", "url": "https://eu.wikipedia.org/wiki?curid=342666", "title": "La r\u00e9veil basque", "text": ""}
{"id": "342667", "revid": "1545", "url": "https://eu.wikipedia.org/wiki?curid=342667", "title": "Martial Henri Berdoly", "text": ""}
{"id": "342668", "revid": "119347", "url": "https://eu.wikipedia.org/wiki?curid=342668", "title": "Gustav Vigeland", "text": "Gustav Vigeland (1869ko apirilaren 11, Halse og Harkmark, Mandal - 1943ko martxoaren 12a, Oslo) norvegiar eskultore bat izan zen. Oslo hirian dauden Vigeland parkeko eskulturen egilea izateagatik ospetsua da, gainera Bakearen Nobel Sariaren dominaren diseinatzailea ere izan zen."}
{"id": "342671", "revid": "56334", "url": "https://eu.wikipedia.org/wiki?curid=342671", "title": "Epiglotis", "text": "Epiglotis laringearen hasieran izaten den kartilagoa da. Mihiaren atzealdeari lotuta dago eta zerbait irenstean glotisa ixten du. Amigdalarekin gertatzen den moduan, batzutan aho-gingilekin nahasten dute. Epiglotisak dastamen-papilak ditu.\nLaringea osatzen duten bederatzi kartilagoen bat da eta hizkuntza batzuetan hotsak egiteko erabiltzen dute, epiglotis-kontsonanteak izenekoak."}
{"id": "342675", "revid": "119347", "url": "https://eu.wikipedia.org/wiki?curid=342675", "title": "Ahosabai", "text": "Ahosabaia gizaki eta beste ugaztunen ahoaren ganga edo sabaia da. Ahozko eta sudurreko barrunbeak bereizten ditu. Kokodriloek antzeko egitura badute, baina beste tetrapodoek barrunbe biak baturik daukate. Ahosabaia bi zatitan banaturik dago: aurrekoa edo ahosabai gogorra (baita hezurrezko ahosabaia ere) eta gibelekoa edo ahosabai biguna (baita ahosabai-errezela ere)."}
{"id": "342678", "revid": "336", "url": "https://eu.wikipedia.org/wiki?curid=342678", "title": "Siw Malmkvist", "text": "Siw \"Siwan\" Gunnel Margareta Malmkvist (Landskrona, Suedia, 1936ko abenduak 31) suediar abeslari ezagun bat da, ospetsua Eskandinavia eta Alemanian. Suediako Melodifestivalen jaialdian askotan parte hartu zuen, horietako azkena 2004an Towa Carson eta Ann-Lousie Hansonekin \"C'est la vie\" abestia abestuz, 10. postuan amaitu zuena. Suedia ordezkatu zuen 1960ko Eurovision Kantu Jaialdian \"Alla andra f\u00e5r varann\" abestiarekin, eta antzinako Mendebaldeko Alemania 1969ko Eurovision Kantu Jaialdian \"Primaballerina\" kantuarekin. Siw Malmkvistek arrakastaren batzuk izan zituen 1964an \"Liebeskummer lohnt sich nicht\"ekin (Maitasuna faltan botatzeak ez du pena merezi).\nSiw Malmkvist suediar entretenimenduaren negozioan bertsatilitate handiko interpretea da, pop/schlagerreko bere karreraz gain, antzezlanetan, musikaletan eta filmeetan parte hartu baitu. Pippi L\u00e5ngstrumpen papera egin zuen Astrid Lindgrenen Pippi L\u00e5ngstrump haurrentzako musikal ospetsuan 1980an, adibidez, Some Like It Hoten (ikus Sugar bertsio musikalean agertu zen, eta Luisaren papera egin zuen Maurie Yestonen Nine europar eta suediar ekoizpeneko musikalean 1983an. 2002an Ama bezala agertu zen Hans Andersonen \"Lilly Ronny\" lanean Maximteatern. Thorsten Flinckekin Nick Cave eta Kylie Minoguen Where the Wild Roses Growren suediar bertsio bat ospetsu egin zuen 2004an.\nBakarrean, 600 abesti baino gehiago grabatu ditu (eta bederatzi hizkuntza ezberdinetan egin ditu grabaketak), suediar abeslaririk produktiboenetako bat delarik."}
{"id": "342679", "revid": "105290", "url": "https://eu.wikipedia.org/wiki?curid=342679", "title": "Ahosabai bigun", "text": "Ahosabai bigun edo ahosabai-errezel aho-barrunbea eta faringea partzialki banantzen dituen mintzezko eta muskuluzko tolesdura da. Ahosabairen zati hau ahoaren gibelean dago, bestea ahosabai gogorra aurrealdean izanik. Aho-gingila bere atzealdeko zatian dago, zintzilikaturik."}
{"id": "342680", "revid": "1545", "url": "https://eu.wikipedia.org/wiki?curid=342680", "title": "Ahosabai-errezel", "text": ""}
{"id": "342681", "revid": "119347", "url": "https://eu.wikipedia.org/wiki?curid=342681", "title": "Maia kodex", "text": "Maia kodexak Espainiaren konkista gertatu baino lehen Mesoamerikako maia zibilizazioak sortutako liburu edo kodexak dira. Oso gutxi gelditzen dira, hamar inguruko ale, gutxiegi kontutan hartzen badugu tradizio luzeko lanak direla: 300-600 urtetan, Aro Klasiko Goiztiarrean, erabiliak izan zirela; horren testigantzak Guatemala, Hondurasen eta Belizen. Konkista garaian apaiz katolikoek, esaterako Diego de Landa publikoki erre egin zituzten horrelako kodexak beste erlijioen ikurrak zirelako. Liburu hauek maia zibilizazioaren oso aztarnak baliotsuak dira. Idazteko logogramak eta glifo silabikoak erabiltzen zituzten.\nEzagutzen diren maia kodexak.\nGaur egun hiru kodex daude adituek onartuta:\nLaugarren baten zatiak ere badira, nahiz eta adituak bat ez etorri:\nKodexak sortzeko prozesua.\n1910an R. Schwede irakasleak kodexak egiteko materiala identifikatu zuen. Oinarria amate papera zen, maia zibilizazioak erabili zuen paper mota. Paper hau egiteko prozesua ez zen Europan erabiltzen zen; horretarako zenbait zuhaitzen azalak erabiltzen ziren (bereziki \"Ficus\" eta \"Morus\") eta haren itxura paperarena baino gehiago ehunena zen. Amate papera kareaz edo antzeko produktu batez tratatu egiten zen, ondoren gainean margotzeko. Margoketa tintaz eta pintzelez egiten zen. Tintek jatorri desberdinak zituzten: beltza kolorekoa ikatz beltzez egiten zen; gorrirako hematitak erabiltzen ziren; baziren beste koloreak: urdinak, berdeak, horiak. Kodexak akordeoi moduan tolestatutako paper luzeetan egin ziren; orrialde bakoitzak 10 x 23 zm. zituen.\nKodexen historia.\nKodexek oso lotura hestua izan dute maia herriaren zibilizazioaren garapenarekin. Nahiz eta oso ale gutxi ezagutu Klasiko Goiztiarraren Aroan (K. ondorengo 300-600 urtetan) zenbait hilobitan kodexen aztarnak aurkitu dira. Gelditu diren aztarnak oso txikiak dira, zatiak kareaz eta margoaz. Horrelakoak, besteak beste, herri hauetako hilobietan aurkitu izan dira: Cop\u00e1n, Uaxact\u00fan,San Agust\u00edn Acasaguastlan. Horrelako kodexen errepresentazioak zeramiketan aurkitu dira, bestetik, Haro Klasiko Berendiatarrean (600-900 urtetan); material horietan irudikatutako liburuak itxita agertzen dira eta jaguar larruaz bilduta. Konkistarekin batera espainiarrek kodexok ezagutu zituzten eta zenbait kasutan, erre baino lehen, deskribatu zituzten. Hori egin zuten Pedro Mart\u00edn de Angler\u00eda, Diego de Landa, Antonio de Ciudad Real eta Pedro S\u00e1nchez de Aguilar erlijiosoak. Kasu guztietan Yucat\u00e1n penintsulan aurkitutako liburuak aipatu zituzten. Erre zituzten azkenak Guatemalako Tayasalen izan ziren,1697an. Tayasal espainiarren eskuetan erori zen azken herria izan zen; konkistadoreek Martin Urtsua eta Aritzmendi (1653-1715) euskaldunaren agindupean borrokatu zuten."}
{"id": "342682", "revid": "105290", "url": "https://eu.wikipedia.org/wiki?curid=342682", "title": "Ahosabai gogor", "text": "Ahosabai gogorra edo hezurrezko ahosabaia goiko masailezurrak eta hezur palatinoak eratzen duten giza ahosabaiaren zatia da. Ahosabairen zati hau ahoaren aurrealdean dago, bestea ahosabai biguna aurrealdean izanik.\nMihia eta ahosabai gogorraren arteko elkarrekintza behar-beharrezkoa da zenbait hotsak egiteko, batez ere , , eta ."}
{"id": "342683", "revid": "1545", "url": "https://eu.wikipedia.org/wiki?curid=342683", "title": "Hezurrezko ahosabai", "text": ""}
{"id": "342684", "revid": "1545", "url": "https://eu.wikipedia.org/wiki?curid=342684", "title": "Zeta Capricorni", "text": "Zeta Capricorni (\u03b6 Cap / 34 Capricorni / HD 204075) Capricornus konstelazioko izar bat da, +3,77 itxurazko magnitudea duena. Bere izen tradizionala, oso erabilia ez den arren, Marakk da, arabierazko \"lomos\"etik (ahuntzarena) datorrena. Txinan Yen zena jasotzen zuen, herrialde horretako antzinako estatu feudaletako bat zena. Gure eguzki-sistematik 398 argi-urteko distantziara dago.\nZeta Capricorni bario izar baten ohiko adibidetzat hartzen da, soilik elementu honetan ez, baizik eta beste elementu astun batzuetan ere aberatsak diren izar mota bat. Zeta Capricorniren kasuan praseodimio elementuaren ugaritasuna nabarmentzen da, s-prozesutik datorrena. Izar mota hauetan elementu hauen ugaritasuna ikustezina izaten ohi den beste izar batek (nano zuri bat ohi) eragindako \"kutsadura\"ren ondorio da.\nIzatez, Zeta Capricorni izar bitar bat da, bere izar nagusia (\u03b6 Capricorni A) G4 espektro motako supererraldoi hori bat delarik, gure eguzkia baino 490 aldiz argitsuagoa eta 29 eguzki diametroko diametroa duena. 5050 kelvineko azaleko tenperatura du, eta, 4 eguzki masa inguruko masarekin, bere adin estimatua 200 milioi urte baino gutxiagoakoa da. Bere espektroak, hain zuzen ere, izar lagun bat duela erakusten du (\u03b6 Capricorni B), ikustezina dena. Uste denez, izar nagusitik 6 unitate astronomikoko distantziara dagoen 6,5 urteko orbita periodo bat duen nano zuri bat da. Zeta Capricorni Ak duen elementu astunen ugaritasunaren erantzulea da. 12 magnitudeko bigarren izar lagun bat, bisualki 22 arku segundura, ez dago fisikoki lotua Zeta Capricornirekin. Bitxia bada ere, izar hau DA motako nano zuri bat da."}
{"id": "342685", "revid": "448", "url": "https://eu.wikipedia.org/wiki?curid=342685", "title": "Beamondar", "text": ""}
{"id": "342686", "revid": "448", "url": "https://eu.wikipedia.org/wiki?curid=342686", "title": "Real Compa\u00f1\u00eda Guipuzcoana de Caracas", "text": ""}
{"id": "342688", "revid": "1982", "url": "https://eu.wikipedia.org/wiki?curid=342688", "title": "Nafarroako Euskara Elkargo", "text": ""}
{"id": "342689", "revid": "1545", "url": "https://eu.wikipedia.org/wiki?curid=342689", "title": "Kanua", "text": "Kanua edo Kanwa rishi (jakintsu iragarle) mitiko bat izan zen, Rig-vedako zenbait ereserkiren egilea, Ghoraren semea deitua eta Anguirasen familiakoa.\nKanua hau baliteke \"shakha\" ([Veden ikasketa]ren adarra) sortzailea ere izan zitekeen, hau da, Vedaren baten errezitazioaren eskolaren batena (testu sakratuak idaztea debekatua baitzegoen).\nLiteratura hinduista.\n\"Mah\u0101bh\u0101rata\"ren arabera, Kanwa jakintsuak Shakuntala bere etxean hartu zuen."}
{"id": "342690", "revid": "1545", "url": "https://eu.wikipedia.org/wiki?curid=342690", "title": "Shakuntala", "text": "Mahabharata antzinako sanskritozko testu epikoaren arabera, Shakuntala Menak\u0101 apsarasaren alaba zen, gau batez Visua Mitra jakintsua limurtu zuena.\nElezaharra.\nNinfak baso batean utzi zuen erditu ondoren, non hegaztiek babestu eta elikatu zuten Ka\u1e47ua jakintsuak aurkitu zuen arte, bere ermitara eraman eta bere alaba bailitzan hazi zuena. Han aurkitu zuen Dushianta erregeak ehizaldi batean zehar. Ezkondu egin ziren eta Bharata izan zuten, 12 sarvabhauma edo cakravartinetako (munduko enperadoreak) lehena izan zena.\nDushianta erregea eta Shakuntalaren arteko istripuzko topaketa, euren ezkontza, banaketa, nola erregeak arbuiatu egin zuen behin-behineko oroimen galtze baten ondorioz (madarikazio bategatik) eta ondoren galdu egin zen baina berreskuratua izan zen eraztun bategatik nola ezagutu zuen kontatzen duen istorioa Kali Dasaren Abhig\u00f1ana \u015aakuntal\u0101 (Shakuntalaren errekonozimendua) drama ospetsuaren gaia da.\nEtimologia.\nShakuntala izena \"sakunta\"tik (hegazti harrapari bat) dator."}
{"id": "342691", "revid": "201", "url": "https://eu.wikipedia.org/wiki?curid=342691", "title": "Maia kodexak", "text": ""}
{"id": "342692", "revid": "119347", "url": "https://eu.wikipedia.org/wiki?curid=342692", "title": "Oboide", "text": "Oboidea arrautza itxurako kurba itxi laua da, lau zirkunferentzia-arkuz osatua: zirkunferentzierdi bat; bi zirkunferentzia-arku berdinak eta simetrikoak; eta beste zirkunferentzia-arku bat, desberdina.\nOboideak bi ardatz ortogonal ditu, \"handia\" eta \"txikia\" izenekoak. Lau kurbadura-zentro ditu; eta, obaloak ez bezala, simetria-ardatz bakarra du.\nErabilerak.\nEstolderietan erabiltzen diren hodiek (haien zeharkako ebakidurak, zehatzago) oboide itxura daukate. Forma berezi horrek, beheko aldera proportzionalki estutzen denez, hondakinak jalkitzea eragozten du, uraren abiadura maximoaren eta emariaren arteko erlazioa optimizatzen baitu (Poiseuille-ren legea).\nEstolderia mota hori viktoriar garaian sortu zuten, Brighton-en (Ingalaterra)."}
{"id": "342693", "revid": "105290", "url": "https://eu.wikipedia.org/wiki?curid=342693", "title": "Chapo aintzira", "text": "Chapo aintzira Txileko Los Lagos eskualdeko Llanquihue probintzian dago, Puerto Varasetik 115 kilometro hego-mendebaldera eta Puerto Monttetik 43 kilometro ipar-mendebaldera, Txile hegoaldean. 55 kilometro karratuko azalera du, 17 kilometroko gehienezko luzera eta 5 kilometroko gehienezko zabalera. 240 metroko altueran dago, eta bertako uren tenperatura neguko 9\u00a0\u00b0Cetatik udako 18\u00a0\u00b0Cetara aldatzen da.\nAndeetan bertan dago, Calbuco mendiaren oinean. Kostalde malkartsuak eta bertako landaretza ugaria ditu, landare hauen artean koigueak, hurritzak eta laritzak nabarmentzen direlarik.\nKirol arrantza (batez eure arrantza euliarekin) praktikatzeko toki ona da, bertako uretan ostadar amuarrain ugari dagoelarik, eta zenbait hondartza eta badia ditu.\nBere hegoaldeko ibarrean hasten da Andetar Laritzaren Parke Nazionala"}
{"id": "342694", "revid": "201", "url": "https://eu.wikipedia.org/wiki?curid=342694", "title": "Portzentaia", "text": ""}
{"id": "342697", "revid": "336", "url": "https://eu.wikipedia.org/wiki?curid=342697", "title": "Survival (Muse)", "text": "Survival (euskaraz \"Biziraupena\") Muse ingeles pop rock musika taldearen abesti bat da. 2012an \"The 2nd Law\" diskoaren barnean kaleratu zuten. Urte honetako ekainaren 27an 2012ko Londresko Udako Olinpiar Jokoetako abesti ofiziala izango zela iragarri zuten."}
{"id": "342700", "revid": "336", "url": "https://eu.wikipedia.org/wiki?curid=342700", "title": "Uprising (abestia)", "text": "Uprising (euskaraz \"Altxamendua\") Muse ingeles pop rock musika taldearen abesti bat da. 2009an \"The Resistance\" diskoaren barnean kaleratu zuten."}
{"id": "342701", "revid": "90204", "url": "https://eu.wikipedia.org/wiki?curid=342701", "title": "Muscle Museum", "text": "Muscle Museum (euskaraz \"Giharren Museoa\") Muse ingeles pop rock musika taldearen abesti bat da. 1999an \"Showbiz\" diskoaren barnean kaleratu zuten."}
{"id": "342703", "revid": "336", "url": "https://eu.wikipedia.org/wiki?curid=342703", "title": "Map of the Problematique", "text": "Map of the Problematique (euskaraz \"Problematikaren Mapa\") Muse ingeles pop rock musika taldearen abesti bat da. 2007an \"Black Holes and Revelations\" diskoaren barnean kaleratu zuten."}
{"id": "342704", "revid": "90204", "url": "https://eu.wikipedia.org/wiki?curid=342704", "title": "Glorious (Muse)", "text": "Glorious (euskaraz \"Loriotsua\") Muse ingeles pop rock musika taldearen abesti bat da. 2007an \"Black Holes and Revelations\" diskoaren barnean kaleratu zuten."}
{"id": "342705", "revid": "536", "url": "https://eu.wikipedia.org/wiki?curid=342705", "title": "Stockholm Syndrome", "text": "Stockholm Syndrome (euskaraz \"Stockholmeko Sindromea\") Muse ingeles pop rock musika taldearen abesti bat da. 2003an \"Absolution\" diskoaren barnean kaleratu zuten."}
{"id": "342706", "revid": "8888", "url": "https://eu.wikipedia.org/wiki?curid=342706", "title": "AP-2", "text": "AP-2 edo Zaragoza - Mediterraneoa Autobidea Espainiako Aragoi autonomia erkidegoko Zaragoza hiria eta Kataluniako Bartzelona eta Tarragona hiriak elkarlotzen dituen autobide bat da. Berez, A-2 autobidearen luzapen bat da, Alfajar\u00edn (Zaragozako probintzia) udalerrian hasi eta El Vendrell (Tarragonako probintzia) udalerrian amaitzen da.\n1974ean eraikitzen hasi eta 1977an amaitu zen. Katalunia, Euskal Herria eta Madrilgo Erkidegoaren arteko komunikabide garrantzitsua delarik."}
{"id": "342710", "revid": "8888", "url": "https://eu.wikipedia.org/wiki?curid=342710", "title": "AP-7", "text": "AP-7 edota Mediterraneoko Autobidea Kataluniako La Jonquera udalerrian hasi eta Espainiako Andaluzia erkidegoan dagoen Cadizko probintziako Guadiaro udalerrian amaitzen den ordainpeko autobide bat da. Denera, 1.109 kilometroko luzera du. Izenak ongi adierazten duen gisa, Espainiako mediterranear kostalde guztia zeharkatzen du."}
{"id": "342712", "revid": "13403", "url": "https://eu.wikipedia.org/wiki?curid=342712", "title": "Ipar-ekialdeko autopista", "text": ""}
{"id": "342713", "revid": "13403", "url": "https://eu.wikipedia.org/wiki?curid=342713", "title": "Mediterraneoko autopista", "text": ""}
{"id": "342714", "revid": "105290", "url": "https://eu.wikipedia.org/wiki?curid=342714", "title": "C-32", "text": "C-32 edota Pau Casals autobidea Kataluniako Tarragonako probintzian dagoen El Vendrell udalerria eta Gironako probintzian dagoen Blanes udalerriak elkarlotzen dituen autobide bat da. Denera 135 kilometro luze ditu. Baix Pened\u00e8s, Garraf, Baix Llobregat, Barcelon\u00e8s eta Maresme eskualdeak zeharkatzen ditu.\nAutobide hau bi fasetan eraiki zen: lehenbizikoa, El Prat de Llobregat - Sitges (1994), eta bigarrena, Sitges - El Vendrell (1998)."}
{"id": "342715", "revid": "13403", "url": "https://eu.wikipedia.org/wiki?curid=342715", "title": "Pau Casals autobidea", "text": ""}
{"id": "342716", "revid": "13403", "url": "https://eu.wikipedia.org/wiki?curid=342716", "title": "Pau Casals autopista", "text": ""}
{"id": "342717", "revid": "105290", "url": "https://eu.wikipedia.org/wiki?curid=342717", "title": "Garrafeko parkea", "text": "Garrafeko parkea (katalanez \"Parc del Garraf\") Kataluniako Bartzelonako probintziaren hegoaldean dagoen parke natural bat da, nagusiki Garraf eskualdeko lursailetan kokatua dago, hortik bere izena (nahiz eta Alt Pened\u00e8s eta Baix Llobregat eskualdeetako udalerrien lursailetan ere kokatzen den).\nAvinyonet del Pened\u00e8s, Begues, Castelldefels, Gav\u00e0, Olesa de Bonesvalls, Olivella, Sant Pere de Ribes, Sitges eta Vilanova i la Geltr\u00fa udalerrien lursailetan hedatzen da."}
{"id": "342719", "revid": "56334", "url": "https://eu.wikipedia.org/wiki?curid=342719", "title": "Nora ez dakizun hori", "text": "Nora ez dakizun hori Irati Jimenezen eleberria da, 2009 urtean argitaratutakoa eta Igartza sariko akzesita eskuratu zuena. Idazlearen bigarren eleberria da, \"Bat, bi, Manchester\" ondoren. Bi istorio lotzen dituen eleberria da: alde batetik Martin argazkilaria, munduan zehar argazki misteriotsuak egin ondoren, itzuli eta gauero irrati-programa bera entzuten duen Elias kazetariaren etxean bizi dena; bestetik, Nora, irrati-esataria, bizi izan duen bizitza gogorraren amaiera gertu duen amonaren etxean bizi dena eta ama berarekin haurdun zegoela istripuz hil zitzaiona. Bi istorioak lotzen joango dira kontakizunean zehar, likantropo baten istorioak tarteko.\nArgumentua.\nMartin argazkilari gaztea, munduan zehar ia hamabost urtetan ibilita, Bilbora itzultzen da, Elias agure lagunminaren etxera. Elias kazetari erretiratua da, bizitza osoan munduan zehar ibilitakoa. Martinek hamaika argazki misteriotsu ekarri ditu, zeinetan beti agertzen den emakume berbera tartean. Ipuin baterako istorioa izanik, argazkilariak aingeru batekin egindako tratua dakar gogora, arimaren trukean ipuin ezinezkoak emango dizkiona.\nBestetik, Nora, irrati-esatari gaztea, bizitza gogorra izan duen eta Nora bakarrik hazi duen ia ehun urteko amonaren etxean bizi da. Amona etxean erorikoa izan eta ospitalean dagoelarik, bere bizitza gogorraren xehetasun zenbait kontazen dira: gerran gurasoak hilda, Frantziara ihes egin, handik polizoi ontzi batean sartu eta Ameriketara heldu zen. Han ume bikiak izan zituen, baina biak galdu zituen, mutilak alde eginda eta neska istripuz. Eliasek gauero entzuten du bere lanpostuan aspaldian gustura ez dabilen Noraren irratsaioa; non entzuleek eskatutako abestiak jartzen diren. Martinek irratsaiora deitu eta hiltzen direnerako abestia jartzea eskatzen dio Norari. Norak gauero irratsaioa entzuteko eskatzen die, eta azkenean abesti egokia aurkituko dutela agindu.\nMartin argazkien erakusketa prestatzen dabilen bitartean, txikitan Eliasek bere ama nola ezagutu zuela ekartzen du gogora, Sukarrietan bizi zirela. Ezezaguna zen herrian, eta amaren eta Martin txikiaren adiskide bilakatu zen. Bitartean egunero deitzen du Noraren irratsaiora, telefonoz harreman berezia sortzen da bien artean, Norak guztiz zabalik onartzen ez duena; hain zuzen, Martinek erakusketara ere gonbidatzen du, baina Norak uko egiten dio. Egun batean, irrati kateko antena matxuratu eta irratsaiorik ez dago. Martinek Norari deitzen dio zuzenean, baina Norak berriz ere ez deitzeko esaten dio gogor. Martinek bere haurtzaroa gogoratzen du orduan, Norari kontatu nahi ziona, ipuin moduan. Nola amerikanoa deitzen zioten Eliasi amarekin ezkontzeko eskatu zion, nola aita txiki-txikia zelarik hil zitzaion, nola amarekin hazi zen, baina hura ere hil zitzaion, nola Santimami\u00f1eko kobazuloa toki berezia zitzaien, ipuinleku. Hortik hartuko du Martin ezizena, Martin Leizezulo.\nErakusketarako gonbidapenerako gutuna bidaltzen dio Martinek Norari. Bitartean, Norak Berlingo egonaldia gogoratzen du, Manu lankidearekin, egun irratiko zuzendaria dena. Harekin izan zuen maitasun-harremana apurtu zuen han. Irratiko egoitzan beti soinean daraman osaba Kokolo Ameriketan zegoela agertzen den argazki zaharrean babesten da. Bere amaren patua ere datorkio gogora, nola istripuz hil zen eta bera hildako amaren sabeletik bizirik atera zuten. Amona Rosak izandako bikien historia, ama Sararena eta osaba Kokoloarena, Nebraskan abiatzen da; han izan zituen bikiak eta elkarrekin hazi ziren, anaitasunezko giroan. Han amonak ostatua jarri zuen, Ezinen Ostatua izenekoa. Aldiro etortzen den zirkuaren irrikitan hazten dira haurrak, amak kontatzen dizkien ipuinen artean, Amerikarako bidaian polizoi zelarik lapurtu zuen Mila gau eta bat gehiago liburukoak. Noraren eta amonaren ipuin hitzak esanahi berezia du, bere bizitza sekretuaren historia ere badelako. Handitzen doaz haurrak, Kokolo askoz ere gehiago, eta halako batean alde egiten du, bizikletaz eta bakarrik. Nora irratiko egoitzaren girora itzuli, eta Manuk errieta egiten dio, Martinekin duen uhin bidezko harremana moztu behar duela exijituz. Oroitzapenetara itzuliz, Sarak jantziko duen eraztun apal baten bitartez anaia Kokolo beti ikusiko duela irudikatzen du. Han daudelarik gizon euskaldun misteriotsu baten bisita jasotzen dute, Navarre abizenekoa. Amona Rosak tiroz zauritzen du hankan eta alde egiteko agindu. Kokolo, Elias dena, eskilarapean ezkutatzen da eta hortik bizitza osoan eramango duen ezizena hartuko du: Elias Eskilarapeko.\nErakusketarako lanetan dabilen bitartean, Noraren irratsaiora deitzen du berriz, baina Norak moztu egiten dio. Erakusketako laguntzaile duen Miriamekin harremanetan hasten da, baina estua izan arren Martinek azkenean uko egingo dion harremanari. Martin atsekabetuta dago eta afonikoaren itxura egiten du, Norak hitza kendu diola sinetsita.\nGaztetan Nebraskatik ihes eginda, hara joaten zen zirkua topatu zuen Eliasek beste hiri batean eta haiekin lan egin. Porrot egin zuen: aurkezle lanetan euskaraz egin zuenez lehenengoan, barre egin zioten; sorginaren laguntzaile ere aritu zen, magoarekin harreman estua izan zuen, eta bere familiaren historia kontatu zion. Zirkua Nebraskara itzuli zenean, Elias zirkua utzi zuen; magoak ere bai, Eliasen istorioekin liluratuta, Sararekin ezkontzearren, baina haurdun utzita, alde egingo du berriz ere. Eliasi, txikia zenean, sorginak patua kontatu zion, eta horregatik Sarak liskar gogorra izango du harekin. Banandutako bi haurren aita Ameriketarako ontzian amona Rosarekin polizoi joandako otso gizon bat dela kontatzen da.\nMartinek aspaldian Bilborako errepidean pertsonaia berezia topatu zuela gogoratzen du, gurpildun aulkian, ingelesez bakarrik zekiena, eta itxura guztien arabera, Martinek ez badaki ere, Ameriketako zirkuko magoa dena. Bere argazkilari lanen hasiera gogoratzen du, nola Venezian hasi zen argazkiak egiten.\nNora Martinen bidera irten eta harekin topo egiten du, hura ustekabean harrapatuz. Martin hitz egiten hasten da berriz ere. Etxera darama eta Elias aurkezten dio, zeinak Bagdadeko istorioak, gerrako kazetari lanetan zebilenean, kontatzen dizkion. Sara autoko irratian ahots ezaguna, Ameriketan kazetari lanetan zebilen bere anaiarena itxura guztien arabera, entzun zuenean, kontrola galdu eta istripua izan zuela kontatzen da. Eliasen etxetik alde egin, ordu txikietan, eta muxuka hasten dira Martin eta Nora. Norak haginkada egiten dio lepoan eta guztiz bero dago, baina azkenean atzera egiten du.\nTradizioan, zazpigarren semea, sei alaben ondorengoa, likantropoa da, otso-gizona, eta hala zen Sara eta Eliasen aita, Ipar Euskal Herriko euskalduna. Txikitatik nabaritu zuen haren familiak bere izaera. Gaztetan, ilargi betean, otso bilakatu eta etxeko neskamea hil zuen. Ameriketara joan zen ihesi, eta bidean Rosa ezagutu eta elkarrekin maitemindu ziren. Ameriketan dirutza egin zuten kasino batean, otso gizonaren belarri luzeari esker diru kutxetako konbinazioa eskuratuta lapurreta eginez. Horrekin erosi zuten Nebraskako ostatua. Likantropoak bere burua lotuta izaten zuen ilargi betean, baina azkenean Rosak askatzea erabaki zuen, maitasunez, harik eta Navarre ehiztariak hil zuen arte, mendekuz, neskamea haren emaztea zelako.\nEliasek Ekialdeko Hurbileko hamaika gerretan ibilita, Euskal Herrira itzuli eta idazle lanetan jarraitzen du. Barruan sentitzen duen estutasuna sendatzen dion atso baten bitartez, John Sebastian Navarre, otso gizonen ehiztaria ezagutzen du, Nebraskan otso gizona, bere aita, hil zuena. Gaur egunera itzulita, Eliasek haginkada ikusten dio lepoan Martini eta horrek Nora banpiro delako susmoak pizten dizkio. Noraren irratsaiora deitu eta ironia egiten du banpiro kontuekin. Nora hitzik gabe uzten du. Eliasek testamentua idazten du, Martinentzat: gutuna eta urtetan munduko bazterretan Sarari idatziriko postal piloa, hunkidurazkoak, oraindik bidali gabeak, bidali behar dio Sarari. Martinek Noraren deia jasotzen du, eta banpiroa dela iradokiz, tantaz tanta bere odola zurrupatuko liokeela aitortzen dio, baina aurreko maitaleari, Manuri alegia, egin ziona egin gabe, arima kendu gabe alegia. Elias hil egiten da, bihotzekoak jota, juxtu erakusketa hasi baino lehen. Argazkien tratuko aingeruarekin elkarrizketa bitxia izango du ondoren: Martinek bere arima gorde ahal izango duela esango dio, azkenik.\nAmona Rosa hilzorian dago. Nora postalak jasotzen hasten da, eta Elias osaba Kokolo dela deskubritzen du, guztiz hunkituta. Amona hil egiten da. Bizitza berri bati ekinez, Manu pikutara bidali eta beste irrati batean hasiko lanean. Martinen argazkien erakusketa zabalduta, Norak deskubritzen du argazkietako pertsonaia ezkutua bera dela, guztiz halabeharrez. Azkenik, Lisboara doaz biak, Eliasen errautsak itsasoan zabaldu eta elkarrekin maitasunezko bizitza hastera."}
{"id": "342720", "revid": "105290", "url": "https://eu.wikipedia.org/wiki?curid=342720", "title": "Erdibitzaile (geometria)", "text": "Geometrian, zuzenki baten erdibitzailea erdigunetik igarotzen den lerro zuzen elkarzuta da. Beste hitz batzuekin definituta: zuzenkiaren muturretatik distantziakide diren puntuen lerro zuzena; beraz, erdibitzailea zuzenkiaren muturretatik distantziakide diren puntuen leku geometrikoa da.\nHirukiaren erdibitzaileak.\nHirukietan, hiru aldeen erdibitzaileek puntu batean ebakitzen dute elkar; zirkunzentroan, hain zuzen ere. Zirkunzentroa hiru erpinetatik distantzia berera dago."}
{"id": "342721", "revid": "512", "url": "https://eu.wikipedia.org/wiki?curid=342721", "title": "Kartesiar obalo", "text": "Geometrian, kartesiar obaloa (Ren\u00e9 Descartes-en omenez deitzen da horrela) kurba lau bat da, bi puntu finkotatik (foku izenekoak) distantzien konbinazio lineal bera duten puntuen leku geometrikoa.\nEkuazioa.\nKurbaren ekuazioa hau da:\nnon a, b eta c konstanteak diren."}
{"id": "342722", "revid": "17", "url": "https://eu.wikipedia.org/wiki?curid=342722", "title": "Zinegetika", "text": ""}
{"id": "342723", "revid": "105290", "url": "https://eu.wikipedia.org/wiki?curid=342723", "title": "Labat", "text": "Labat abizena da."}
{"id": "342725", "revid": "448", "url": "https://eu.wikipedia.org/wiki?curid=342725", "title": "Santa Kurutze Kanpezu", "text": ""}
{"id": "342727", "revid": "448", "url": "https://eu.wikipedia.org/wiki?curid=342727", "title": "Diabete", "text": ""}
{"id": "342728", "revid": "448", "url": "https://eu.wikipedia.org/wiki?curid=342728", "title": "Jon Agirre", "text": ""}
{"id": "342729", "revid": "1545", "url": "https://eu.wikipedia.org/wiki?curid=342729", "title": "Jon Agirre (argipena)", "text": "Jon Agirre hainbat euskal herritarren izen-deiturak dira:"}
{"id": "342730", "revid": "105290", "url": "https://eu.wikipedia.org/wiki?curid=342730", "title": "1889 Pakhmutova", "text": "1889 Pakhmutova asteroide gerrikoan aurkitutako 1889. asteroidearen izena da. 1968ko urtarrilak 24an aurkitu zuen Liudmila Txernikhek Nauchnyjetik. Bere behin-behineko izendapen zientifikoa 1968 BE zen. Bere izena Aleksandra Pakhmutova sobietar konposatzaileagatik jasotzen du."}
{"id": "342731", "revid": "105290", "url": "https://eu.wikipedia.org/wiki?curid=342731", "title": "1890 Konoshenkova", "text": "1890 Konoshenkova asteroide gerrikoan aurkitutako 1890. asteroidearen izena da. 1968ko otsailak 6an aurkitu zuen Liudmila Txernikhek Nauchnyjetik. Bere behin-behineko izendapen zientifikoa 1968 CD zen."}
{"id": "342732", "revid": "512", "url": "https://eu.wikipedia.org/wiki?curid=342732", "title": "1891 Gondola", "text": "1891 Gondola asteroide gerrikoan aurkitutako 1891. asteroidearen izena da. 1969ko irailak 11n aurkitu zuen Paul Wild suitzar astronomoak Zimmerwaldetik. Bere behin-behineko izendapen zientifikoa 1969 RA zen."}
{"id": "342733", "revid": "105290", "url": "https://eu.wikipedia.org/wiki?curid=342733", "title": "1892 Lucienne", "text": "1892 Lucienne asteroide gerrikoan aurkitutako 1892. asteroidearen izena da. 1971ko irailak 16an aurkitu zuen Paul Wildek Zimmerwaldetik. Bere behin-behineko izendapen zientifikoa 1971 SD zen."}
{"id": "342734", "revid": "336", "url": "https://eu.wikipedia.org/wiki?curid=342734", "title": "Aleksandra Pakhmutova", "text": "Aleksandra \"Alya\" Nikolaievna Pakhmutova (errusieraz \u0410\u043b\u0435\u043a\u0441\u0430\u043d\u0434\u0440\u0430 \u041d\u0438\u043a\u043e\u043b\u0430\u0435\u0432\u043d\u0430 \u041f\u0430\u0445\u043c\u0443\u0442\u043e\u0432\u0430, Beketovka, 1929ko azaroaren 9a) errusiar konposatzaile bat da, ospetsua antzinako Sobietar Batasunean 1960ko hamarkadatik.\nIbilbidea.\nPianoarentzako jotzen eta konposatzen oso gazterik hasi zen, Moskuko Kontserbatorioan graduatu zen 1953an eta 1956an graduondoko kurtso bat amaitu zuen Vissarion Shebalin konposatzailearekin. Orkestra sinfonikoarentzako lanak, ballet bat, haurrentzako musika eta zenbait filmerentzako kantuak eta musika egin ditu. Baina, batez ere, bere 400 kantuetako batzuengatik da ezaguna, horien artean 1965eko \"Nezhnost\", 1975eko \"Belovezhskaya Pushcha\" edo Malaya Zemlya, horietako asko 1930eko hamarkadako baladen tradizioa jarraituz."}
{"id": "342735", "revid": "119550", "url": "https://eu.wikipedia.org/wiki?curid=342735", "title": "Erexkigal", "text": "Erexkigal ( DERE\u0160.KI.GAL, euskaraz \"Lur Handiaren Erregina\") azpimunduko jainkosa da sumertar-akadtar mitologian. Irkalla eta Allatu izenez ere da ezaguna. Bere izenak \u00abazpialde handiko erregina\u00bb edo \u00abpalazio handiko dama\u00bb esan nahi du. Bere erresuman hildakoak gorde behar zituen, eta ezi zituen biziak sartzen ustez, inork Azpimunduko sekretuak jakin ez zitzan. \nBere ezkontidea den Nergalekin batera azpimundua gobernatzen du. Anuren alaba eta Ixtarren ahizpa da, eta antzina zeruko jainkosa bat zen. Alabaina, Kur dragoiak harrapatu zuen eta azpimundura eramana izan zen, non bertako erregina izatera pasa zen.\nApimundua, Erexkigalen erresuma.\nHildakoen lurra mendebaldean zegoen, \"eguzkia sartzen zen mendien\" azpian, eta Kurnugia (\"itzulerarik gabeko lurraldea\") edo Irkalla edo Allatu izena ere ematen zitzaion, bere erreginarren izena dela eta. . Kurnugia melankoliaren erresuma erraldoia zen lur azpian, non hilen arimek putzu zikinetatik edan eta hautsa jaten baitzuten.\nNergal eta Erexkigali buruzko elezaharra.\nElezahar ezagunak, zeruko jainkoa zen Nergali azpimundura joateko esan ziotela dio. Han ezagutu zuen Erexkigal eta elkar maitemindu ziren. Elkarrekin 6 egunez egon ziren, horiek amaitu ondoren Nergalek isilpean ihes egin zuelarik zerura itzultzeko. Erexkigalek, galeragatik desesperatua eta haserre, Anu berriz bere erresumako biztanle guztiak bueltan bidaltzeaz mehatxatu zuen, hildakoak bizidunak baino gehiago izan arte, Nergal itzuli eta betierekotasun guztirako bere maitale bihurtu ezean.\nMehatxuarekin haserre, Nergal berriz jaitsi zen azpimundura, berau ixten zuten zazpi ateak hautsiz, eta Erexkigali aurre egin zion. Bertsio baten arabera, Nergalek erregina ileetatik hartu eta bere tronutik altxatu zuen, burua moztu nahian. Horren aurretik, baina, Erexkigalek bere maitasuna adierazi zion, eta hildakoen erresuma bere ezkontide bezala banatzea eskaini zion. Nergalek onartu egin zuen, eta ordutik elkarrekin gobernatu zuten azpimunduan."}
{"id": "342736", "revid": "105290", "url": "https://eu.wikipedia.org/wiki?curid=342736", "title": "Kur", "text": "Kur, sumertar mitologian munstro itxurako dragoi suge bat zen. Kurren esanahi etimologikoa \"mendia\" da. Elezaharrak dioenez, inframunduan bizi zen eta Ereshkigal bahitu zuen, erresuma honetako jainkosa bihurtu zena. Itxuraz, bera Anunnaki bat izango zen, Ereshkigal, Enki eta Enlilen anaia."}
{"id": "342737", "revid": "11782", "url": "https://eu.wikipedia.org/wiki?curid=342737", "title": "Piles de Mar", "text": ""}
{"id": "342738", "revid": "11782", "url": "https://eu.wikipedia.org/wiki?curid=342738", "title": "Simat de Valldigna", "text": ""}
{"id": "342739", "revid": "11782", "url": "https://eu.wikipedia.org/wiki?curid=342739", "title": "Tabernes de Valldigna", "text": ""}
{"id": "342740", "revid": "11782", "url": "https://eu.wikipedia.org/wiki?curid=342740", "title": "La Vall de Tavernes", "text": ""}
{"id": "342741", "revid": "11782", "url": "https://eu.wikipedia.org/wiki?curid=342741", "title": "Vilallonga de la Safor", "text": ""}
{"id": "342742", "revid": "11782", "url": "https://eu.wikipedia.org/wiki?curid=342742", "title": "Jaraco", "text": ""}
{"id": "342743", "revid": "11782", "url": "https://eu.wikipedia.org/wiki?curid=342743", "title": "Jeresa", "text": ""}
{"id": "342744", "revid": "11782", "url": "https://eu.wikipedia.org/wiki?curid=342744", "title": "Los Serranos", "text": ""}
{"id": "342745", "revid": "119347", "url": "https://eu.wikipedia.org/wiki?curid=342745", "title": "Serranos", "text": "Los Serranos edo La Serran\u00eda (espainieraz) Valentziar Herrialdeko eskualdea da. Iparraldean Aragoi du, ekialdean Alto Palancia eta Camp de T\u00faria, hegoaldean Hoya de Bu\u00f1ol, hego-mendebaldean Requena-Utiel eta mendebaldean Gaztela. Katalanez els Serrans edo la Serrania (de Xelva) izenak ematen zaizkio. Espainieraz La Serran\u00eda del Turia neotoponimoaren erabilera ere bultzatzen duenik bada, eskualde homonimoekin bereiztearren.\nEskualdeak 19 udalerri ditu, 1.358,70 km\u00b2ko azalera du eta 2005ean 17.393 biztanle zituen. Hiriburu historikoa Chelva da baina udalerririk populatuena Villar del Arzobispo da. Tokiko hizkuntza aragoieraren eraginpeko espainiera da.\nUdalerriak.\nLoriguilla berria Camp de T\u00farian badago ere, udalerri zaharraren lurrak Serranosen daude.\nEskualde historikoa.\nLos Serranos eskualde historikoa ere bada; Serrania de Xelva izenpean 1934ko Emili Be\u00fct \"Comarques naturals del Regne de Val\u00e8ncia\" lanean agertzen zen. Desberdintasun bakarrak hauek dira:"}
{"id": "342746", "revid": "11782", "url": "https://eu.wikipedia.org/wiki?curid=342746", "title": "La Serran\u00eda (Valentzia)", "text": ""}
{"id": "342747", "revid": "11782", "url": "https://eu.wikipedia.org/wiki?curid=342747", "title": "Serrans", "text": ""}
{"id": "342748", "revid": "11782", "url": "https://eu.wikipedia.org/wiki?curid=342748", "title": "Els Serrans", "text": ""}
{"id": "342749", "revid": "11782", "url": "https://eu.wikipedia.org/wiki?curid=342749", "title": "Serrania de Xelva", "text": ""}
{"id": "342750", "revid": "11782", "url": "https://eu.wikipedia.org/wiki?curid=342750", "title": "La Serrania", "text": ""}
{"id": "342752", "revid": "11782", "url": "https://eu.wikipedia.org/wiki?curid=342752", "title": "Ares dels Oms", "text": ""}
{"id": "342753", "revid": "11782", "url": "https://eu.wikipedia.org/wiki?curid=342753", "title": "Benaixeve", "text": ""}
{"id": "342754", "revid": "11782", "url": "https://eu.wikipedia.org/wiki?curid=342754", "title": "Xelva", "text": ""}
{"id": "342755", "revid": "11782", "url": "https://eu.wikipedia.org/wiki?curid=342755", "title": "Xulella", "text": ""}
{"id": "342756", "revid": "11782", "url": "https://eu.wikipedia.org/wiki?curid=342756", "title": "Xulilla", "text": ""}
{"id": "342757", "revid": "11782", "url": "https://eu.wikipedia.org/wiki?curid=342757", "title": "Xestalgar", "text": ""}
{"id": "342758", "revid": "11782", "url": "https://eu.wikipedia.org/wiki?curid=342758", "title": "La Iessa", "text": ""}
{"id": "342759", "revid": "11782", "url": "https://eu.wikipedia.org/wiki?curid=342759", "title": "La Llosa del Bisbe", "text": ""}
{"id": "342760", "revid": "11782", "url": "https://eu.wikipedia.org/wiki?curid=342760", "title": "Sot de Xera", "text": ""}
{"id": "342761", "revid": "11782", "url": "https://eu.wikipedia.org/wiki?curid=342761", "title": "Titaig\u00fces", "text": ""}
{"id": "342762", "revid": "11782", "url": "https://eu.wikipedia.org/wiki?curid=342762", "title": "Toixa", "text": ""}
{"id": "342763", "revid": "11782", "url": "https://eu.wikipedia.org/wiki?curid=342763", "title": "El Villar", "text": ""}
{"id": "342764", "revid": "11782", "url": "https://eu.wikipedia.org/wiki?curid=342764", "title": "Ares d'Alpont", "text": ""}
{"id": "342765", "revid": "11782", "url": "https://eu.wikipedia.org/wiki?curid=342765", "title": "Aras de Alpuente", "text": ""}
{"id": "342766", "revid": "11782", "url": "https://eu.wikipedia.org/wiki?curid=342766", "title": "La Serran\u00eda del Turia", "text": ""}
{"id": "342767", "revid": "11782", "url": "https://eu.wikipedia.org/wiki?curid=342767", "title": "Serran\u00eda del Turia", "text": ""}
{"id": "342771", "revid": "336", "url": "https://eu.wikipedia.org/wiki?curid=342771", "title": "Klavdia Boiarskikh", "text": "Klavdia Sergeievna Boiarskikh (; Verkhniaia Pyxma, 1939ko azaroaren 11 - Jekaterinburg, 2009ko abenduaren 12a) sobietar iraupen eskiatzailea izan zen, 1964ko Neguko Olinpiar Jokoetan nabarmendu zena.\nBiografia.\n1939ko azaroaren 11n Jekaterinburgetik gertu dagoen Verkhniaia Pyxman jaio zen. Sverdlovsk oblastekoa, hiri garai hartan Sobietar Batasunakoa zen eta gaur egun Errusiar Federaziokoa da.\nKirol karrera.\nAustriako Innsbruck hirian ospatu ziren 1964ko Neguko Olinpiar Jokoetan emakumezkoen iraupen eskiko dominatzailea izan zen, parte hartu zuen hiru probak irabaziz, 5 kilometro, 10 kilometro eta 3x5 kilometro erreleboak. Munduko Eski Nordiko Txapelketan bi urrezko domina irabazi zituen 10 kilometro eta 3x5 kilometro erreleboetako proban, baita zilarrezko domina bat ere 5 kilometroko proban 1966ko Munduko Eski Nordiko Txapelketan."}
{"id": "342773", "revid": "21098", "url": "https://eu.wikipedia.org/wiki?curid=342773", "title": "Klavdiya Boyarskikh", "text": ""}
{"id": "342777", "revid": "90523", "url": "https://eu.wikipedia.org/wiki?curid=342777", "title": "Eztarri", "text": "Ornodunen anatomian, eztarria, sama edo zintzurra lepoaren aurrealdea da, aho barrunbearen eta hestegorriaren sarreraren arteko bitartea. Zati bi ditu: faringea eta laringea. Epiglotisa bere ezaugarri nagusienetariko bat da, esofagoa eta trakea banatzen dituelako."}
{"id": "342778", "revid": "1545", "url": "https://eu.wikipedia.org/wiki?curid=342778", "title": "Zintzur", "text": ""}
{"id": "342779", "revid": "119347", "url": "https://eu.wikipedia.org/wiki?curid=342779", "title": "Aho-gingil", "text": "Aho-gingila edo ubula ahosabai bigunaren atzealdearen erdian zintzilikaturik dagoen protuberantzia konikoa da, guruin albeolarrek eta muskuluek (tartean \"musculus uvulae\" izenekoa) osatua.\nUbula latinezko \"\u016bvula\" hitzetik dator, euskaraz \"mahats txiki\" esan nahi duena. Eztarriaren atzealdearekin batera, hots batzuk ahoskatzeko ezinbestekoa den arren, euskaraz ez ditugu kontsonante ubular hauek."}
{"id": "342780", "revid": "1545", "url": "https://eu.wikipedia.org/wiki?curid=342780", "title": "Ubula", "text": ""}
{"id": "342781", "revid": "105290", "url": "https://eu.wikipedia.org/wiki?curid=342781", "title": "Megera", "text": "Megera (antzinako grezieraz \u039c\u03b5\u03b3\u03b1\u03b9\u03c1\u03b1, \"Jelosiarena\" edo \"jeloskorra\" esan nahi duena) greziar mitologiako pertsonaia bat da. Erinietako bat da, zigor eta mendeku jainkotiarraren infernuko jainkosak. Hiru erinietatik izugarriena dela uste da, bera baita ezkontzaren aurka egindako delitu guztiak zigortzeaz arduratzen dena, batez ere infidelitatea.\nOhikoa da Megera Megararekin nahastea, baina bi pertsonaia ezberdin dira. Megara hilkorra da."}
{"id": "342782", "revid": "201", "url": "https://eu.wikipedia.org/wiki?curid=342782", "title": "Amate papera", "text": ""}
{"id": "342783", "revid": "201", "url": "https://eu.wikipedia.org/wiki?curid=342783", "title": "Amate", "text": ""}
{"id": "342784", "revid": "201", "url": "https://eu.wikipedia.org/wiki?curid=342784", "title": "Amatl", "text": ""}
{"id": "342785", "revid": "105290", "url": "https://eu.wikipedia.org/wiki?curid=342785", "title": "Megara (mitologia)", "text": "Greziar mitologian, Megara (antzinako grezieraz: \u039c\u03b5\u03b3\u03ac\u03c1\u03b1) Heraklesen lehen emaztea izan zen.\nHistoria.\nElezaharraren arabera, Megara Tebasko Kreonte erregearen alaba zen. Orkomenoko Ergino erregeak urtean tebastarrek, bake ofrenda bezala eman beharreko 100 behiko zerga ezarri zuen, Tebasko biztanle ugari hil ondoren. Tebas eta Orkomenoren arteko gudu batean zehar, Heraklesek bere eskuekin garaitu zuen Ergino, eta, sari bezala, Megara jaso zuen, honekin hiru seme izan zituelarik: Terimako, Kreontiades eta Deikoonte. Heraklesek bere semeekin batera hil zuen Herak behin-behineko eroaldi bat eragin ondoren, honen ondorioz, bere errua garbitu eta hamabi proba ospetsuak egin behar izan zituelarik. Istorioaren beste bertsio bat ere badagoen arren, non Megara Heraklesen iloba zen Yolaori eman zitzaion, heroia Teften lakura joan zenean hegazti krudelek deitua. Ez da Megerarekin nahastu behar, greziar mitologiako hiru Erinietako bat dena, zigor eta mendekuaren infernuko jainkosak. Hegaztiek Teften lakutik Euristeo bere emazte ederraren altzoan eserita zegoen tokira, guztietan lehena, Joron, joateko esan zioten. Teftenetik kanpora zegoen basotxo batean zeuden, non berak ezik beste inork ezigo zituen ikusi, hegazti krudelek emandako bere boterearekin, nortzuk, pribilegio hori honek Euristeo, Joron eta Herakles hil zitzan eman zioten."}
{"id": "342787", "revid": "336", "url": "https://eu.wikipedia.org/wiki?curid=342787", "title": "Ergino", "text": "Ergino Buzige erregina eta Orkomenoko Klimeno erregearen semea zen. Tebas hiriaren aurka joan zen miniasen buru Menezeoren auriga zen Perieresek bere aita Poseidon jainkoaren omenezko jai batean hil ondoren.\nIstorioa.\nTebastarrak garaitu ondoren, hauekin su-eten bat adostu zuen, honen bidez, tebastarrak urtean 100 behi hogei urtez ordaintzera konprometitzen zirelarik. Baina urte batzuk beranduago Heraklesek Erginok bidalitako gizonekin topo egin zuen, zergaren ordainketa jasotzera zihoazenak, eta sudurra eta belarriak moztu zizkien, lepoan zintzilikatuz, eta Erginori zerga bezala eramateko agindu zien. Honek, haserre, Tebasen aurkako espedizio militar bat antolatu zuen, eta Tebasko erregea zen Kreonte Erginori kalteak ordaintzera zihoanean, Herakles tebastarren buru jarri zen eta miniasak garaitu zituen, Ergino bere eskuekin akabatuz. Beste tradizio baten arabera, Ergino ez zen borrokan hil, baizik eta Heraklesekin minias herriek kobratzen zutenaren zerga bikoitza ordaintzera konprometitzen zen konbenio bat adostu zuela.\nArgonauten espedizioan parte hartu zuen, eta Argo ontziaren pilotua izan zen Tifis hil ondoren. Lemnosko jokoetan lasterketa irabazi zuen uharteko emakumeek, oraindik gaztea izan arren ile zuria izateagatik iseka egiten zioten arren. Batzuetan, Ergino hau Poseidon jainkoaren seme eta Mileton jaioa bezala aipatzen da.\nFamilia.\nBere semeak Agamedes eta Trofonio izan ziren, biak arkitektoak, adostasun argirik ez dagoen arren, Agamedesen aita bezala Apolo, Zeus eta Poseidon jainkoak aipatzen baitira. Era berean, bere ama edo emaztea Epikaste izango litzateke, honekin Trofonio (bere anaia izango ez litzatekeena) eta Zertzion izano zituelarik."}
{"id": "342788", "revid": "336", "url": "https://eu.wikipedia.org/wiki?curid=342788", "title": "Jason Lee", "text": "Jason Michael Lee (Orange konderria, Kalifornia, 1970eko apirilaren 25a) estatubatuar aktore bat da. Mundu mailan nagusiki \"My Name Is Earl\" telesailako protagonista antzezteagatik ospetsua da. Bitxikeri gisa, gaztaroan skateboarding profesionala izan zen."}
{"id": "342791", "revid": "119347", "url": "https://eu.wikipedia.org/wiki?curid=342791", "title": "Ethan Suplee", "text": "Ethan Suplee (1976ko maiatzaren 25a, Manhattan, New York) estatubatuar aktore bat da. Honako filma hauetan antzeztu izan du: \"American History X\" (1998), \"Remember the Titans\" (2000), \"The Butterfly Effect\" (2004) eta \"Unstoppable\" (2010). Telebistan ere hainbat telesailetan agertu izan da: \"Boy Meets World\" (1993-2000) eta \"My Name Is Earl\" (2004-2009)."}
{"id": "342792", "revid": "58701", "url": "https://eu.wikipedia.org/wiki?curid=342792", "title": "Mateship", "text": "Mateship (euskaraz \"adiskidetasuna\" edo \"kidetasuna\") Australiako kultura eta ingelesaren ezaugarrietako bat da. Australiako kulturan oso errotua edo sustraitua den ohitura da. Australiako ingelesan maiz erabili ohi den \"mate\" (\"lagun\" edo \"adiskide\") hitzetik dator, esaldietan euskarazko \"motel\" edo \"txo\" hitzen parekidea bilakatzen delarik.\nMateship delakoaren jatorria britainiar gizarteko parekotasun edo berdintasunean datza, XIX. mendean Australian berrindartu zelarik. Beste batzuk ordea, jatorria Australiara eramandako presoen artean kokatzen dute. Bere hiru ezaugarri nagusiak: parekotasuna, fideltasuna eta adikidetasuna dira. Australiako Historiako hainbat garaietan australiarrek heuren arteko \"mateship\" edo adiskidetasuna legea beraren gainetik ere jarri izan dute.\nBi \"mateship\" mota daude: bata, lanean, kirolean nahiz ezbeharretan ezartzen den adiskidetasun harremana da, aldiz bigarrena, ezagutu berria den pertsona batekin ezartzen den adeitasun harremana da."}
{"id": "342793", "revid": "90204", "url": "https://eu.wikipedia.org/wiki?curid=342793", "title": "Hyper Music/Feeling Good", "text": "Hyper Music/Feeling Good (euskaraz \"Hiper Musika/Ongi Sentituz\") Muse ingeles pop rock musika taldearen abesti bat da. 2001an \"Origin of Symmetry\" diskoaren barnean kaleratu zuten."}
{"id": "342794", "revid": "90204", "url": "https://eu.wikipedia.org/wiki?curid=342794", "title": "Easily (Muse)", "text": "Easily (euskaraz \"Patxadaz\") Muse ingeles pop rock musika taldearen abesti bat da. 2006an \"Black Holes and Revelations\" diskoaren barnean kaleratu zuten."}
{"id": "342795", "revid": "90204", "url": "https://eu.wikipedia.org/wiki?curid=342795", "title": "Starlight (Muse)", "text": "Starlight (euskaraz \"Izarren Argia\") Muse ingeles pop rock musika taldearen abesti bat da. 2006an \"Black Holes and Revelations\" diskoaren barnean kaleratu zuten."}
{"id": "342796", "revid": "512", "url": "https://eu.wikipedia.org/wiki?curid=342796", "title": "Joe Maggard", "text": "Joseph \"Joe\" Maggard (Lynch, Kentucky, 1955eko abenduaren 8a - ), Estatu Batuetako aktorea da."}
{"id": "342797", "revid": "56334", "url": "https://eu.wikipedia.org/wiki?curid=342797", "title": "Willard Scott", "text": "Willard Herman Scott, Jr. (Alexandria, 1934ko martxoaren 7a - Delaplane, Virginia, 2021eko irailaren 4a), Estatu Batuetako aktore, umorista eta pailazoa izan zen, \"The Today Show\" telesaioan antzezteagatik ezaguna zena.\nLiburuak.\nScottek honako liburuak idatzi ditu:\nBill Criderrekin batera hauek idatzi ditu:"}
{"id": "342798", "revid": "512", "url": "https://eu.wikipedia.org/wiki?curid=342798", "title": "All Along the Watchtower", "text": "All Along the Watchtower (euskaraz \"Erloju-dorrea guztian zehar\") Bob Dylan estatubatuar kantautorearen abesti bat da. 1967an \"John Wesley Harding\" diskoaren barnean kaleratu zuen.\nHalere abesti honen bertsiorik ezagunena Jimmy Hendrix estatubatuar gitarrajoleak eta The Jimi Hendrix Experience ingeles musika taldeak jo zutena izan zen, 1968an \"Electric Ladyland\" diskoaren barnean kaleratu zutelarik."}
{"id": "342800", "revid": "1310", "url": "https://eu.wikipedia.org/wiki?curid=342800", "title": "Nuna", "text": ""}
{"id": "342801", "revid": "512", "url": "https://eu.wikipedia.org/wiki?curid=342801", "title": "Ikaskuntza", "text": "Ikaskuntza, ikasketa ere deitua, izaki baten kognizio-sistema (ezagutzei, trebeziei eta horien baliagarritasunari dagokienean) praktika baten bitartez eta modu iraunkorrean errealitatearen ingurune batera egokitzen duen gogamenaren jarduera da. Portaeraren jatorrizko eragiletzat jotzen da. Ikaskuntzaren kontzeptu murritz bat aski zabaldua ere badago, ikaskuntza ezagutza baten bereganatze edo oroimenean finkatze hutsarekin parekatzen duena."}
{"id": "342802", "revid": "96586", "url": "https://eu.wikipedia.org/wiki?curid=342802", "title": "Kronstadt (Errusia)", "text": "Kronstadt (; ) Finlandiako golkoan, Baltikoaren ertzean, dagoen Errusiako hiria da. Kotlin uhartean dago, San Petersburgotik 30 km mendebaldera. Portu garrantzitsua dauka. Administratiboki, San Petersburgoren mende dago. 2010ean 43.005 biztanle zituen.\nHiria kokagune estrategikoan dagoenez, bertan daude Errusiako Federazioko Armadaren Komandantzia Nagusiaren egoitza eta Baltikoko itsas armadarena ere bai, San Petersburgo zaintze aldera.\nToponimia.\nToponimoa alemanetik dator, eta \u00abKoroaren Hiria\u00bb esan nahi du (\"Krone\" = \u00abKoroa\u00bb eta \"Stadt\" = \u00abHiria\u00bb).\nHistoria.\n1703an, Petri I.a Handiak gotorleku bat eraikiarazi zuen bertan, San Petersburgoko sarrera babestearren eta gerrako eta merkataritzako ontzientzat garrantzi handiko portua izan zen San Petersburgoko portua atondu eta berritu zen arte. Bertan sortu zen 1905-1906ko iraultza saioa.\nErrusiako Iraultzan asaldura handiko gunea izan zen. 1917an, altxatu eta Kerenskiren gobernuaren kontra jo zuten Kronstadteko marinelek. Huraxe izan zen Sobiet Iraultzaren hasiera. 1921. urtean sobietarren aurkako matxinada bat zuzendu zuen Volinek Kronstadten, baina boltxebikeen erasoa bortitza izan zen, eta goarnizioa hartu egin zuten, indarkeria handiz izan bazen ere. Bereziki nabarmendu zen Kronstadt Bigarren Mundu Gerran, Leningradeko hiriaren defentsan.\nArkitektura.\nHiriko eraikin ikusgarriena katedrala da, 1908-1913. urteetan eraikia. Antzinako San Andres katedrala, 1817koa, 1932an suntsitu zuten komunisten agintepean.\nHiri senidetuak.\nKronstadt ondorengo hiriekin senidetuta dago:"}
{"id": "342803", "revid": "17", "url": "https://eu.wikipedia.org/wiki?curid=342803", "title": "Ikasketa", "text": ""}
{"id": "342804", "revid": "336", "url": "https://eu.wikipedia.org/wiki?curid=342804", "title": "Superelipse", "text": "Superelipsea (edo Lam\u00e9-ren kurba) irudi geometriko bat da, koordenatu kartesiarretan honako ekuazio hau daukana:\nnon \"n\" &gt; 0 den, eta \"a\" eta \"b\" irudiaren ardatzen luzerak diren. Zenbatekoa den \"n\", kasu hauek daude:\nEkuazioa.\nSuperelipsearen ekuazio parametrikoak hauek dira:\nHistoria.\nSuperelipsea aurkitzearen ospea Piet Hein daniar poeta eta zientzialariak hartu bazuen ere, berak ez zuen aurkitu superelipsea. Ostera, Gabriel Lam\u00e9 frantziar matematikariak aurkitu zuen, elipsearen ekuazioa orokortzean.\nPiet Heinek ezagutarazi egin zuen superelipsea, arkitekturan, hiri-diseinuan eta altzarigintzan; baita superarrautza aurkitu ere, superelipse honetatik abiatuta:\neta \"OX\" ardatzaren gainean birarazita."}
{"id": "342805", "revid": "20653", "url": "https://eu.wikipedia.org/wiki?curid=342805", "title": "Hiperelipse", "text": ""}
{"id": "342806", "revid": "20653", "url": "https://eu.wikipedia.org/wiki?curid=342806", "title": "Hipoelipse", "text": ""}
{"id": "342807", "revid": "105290", "url": "https://eu.wikipedia.org/wiki?curid=342807", "title": "Superelipsoide", "text": "Geometrian, superelipsoidea solido bat da, superelipse formako ebakidura horizontala eta bertikala dituena.\nPiet Heinen superarrautza superelipsoidearen kasu berezi bat da."}
{"id": "342808", "revid": "336", "url": "https://eu.wikipedia.org/wiki?curid=342808", "title": "Juan Carlos Unzue", "text": "Juan Carlos Unzue Labiano (1967ko apirilaren 22a, Iru\u00f1ea) nafar futbol atezain ohia eta entrenatzaile ohia da.\nEntrenatzaile gisa Club Deportivo Numancian eta Girona F\u00fatbol Club taldetan aritu zen Espainiako futbol ligako bigarren mailan, eta Real Club Celta de Vigon lehen mailan. Bere anaia Eusebio Unzue da, Movistar Team txirrindularitza taldeko kudeatzailea. 2020ko ekainaren 18an entrenatzaile gisa jarduera eteten zuela iragarri zuen, alboko esklerosi amiotrofikoa pairatzen zuela jakinda."}
{"id": "342813", "revid": "512", "url": "https://eu.wikipedia.org/wiki?curid=342813", "title": "1893 Jakoba", "text": "1983 Jakoba asteroide gerrikoan aurkitutako 1893. asteroidearen izena da. 1971ko urriak 20an aurkitu zuen Paul Wildek Zimmerwaldetik. Bere behin-behineko izendapen zientifikoa 1971 UD zen."}
{"id": "342814", "revid": "512", "url": "https://eu.wikipedia.org/wiki?curid=342814", "title": "1894 Haffner", "text": "1894 Haffner asteroide gerrikoan aurkitutako 1894. asteroidearen izena da. 1971ko urriak 26an aurkitu zuen Lubos Kohoutekek Bergedorfetik. Bere behin-behineko izendapen zientifikoa 1971 UH zen. Bere izena Hans Haffner austriar astronomoagatik jasotzen du."}
{"id": "342815", "revid": "336", "url": "https://eu.wikipedia.org/wiki?curid=342815", "title": "1895 Larink", "text": "1895 Larink asteroide gerrikoan aurkitutako 1895. asteroidearen izena da. 1971ko urriak 26an aurkitu zuen Lubos Kohoutekek Bergedorfetik. Bere behin-behineko izendapen zientifikoa 1971 UZ zen. Bere izena Johannes Larink alemaniar astronomoagatik jasotzen du."}
{"id": "342816", "revid": "512", "url": "https://eu.wikipedia.org/wiki?curid=342816", "title": "1896 Beer", "text": "1896 Beer asteroide gerrikoan aurkitutako 1896. asteroidearen izena da. 1971ko urriak 26an aurkitu zuen Lubos Kohoutekek Bergedorfetik. Bere behin-behineko izendapen zientifikoa 1971 UC1 zen. Bere izena Arthur Beer britainiar-alemaniar astronomoagatik jasotzen du."}
{"id": "342817", "revid": "105290", "url": "https://eu.wikipedia.org/wiki?curid=342817", "title": "Blanchardstown", "text": "Blanchardstown (irlanderaz \"Baile Bhlains\u00e9ir\") Irlandako Errepublikako Dublin hiriburuko eremu bat da, hain zuzen ere Fingaleko konderrian kokatua dago. Konderriko hiri handiena bada ere, hiriburua Swords da. 68.156 biztanle ditu (2006)\nHistoria.\nIzena Blanchard etxeak eman zion, zeina bertako agintari izan zen 1250 edo 1260tik aurrera. Nekazal eremuko herrixka izan da beti harik eta 1960an etxeak eraikitzen hasi eta alboko Castleknockekin batera azkar handitu zen arte. Gaur egun Dublinek daukan suburbio handiena da.\nGaur egun dublindarrentzat famatu eginda Irlandako bigarren merkatalgune handiena bertan baitago."}
{"id": "342820", "revid": "56334", "url": "https://eu.wikipedia.org/wiki?curid=342820", "title": "Clondalkin", "text": "Clondalkin (irlanderaz \"Cluain Dolc\u00e1in\") Irlandako Errepublikako Dublin hiriburuko eremu bat da, hiriburutik 10 kilometro mendebaldera dagoena Hego Dublineko konderrian kokatua. 45.165 biztanle ditu (2011).\nEtimologia.\nIrlanderazko \"Cluain Dolc\u00e1in\" izenak \"Dolcanen zelaia\" esan nahi du.\nHistoria.\nNeolito garaitik populatua egon den eremuan dago Clondalkin.\nMonasterio bat eraiki zuen San Kronanek Camac ibaiaren ertzean duela 1.400 urte. Gaur egun oraindik zutik dirauen dorre irlandar famatua ere k.o. 700 urte ingurukoa da eta monasterioaren parte zen hasieran. VIII mendean Saint Fugillus izendatu zuten Clondalkingo apezpiku eta orduko eskuizkribuak oraindik kontserbatzen dira, Alemaniako Karlsruheko museoan badaude ere.\n832an Danimarkatik etorritako vikingoek monasterioa harpilatu eta su eman zioten. Ondoren Amla\u00edb Conung buruzagiak gotorlekua eraiki zuen baina Cenn\u00e9tig mac Ga\u00edth\u00e9neren vikingoek hau ere suntsitu zuten. Edonola ere daniarrek inguruan nagusi jarraitu zuten 1014ko Clontarfeko guduan Brian Boru irlandarrak garaitu eta bidali zituen arte. 1171ean Normandiarrak nagusitu zitzaizkion ordea.\nXIX mendean industrializazioa iritsi zen eta papergintza lantegi bat eraiki zen. Lehen Mundu Gerran ordea lantegia armagintzarako erabili zen. Gaur egun Dublingo hiri satelite bihurtu da."}
{"id": "342823", "revid": "105290", "url": "https://eu.wikipedia.org/wiki?curid=342823", "title": "Naiade", "text": "Greziar mitologian naiadeak (, \"Nai\u00e1des\", , \"Na\u00eddes\" edo , \"N\u00e1itides\", tik, isuri esan nahi duena) ur gezatako ninfak ziren (iturriak, putzuak, iturburuak eta errekaztoak), bizi ziren ur ibilguaren jainkosaren papera eginez, ozeanidak ibaien jainkotiar pertsonifikazioak eta uharka, urmael eta aintziretako ur geldietan, mizenastar aurreko Argolidako Lernaren kasuan bezala, bizi ziren antzinako izpirituak ziren bezala.\nNaiadeak ur gezarekin, ozeanideak ur gaziarekin eta nereidak Mediterraneoarekin zehazki, nolabaiteko uztarketa zegoen, greziarrek munduko uretan sistema bakarra bailitzan pentsatzen baitzuten, itsasotik, lurraren barreneko gune leizetsu sakonetara isurtzen zena, nondik jada geza isurketa eta iturburuetan igotzen zen. Aretusa, iturburu baten ninfa zena Peloponesoko lurrazpiko korronteetan zehar joan zitekeen lurrazalera Sizilia uhartean irteteko.\nEuren ninfa izaeran, naiadeak emakumezko pertsonaiak dira, oso luzaro bizi daitezkeenak, baina hilkorrak. Naiade baten esentzia bere ur masarekin lotua zegoen, hau lehortzen bazen, naiadea hil egiten zelarik. Baina, Walter Bukertek dioenez \"Iliadan (xx. 4-9) Zeusek jainkoak Olinpo mendiko biltzarrera deitzen dituenean, ez dira soilik olinpiar jainko ezagunak biltzar horretara doazenak, baizik eta baita ninfa eta ibai guztiak ere, soilik Ozeano geratuz bere postuan\" (Burkert, 1985) greziar entzuleek ezinezkotasun hau olerkariaren hiperbole bat bezala onartuz, Zeusek antzinako mundu naturalaren gainean zuen botere unibertsala aldarrikatzen zuena: \"jainko hauen gurtza\", berresten du Burkertek, \"modu banaezinean toki zehatz batekin identifikatuta egoteagatik baino ez dago mugatua\".\nEuren genealogia aldatu egiten da mitografoaren eta kontsultatutako elezaharraren arabera: Homerok \"Zeusen alaba\" deitzen ditu, baina beste toki batzuetan Ozeanoren alabak zirela aipatzen da. Ohikoagoa da bizi diren ibai-jainkoaren alabatzat hartzea. Euren genealogia, edozein kasutan, oso bariatua da. Iturri zehatz batekin lotutako ur ninfa Europa guztian izan zen ezaguna, Greziarekin zuzeneko harremanik ez zuten tokietan, beranduago santuei eskainiak izan ziren Europa ipar-mendebaldeko putzu zeltetan eta Erdi Aroko Melusinan biziraunez.\nIturri eta iturburu ezagun guztiek dute euren naiadea edo naiade taldea, ohi ahizpatzat hartzen direnak, baita euren elezaharra ere. Sarri tokiko gurtza objektu ziren, ugalkortasun eta giza bizitzarentzat funtsezko bezala gurtuak. Adin nagusitasunera iristen ziren gazteak, euren haurtzaroko ile zati bat tokiko iturburuko naiadeari eskaintzen zioten. Sarri, naiadeei bertute sendagileak ematen zitzaizkien: gaixoek naiadeak lotuta zeuden ura edaten zuten edo, askoz arraragoa zen arren, ur horietan bainatzen ziren. Hau zen Lernaren kasua, non erritualki animaliak ere itotzen ziren. Orakuluak iturri zaharren ondoan egon zitezkeen.\nNaiadeak arriskutsuak ere izan zitezkeen. Batzuetan, euren uretan bainatzea sakrilegiotzat jotzen zen, eta naiadeek sakrilegioa egin zuenaz mendekatzen ziren. Ikustea ere zigortzeko modukoa izan zitekeen, ohi, zigor bezala, zoritxarreko lekukoaren eromena zekarrena. Hilas, Argo ontziko tripulatzaile bat, bere edertasunaz txundituta zeuden naiade batzuek bahitu zuten. Naiadeak euren jelosiagatik ere ezagunak ziren. Teokritok naiade baten jelosiaren istoria kontatzen du, non Dafnis izeneko artzain bat Nomiaren maitalea zen, honi zenbait aldiz adarrak jarriz, honek, mendeku bezala, itsu utzi zuen arte.\nGenealogia askoren jatorrian, Ikario, Eriktonio eta Tiestesen kasuan bezala, naiade bat agertzen da. Errege mitiko batek naiade batekin ezkondu zela eta hiri bat sortu zuela uste zenean, Robert Gravesek irakurketa soziopolitiko bat eskaintzen du: heleniar iritsi berriek euren presentzia iturriko naiadearekin ezkonduz justifikatzen zuten, Aristeoren mitoaren aurreko istorioan bezala, non lapitarren errege bat zen Hipseo Klidanope ninfarekin ezkondu zen, honekin Zirene izan zuelarik. Hilezkorren artean, pareko bezala, Zeusen maitakeria eta bortxaketak daude, Gravesen arabera, antzinako tokiko gurtzak olinpiarrak ziren beste batzuengatik ordezkatu izana erregistratzen dutenak (Graves, 1955). Aristeok naiadeekin ohikotik haratagoko esperientzia bat izan zuen: bere erleak Tesalian hil zirenean, kontsulta egitera joan zitzaien. Bere izeba Aretusak urpera pasatzera gonbidatu zuen, non betiereko iturburu batean garbitua izan zen eta aholkua jaso zuen. Hilkor bat baina naiadeekin lotua zegoena ito egin zen, honela mezulari bezala bidalia izan zelarik bere herriarentzat naiadeen aholku eta mesedeak lortzeko."}
{"id": "342825", "revid": "105290", "url": "https://eu.wikipedia.org/wiki?curid=342825", "title": "Kreneak", "text": "Greziar mitologian Kreneak (\u039a\u03c1\u03b7\u03bd\u03b1\u1fd6\u03b1\u03b9) iturri edo putzuekin lotutako naiade mota bat ziren.\nKreneak kontaezinbeste dira, baina euren artean honakoak daude:"}
{"id": "342829", "revid": "119247", "url": "https://eu.wikipedia.org/wiki?curid=342829", "title": "Sith", "text": "Sithak Star Warseko fikziozko unibertsoan Barne Indarraren alde ilunaren jarraitzaileak dira. Jedi zaldunen antagonista eta etsai naturalak dira.\nHistoria.\nStar Warsen historian Sith Ordena, Xendor izeneko Jedi Zaldun disidente bat benetako boterea Jedi maisuek erakutsi zuten bezala meditazioan ez baizik eta emozioetan zegoela pentsatzen hasi zenean sortu zen. Jedien eta disidente honen arteko tentsioa haziz eta haziz joan zen gatazka Yavingo gudua gertatu baino 24.900 urte lehenago gertatu zen arte.\nGatazka honek, Jedi Banaketa Handia deitua, Errepublika Galaktikoaren aurkako borroka baten ondoren Jedi Ilunak kanporatuak izatea eragin zuen. Talde disidente honek, espazioan noraezean urte asko eman ondoren, bizitoki bat aurkitu zuen, Korriban, mundu mortu bat, soilik Sithak bizi zirena, Barne Indarra berez erabiltzen zuten eta zerbait magikotzat jotzen zuten izaki erlatiboki primitibo batzuk. Jedi Ilunek arraza berri horretan aukera bat ikusi zuten, eta laster, antzinako Sithak eta Jedi Ilunak mestizatu egin ziren eta Sith Inperioa jaso zuen inperio handi bat sortu zuten.\nSith Inperioak Korribanetik (antzinako Sithen lurraldea) Ziosteraino zihoazen ehundaka mundu zituen. Hierarkitutako inperio bat zen: esklabu, ingeniari, massassi (gerlariak) eta Sith Lordez osatua zegoen (azken hauek Sith boteretsuetan, kontseiluko lordak eta inperio guztiko autoritate nagusia zen Sithen Jaun Ilunean banatuak).\nMarka Ragnosen agintaldiaren ondoren 20.000 bake urteak hautsi ziren Sith Inperioan. Hogei mila urte hauetan Marka Ragnosen aurreko Jaun Ilun bakarra ezagutzen da: Ajunta Pall."}
{"id": "342830", "revid": "98220", "url": "https://eu.wikipedia.org/wiki?curid=342830", "title": "Barrow ibaia", "text": "Barrow ibaia (irlanderaz: \"An Bhear\u00fa\") Irlandako bigarren ibairik luzeena da, Shannon ibaiaren ondoren, 192 kilometrotako luzera baitu. Suir eta Nore ibaiekin batera The Three Sisters (\"hiru ahizpak\") ezizena hartzen du.\nIbilbidea.\nLaoiseko konderriko \"Slieve Bloom\" mendietan du sorrera, Glenbarrow herrian, eta zuzen hegoalderantz jotzen du bidean Carlow zeharkatu eta Waterforden itsasoratzen delarik.\nNabigazioa.\nLehenengo 88 kilometrotan berez nabigatu daiteke ibaian. Hurrengo 66 kilometrotan dikeak ezarri dira nabigazioa posible izateko."}
{"id": "342831", "revid": "105290", "url": "https://eu.wikipedia.org/wiki?curid=342831", "title": "Boer poni", "text": "Boer ponia, (), Hegoafrikako bertako zaldi arraza bat da.\nBere tamaina zein gainontzeko ezaugarriengatik zaldi mota hau ponien sailkapen taldean sartzen da.\nZaldi arraza hau nekazari boerrek garatutakoa da, Europatik ekarritako aberengatik. Tamaina handiko poniak dira, zaldiak izateko mugan. Bere jatorria Hegoafrikako Lurmutur Probintzian dago . Basuto poniaren senide hurbila da."}
{"id": "342833", "revid": "3591", "url": "https://eu.wikipedia.org/wiki?curid=342833", "title": "Boer Poni", "text": ""}
{"id": "342834", "revid": "3591", "url": "https://eu.wikipedia.org/wiki?curid=342834", "title": "L'Esperiako poni", "text": ""}
{"id": "342847", "revid": "105290", "url": "https://eu.wikipedia.org/wiki?curid=342847", "title": "Superarrautza", "text": "Geometrian, superarrautza biraketa-solido bat da, superelipse bat bere ardatz nagusiaren inguruan biratzean sortzen dena. Superelipsoidearen kasu berezi bat da.\nElipsoide erregularra ez bezala, superarrautza egonkorra da gainazal lau baten gainean (zutik iraun dezake mahai gainean, adibidez).\nPiet Hein (1905-1996) daniar poeta eta zientzialariak aurkitu zuen superarrautza, superelipse batetik abiatuta."}
{"id": "342848", "revid": "119347", "url": "https://eu.wikipedia.org/wiki?curid=342848", "title": "F\u00edjate Bien", "text": "F\u00edjate Bien Juanes kolonbiar kantagilearen debut bildumaren izena da. Universal Musicek merkaturatu zuen 2000ko urriak 17an. Bildumaren ekoizlea Gustavo Santaolalla izan zen, latindar rockeko gaiei eginiko ekarpenengatik ezaguna dena. Bildumako abesti guztiak Juanesek berak idatzi zituen. Bildumak 2001eko Grammy Latinorako sei izendapen jaso zituen, horien artean Urteko Bilduma, Urteko Artista, Urteko Abestia, Bertsio Laburreko Musika Bideorik Hoberena eta Ahozko Rock Bildumarik Hoberena.\nBildumak Platinozko ziurtagiria jaso zuen 2001eko ekainak 23an RIAAren partetik 1.000.000 kopia saldu ondoren.\nF\u00edjate bien.\nBildumak Juanesen gitarraren soinu bakarra zenbait latindar erritmorekin uztartzen du, bere jaioterria den Kolonbiako estiloa, eta indarkeria, gizarte kontzientzia eta bere pertsona maiteekiko sentimendu sakonak erakusten dituen letra bat du. \"F\u00edjate bien\", finean, latindar musika alternatiboaren generoan nabarmentzen den bilduma bat da. Bildumari izena ematen dion abestia bere herrialdean meatzeekin izan behar den kontuaren adibide serio bat da, eta \"Nada\" edo \"Podemos hacernos da\u00f1o\" bezalako bilduma honetako beste single batzuetan agertzen diren metaforek musikari eta olerkari handi baten hasiera adierazten dute. Gainera, Juanes kolonbiar artistarik nabarmenena da, gizarte lanetan duen konpromiso eta karismagatik.\nDiskoaren aurkezpenarekin, Juanes, hasieran, Latinoamerikan promozionatzean zentratzen da diskoarentzat entzuleria bat sortzeko. Bilduma laster onartzen da Kolonbian, non 1. postuan agertzen den 10 astez."}
{"id": "342849", "revid": "105290", "url": "https://eu.wikipedia.org/wiki?curid=342849", "title": "Esfinter", "text": "Esfinter zuntz biribileko giharra da, zulo baten inguruan eraztun gisa ezarrita dagoena eta zuloaren neurria (itxi eta ireki) aldarazten duena. Esfinter asko dago izaki bizien gorputzean. Horien artean ezagunak dira uzkian dagoena eta maskuriaren lepoan dagoena; azken horrek gernuaren irteera erregulatzen du."}
{"id": "342850", "revid": "105290", "url": "https://eu.wikipedia.org/wiki?curid=342850", "title": "F\u00edjate bien (abestia)", "text": "F\u00edjate bien Juanes kolonbiar kantagileak idatzi eta abestutako abesti bat da. Abestiaren izenburua bere lehen irrati singlea da, baita bere debut bilduma den \"F\u00edjate Bien\"en izenburua ere.\nAbesti honek Grammy Latino Sari bat irabazi zuen rock abestirik hoberenagatik 2001ean.\nEkoizlea Gustavo Santaolalla izan zen, eta diskoetxea Universal Records."}
{"id": "342851", "revid": "90204", "url": "https://eu.wikipedia.org/wiki?curid=342851", "title": "New Born", "text": "New Born (euskaraz \"Jaiotze Berria\") Muse ingeles rock alternatibo musika taldearen abesti bat da. 2001ko \"Origin of Symmetry\" diskoaren barnean kaleratu zuten."}
{"id": "342852", "revid": "119347", "url": "https://eu.wikipedia.org/wiki?curid=342852", "title": "Universal Records", "text": "Universal Records MCA Recordsek sortu zuen 1995ean Rising Tide Records izenarekin. Urte horretan bertan, Seagram Company Ltd.ek MCA Inc.en %80a erosi zuen, eta, 1996an Rising Tide Records diskoetxea Universal Records deitzera pasa zen."}
{"id": "342853", "revid": "90204", "url": "https://eu.wikipedia.org/wiki?curid=342853", "title": "Plug In Baby", "text": "Plug In Baby (euskaraz \"Konektatu Ezan Laztana\") Muse ingeles rock alternatibo musika taldearen abesti bat da. 2001ko \"Origin of Symmetry\" diskoaren barnean kaleratu zuten."}
{"id": "342854", "revid": "90204", "url": "https://eu.wikipedia.org/wiki?curid=342854", "title": "Neutron Star Collision (Love Is Forever)", "text": "Neutron Star Collision (Love Is Forever) (euskaraz \"Neutron Izarren Talka (Maitasuna Betirako Da)\") Muse ingeles rock alternatibo musika taldearen abesti bat da. 2010an \"\" filmaren soinu bandaren abesti izateko konposatu zuten."}
{"id": "342856", "revid": "512", "url": "https://eu.wikipedia.org/wiki?curid=342856", "title": "Romeo Miller", "text": "Percy Romeo Miller Jr. (New Orleans, Louisiana, 1989ko abuztuaren 19a- ), Romeo (eta lehen Lil' Romeo) ezizenaz ezaguna, estatubatuar aktore, saskibaloi jokalari eta rap abeslaria da. Beste gauza batzuen artean ekoizle eta rap abeslari milioiduna den Master Pren semea da, eta honen disketxea den No Limit Recordsekin grabatzen du.\n\"Romeo!\" izeneko bere telesail propioan ere agertzen da, Nickelodeonen ematen dena. Romeok, gainera, \"Max Keeble's Big Move\" eta \"Honey\" filmetan paper txiki bat du.\nMusikan parte hartu zuen lehen aldia Hillary Duffen Santa Claus Lane bilduman izan zen, \"Tell me a story\" abestiarekin, rap musikara abiatzea bultzatu zuena.\nLil' Romeok beti izan du etsaitasun handia Bow Wowrekin, azken honek Romeok Bow Wow imitatzen duela baitio. Berriki, ika-mika handitu egin da, \"Fresh Azimiz\" abestian Bow Wowk bertso batean berak 18 urte dituela eta \"mo that 'yo dad\" egiten duela esaten baitu, non Romeo dena bere aita den Master Pri esker dela esaten duen. Baina Bow Wowk gezurtatu egin zuen LL Cool Jren abesti batetik hartu zuen bertso bat zela esanez. Erantzuna laster iritsi zen, eta Romeoren single berrian entzun daiteke, \"U Can't Shine Like Me\", Bow Wowri eginiko diss bat.\nLil' Romeok bere arropa marka propioa ere badu, \"P. Miller Shorty's\" izenekoa, eta bere lehen urtean ia 50 milioi dolar saldu ditu.\nDiskografia.\nBSOak:"}
{"id": "342857", "revid": "1545", "url": "https://eu.wikipedia.org/wiki?curid=342857", "title": "Nickelodeon", "text": "Nickelodeon, sarritan soilik Nick deitua eta jatorrian Pinwheel izena jaso zuena, AEBetako haurrentzako telebista kate bat da, Viacomen jabetzakoa. Katea, nagusiki, lehen hezkuntzako ikasleei eta nerabe gazteei (6-14 urte) zuzendua dago. Astelehenetik ostiralerako bloke bat ere bazuen goizean eskolaurreko haurrei zuzendua (2-5 urte). 2006tik Cyma Zarghamik zuzentzen du.\nHistoria.\nLehen urteak (1977-1979).\nKatea 1977an sortu zen \"Pinwheel Channel\" izenarekin Columbus (Ohio)n Time Warner kable telebista sistemaren zati bezala. Eguneko lehen saioetan \"Pinwheel\", \"Video Comic Book\", \"America Goes Bananaz\", \"Nickel Flicks\" eta \"By the way\" bezalako bloke edo segmentuak eman zituen. Bere logotipoa katearen izena P hizkiaren atzean errotatxo bat zuela zen.\nGaur egun (1979tik egundaino).\n1979ko apirilak 1ean kateak bere estaldura nazio mailara hedatu zuen, bere igorpenak New York estatuko Buffalo hirira hedatu ondoren. Ondoren, bere izena Nickelodeonera aldatu zen (Nickel hitzak nikela esan nahi du, eta Odeon greziar antzoki bat zen), hau, era berean, XX. mendearen hasieran zeuden zine aretoen izenetik datorrelarik.\nNickelodeon bere logotipo berriagatik ezagun egiten hasi zen, lehen aldiz 1979 eta 1990 artean iraun zuen \"You Can't do that on Television\" (Ezin duzu hori egin telebistan) izeneko kanadar jatorriko telesailean gehitu zena. Ordutik aurrera, logotipoa katetik emandako saio gehienetarako erabili zen, 1984 arte, Nickelodeonen programazioaren arabera forma ugari hartzen zituen logotipo laranja bategatik aldatu zenean. Logotipoa bere horretan mantendu zen ordutik. 1985eko uztailean Nick at Nite blokea ematen hasi zen, hasiera batean 1950 eta 1960ko hamarkadetako telesailak ematen zituena, The Donna Reed Show, The Alfred Hitchcock Hour eta Route 66 kasu, filmeez gain. 1990ean bere Nicktoons Studios estudioak inauguratu ziren (jatorrian Games Animation izenarekin inauguratuak) Kalifornian. 1991n Nicktoonsak ematen hasten dira, honen hasierako telesailak Doug, Rugrats eta Ren &amp; Stimpy izan zirelarik beste batzuen artean. 1992an, telebista kateak bere igorpenak Erresuma Batura hedatzen ditu. 1993an argitaratzen da Nickelodeon aldizkariaren lehen edizioa, eta 1995ean bere webgune ofiziala sortu zen. 1996ko abenduak 20an Nickelodeonek Latinoamerika guztirako bere igorpenak inauguratu zituen. 2000ko hamarkadaren hasieran telebista katea nazioartean Nick bezala ezagutzen hasten da, Japonia, Frantzia eta beste herrialde batzuetan izen osoa mantendu duen bitartean.\n2008ko martxoak 15ean Nickelodeon Universe inauguratu zen, AEBetako Minnesota estatuan dagoen eta jatorrian Knott's Camp Snoopy izena jaso zuen atrakzio parke bat. Telebista kate honen marrazki bizidun sailetan erabat oinarritutako lehen parkea da, generoko entretenimenduan duen historia 1990ean hasten den arren, urte honetan Floridako Universal Studiosen Nickelodeon Studios izeneko atrakzio bat inauguratu zelarik. 2009ko uztailean Nickelodeonek logotipo berri batekin debutatu zuen 25 urteren ondoren, Nickelodeonen kate guztiek pakete grafiko bera erabil dezaten, honen ondorioz Noggin eta The N kateak 2009ko irailak 28an desagertu zirelarik, hauen ordezkoa Nick Jr. eta TeenNick kateek hartuz hurrenez hurren. Nick at Nite eta Nicktoons Networken logotipoak ere aldatu ziren.\n2010eko urtarrilean Nickelodeonek bere izarrik ospetsuenetako batzuk ziren Miranda Cosgrovek, Keke Palmerrek eta Victoria Justicek beste batzuen artean promozionatutako irudi aldaketa bat hasi zuen.\nIrudi aldaketa honetan, kateak, ematen zituen telesail gehienak kendu zituen, Bob Esponjak, Aitabitxi magikoak, iCarly, Etxaldea, Madagaskarreko pinguinoak, Mighty B. Super Erlea, True Jackson, VP, Fanboy &amp; Chum Chum, The Troop eta Zoey 101k osatutako programazio bakarra utziz eta Drake &amp; Josh, Rugrats Haziak eta telesailen soilik lau igorpen emanez, baina 2010eko abuztuan telesaila ematen hasiko zirela jakin zen. Honekin, bere programazioan amaitutako edo bertan behera utzitako telesailen errepikapenak atzean uztea erabaki zen, Danny Phantom, Neden Eskolan bizirauteko gidaliburua, Zoey 101 eta The Naked Brothers Band horien artean, horietakoren batzuk oraindik Latinoamerikan eta beste herrialde batzuetan ematen diren arren.\n2009ko azaroan Big Time Rush telesaila estreinatu zen (non Sony Entertainmentekin adostasun bat lortu zen bere musika ekoizteko). Hilabete batzuk beranduago, Kids Choice Awardsen ondoren, soilik AEBetan Victorious estreinatu zen, Victoria Justicen debuta protagonista bezala."}
{"id": "342858", "revid": "336", "url": "https://eu.wikipedia.org/wiki?curid=342858", "title": "Oriol Pujol", "text": "Oriol Pujol i Ferrusola (1966ko abenduaren 20a, Bartzelona) kataluniar politikari bat da. Kataluniako Konbergentzia Demokratikoa alderdiko kide eta politikaria da, bai eta Jordi Pujol politikaria eta Kataluniako Presidente-ohiaren semea ere."}
{"id": "342861", "revid": "13403", "url": "https://eu.wikipedia.org/wiki?curid=342861", "title": "Panellets", "text": ""}
{"id": "342862", "revid": "1545", "url": "https://eu.wikipedia.org/wiki?curid=342862", "title": "Panellet", "text": "Panellet delakoa, Katalunia, Valentziako Erkidegoa eta Balear Uharteetan usadioz Domu Santu egunean (azaroaren 1a) jan ohi diren gozo batzuk dira."}
{"id": "342868", "revid": "105290", "url": "https://eu.wikipedia.org/wiki?curid=342868", "title": "Erkudengo baseliza", "text": "Erkudengo baseliza Erkudengo Ama Birjinaren omenez eraikitako baseliza da, Altsasuko udalerrian kokatua, Donostiarako errepidearen parean. Baseliza dagoen lekuan herrixka bat izan zen Erdi Aroan, 1326 urtean Gaztelaren aurkako gerran suntsitu zena. Harlanduzko hormak eta bi isuriko teilatua duen eraikina da, zurezko egitura baten gainean, hegatza batekin. Ama Birjinaren jatorrizko irudia desagertu eta Venancio Amillano altsasuar artistak egun ikus daitekeen irudia egin zuen. Lehorte garaietan Erkudengo Ama Birjinari otoitz egiten dion abesti bat badago. Bederatziurrena betetzean, ama birjina herritik baselizara eramaten da, erromeria bat ospatuz."}
{"id": "342869", "revid": "512", "url": "https://eu.wikipedia.org/wiki?curid=342869", "title": "Jose Luis Rebordinos", "text": "Jose Luis Rebordinos (Errenteria, 1961 - ) Donostiako Zinemaldiko zuzendaria da.\nBiografia.\nErrenteriako Beraun auzoan hazi zen. 1980ko hamarkadaren hasieran lagun talde batekin King-Kong Zinema Taldea sortu zuen Errenterian. Hezkuntza Zientzietan lizentziaduna, Donostiako Giza Eskubideen Zinemaldiko eta Fantasiazko eta Beldurrezko Zinemaren Asteko zuzendaria izan da. Donostiako Zinemaldiko zuzendaria 2011ko edizioaz geroztik."}
{"id": "342870", "revid": "448", "url": "https://eu.wikipedia.org/wiki?curid=342870", "title": "Aldekoane", "text": ""}
{"id": "342872", "revid": "448", "url": "https://eu.wikipedia.org/wiki?curid=342872", "title": "Artatzagane (Leioa)", "text": ""}
{"id": "342874", "revid": "448", "url": "https://eu.wikipedia.org/wiki?curid=342874", "title": "Basa\u00f1ez", "text": ""}
{"id": "342876", "revid": "448", "url": "https://eu.wikipedia.org/wiki?curid=342876", "title": "Santimami", "text": ""}
{"id": "342877", "revid": "105290", "url": "https://eu.wikipedia.org/wiki?curid=342877", "title": "Athy", "text": "Athy (irlanderaz \"Baile \u00c1tha \u00cd\") Irlandako Errepublikako Kildareko konderrian kokatzen den udalerria da. Barrow ibaiaren ertzean kokaturiko merkatal herria da. Dublin hiriburutik 72 kilometro hego-mendebaldera dago.\nEtimologia.\nIrlanderazko \"Baile \u00c1tha \u00cd\" izenak \"Aeren pasabideko herria\" esan nahi du. Ae, II mendeko buruzagi bat zen eta ibaia gurutzatzean hil zela esaten da.\nHistoria.\nAthy XII mendeko anglo-normandiarrek asentamentu batetik garatu zen. FitzGerald kondeak eraiki zuen eta bere familiak mendeetan agindu zuen herri honetan. Herri eskubideak XVI mendean jaso zituen eta XVIII mendekoa da udaletxea.\nHistorian zehar beti izan da ingeles tropen goarnizio garrantzitsuenetakoa. Lehen Mundu Gerran proportzionalki irlandako herrien artean soldadu gehien bidali zituen herrietako bat izan zen Athy."}
{"id": "342878", "revid": "105290", "url": "https://eu.wikipedia.org/wiki?curid=342878", "title": "Koroa zirkular", "text": "\"Artikulu hau geometriari buruzkoa da; beste esanahietarako, ikus \u00abKoroa\u00bb.\"\nGeometrian, koroa zirkularra irudi geometriko lau bat da, bi zirkunferentzia zentrokideren arteko plano-zatia.\nKoroa zirkularraren azalera.\nKoroaren azalera bi zirkulu zentrokideen azaleren kendura da:\nnon \"R\" zirkulu handienaren erradioa eta \"r\" zirkulu txikienaren erradioa diren."}
{"id": "342879", "revid": "105290", "url": "https://eu.wikipedia.org/wiki?curid=342879", "title": "Thomastown", "text": "Thomastown, historikoki Ballymacandan (gaeleraz \"Baile Mhic And\u00e1in\") Irlandako Errepublikako Kilkennyko konderrian dagoen herri txikia da, hala ere konderriko bigarrena. Nore ibaiaren ertzean kokatzen da eta ondoan daukan Jerpoint Abbey monasterioa du ondasun nabarmenena.\nHistoria.\nThomastown XIII mendean sortu zuten anglo-normandiarrek ibaia gurutzatzeko puntu egokia baitzen. Berehala gotorleku bat ezarri zuten bertan eta herria harresi batez inguratu zuten. Oraindik aztarna batzuk ikus daitezke, zubiaren alde banatako dorreak eta Andre Mariaren eliza besteak beste.\nJerpoint Abbey monasterioa Thomastownetik bi kilometrotara dago eta herria bera baino lehenagokoa da, XII mendekoa hain zuzen ere. Bertakoek diote San Nikolas Barikoaren aztarnak daudela monasterioan gordeta.\nKirolak.\nMount Juliet Golf Course zelaian golf txapelketak izaten dira. 1993 eta 1995 artean Europako PGA Tourreko Irlandako Opena bertan jokatu zen. 2002 eta 2004ean WGC-American Express txapelketa izan da."}
{"id": "342881", "revid": "105290", "url": "https://eu.wikipedia.org/wiki?curid=342881", "title": "Jerpoint abadia", "text": "Jerpoint abadia, Kilkennyko konderrian, Thomastown herritik 2'5 kilometrotara dagoen monasterioa da. Irlandako monumentu nazionala da.\nHistoria.\nOssoryko Erresumako Donogh O'Donoghoe Mac Gilla Patraic erregeak eraiki zuen 1180 urtean Zistertar Ordenako apaizak bertara ekarri zituelarik. Monasterioak garapen handia izan zuen Henrike VIII.a Ingalaterrakoak monasterio guztien disoluzioa agindu zuen arte. 1541ean Ormondeko 9. kondea zen James Butlerrek eskuratu zuen. Monasterioaren inguruan Newtown Jerpoint herrixka sortu zen.\n1880an Irlandako monumentu nazional izendatu zuten. Gaur egun monasterioaren aztarnak baino ez dira gelditzen, hala ere inguruko familia handien hilobi ugari daude. Bertakoek diote San Nikolas Barikoaren hilobia ere badagoela bertan."}
{"id": "342882", "revid": "9043303", "url": "https://eu.wikipedia.org/wiki?curid=342882", "title": "Kochi (India)", "text": "Kochi (), lehen Cochin, Indiako Kerala estatuko hiria da, herrialdearen hego-mendebaldean dagoena. Indiak Arabiako itsasoaren ertzean duen itsas portu garrantzitsuena da. Hiriak 601.574 biztanle ditu (2011) eta metropoli-eremuak 2.117.990.\nHistoria.\nAntzinatean ere garrantzitsua zen. Indogrekoek, erromatarrek, juduek, arabiarrek eta txinatarrek ezagutzen zuten. 1102. urtean Kochiko Erresumako egoitza bihurtu zen: \"Arabiako itsasoko erregina\" esaten zioten hiriari. XIV. mendetik aurrera, espezien salerosketen merkataritzako gune garrantzitsua zen.\n1503. urtean, portugaldarrek hartu zuten hiria, eta Portugaldar Indiaren hiriburua izan zen 1530. urtera arte. Orduan Goa ezarri zuten hiriburutzat. Gerora hiria Herbeheretar Inperiokoa (1663tik aurrera), Mysoreko erresumakoa (1777tik aurrera) eta Britainiar Inperiokoa (1814tik aurrera) izan zen. 1947. urtean Indiak independentzia lortu zuenean, Kochi izan zen entitate berrira bere borondatez lotu zen lehenengo lurraldea.\nMilaka urtetan hainbat migrazio bizi izan dituen hiria izanik, kultura mordoa batzen dira Kochin, eta hiriko ondareak ere nahaste hori erakusten du, tradizioa eta modernitatea batuz.\nEkonomia.\nXXI. mendean hazkunde ekonomiko nabarmena izan duenez, hiriaren garapena ere handituz joan da. Garraioen industria, nazioarteko merkataritza, turismoa, informazio- eta komunikazio-teknologiak dira bertako jardunbide nagusiak. Izan ere, Keralako merkataritza-gune garrantzitsuena da Kochikoa, eta India osoan gehien eta azkarren hazten doan bigarren mailako hiria da. Horrenbestez, urbanizazio-arazoak ere badaude, trafikokoak eta ingurumenaren gaineko eraginari dagozkion arazoak batez ere.\nGeografia.\nIndiako hego-mendebaldeko kostaldean dago Kochi, penintsula bateko iparraldean. Mendebaldera Arabiako itsasoa dauka, ekialdera estuarioak. Itsas mailan dago hiriaren eta metropoliaren parterik handiena, 48 kmko itsasertzarekin.\nAdministratiboki, 70 barruti daude hirian. Landarediari dagokionez, mangladitan aberatsa da; animaliei dagokienez, paseko hegazti askok egiten dute habia bertan.\nKlima.\nKochin montzoi-klima dago, tenperatura-gorabehera txikiekin urte osoan. Urtaro euritsuena ekaina-iraila bitartean izaten da."}
{"id": "342883", "revid": "105290", "url": "https://eu.wikipedia.org/wiki?curid=342883", "title": "Saint Canice katedrala", "text": "Saint Canice katedrala Irlandako Kilkenny hiriko katedrala da. Irlanda guztiko bigarren katedralik handiena da.\nHistoria.\nVI mendeko eliza kristau baten gainean eraikia dago, Klikennyko muino baten gainean. Eremuak garrantzi berezia hartu zuen 1120an Ossoryko Erresumako hiruiburutza Aghaboetik Kilkennyra pasa zenean.\nKatedrala bera XIII mendekoa bada ere, ondoan daukan 100 metro altu den dorre zirkularra IX mendekoa da. Goraino igo daitekeen dorre gutxienetako bat da Kilkennykoa. VI mendeko Aghaboeko Saint Cainnech edo San Caniceren omenezko katedrala da.\nArkitektura.\nKatedralaren estiloa ingeles gotiko goiztiarra da eta XVI mendeko detaile ugari ditu, bereziki aipatzekoak beirateak dira. Garai hortakoak dira katedrala inguratzen duten hilarriak ere. Dena inguratzen duen harresia ere badu."}
{"id": "342884", "revid": "105290", "url": "https://eu.wikipedia.org/wiki?curid=342884", "title": "Segurtasun-stock", "text": "Izakinen kudeaketan, segurtasun-stocka izakinen gutxieneko maila da, izakinik gabe gertatzeko arriskua, stock haustura alegia, baztertu edo kontrolatzen duena."}
{"id": "342885", "revid": "17", "url": "https://eu.wikipedia.org/wiki?curid=342885", "title": "Segurtasun stock", "text": ""}
{"id": "342886", "revid": "98220", "url": "https://eu.wikipedia.org/wiki?curid=342886", "title": "Nore ibaia", "text": "Nore ibaia (irlanderaz: \"An Fheoir\") Irlandako bigarren ibairik luzeena da, Shannon ibaiaren ondoren, 140 kilometrotako luzera baitu. Barrow eta Suir ibaiekin batera The Three Sisters (\"hiru ahizpak\") ezizena hartzen du.\nIbilbidea.\nLau konderri zeharkatzen ditu. Tipperaryko konderrian hasi eta ipar-ekialderantz jotzen du Laoiseko konderrian hegoalderanzko zentzua hartzen duenerarte. Ondoren Kilkennyko konderrian Barrow ibaiarekin bat egiten du eta Waterfordeko konderria batera zeharkatzen dute.\nHauek dira ibilbidean dauden herri nagusiak:\nArrantza.\nIzokin eta amuarrain ugari dagoelako ezaguna da."}
{"id": "342887", "revid": "512", "url": "https://eu.wikipedia.org/wiki?curid=342887", "title": "Toru", "text": "Geometrian, torua (latinezko \"torus\" hitzetik) biraketa-gainazal bat da, zirkunferentzia batek haren plano berean dagoen zuzen baten inguruan bira egitean sortzen duena. Hitz arruntagoetan, esan liteke pneumatiko baten aire-ganberaren forma duela toruak. Toroidearen kasu berezi bat da.\nZuzenak (errotazio-ardatza) zirkunferentzia ukitzen edo ebakitzen ez badu, toruak hutsune bat du erdian, eta eraztun baten antza du. Bestela, errotazio-ardatza zirkunferentziaren korda bat bada, esfera zapal baten antzeko zerbait sortzen da, kuxin biribil baten itxurakoa; are gehiago: esfera toruaren kasu berezi bat da, errotazio-ardatza zirkunferentziaren diametro bat denean.\nDefinizio orokorrago baten arabera, toruaren sortzailea, zirkunferentzia bat ez ezik, elipse bat edo beste kurba koniko bat ere izan daiteke.\nEkuazioak.\nToruaren ekuazio parametrikoak hauek dira:\nnon\n\"OZ\" ardatzarekiko azimutalki simetrikoa den kasuan, toruak ekuazio hau du koordenatu kartesiarretan:\nToruaren azalera eta barneko bolumena formula hauen bidez kalkulatzen dira:"}
{"id": "342889", "revid": "105290", "url": "https://eu.wikipedia.org/wiki?curid=342889", "title": "Rothe Etxea (Kilkenny)", "text": "Rothe Etxea (ingelesez \"Rothe House\"), Irlandako Kilkenny hiriko merkatal etxe historikoa da. Kilkennyko Parliament Street kale nagusian kokaturik dago.\nHistoria.\nRothe familia Kilkennyko merkatari garrantzitsuenak zen eta hainbat senide politika kontuetan sarturik ere bazeuden. Horrela Kilkenny beraiek kontrolatu zuten XV eta XVII mendeen artean. 1594-1610 urteen artean John Rothe Fitz-Piers arkitektuak diseinatu eta jaso zuen Rothe Etxea.\n1642 eta 1649 urteen artean Kilkennyko Konfederazioa izan zenean, etxea konfiskatu zitzaion Rothe familiari, baina konfederazioak porrot egitean Karlos II.ak familiari itzuli zion.\nArkitektura.\nIngalaterrako Pizkundeko estiloan eraikia dago. Dituen arkuak garai batean ohikoak ziren Kilkennyn, eta Rothe etxea ere horrela diseinatu zen."}
{"id": "342890", "revid": "98220", "url": "https://eu.wikipedia.org/wiki?curid=342890", "title": "Rock of Dunamase", "text": "Rock of Dunamase Irlandako toki historiko garrantzitsuenetako bat da. Haitz handi baten gainean gazteluaren aztarnak mantentzen dira oraindik.\nHistoria.\nXII mendean lautada baten erdian 46 metrotako altuera daukan haitzaren gainean eratu zen gaztelua. Nork eraiki zuen ez da ezagutzen, Meyler FitzHenry izan zitekeela uste den arren. Marshall familiaren eskutan izan zen hasieran eta 1330 urtean Mortimer familiak hartu zuen. Badirudi 1350 urterako erabat utzita zegoela eta pixkanaka erortzen hasi zela, ez baitago inongo erasoren berririk garaiko idatzietan.\nCronwellen gerran gaztelua eztandarazi zuten, inork erabil zezan ekiditeko. XVIII mendean Sir John Parnellek jangela berreraiki zuen."}
{"id": "342891", "revid": "98220", "url": "https://eu.wikipedia.org/wiki?curid=342891", "title": "Zante", "text": "Zante edo Zazinto () Joniako uharteetako bat da, Greziakoa. Homerok \"Odisea\"-n aipatu zuen uhartea; beraz, ezaguna da antzinatik, eta hainbat kultura eta gobernuren mende egon izan da.\nGeografia.\nZante (\"Zakynthos\") da hiriburua, eta 15.000 biztanle inguru ditu. Uharte osoa 409 km\u00b2 inguru da, eta 2005. urtean 42.000 lagun inguru bizi ziren denera prefeturan. Kostaldeak 123 km ditu. Uharteko mendi altuena Vrachionas da, 758 m-koa.\nZantek klima mediterraneoa dauka. Uharteko hegoaldean lautada emankorrak daude; mendebaldea, ostera, menditsua da. Landaredi ugari dago; oliba-olioa, mahatsa eta zitrikoak ekoizten dituzte gehienbat. Famatuak dira hiriko dortokak, galtzeko arriskuan dauden \"Caretta caretta\" espeziekoak: gehienak Laganas badian bizi dira.\nHistorian hainbat lurrikara bortitz jasan ditu; 1953an kalte asko izan ziren, eta 2006an ere izan ziren, baina indar gutxikoak.\nZante hiria.\nEkialdeko itsasbazterrean kokatuta dago. Antzinako hiriaren arrasto gutxi dago: koloma batzuk eta zenbait inskripzio. Akropoliaren lekuan, gaur egun zutik dagoen veneziar gaztelu bat eraiki zuten.\n1953. urtean lurrikara baten ondorioz (sutea ere izan zen) hiria suntsituta geratu zen, eta berreraiki egin behar izan zuten. Aipatzekoak dira Zanteko Arte Post-Bizantziarren Museoa, Liburutegia, osorik iraun zuen XVII. mendeko Agios Nikolas eliza, eta Agia Faneromi eta Aingeruen Amaren eliza.\nIkustekoak.\nNavagio badia, Skinari lurmuturra eta Koba Urdina aipagarriak dira. Hondartzak ere badira; ezagunenak: Porto Limnionas, Porto Vromi eta Porto Zoro. Iturri bitxi bi daude Chieri badiako inguruetan: ur gasduna presio handiarekin irteten da; ur mineraleko beste iturri batzuk ere badira uhartean. Aipatzekoa da, halaber, Solomosi eta Kalvosi eskainitako Museoa ere aipatzekoa da."}
{"id": "342892", "revid": "105290", "url": "https://eu.wikipedia.org/wiki?curid=342892", "title": "Malahide gaztelua", "text": "Malahide gaztelua (ingelesez \"Malahide Castle\", irlanderaz \"Caisle\u00e1n Mullach \u00cdde\") Malahideko udalerrian kokatzen den gaztelua da, Irlandako Errepublikako Fingaleko konderrian dagoelarik.\nHistoria.\nHenrike II.a Ingalaterrakoak Irlanda inbaditu zuenean, honen zalduna zen Richard Talbot jabetu zen 1185ean inguruko lur guztiaz. XII mendean gazteluaren eraikuntza hasi zen eta 1185ean bukatu. Talbot familia izanda bertako jabe 1976 arte, ia 8 mendez beraz, Oliver Cromwellek bere esku izan zuen tarte batean ezik, 1649\u20131660.\nXVIII mendean gaztelua handitu egin zen eta dorreak gehitu zitzaizkion. 1976an Irlandako Gobernuak erosi zuen.\nIkustekoak.\nGaztelua bera ederra bada ere, atzealdean duen Talbot lorategi botanikoak ikusi beharrekoak dira. Honetaz gain aipatu beharra dago, barnean dagoen miniaturazko trenen museoa, 1920-30 arteko Irlandako trenak eta geltokiak agertzen dituena.\nMusika.\nUdan musika kontzertuak egiten dira gazteluan."}
{"id": "342893", "revid": "512", "url": "https://eu.wikipedia.org/wiki?curid=342893", "title": "Toroide", "text": "Geometrian, toroidea biraketa-gainazal batek mugatutako gorputz bat da, irudi geometriko lau batek haren plano berean dagoen zuzen baten inguruan bira egitean sortzen duena.\nIrudi geometrikoa zirkunferentzia bat denean, sortzen diren gainazala eta gorputza torua da."}
{"id": "342894", "revid": "119347", "url": "https://eu.wikipedia.org/wiki?curid=342894", "title": "Islandiar poni", "text": "Islandiar ponia, (), islandiar grafiaz,\"\u02c8istl\u025bnsc\u026a \u02c8h\u025bst\u028fr\u026an\",\"Islenzki hesturinn\" edo \"Icelzki toelter\", beste hainbat izena izanik, Islandiako bertako zaldi arraza bat da. Islandiako jatorrizko eta bertako zaldi arraza bakarra da. Bere tamaina txikia dela eta, zein beste hainbat ezaugarriengatik, zaldi mota hau ponien sailkapen taldean kokatzen da.\nGizakia Islandiako uhartera heldu baino lehen, bertan ez zegoen zaldirik. Dirudienez ezta garai zaharragotan ere. Antza Yukongo zaldi motako abereak ez ziren bertaraino heldu. \nBikingoek itsasontziz ekarri zituzten aurreneko abereak IX. eta X. mendeen bitartean. Norvegiatik zein herrialde germaniarretatik garraiatu zituzten lehendabizikoak eta gero Britainar uhartetatik. Britainiar uhartetako mendi eta eremuetako poni motakoak ziren azken hauek. Arraza guzti hauen arteko nahasketatik sortu zen islandiar ponia.\nIslandiarrak oso harro egon dira beti haien zaldiez, beraien antzinako erlijioaren, kultura eta historiaren parte dira eta animali hauek askotan agertzen dira, esate baterako, Islandiar sagetan.\nUharteko eguraldi zakarrak eta larre eskasek moldatu dute arraza mendetan eta baita Islandiako isolamenduak. Bertako arraza bakarra izanik, islandiar poniak ez du jaso ia kanpoko eraginik bikingoek ekarritako aurreneko poni haietatik. Batzuek diote zaldi eskandinaviar guztiak Ecuus scandianavicus izeneko zaldi arraza batean daukatela jatorria. 1100. urtean, gainera, Islandiako agintariek zaldien inportazioa zorrozki debekatu zuten arraza garbia mantentzeko, eta gainera, antza, nahasketa gutxi edo bat ere ez zen eman XI. mendetik aurrera. Hau funtsezkoa zen, zeren eta Islandiako baldintza ekologikoek bertara ondo moldatutako zaldi arraza behartzen zuten. Hau dela eta Islandiar poniak gutxiago gurutzatu dira beste arrazekin eskandinaviar zein germaniar gainontzeko zaldi arrazak baino, eta aipatutako jatorrizko Ecuus scandianavicus horretatik gertuen dagoen egungo arraza litzateke. \nHala ere teoria baten arabera zantzuak badaude pentsatzeko islandiar poniaren arrazarengan Euskal Herriko zaldi pottokaren eragina ere dagoela, euskal arrantzaleek Ternuako bidean traturako ekarritako abereen bitartez. Egun ikerketa abiaturik dago guzti hau aztertzeko.\nEsan bezala bertako eguraldi zakarrek, larre eskasak eta uharteko isolamenduak amaitu zuten arraza berezi hau moldatzen.\nTamainaz gora behera, esan behar da beste hainbat poni arrazekin gertatzen den antzera, hainbat adituek Islandiako ponia zaldi sailkapenean hartzen dutela . Baina iritzi hauen baitan, askotan, zera egoten da; zaldi tamainako arrazek poniek baino prestigio gehiago daukatela. Teoria hauen arabera hasieran islandiar ponien arbasoak zaldi tamainakoak ziren, baita bertako ingurumen latzak tamainaz murriztu zituen bertara egokitzeko. Edozein moduan esan behar da islandiar poniaren jatorrian poni arrazak daudela.\nEgia da islandiarrek hitza daukatela haien hizkuntzan abere hauek deitzeko, \"sm\u00e1hestur\", hau da, \"zaldi txikia\". Esanguratsua da zeren eta euskaraz pottoka adiera berbera dauka eta polonieraz konik arrazarekin berdin gertatzen dela. Eslabiar hizkuntzetan konik edo antzeko hitzek zaldi txikiaren esanahia dute.\nBizitza luzeko zaldi gogorrak dira.\nIslandian aurreneko errepideak XIX. mende arte ez ziren eraiki. Hau dela eta, islandiar ponia funtsezkoa izan zen mendetan garraiorako.\nIslandian hedadura handiko zaldia da. Horrez gain, munduan zehar ere nahiko zabaldutako arraza da. Nekazaritzako lanetan, zela-zalditzat, gurdi zalditzat edo haragitarako erabiltzen da.\nArrazaren garbitasuna mantentzeko, debekaturik dago uhartetik ateratako abereak edo bere ondorengoak Islandiara berriro ekartzea.\nIslandiako jendea zaldi haragiaren jaleak izan dira betidanik, hau da, islandiarra herri hipofagiko edo zaldi jalea da. Ohikoa da Reykjav\u00edkeko jatetxetan zaldi haragia eskaintzea. \nArrazaren historia.\nJatorria eta historia zaharra.\nIslandiar poni arrazak ondo dokumentatuko historia luzea dauka, neurri batean aspaldiko populazioa delako, eta aldi berean leku isolatu batean mendetan bakarturik iraun duelako. Islandian, gizakiaren etorrera baino lehen, bertan ez zegoen zaldi alerik. Zaldia IX. mendean heldu zen uhartera. Bikingoek ekarri zituzten beraien zaldiak Norvegiatik Islandiako kolonizazioaren garaietan. 860. eta 935. urteren artean kokatzen da zaldien etorrera hori. Zaldiak paper garrantzitsua jokatu zuen Islandiako kolonizazioan.\nHainbatek oraindik arrazaren jatorria nahiko misteriotsua dela mantentzen dute, baina azken hau zaldi hauen inguruko prestigio eta mitologiaren kontu bat da beste edozer baino. Azken urtetako ikerketek, bereziki genetikoak, gauza asko argitu baitituzte islandiar ponien jatorriaren inguruan, den dena argitu gabe baldin badago ere.\nIslandiako kolonizazioetako urteren zaldiaren eta Norvegiako zein Alemaniako zaldi arraza zaharren arteko konparaketak adierazten du oso antzekoak zirela hezurduran. Zenbait adituek diote \"Ecuus scandianavicus\" izeneko aparteko arraza edo espezie bat zegoela. Kontinentean arraza hau beste hainbat arrazekin nahastu zen, baina ez Islandian, lehen aipatutako arrazaren isolamenduagatik. Bertan arraza tipo hau nahiko garbia mantendu zen.\nHainbat adituen arabera Islandiar ponia Shetland poniarekin senideturik dago, baina islandiarrak oso aparteko genotipoa dauka Europako beste hainbat zaldiekin konparatuz gero.\nGeroko kolonoak Ipar Irlandatik, Man uhartetik eta Eskoziako mendebaleko uhartetatik etorri ziren beraien aberekin. Ekarritako poni arrazetan Shetland poniak, Highland poniak eta Connemarako poniak zeuden. Abere hauek Eskandinabiar zaldiekin gurutzatu zituzten. Hau dela eta, islandiar poniaren jatorrian eskandinabiar zein Britainiar Uhartetako zelta poniak delako zaldi arrazak daude. Uharteko baldintzek ezarritako hautespen naturalak arrazaren ezaugarriak ezartzen amaitu zituzten.\nBaliteke arrazak Yakutiako poniarekiko senidetasuna izatea ere. Morfologikoki antzekotasuna dago Norbegiako nordlandshest zaldiarekin, Faroeetako poniarekin zein fjord arrazarekin. Azken hauek seguruen bikingoek ekarri zituzten ere Islandiara. Aditu ezberdinek Islandiar zaldiengan arraza bat edo bestaren garrantzia azpimarratzen dute euren artean ados jarri gabe.\nDuela 900 urte inguru, ekialdeko zaldien inportazioek abereen ezaugarrien galera ekarri zuten. Ezaugarrien galera, aldi berean, Islandiako ingurumen latzari egokitzeko ahalmena murriztu zen. Horregatik Al\u00feingik, hau da, Islandiako legebiltzarra, legeak onartu zituen zaldien inportazioa galarazteko, nahasketak geratzeko. Hau dela eta, arraza nahiko garbia mantendu da mila urtetan.\nPottokak islandiar ponien jatorrian.\nZantzuak badaude pentsatzeko debekuen geroztik euskal balezaleek ekarritako zaldi pottokak arrazaren jatorrian daudela ere. Euskal balezaleek Ternuako bidean hainbat gai garraitzen zuten merkataritzarako, eta haien artean pottokak. Garai haietan euskal poniek estimu handia zuten, esate baterako, Britainiar uhartetan. Hau dela eta, pottokek arrasto nabarmena utzi dute Britainiar uhartetako mendi eta eremuetako poni delako arrazetan. Zenbait ikerketak abiturik daude islandiar zaldien gaineko euskal ponien eragin hau aztertzeko.\nGuzti honengatik hainbat adituek islandiar ponia zelta poniak arraza multzoetan sartzen dute, eta ez eskandinaviar zaldi arrazetan.\nErdi arotik XX. urte arte. Zaldia armadan eta gizartean.\nEskandinaviar herriek zaldia ugalkortasun ikur bezala gurtzen zuten. Ohikoa zen Islandiako aurreneko erligioan zaldi zuriak sakrifikatzea. Eskandinabiar mitologian zaldia itzal handiko izakia da. Bereziki ospetsua da Sleipnir izeneko aberea, Odin jainkoaren zortzi hankako zaldia zena.\nIdatzitako testu batean bere izen propioez aipatutako lehen islandiar zaldia Skalm behorra da. Landn\u00e1mab\u00f3k liburuan agertzen da animalia. Landn\u00e1mab\u00f3k liburuaren arabera Seal-Thorin buruzagiak kolonia bat sortu zuen, eta bertan Skalm geratu zen eta atsedena hartu zuen etzanda bere samarekin.\nZaldiek oso paper garrantzitsua dute saga islandiarretan, Hrafnkel , Nj\u00e1ll the Burnt eta Grettir sagen kasuan. Izkribu hauek XIII. mendekoak dira, eta hirurak IX. mendean hasten dira. Literatura hau ospetsua da gaur egun ere uhartean eta Islandiar poniaren hainbat elkartek saga hauen eta mitologiako izenak hartzen dituzte.\nIslandian zaldia aberastasun baliotsuena izan zen ertaroan Animali hauek ezinbestekoak ziren gerlarientzat, batzuetan gerra zaldiak haien jabeekin batera lurperatzen zituzten.\nIslandiarrak ohituraz beti hipofagikoak izan dira, hau da, zaldijaleak. Uhartean inoiz ez da bete 732. urtean Gregorio III.a eta bere ondorengo Zakarias aitasantuek zaldi haragia ez jateko agindua. Aita santuak agindu zien bertako jendeari kristautzerakoan zaldi haragia jateri uztea, ohitura hura paganismoarekin lotzen zutelako, baina azkenean agintari kristauek onartu behar izan zuten bertakoen ohitura hau.\n1780. urtean suertatutako Laki sumendiaren erupzioak poni asko akabatu zuen Islandia guztian gozez zein erupzioaren gasez eta hautsez pozoinduta. Abereen %70 galdu zen horrela. Garai hartan 32.000 abelburu zeuden uhartean eta soilik 10.000 iraun zuten. egoera are gehiago okertzeko haietatik soilik 3.000 ziren behorrak.\nDena den hurrengo hamarkadetan zaldi azienda gogor hau berreskuratzen joan zen eta XIX. mendeko amaieran 62.000 abere kopurua esportatu ahal izan zuetn Bretainia Handira meategiko zaldiak bezala meategietan lan egiteko\nXX.mendetik aurrera Islandiar poniak gero eta gehiago kanpora esportatzen hasi ziren. Arrakasta handiko arraza izan da munduan barrena eta egun islandiar poniaren 19 elkarte ofizial daude herrialde ezberdinetan. Esportatutako zaldi gehienak Eskandinabian, Alemanian zein Ipar Ameriketan daude. Uhartetik esportatutako zaldien erdiak Alemaniara eramaten omen dituzte.\nArraza gaur egun.\nIslandiar poniaren lehen arraza-elkarteak 1904an eratu ziren eta lehen erregistroa 1923an osatu zen. 1900. urtearen hasieran, zaldi islandiarra asko erabili zen Islandian garraiorako eta bidaiarako eta laneko zaldi gisa. 1940. eta 50. urteetan, lanerako zaldiaren erabilera murriztuz joan zen, baina, orain, jaioterrian aurkitu dute berriro erabilera euren ponientzat, eta gaur egun zalditzat eta familiako zaldi gisa hartzen da. Haragitarako ohiko erabilera ahaztu gabe.\nEgun 80.00o abelburu inguru daude Islandian bertan eta beste hainbeste Europako beste herrialdetan. Estatu Batuetan 2.000 poni inguru daude, eta arrazak gero eta estimu handiagoa dauka.\nArrazaren ezaugarriak.\nEzaugarri fisikoak.\nIslandian ez daude zaldi bat ehizatzeko moduko harraparirik. Otsorik ez daude, ezta moxalen harrapatzaile izan zitekeen jatuna (Gulo gulo) ere. Agertzen diren hartz zuri bakanak kostan geratzen dira, barne aldera sartu gabe. Hala ere ingurumen-arrisku izugarria duen herrialdea da, hala nola harea azkarrak, luiziak, arroka-irristatzeak, korronte aldakorrak dituzten ibaiak ... sumendien aktibitatea ahaztu gabe. Ihes egiteko senaren ordez egoera bat ebaluatzeko gaitasuna, zaldiaren biziraupenean izan dira nagusi. Beraz, zaldi horiek ez dute zaldi gehienen bereizgarri den animali zein pertsonen aurrean ihes egiteko senarik. Agian izaki bizidunen beldur faltagatik, pertsonekiko lotura sendoak bilatzen dituzte eta oso afektiboak dira.\nIslandiar poniaren soin gurutzeraino altuera zein pisua ohikoak dira ponietan. Hala ere, lehen aipatu den bezala, arrazaren kudeatzaileek poni izena baztertzen dute eta \"islandiar zaldia\" terminoa erabiltzen dute.\nEdozein moduan ezaugarriak desberdinak dira Islandiako zaldi-taldeen artean, hazle bakoitzak hazkundea nola fokatzen duen arabera. Batzuk zamabere edo nekazal lanetarako animaliak nahi dituzte, eta, konformazio aldetik, ez datoz bat zela zaditzat lan egiteko hazten direnekin. Horiek kontu handiz hautatzen dira, usadio handiko Islandiar mareaak egiteko duten gaitasunagatik. Beste batzuk zaldi haragiarentzat bakarrik hazten dira. Hazle batzuk zaldien larru-geruza gustukoenei begira lan egiten dute.\nArrazako abereak ez dira lau urtera arte prest zela zalditzat bezala erabiliak izateko, eta edozein moduan zazpi urtera arte ez dago osorik animalien egitura-garapena. Hipikarako urterik emankorrenak zortzi-hemezortzi urte bitartekoak dira, baina indarra eta erresistentzia mantentzen dituzte hogei urterekin. Danimarkan bizi zen behor islandiar batek 56 urteko adin marka lortu zuen, eta Britainia Handian bizi zen beste zaldi batek 42 urte bete zituen.\nUgalketari dagokionez oso abere emankorrak dira, eta hazteko bi sexuak 25 urte bete arte egokiak dira. 27 urterekin erditzen duten behorrak erregistratu dira. Zaldiak ez dira erraz harrapatzen, segur aski bere jaioterrian harrapari naturalik ez dutelako.\nBeste zaldi arraza batzuekiko duten isolamenduaren ondorioz, Islandiako arrazako ponietan, oro har, gaixotasunak ezezagunak dira, barneko parasito mota batzuengatik izan ezik. Islandian gaixotasunen prebalentzia txikia mantendu egiten da, herrialdetik esportatutako zaldiak itzultzea galarazten duten legeen bidez. Beste aldetik Islandiara ekarritako edozein zaldi taldea zorrozki desinfektatua izaten da. Dena den, honen ondorioz, bertako zaldiek ez dute gaixotasunarekiko immunitaterik. Uhartean agertutako edozein izurritea suntsitzailea izan liteke arrazarentzat.\nLege hauek arazo bat dira Islandiako bertako poniak herrialdetik kanpoko beste arrazetako zaldiekin txapelketetan parte hartzeko. Alde batetik ezin baita azienda inportatu Islandiara, eta, zaldiak herrialdetik ateratzen direnean, ezin dira itzuli.\nZaldi ibilera.\nPoni islandiarra bost ibileradun zaldia da, hau da, bost ibilera mota ezberdin erabiltzeko gai den aberea da.\nEdozein moduan poni Islandiarrak bi ibilera mota nagusi ditu, ibilaldi tipikoaz gain; Trosta eta kanter galapa delakoa, beste arraza batzuen antzekoak diren ibilerak dira biak.\nArraza ospetsua da leku malkartsu eta txarretan ibiltzeko duen gaitasunagatik.\nEzaugarri psikikoak eta izaera.\nLehen esan den bezala, Islandian ez daude zaldiak akabatzeko moduko harraparirik, otso edo hartzak. Baina beste aldetik eguraldiak eta geografiak arrisku asko sortzen dute. Hondar mugikorrak, malkar irristakorrak, korronte aldakorreko errekak... hau dela eta, ihes egiteko sena baino, baliogarriago izan da ponientzat egoera ezberdinak baloratzeko sena. Horregatik zaldi hauek, zaldi gehienak ez bezala, ez dira hain izu. Izaki bizidunei beldur falta honen ondorioz, pertsonekiko lotura handia garatzen dute eta oso maitagarriak dira.\nIzaerez adiskidetsuak, otzanak eta erabiltzeko errazak izan ohi dira, baina baita gogotsu eta seguruak ere.\nIslandiar poniaren erabilerak.\nIslandian, maitasunez, euren poniak \"zerbitzaririk erabilgarriena\" deitzen dituzte, lan asko egiten dutelako eta irauteko gutxi behar dutelako. \nIslandian aurreneko errepideak XIX. mende arte ez ziren eraiki. Lehendabizikoa 1870. urtean eraikia izan zen. Hau dela eta, islandiar ponia funtsezkoa izan zen mendetan garraiorako.\nGaur egun Islandian, nahiz eta hipikarako zaldi-hazkuntza helburu nagusia izan, haragia ere sortzen da oraindik, nahiz eta egun alderdi horri ez zaion arreta berezirik jartzen, arraza beste balio batzuk hartu zuen unetik. Haragia oso merkantzia baliotsua zen garai batean, baina egun gutxiago. alde batetik lehiakortasuna handitu da kanpoko haragien aurrean eta bertan zaldi haragiaren ospea murriztu egin da. Gaur egun Islandian ekoiztutako zaldi haragiaren zati handi bat Japonera esportatzen da.\nPonien erabilera turismoan asko zabaltzen ari da ere. Bereziki uhartean barrena egindako txangoak.\nIslandiar ponia Islandiako kulturan eta mitologian.\nIslandiar poniak sarri agertzen dira aipatuta islandiar sagetan.\nEskandinaviar mitologian Lokik, jainko iruzurgilea, behor ama bat eskuratu zuen Erraldoi baten zaldia erakartzeko. era horretan erraldoia eta Freyjaren, hau da edertasuraen jainkosaren arteko maitasun harremana galarazi nahi izan zuen. Bi zaldi haien arteko nahasketatik Sleipnir izan zen. Odin, jainkoaren zortzi hankadun zaldia.\n\"Gizaki eta jainko-jainkosen artean, zaldi hau hoberena da\" halaxe dio XIII. mendean Snorri Sturlusonek idatzitako eskandinaviar mitologiako hainbat kontu jasotzen duen Edda liburuan. Bertan Sleipnir zaldia oso ospetsua den irudi batean agertzen da bere zortzi hanka luzaturik hegaldatu baino lehen.\nBeste jainko-jainkosa eskandinaviarrek zaldiak zeuzkaten ere. Gna jainkosa, mezularia, \"aire eta itsasoaren gainetik korrika egiten zuen\" H\u00f3fvarpnir izeneko zaldiaren jabea zen.\nEgunaren eta gauaren jainko-jainkosek Shining Mane eta Frosty izeneko zaldiek tiraka eramaten zituzten zalgurdiak gidatzen zituzten. Eguzkiaren distira egunaren zaldiaren zurdaren distira zen. Ihintza berriz, Frosty behorraren muturretik tantaka erortzen zen lerdea omen zen.\nZaldiak ugalkortasunaren jainkoa zen Freyr jainkoarekin lotzen ziren, eta bere ohorez sakrifikatzen zituzten abereak.\nZaldi borrokak.\nZaldien arteko borrokak sarri agertzen dira Islandiako Estatu Librearen literaturan zein agiri ofizialetan 930.tik 1262. urtera arte. Bikingoek gustukoak zituzten ikuskizun hauek. Zaldien arteko borroka hauek ikuskizuna izateaz gain, paradako zaldirik hoberenak aukeratzeko modu bat zen. Beste aldetik zaldi borrokak izaten ziren bitartean, ohikoak ziren ere ikusle aurkarien arteko borrokek ere beraien irudi sozial eta politikoa finkatzeko aukera eskaintzen zien. Batzuetan taldeen arteko aliantza politikoak berregituratzeko aukera ere eskaintzen omen zuten. Dena den, askotan, borrokak askotan ez ziren serioak, eta zaldien arteko borrokek lagun eta etsaiekin borroka ludikoak egiteko aukera eskaintzen zuten. Baita gazteek haien arteko harremanak izateko eta bikoteak egiteko.\nIslandiar zaldi arrazaren hautapen eta garapena.\nHautapen naturalak zaldi hauek kanpoan bizitzean bizkorrago eta indartsuagoak egin ditu. Zaldi asko akabatzen dira eguraldi zakarragatik zein larre faltagatik."}
{"id": "342899", "revid": "1545", "url": "https://eu.wikipedia.org/wiki?curid=342899", "title": "Jerpoint Abbey", "text": ""}
{"id": "342900", "revid": "105290", "url": "https://eu.wikipedia.org/wiki?curid=342900", "title": "Dresdengo Kodexa", "text": "Dresdengo Kodexa edo Codex Dresdensis amate paperaren gainean egindako maia kodex bat da, Dresdengo liburutegian (S\u00e4chsische Landesbibliothek (SLUB)) gordeta dagoena. Konkistaren aurreko kodex hau gure egunetara heldu diren arteko osatuena eta ederrena da. Berez, kodex hau egutegi bat da; bertan jainkoen eragina egunen arabera erakusten da. Aldi berean maien egutegia eta zenbaki sistema azaltzen da. Europan liburu honen inguruko lehenengo berri 1739koa da. 1825-1826. urtetan Agostino Aglio italiarrak kodex honen kopia bat egin zuen, ondoren Mexikoko beste dokumuntuekin batera argitaratua izan zen; dokumentu bilduma horri Kingsborough Kodex bezala ezagutzen zaio.\nJatorria.\nEspezialisten ustez kodex honek Yucat\u00e1n penintsula erdian-iparraldean izan dezake bere jatorria, Chich\u00e9n Itz\u00e1 inguruan. Estiloa eta edukia kontutan hartuta ziur aski XIV. mendean izan zen idatzia baina ordukoa aurreko beste baten kopia izango zen. Eskuizkribu hau Mesoamerikan aurkitutako ederrena da.\nKodexaren berreskurapena.\n1739an Dresdengo Erret Liburutegiaren zuzendariak, Johann Christian G\u00f6tze, Vienan, eskuizkribua erosi zuen. Ondoren, mende erdi bat baino gehiago, libura erabat ahaztuta egon zen. 1810 Alexander von Humboldt kodexaren lehenengo bost orrialde argitaratu zituen. Hala ere, hemezortzi urte behar izan ziren dokumentua jatorri maiakoa bezala identifikatzeko (1828). Jatorrizko dokumentuaren egoera ez zen oso ona eta egoera hori Bigarren Mundu Gerran larritu zen aliatuen bonbardaketa baten ondorioz (1945ko otsailaren 13 eta 15ean) okertu egin zen:: orri askoren goiko partea hezetasunez ezabatu egin zen."}
{"id": "342901", "revid": "1545", "url": "https://eu.wikipedia.org/wiki?curid=342901", "title": "Lil' Romeo", "text": ""}
{"id": "342902", "revid": "119247", "url": "https://eu.wikipedia.org/wiki?curid=342902", "title": "James Tiberius Kirk", "text": "James Tiberius Kirk Star Trekeko pertsonaia bat da. USS Enterprise (NCC-1701) eta USS Enterprise (NCC-1701-A) ontzien kapitaina izan zen. Protagonista nagusia zen jatorrizko telesailean, eta lehen zazpi filmeak berari buruzkoak ziren. William Shatner kanadar aktoreak egiten du Kirk helduaren papera, eta Star Trek XI filmean Chris Pinek egiten du Kirk gaztearen papera.\nBiografia Star Trek unibertsoan.\nEz da askorik ezagutzen Kirken jatorriari buruz, egungo AEBetako Iowa estatuan jaio zela izan ezik. Kirken jaioleku bezala proposatzen den beste toki bat Riverside da, Iowako beste herri asko ere \"Enterprise\"aren kapitainik karismatikoenaren etorkizuneko jaioleku bezala aldarrikatzen diren arren.\nBere jaiotza data ere ez da ezarri, baina balizko bezala 2233ko martxoak 22a iradoki da, 1277.1 izarretako datan, William Shatner aktorearen benetako jaiotza data eta adinean oinarrituta. Bere aita George Kirk komandantea da, 2009ko filmea den Star Trek XIn Chris Hemsworthek betetzen duen papera. Bere ama Winona Kirk da, eta bere anaia George Samuel Kirk.\nTarsus IVn eman zuen bere gaztaroan \"Kodos exekutorea\"k koloniak gosete bat gaindi zezan egin zuen \"sarraski erabilgarria\"ren ondorioz gertatutako 4000 kolonoren sarraskiaren bederatzi biziraule eta lekukoetako bat izan zen. George Samuel eta Aurelan Kirk, Kirken anaia nagusia eta koinata, Denevan garuneko bizkarroien inbasioan hil ziren, 2267an. Kirken iloba zen Peter Kirk bizirik irten zen.\nKarrera miresgarri bat izan zuen Izarretako Flotaren akademian, hamarkada askotan zehar kadeteak suspenditu zituen \"Maru Kobayashia\"ren proba gainditu zuen lehena izan zelarik. Simulatzailea kadeteen ekintza oro porrotean amai zedin prestatua zegoenez, Kirkek programa berridaztea erabaki zuen Maru Kobayashiaren tripulazioa salbatu ahal izateko, hiru aldiz jarraian egin zuena bere irakaslea txundituta utziz. Bere pentsamendu originalagatik zoriondu zuten. Flotako bere serie zenbakia SC 937-0176 CEC da.\nKirk flotan kadete bezala 2250ean hasi zen. Oraindik akademiako ikasle zenean, alferez mailara igo zuten eta 2251n USS Republicen bere ikasketak jarraitzeko postu bat eman zioten. Azpiteniente mailara igo zen 2253an, eta Flotaren Akademiara irakasle bezala itzuli zen. Kirkek \"Entziklopedia Ibiltaria\" izatearen ospea lortu zuen, eta, esaten denez, bere klaseetan \"edo pentsatu... edo pentsatu egiten zenuen\".\n2254an Izarretako Flotan graduatu zen arte, Kirk teniente mailara igo zen eta USS Farragut (NCC-1647) ontzian zerbitzatu zuen. Kirkek esperientzia handia lortu zuen Farragut ontzian bere lehen esplorazio planetarioa zuzenduz eta Beta XII A izeneko izaki gastsu baten eraso hilgarritik bizirik irtenez, non Farragut ontziaren tripulatzaileetako asko hil ziren, bere kapitaina zen Garrovik barne.\nKirken abenturak 2254 eta 2263 artean sekula ez dira aipatu Star Treken, alabaina, zaletuen ustetan teniente komandante mailara igo zen 2255ean. Ondorengo teoriek Kirk 2260an komandante mailara igo zela eta Enterprisen berregokitzerako arduraduna zen ofizial bezala izendatua izan zela diote, ontziak hamar urte Christopher Piken ardurapean eman ondoren. Lan hauek Kirkengan Enterprise ontziaren hurrengo komandantea izango zenaren ideia bultzatu zuten, 2263an kapitain mailara igo ondoren indartu zena, Pike kapitaina Flotatik erretiratu zen aldi berean.\nKirk USS Enterprise (NCC-1701) ontziaren kapitain bihurtu zen. Kanonikotzat hartzen ez den arabera, baina, hirugarrena izan zen, Pikengandik ontziaren agintaritza oinordetu zuen Robert April kapitainaren oinordeko bezala. Baina, benetako pertsonaiak dituen telesail batek edo filmeetakoren batek Aprilen existentzia berresten duen arte, honi buruzko edozein informazio fanontzat hartzen da, ez kanontzat. Iturriren batzuk April kapitaina Enterpriseko lehen komandantea izan zela eko atalen bateko eskena hondoan agertutako zerrenda baten ikusi dutela diote, baina baieztatu gabe dago."}
{"id": "342905", "revid": "13403", "url": "https://eu.wikipedia.org/wiki?curid=342905", "title": "Timahoe dorrea", "text": ""}
{"id": "342906", "revid": "1545", "url": "https://eu.wikipedia.org/wiki?curid=342906", "title": "Sony BMG Music Entertainment", "text": ""}
{"id": "342907", "revid": "105290", "url": "https://eu.wikipedia.org/wiki?curid=342907", "title": "Robert April", "text": "Robert April Star Trekeko pertsonaia bat da. USS Enterprise (NCC-1701) ontziko lehen kapitaina izateagatik da ezaguna. April 2195ean jaio zen, eta urteak aurrera joan ahala, bere bikotea zen Sarahrekin ezkonduko zen.\n2240an April Constitution klaseko ontzi batentzako osagaien fabrikazioaren gainbegiralea da San Franciscoko Ontzioletan. Ontzi hau USS Enterprise izango zen beranduago, eta April bere lehen komandantea. Hala ere, 2245 eta 2250 artean ontzi onetako kapitain izango zen. Eta bere emazte Sarah bere mediku buruzagia izango zen.\nBost urteko misio hau amaitu ondoren, April Komodoroa Planeta Elkartuen Federakuntzako ez ohiko enbaxadore errespetatu bat izan zen hurrengo 20 urteetan, 2270ean Izarretako Flotatik erretiratzera behartua izan zelarik.\nOso-oso bereziak izan ziren gertakari batzuk konpondu ondoren, Izarretako Flotak Aprilen erretiroari buruzko postura birkontsideratu zuen, agindua baliogabetuz eta bere karrera jarraitzea baimenduz (: \"The Counterclock Incident\").\nInformazio gehigarria.\nRobert April izenak bere jatorria hasierako \"Star Treken biblia\"n du, pertsonaia nagusiaren izen bezala (\"Robert M. April\"). StarTrek.comen zein Star Trek Chronologyn bere izena \"Robert T. April\" bezala erregistratua dago.\nAurretik, Robert April izena Gene Roddenberryk kartzelako kapilau batentzat erabili zuen \"Have Gun-Will Travel\"eko bi ataletan. Enterpriseko ondorengo kapitainaren pertsonaiaren izena beranduago Christopher Pikera aldatu zen \"The Cage\"n, behin betiko guztiek ezagutzen duten James Tiberius Kirkena erabili aurretik.\n\"In a Mirror Darkly (Bigarren Zatia)\" (Enterprise) atalean Jonathan Archerren kurrikulumerako erabili ez zen materialean Archer Enterprise berria 2245ean abian jarri baino egun bat lehenago hil zela ezartzen da. Gertaera hau \"bibliko\"tzat ezartzen bada, Archer eta Aprilek elkar ezagutu zutela esan nahiko luke."}
{"id": "342908", "revid": "105290", "url": "https://eu.wikipedia.org/wiki?curid=342908", "title": "Abbadiaren sekretua", "text": "Abbadiaren sekretua Fernando Morillo idazlearen eleberri bat da, 2012. urtean argitaratua. Idazleak aurkeztutako eleberriaren proiektuari emandako sari baten ondorioz idatzi zuen. Sari moduan, hilabete bateko egonaldia egin zuen Hendaiako Nekatoenean, Abadia jauregiaren ondoan, eleberria osatzeko. Alar eta Kaiet anaiek Abadia jauregian bizi duten abentura kontatzen da, non gertakari misteriotsuak gertatzen diren, Anton Abadia pertsonaiaren inguruan. 2012an argitaratu zen, idazleak berak sortutako Gaumin argitaletxearen eskutik.\nSinopsia.\nAbbadia eremua liluragarria eta misteriotsua da. Alar eta Kaiet anaiak larriturik daude: badirudi zerbait beldurgarria gertatzen dela han. Bi lagun desagertu dira bertan, eta susmo latz bat dabil airean. Zer munstro mota ezkutatzen da zuhaitz artean edo gaztelu sorgingarrian?\nAre okerragoa dena. Amona gerlariz jantzi eta eremura joan da, aspaldian hitza eman omen zuelako leku hura defendatuko zuela. Zoratu egin ote da?\nBi anaia gazteek eta haien lagunek proba arriskutsu asko igaroko dituzte eremuan, Antton Abadiaren sekretuaren bila. Beraien familiako historian bertan bilatu beharko dute, izadiz eta historiaz blaituriko leku miresgarri hark gordetzen duen misterioa argitzeko.\nHaria.\nAlar eta Kaiet hendaiar anaiak aitona Daniel eta Rebeka amonarekin bizi dira. Gau batean, amona, gudariz jantzirik, Abbadia eremura doa, Alarri modu misteriotsuan norbait itzuli dela eta egunsentian itzuli egingo dela esanda. Egunsentia igaro eta Alarrek Kaiet esnatzen du gertatutakoa kontatzeko. Abbadiara joatea erabakitzen dute. Aitona esnatu eta dena kontatzeko eskatzen die. Bitartean, Nikole, Kaieten laguna eta goiz hartan harekin Abbadiari buruzko eskolako lan bat egiteko geratu dena, amaren deia jasotzen du Abbadiara ez joateko agintzeko, bertan bi pertsona desagertu direla eta. Bitartean, Alar, Kaiet eta haien aitona Abbadiako inguruetara heltzen dira baina poliziak eremua itxi egin du. Aitonak aitortu egin die poliziei ezin diela amona barruan dagoela esan, eta afera beraiek bakarrik konpondu beharko dutela. Gogoz kontra bada ere, aitona Danielek onartu egiten du bilobak beraiekin sartzen saiatzea. Nikole Kaieti deika ari da, baina ez du erantzunik jasotzen eta Abbadiara joatea erabakitzen du. Aldi beren, aitona Abbadia Eremurako sarbide ezkutu bat bilatzen du. Horretan ari direlarik, Kaietek Nikoleren deia jasotzen du, Abbadiako desagerpenez ohartarazteko, baina kontatzen ari dela, Alar eta aitona galdu egiten ditu bistatik. Nikole Kaietekin elkartzen da. Nikole beldurrez badago ere, Kaiet lagundu eta barrura sartzen dira bidezidor batetik. Berehala, pizti baten orro izugarria entzun eta korrika hasten dira.\nBitartean, Alar eta aitona tranpa antzeko batean erori eta leize batean behera erortzen dira. Behean tunel artifizial bat ikusten dute. Nikole eta Kaiet, beraien aldetik, itsas labarrera iritsi eta jaisten hasten dira, ustezko piztiatik ihesi. Baina berehala konturatzen dira urez inguraturik daudela, atera ezinik. Tunelean aurrera, aitona Anton Abadiaren antza duela esaten dio Alarri, burutsua eta ausarta baita; Kaiet, berriz, Arnaud haren anaiaren antzekoa dela dio, sutsua baita. Azkenean, gela moduko batera heltzen dira. Nikolek eta Kaietek arazoak dituzte arroketan, itsaso zakarra dagoelako. Oihu egiten dute. Halako batean, txalupa bat ikusten dute eta marinel moduan, Kaieten amona. Txalupara igo eta arraunean hasten dira. Tuneleko gelan, berriz, Daniel aitonak eta Alarrek liburuz beteriko apalak eta palankak han eta hemen ikusten dituzte. Ateak ere badaude, baina ezin dira eskuz mugitu. Horien gainean \"\"Ero bat aski da\" esaldia dago idatzirik. Alarrek palanka bati eragin eta ate bat zabaldu eta ura sartzen hasten da. Alar aitonaren gainera igotzen da. Bitartean, arraunean, amona, Kaiet eta Nikole lehorrera iristen dira onik. Kaietek Alar eta aitona galdurik daudela kontatzen dio; txalupan zer egiten duen galdetzen dio kezkatuta dagoen amonari eta honek garai batean kontrabandista moduan ibili zirela kontatzen dio eta geroztik dakiela nabigatzen. Lehorrera iritsi eta orroa entzuten dute. Kaietek lehoia ikusten du. Amonak ezkutaleku batera eramaten ditu. Bitartean, urez betetzen hasi da Alar eta aitona dauden gela baina halako batean ur jarioa gelditu eta atea itxi egiten da. Apaletako liburuak begiztatzen dituzte, denetariko gaiak daude eta argi dago Anton Abadiaren liburuak direla. Palanka bati eragin eta lehengo atea ireki baina berriz ere itxi egiten da. Ziur daude handik ateratzeko gakoa \"Ero bat aski da\" esaldian dagoela. Beraien aldetik, Kaiet, Nikole eta amona txabola moduko batera heltzen dira; han amona Abbadia Eremuaren historia hasten da kontatzen: nola Anton Abadiaren morroi zen Serafinek, Abadia hiltzean, promesa egin zuen eremua babestuko zuela eta horrela astronomia, beste zientziak eta euskal kultura sustatzen hasi zen. Baina baziren interesak eremua bereganatu eta turistentzako gune edo golf zelaia egiteko. Serafinek Erramune bere alabari eremua zaintzeko ardura pasa zion, honek Donato semari eta Donato aitona Danieli. Daniel txikia zenean naziak heldu ziren eta haiei egin behar zieten aurre. Aldi berean, Alarrek esaldiaren segida asmatzen du: \"Ero bat aski da harri bat putzura jaurtitzeko, baina sei zuhur behar dira hura handik ateratzeko\". Zuhurtasuna jakinduriarekin lotu eta aterabidea liburuetan egon behar dela ondorioztatzen dute. Sei liburuko apal bakarra dago, preseski Abadiaren pentsalari gogokoenen liburuekin, han dagoen palankari eragin eta beste atexka bat zabaltzen da. Bitartean, amona, Kaiet eta Nikole txabolatik eremuko Nekatoeneara doaz korrika, piztitik alde egiteko. Han amonak naziek eremua bereganatu eta beraiek, umeak orduan, saiatu zirela haiei ostopoak jartzen; umekeriak ziren baina bazegoen lagun bat modu neurrigabeak jokatzen zuena. Tuneleko gelan, berriz, uraren maila jeitsi eta zabaldutako atetik Alarrek eta aitonak aurrera egiten dute, buruz eta bihotzez, Anton Abadiak bezalaxe.\nNazien eta, horien ondoren ere, Abbadia Eremua aldatu nahi zutenen aurka krudelkeriaz, odolez eta haragiz, jarduten zuen lagunak Fatima izena zuela kontatzen du amonak. Horrenbesteraino, amona eta aitona, orduan haurrak zirelarik, etsaitu ziren berarekin. Beraiekin ibiltzen zen Publio mutikoa berarekin maitemindurik zegoen. II. Mundu Gerra eta gutxira alde egin zuen, atzerrira. Fatima amonaren ahizpa zela aitortzen du amonak. Hori dena kontatzen duen bitartean, Abadia jauregiko gela batean Fatima dago Publiorekin. Itzuli egin da Publiorekin mendeku hartzera. Publio norbait tranpa-zulora erori dela eta hiru lagun txalupaz lehorreratzen ikusi dituela kontatzen dio. Tranpak prest daude; lehoia ere beraiek ekarritakoa da. Rebeka eta Danielen aurkako mendekua prestatzen ari da. Une berean, amonak Kaieti kontatzen dionez, beraiek pertsonen aurkako izugarrikeriak egitea gaitzesteaz gainera, Danielek Rebekarekin andregai moduan aukeratzea izan zen etsai bilakatzearen beste arrazoi bat, Fatima Danielekin zegoelako maitemindurik. Bitartean, Alarrek eta aitonak tunelean aurrera jarraitzen dute eta disekatutako animaliaz gainezka dagoen gune batera heltzen dira, non sabaian konstelazioak ere marrazturik dauden. Zulo anitz ere badaude aukeran bidean aurrera jarraitzeko. Gako bat ikusten dut idatzita: \"Animaliarik handiena\"\". Beraien aldetik, Nikolek, Kaietek eta amonak Nekatoenean jarraitzen dute. Amonak Fatima egon zitekeen leku guztiak miatu eta gaztelua bakarrik geratzen zaiola adierazten die. Harantz doaz. Tunelean, animalia handiena denez, disekaturiko elefantean bilatzen dute handik irteteko gakoa, baina ez dute ezer aurkitzen. Beste animalietan ere bilatzen dute alferrik. Alarri animalia handienaren konstelazioan, Hartz Handiaren konstelazioan hain zuzen, begiratzea bururatzen zaio. Horren ondoan, gezi batek seinalatzen duen zuloa ikusten du irteteko. Bitartean, Kaiet, Nikole eta amona gaztelura sartzeko sarrera baten bila dabiltza, hormetan zizelkaturik dauden animalia beldurgarrien artean. Kaietek berarekin etortzeagatik pozik dagoela aitortzen dio Nikoleri. Amonaren atzetik doaz, Fatima lehoia eta ager daitezkeen beste munstroak baino izugarriagoa dela ohartarazita. Tunelean aurrera, zuziz argiztatutako gela batera iristen dira, egurrezko muino baten gainean daude, Bidasoa ibaiko Konpantzia uharteko maketa handia bailitzan. Han dagoen kutxa batean hau dioen mezua aurkitzen dute: erantzun egiazkoa ematen badute, egur pilaren azpian dauden eskorpioi saldoak pozoiturik hilko dira; faltsua bada, egurretan erreta hilko dira. Problema ebazteko, beti bezala, burua eta bihotza erabiltzeari ekiten diote. Gazteluan, berriz, Kaiet, Nikole eta amona sartzea lortu dute korridore estu batetik, lau hankatan. Luxuzko gela batera heldu eta handik zerbitzarien korridore estuetatik egiten dute aurrera; goian, dorrearen aldean, hotsa entzun eta hara abiatzen dira. Beraien aldetik, Alarrek eta aitonak buruari bueltaka jarraitzen dute, eta aldi berean gezurra eta faltsua den esaldi bat eman behar dutela ondorioztatzen dute azkenik. Alarri bururatuko zaio: \"Sutan hilko naiz\" da erantzuna, mezuak dioena kontuan harturik, egia eta faltsua baita aldi berean. Dorrerako bidean, Kaietek andre bat, eskuan loroa eta sorbaldetan arrano bana dituena, flotatzen. Amonak Virginie Abbadiaren emaztearen mamua dela kontatzen die. Hari buruz, animaliak hiltzearen aurkakoa zela eta gazteluan arratoiak hiltzea ere debekatu zuela kontatzen die. Hala ere, Kaietek aurre egiten dio mamuari makilaz baina alferrik. Mamuak barre egiten dio behin eta berriz erasoka ari zaion Kaieti. Alarrek eta aitona erantzuna idazten dute tabletean eta berehala zuziak itzali eta beste sarbide bat zabaltzen zaie. Alar etsirik dago, baina aitonak aurrera jarraitzeko adorea ematen dio, Abbadia gizon adoretsua zela gogoraraziz \u2014gazteluko eskaileretan idatzirik dauden hizki bitxiak idazteko bi mila ordu eman zituela kontatuz, preseski\u2014. Armak zabaldurik dituen mahai luze bat dagoen leku batera heltzen dira, non mezu hau irakurtzen duten: \"Armarik onena\". Kaietek mamuari erasoka jarraitzen du. Amonak esanda, Nikolek irudiaren jatorria bilatu eta azkenean, mamuaren irudia sortzen duen proiektore bat aurkitzen du. Itzali egiten du. Bitartean, arma onena zein den pentsatzen ari direlarik, Abadiaren anekdota zenbait ditu aitonak: nola Madagaskarreko tribu batek Abadiak oparitutako teleskopio bat frantsesen aurka kainoi moduan erabiltzen saiatu ziren, nola hitza baliatzea eta bertako ohiturez bizitzea zela hoberena eta nola, batzuetan hanka sartuz bada ere, jakinduria, zuzi moduan, dela armarik onena, \"ez ikusi, ez ikasi\" atsotitza gogoratuz. Horregatik, hitzez tatuaturiko zuzia hartzen dute aurrera egiteko.\nFatima kolorete gehiegiz makilatzen ari dela, Publio gajoa hurbiltzen zaio proiektorea aurkitu dutela ohartaraziz. Lehoia askatzeko agintzen dio baina hobeto pentsatuta sarea prestatzeko esaten dio. Hendaiako Bixintxo elizaren maketa dirudien leku batera heltzen dira; han kutxa bat poxpoloekin aurkitzen dute; zuzia piztu eta amildegi beltz batera heltzen dira, zuzirik gabe pasa ezinezkoa; hura gainditu eta \"Azken proba\" idatzirik daukan ate bat pasatzen dute eta bestaldean gizon begibakar bat eta neskato bat aurkitzen dituzte. Kaiet, Nikole eta amona gazteluko liburutegira heltzen dira, non \"Sasi txikienak bere itzala du\" atsotitza \u2014txikienak balioa edo alderdi iluna ote du?\u2014 irakurtzen duten. Halako batean, beraien aurka geziak jaurtitzen ari direla ikusi eta ezkutuen atzean babesten dira. Kaiet ausarta aurrera egin eta balezta automatiko batek jaurtitzen dituela ikusten du. Hura heltzen duen sokari tira egin eta lurrera botatzen du balezta. Bitartean, Alar eta aitonak kripta batean daudela jabetzen dira. Begibakarrak bera eta neskatoa hara nola iritsi diren ez dakitela adierazten diete. Aitonak Abbadia eta Virginie han lurperatu zituztela dio. Orratz moduan estatua gizatiar baten besoak dituen erloju batean mezu hau ikusten dute: \"Nire besoek 1:50 ordua seinalatzen dute eta ondoren 3:75 ordua\". Burua eta bihotza baliatzeari ekiten diote berriz. Bitartean, balezta indargabetu ondoren, sare bat erortzen zaie gainera Kaiet, Nikole eta amonari. Berehala, mekanismo ezezagun batek altxatu egiten du sarea. Amonak errieta egin dio, burua erabili gabe egin baitu aurrera geziak geldiarazteko. Ileak harrotuta triku itxurako emakume bat inguratzen zaie: Fatima da. Kriptan, berriz, aitonak kontatzen du nola Afrikan Abadiari sei urteko esklabo beltz bat oparitu zioten, baina berak seme bat bailitzan hezi zuela, esklabotzaren aurka zegoelako. Hala ere, mutiko beltzak Abadiarekin haserretu eta alde egin zuen. Alarrek Abbadiak denboraren zatiketa dezimala, hau da orduan 100 minutu izan behar direla, aldezten zuela ekartzen du gogora. Horrela, 1:30 erloju arruntetan 1:50 litzateke Abbadiaren erlojuan eta beraz, 3:75, hirurak eta hiru laurden, hau da, 3:45. Bitartean, Rebeka, harrapaturik, eta Fatima bere ahizpa eztabaidan hasten dira, Fatima zer demontre egiten ari den eta Fatimak eremuko bakea berreskuratu nahi duela. Rebekak Daniel Alar bilobarekin eremuan dabilela adierazten dio. Fatima lurpeko tranpetan egongo ote den beldurrez geratzen da. Erlojuaren gelan, 3:45 jarrita erlojuan, ate txiki zabaltzen da. Alar, begibakarra eta neskatoa pasatzen dira baina aitona handiegia da. Alarrek eusteko esaten dio, laguntza bila doan bitartean. Aldi berean, Fatimak kezka erakusten du, lurpeko tranpetatik ez baitago onik ateratzerik bere iritziz; bereziki Danieletaz kezkaturik, eremura ez zirela etorri behar aurpegiratzen die. Azkenean, aukera bat emango die: Abbadiak antolatzen zituen euskal jaietan ohikoak ziren emakumeen lasterketa bereziak prestatzen zituen, emakumeek pitxerra bete ur eraman behar zutela buru gainean; biek egingo dute lasterketa eta Rebekak irabazten badu libre utziko ditu denak. Alar aitona nola atera pentsatzen hasten da eta soka batzuei erreparatzen dio. Hotsak entzun eta sokak hartuta erne ibiltzen hasten da. Bitartean, Rebeka eta Fatima, triku-emakumea, lasterka ari dira gaztelu barruko zirkuitu batean zehar. Lehen bueltan Rebeka doa aurretik; baina bigarren bueltan, Fatimak pasatzen du helmuga aurretik. Publiok Rebekak eta bi gazteak sarean biltzen ditu berriz. Halako batean, ordea, Kaiet Fatimaren aurka oldartu eta sokaz lotzen du. Amona eta besteak askatzen ditu. Fatimak harri eta zur geratzen da lurpeko labirintoko proba guztiak gainditu dituztela jakitean. Daniel ere onik dagoela jakitean, negarrez hasten da Fatima, zorionez beterik.\nPublio eta Fatima poliziaren eskuetan geratzen dira. Fatimak guztia beragatik eta Abadiagatik egin duela dio, baina Danielek hura ez zela modu egokia adierazten dio. Alarrek eta Kaietek zorionak ematen dizkiote elkarri, Alarren buruagatik eta Kaieten ausardiagatik hurrenez hurren. Aitona pozik dago Abadiaren izpiritua berreskuratu egin dutelako, Alarrek Anttonena eta Kaietek Arnaudena hain zuzen. Guztiak dorrera igo eta amonak egindakoa eskertzen dio hunkiturik dagoen Nikoleri. Denek elkarrekin afaltzen dute, pozik eta zoriontsu. Biharamunean, denak gaztelura doaz, magiaz beterik dagoela deritzote guztiek. Abenturaren irakaspen handiena ekartzen du gogora Alarrek: izana eta ez izena, Abadiaren ereduari jarraikiz, norbera zein den eta zer bizi duen dela garrantzitsuena."}
{"id": "342909", "revid": "512", "url": "https://eu.wikipedia.org/wiki?curid=342909", "title": "1897 Hind", "text": "1897 Hind asteroide gerrikoan aurkitutako 1897. asteroidearen izena da. 1971ko urriak 26an aurkitu zuen Lubos Kohoutekek Bergedorfetik. Bere behin-behineko izendapen zientifikoa 1971 UE1 zen. Bere izena John Russell Hindgatik jasotzen du."}
{"id": "342910", "revid": "512", "url": "https://eu.wikipedia.org/wiki?curid=342910", "title": "1898 Cowell", "text": "1898 Cowell asteroide gerrikoan aurkitutako 1898. asteroidearen izena da. 1971ko urriak 26an aurkitu zuen Lubos Kohoutekek Bergedorfetik. Bere behin-behineko izendapen zientifikoa 1971 UF1 zen. Bere izena Philip Herbert Cowellgatik jasotzen du."}
{"id": "342911", "revid": "105290", "url": "https://eu.wikipedia.org/wiki?curid=342911", "title": "Zonbia San Mamesen", "text": "Zonbia San Mamesen Fernando Morillo idazle azpeitiarraren liburua da. 2012an argitaratu zen, Gaumin argitaletxearen eskutik."}
{"id": "342912", "revid": "105290", "url": "https://eu.wikipedia.org/wiki?curid=342912", "title": "Deabruaren letaginak", "text": "Deabruaren letaginak Fernando Morillo idazle azpeitiarraren liburua da. 2011n argitaratu zen, Gaumin argitaletxearen eskutik."}
{"id": "342913", "revid": "512", "url": "https://eu.wikipedia.org/wiki?curid=342913", "title": "1899 Crommelin", "text": "1899 Crommelin asteroide gerrikoan aurkitutako 1899. asteroidearen izena da. 1971ko urriak 26an aurkitu zuen Lubos Kohoutekek Bergedorfetik. Bere behin-behineko izendapen zientifikoa 1971 UR1 zen. Bere izena Andrew Claude de la Cherois Crommelingatik jasotzen du."}
{"id": "342914", "revid": "105290", "url": "https://eu.wikipedia.org/wiki?curid=342914", "title": "Hildakoei esker eta haien erruz", "text": "Hildakoei esker eta haien erruz Fernando Morillo idazle azpeitiarraren liburua da. 2011n argitaratu zen, Gaumin argitaletxearen eskutik."}
{"id": "342915", "revid": "105290", "url": "https://eu.wikipedia.org/wiki?curid=342915", "title": "Izuaren Pasabidea", "text": "\"Izuaren Pasabidea\" Fernando Morillo idazle azpeitiarraren liburua da. 2011n argitaratu zen, Gaumin argitaletxearen eskutik."}
{"id": "342916", "revid": "119247", "url": "https://eu.wikipedia.org/wiki?curid=342916", "title": "Talesen teorema (zirkulua)", "text": "Zirkuluaren Talesen teoremak hau dio:\nGeometria klasikoan, bi teorema daude \"Talesen teorema\" izena daukatenak: bata hau da, \"zirkuluaren Talesen teorema\"; eta bestea, \"elkarketaren teorema\". Uste da Tales Miletokoa K. a. VI. mendeko greziar matematikari eta filosofoak formulatu zituela bi teorema horiek, eta berarengandik datorkie izena.\nLehenengoa (zirkuluarena) artikulu honen gaia da, eta triangelu zuzenen zirkunzentroen funtsezko berezitasun bat argitzen du (\"hipotenusaren erdigunean dago zirkunzentroa\"), marrazketa geometrikoan angelu zuzenak eraikitzeko erabiltzen dena.\nBigarrenak (elkarketaren teorema), aldiz, azaltzen du nola eraiki triangelu baten beste triangelu antzeko bat (\u201cantzeko triangeluek angelu berdinak dituzte\u201d).\nTriangelu isoszeleek bi angelu berdin dituztela frogatzeko erabili zituen Talesek emaitza horiek, bai eta triangelu baten hiru angeluen batura bi angelu zuzen dela ere.\nHistoria.\nTales Miletokoak idatzi zuenetik ezerk ere ez du biziraun. Antzinako Greziako lanak, normalki, pertsona jakintsu bati egozten zitzaizkion, ezagutza intelektual horren eraikuntzan parte hartu zuten pertsona guztiak errespetatu beharrean; hau bereziki egia da Pitagorasen kasuan. Atribuzioa beranduago egin ohi zen, urte asko pasata. Talesi erreferentzia Proklok egin zuen, eta ondoren Diogenes Laerziok Panfila Epidauroskoaren esaldia jaso zuenean, esan zuenean Tales \"izan zela lehenengoa triangelu zuzen bat zirkulu batean inskribitu zuena\".\nBabiloniako matematikariek ezagutzen zuten kasu berezi hau Talesek frogatu aurretik. Uste da Talesek ikasi zuela angelu bat zirkuluerdi batean inskribatuta denean angelu zuzen bat dela. Teoremak bere izena darama, antzinako iturrietan esaten delako bera izan zela lehenengoa frogatzen, konprobatu zuenean triangelu isoszeles baten oinarriko angeluak berdinak direla eta edozein triangeluren angelu guztiak batuz 180\u00b0 lortzen direla. \nFroga.\nTalesen zirkulua zirkuluerdi bat da, non diametroa triangelu zuzen baten hipotenusa den.\nTalesen esfera esferaerdi bat da, non diametroa triangelu zuzen baten hipotenusa den."}
{"id": "342917", "revid": "96586", "url": "https://eu.wikipedia.org/wiki?curid=342917", "title": "Marko panpinak trapuzko amets", "text": "\"Artikulu hau liburuari buruzkoa da; beste esanahietarako, ikus \u00abMarko\u00bb.\"\n\"Marko panpinak trapuzko amets\" Fernando Morillo idazle azpeitiarraren liburua da. 2011n argitaratu zen, Gaumin argitaletxearen eskutik."}
{"id": "342919", "revid": "1545", "url": "https://eu.wikipedia.org/wiki?curid=342919", "title": "Solon Atenaskoa", "text": ""}
{"id": "342920", "revid": "105290", "url": "https://eu.wikipedia.org/wiki?curid=342920", "title": "1900 Katyusha", "text": "1900 Katyusha asteroide gerrikoan aurkitutako 1900. asteroidearen izena da. 1971ko abenduak 16an aurkitu zuen Tamara Smirnovak Nauchnyjetik. Bere behin-behineko izendapen zientifikoa 1971 YB zen. Bere izena Katyusha ezizenez ezagutzen zen Jekaterina Ivanovna Zelenko hegazkin pilotuagatik jasotzen du, Bigarren Mundu Gerrako gudu batean hil zena."}
{"id": "342921", "revid": "336", "url": "https://eu.wikipedia.org/wiki?curid=342921", "title": "Philip Herbert Cowell", "text": "Philip Herbert Cowell Royal Societyko kidea (FRS) (Kalkuta, 1870eko abuztuak 7-1949ko ekainak 6) britainiar astronomo bat izan zen.\nPhilip Herbert Cowell Kalkutan jaio zen, Indian eta Eton College eta Trinity College, Cambridgen hezi zen. 1896an Royal Greenwich Observatoryko bigarren nagusi laguntzaile bihurtu zen, eta beranduago HM Nautical Almanac Officeko Superintendente 1910 eta 1930 artean. Zeru mekanikan, eta, bereziki, kometen orbitei eta asteroideei buruz lan egin zuen. Ilargiaren posizioari buruzko teoriaren eta behaketen artean zegoen desadostauna ere aztertu zuen.\n1906ko maiatzean Royal Societyko kide aukeratua izan zen. 1911n Royal Astronomical Societyko Urrezko Domina irabazi zuen.\n4358 Lynn asteroidea aurkitu zuen.\n1898 Cowell asteroidea bere omenez izendatu zen. Suffolkeko Aldeburgh herrian hil zen."}
{"id": "342923", "revid": "11782", "url": "https://eu.wikipedia.org/wiki?curid=342923", "title": "La Vall d'Albaida", "text": ""}
{"id": "342924", "revid": "1545", "url": "https://eu.wikipedia.org/wiki?curid=342924", "title": "Vall d'Albaida", "text": "La Vall d'Albaida Valentziar Herrialdeko eskualdea da. Iparraldean Costera du, ekialdean Safor, hegoaldean Comtat eta Alcoi\u00e0 eta mendebaldean Alt Vinalop\u00f3.\nEskualdeak 34 udalerri ditu, 721,64 km\u00b2ko azalera du eta 2005ean 88.596 biztanle zituen. Eskualdeari izena ematen diotenak Albaida ibaia eta herria (\"zuria\" arabieraz) dira eta hiriburua zein udalerririk populatuena Ontinyent da."}
{"id": "342926", "revid": "11782", "url": "https://eu.wikipedia.org/wiki?curid=342926", "title": "Valle de Albaida", "text": ""}
