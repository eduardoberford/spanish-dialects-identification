{"id": "337236", "revid": "512", "url": "https://eu.wikipedia.org/wiki?curid=337236", "title": "Mogao leizeak", "text": "Mogao leizeak, Mogao haitzuloak, Dunhuang leizeak edo Mila Buden leizeak izenez ere azagunak (txineraz: \u83ab\u9ad8\u7a9f; Pinyineraz: M\u00f2g\u0101o k\u016b) Txinako Gansu probintzian, Dunhuang hiritik hurbil, dagoen 492 tenpluen multzo bat dira. IV. mendean hasi ziren eraikitzen eta mila urtetako arte budista aurkitzen da bertan. Mogao leizeak izenarekin UNESCOk Gizateriaren Ondare zerrendan gehitu zuen 1987an.\nHistoria.\nDunhuang.\nK.a. 121 urtean Han dinastiako Wu enperadoreak Dunhuang mugako gotorleku bihurtu zuen Xiongnu leinuaren erasoetatik babesteko. Hurrengo mendeetan Zetaren Bidea eratu zen eta basamortuaren erdian kokaturik zegoen hiria izanik ezinbesteko geldiunea bihurtu zen. Bidean zehar pentsakera eta erlijio ugari iritsi ziren, horien artean garrantzitsuena budismoa izan zen.\nLeizeen sorrera eta bilakaera.\nKondairak dioenez k.o. 366 urtean L\u00e8 Z\u016bn (\u6a02\u5c0a) monje budistak ikusoen mistiko bat izan zuen, bertan mila buda ikusi zituen urrezko argitan, eta toki hartan bertan leize bat eraikitzea erabaki zuen. Bigarren monje bat elkartu zitzaion, Faliang (\u6cd5\u826f), eta gutxinaka komunitatea handituz eta leize berriak eraikiz tenplua handitzen joan zen. Leize hauek meditatzeko lekuak bano ez ziren hasieran baina Sui dinastiaren garairako mila leize inguru baziren bertan eta Tang dinastiarekin erromesen helmuga bihurtu zen. IV. eta XIV. mendeen artean aldarez eta donazioz hornituz joan ziren, budismo-eskola ere bai, eta alfabetatu gabeko sinistunentzat hormak margotzen hasi ziren. Leize handienek merkatarien, agintarien tea enperadoreen babesa eta laguntza ere jaso zuten.\nTang dinastiaren garaian (618-907) goia jo zuen Dunhuang hiriak eta Zetaren Bideko erlijiozentru handienetakoa bihurtu zen. Orduan eraiki ziren Mogao leize gehienak, bai eta bertan dauden Budaren bi estatua erraldoiak ere. Wuzong enperadoreak 845 urtean agindutako Buda guztien suntsiketak ez zuen eraginik izan Mogaon, garai hartan tibetarren eskutan baitzegoen hiria.\nDunhuang mugako hiria izanik hurrengo mendeetan eskuz esku aldatuz joan zen eta 1227 urtean mongolek konkistatu eta harpilatu zutenean Zetaren Bide berria ezarri zen hegoalderago. Honek Dunhuang hiriaren gainbehera ekarri zuen eta gradualki erromesak gutxitu egin ziren.\nBerraurkikuntza.\nXIX. mendearen amaiera eta XX. mendearen hasieran mendebaldeko esploratzaileak Asia Erdialdeko Zetaren Bideko aintzineko hiriak deskrubritzen hasi ziren berriz. Dunhuangen kasuan Wang Yuanlu txinatar monje taoista izan zen Mogao leizeak aurkitu zituena. Leize ugari hareaz estalirik zeuden dagoeneko. Hauetako bat garbitzen ari zela, 1900 urteko ekainaren 25ean leize nagusirako koridorea aurkitu zuen. Hormaren beste aldean eskuizkribu ugari aurkitu zituen, IV eta XI medneen artean idatzitakoak. Gansu probintziako gobernadoreak leizea berriz ixteko agindua eman zuen. Wang Yuanluren aurkikuntzaren berri izan zuen Aurel Stein arkeologo hungariar-britainiarrak eta 1907an Dunhuangera espedizio bat antolatu zuen. 1908an Paul Pelliot arkeologo frantsesa ere etorri zen eta milaka objetu hartu zituen, tartean eskuizkribu ugari, 1909an argitaratu zituenak. Espedizio gehiago ere izan ziren, Otani Kozui japoniarrarena (1911) eta Sergey Oldenburg errusiarrarena (1914) esate baterako.\nBabes neurriak.\n1921 eta 1940 artean hainbat kalte eragin izan zitzaizkien leizeei, errusiar soldaduek (1921), Langdon Warner estatubatuarrak (1924), Kuomintang soldaduek (1939)... 1941 urtean Zhang Daqian margolariak talde txiki bat gidatuz hormirudiak berrizteari ekin zion. 1944 urtean Dunhuangeko Artearen Ikerketa Institutua eratu zen leizeetako artelanak babesteko asmoz. 1956an Zhou Enlai jeneralak leizeak babesteko konpromiso pertsonala hartu eta 1961ean Estatuko monumentu historiko izendatua izan zen. Honi esker berrizte plan handia bideratu zen. 1987an UNESCOk Gizateriaren Ondare izendatu zituen Mogao leizeak, orduan ezagutzen ziren 492ak. Hurrengo urteetan beste 248 leize txiki gehiago aurkitu dira.\nLiburutegi leizea.\nWang Yuanluk aurkituriko 17. leizeari ematen zaion izena da. 16. leizea familia aberatseko Hongbian monjearen egoitza zen eta alboan (17. leizea) meditatzeko leizea eraiki zuen. 406 eta 1002 urteen arteko eskuizkribu ugari aurkitu ziren bertan. 15.000 dokumentu zeuden, hala liburuak nola testu motzak. Hainbat oihal, budaren estatua eta beste objetu erlijioso ugari ere bazeuden leize hartan. Stein izan zen gal deskribatu zuen aurreneko pertsona. XI. mendean leizea tapiatu egin zen. Hainbat hipotesi daude hau azaltzeko, baina ziurrenik objetu guzti hauen biltegi bihurtuko zen eta mehatxu handi baten aurrean babesteko hormatuko zuten leizea.\nDunhuangeko eskuizkribuak.\n50.000 eskuizkributik gora aurkitu dira guztira, aintzinako dokumentuen altxor handienetakoa da. Gehienak txineraz idatzita daude, baina badira tibeteraz, uigurreraz, sanskritoz eta sogdieraz idatzitakoak ere. Geheinak testu budistak dira baina badaude testu apokrifoak eta beste erlijiotako testuak ere, hala nola, konfuziotarrak, taoistak eta kristau nestoriotarrak. Txinatar agintarien agiri zibilak ere ugari dira; administratiboak, antologiak, glosarioak, hiztegiak eta ariketa kaligrafikoak besteak beste.\nTestu hauen artean aipagarrienetakoa Dunhuangeko izarren mapa da, VIII. mendekoa, txinatar astronomiaren aurreneko errepresentazioetako bat hain zuzen ere.\nArtea.\nTxinan badaude antzeko leize budista gehiago, baina Dunhuangen arroka biguna da, konglomeratua eta honek maisutasun arkitektonikoa izan beharraz gain eskulturak egiteko zailtasuna ere badakar. Leize ugarik egurrezko egiturak inkorporatu behar izan dituzte. Handiena Budaren estatua erraldoi baten etxea da. Lau solairu zituen orijinalak eta gutxienez bost aldiz berreraiki behar izan da. 1898an bi solairu gehitu zitzaizkion eta XX. mendean eginiko beste berrizte lan baten ondoren 9 solairu ditu orain.\nMuralak V eta XIV. mendeen artean egin zituzten. Guztira 46.000 metro koadroko azalera hartzen dute. Irudi geometrikoak eta Budaren irudi alegorikoak dira nagusi. Hasierako muralek Indiako eta Asia Erdialdeko estilo nabarmena dute baina denborak aurrera egin ahala txinatarren estiloa nagusituz doa.\nBuztinezko 2.400 eskultura aurkitu dira. Buda bat dago eskultura multzo bakoitzaren erdigunean eta inguruan bodhisattva, zeruko errege, deva eta beste izaki mitologiko txiki ugari dituzte inguruan. Budaren bi estatua erraldoi daude. Zaharrena 695 urtean eraiki zen eta 35'5 metrotako altuera dauka. Bigarrena 713-741 artean eraiki zen eta 27 metrotako altuera dauka.\nHauetaz gain beste hamaika artelan ere badaude, paper edo zilarrean egindako margolanak, inprimaturiko irudiak, zetazko ehun dekoratuak..."}
{"id": "337237", "revid": "20653", "url": "https://eu.wikipedia.org/wiki?curid=337237", "title": "Dunhuang haitzuloak", "text": ""}
{"id": "337238", "revid": "20653", "url": "https://eu.wikipedia.org/wiki?curid=337238", "title": "Mila Buden leizeak", "text": ""}
{"id": "337239", "revid": "20653", "url": "https://eu.wikipedia.org/wiki?curid=337239", "title": "Dunhuang leizeak", "text": ""}
{"id": "337240", "revid": "20653", "url": "https://eu.wikipedia.org/wiki?curid=337240", "title": "Mogao haitzuloak", "text": ""}
{"id": "337241", "revid": "11782", "url": "https://eu.wikipedia.org/wiki?curid=337241", "title": "Aig\u00fces Altes", "text": ""}
{"id": "337242", "revid": "11782", "url": "https://eu.wikipedia.org/wiki?curid=337242", "title": "Aguas de Busot", "text": ""}
{"id": "337244", "revid": "646", "url": "https://eu.wikipedia.org/wiki?curid=337244", "title": "ELISA", "text": "ELISA (ingelesetik, \"Enzyme-Linked ImmunoSorbent Assay\") klinika eta ospitaleetako laborategietan erabiltzen den teknika diagnostikoa da, metodo sentikorra, merkea eta azkarra dena antigenoak zein antigorputzak antzemateko. 1960ko hamarkadan hasi zen erabiltzen.\nTeknika immunokimiko honen oinarria antigorputz bati loturiko entzima baten jardueran datza. Bere sustratuarekin erreakzionatzean, antigorputzari loturiko entzima horrek kolore-aldaketa bat sortu ohi du, laborategian erraz antzeman daitekeena.\nBi ELISA metodo garatu dira: antigenoa hautemateko bat (ELISA zuzena deiturikoa) eta antigorputzak hautemateko bestea (ELISA ez-zuzena). Lehenengoak eragile infekziosoak (birusak, bakterioak...) bilatzen ditu gaixo baten odol, gorotz edo beste lagin batean. Bigarrenak antigeno infekzioso baten aurkako antigorputzak antzematen ditu: antigorputz horien presentziak antigenoaren arrastoa adierazi nahi du.\nProba honek euskarri solido bat eskatzen du, antigeno edo antigorputzak itsasteko. Gehien erabiltzen diren euskarriak mikrotitulazio-plakak dira, putzutxo kopuru jakina duten plastikozko erretilu txikiak direnak.\nELISA zuzena.\nMikrobio patogenoak hautemateko ELISA metodoak entzima loturik duten antigorputzak erabiltzen ditu. Mikrobio susmagarriaren antigenoa laginean bada, euskarri solidoan antigeno-antigorputz konplexuak eratuko dira.\nLehenengo fase batean, ELISA zuzenak bilatu nahi den antigenoaren aurkako antigorputzak euskarri solidoan itsasten ditu. Gero, odola edo beste lagina gehitzen da, bilatutako antigenoak dituena. Antigenoa bada, antigeno-antigorputz konplexuak eratuko dira euskarri solidoaren gainean. Lotzen ez den antigenoa tanpoiarekin garbitzerakoan desagertzen da. Gero, bigarren antigorputz bat gehitzen da, entzima loturik duena: mikrobioaren antigenoa bada, bigarren antigorputz hori hasierako antigeno-antigorputz konplexuari lotuko da. Tanpoiaz garbitu ostean, konplexuari lotu ez den antigorputz entzimaduna desagertzen da. Bukatzeko, entzimari dagokion sustratua gehitzen da, entzimarekin erreakzionatzerakoan kolore-aldaketa bat sortzen duena.\nMetodo honetan bilaturiko antigenoa bi antigorputz-geruzen artean kokatzen da. Hori dela eta, metodoari \"ELISA-sandwich\"a deitzen zaio ere (\"ikus irudi animatua\").\nELISA ez-zuzena.\nTeknika honekin antigeno baten aurkako antigorputzak antzematen dira giza odolean edo gaixo baten beste lagin klinikoan; antigorputzak badaude, antigenoa (birus edo bakterioa) gaixoaren organismoan sartu delaren seinalea da. Hots, antigorputzen bidez infekzioaren arrastoa antzeman daiteke organismo batean.\nELISA ez-zuzena erabiltzen da, esaterako, giza immunoeskariaren birusaren aurkako antigorputzak hautemateko (GIBaren aurkakoak).\nMetodo honetan antigorputz baten aurkako antigorputzak erabiltzen dira (giza G immunoglobulinaren aurkako antigorputzak), entzima lotua dutenak. Bitxia iruditu arren, antigorputz baten aurkako antigorputzak egon badaude: kontuan hartu behar da antigorputzak proteinak direla, eta haien aurkako antigorputzen sorrera eragin dezaketela.\nELISA ez-zuzenean mikrotitulazio plaketan jartzen direnak ez dira antigorputzak (ELISA zuzenean bezala), antigeno ezagunak baizik (esaterako, GIBaren antigenoak). Gaixoaren laginean antigorputzak badaude, antigeno-antigorputz konplexuak eratuko dira. Bigarren antigorputza (entzima duena) gehitzerakoan, lotura gertatu izanak esan nahi du gaixoaren plasmatik hartutako antigorputzek GIBaren antigenoak ezagutzen dituztela, gaixoak GIBaren aurkako antigorputzak dituela eta -beraz- gaixoak kontaktua izan duela GIBarekin.\nLehen bezala froga positiboa kolore-aldaketa baten bidez antzematen da, entzima bere sustratuarekin erreakzionatzerakoan gertatzen dena. Antigeno-antigorputz konplexuak eratzen ez badira, ez dago antigorputzari loturiko entzimarik (tanpoiaz garbitzerakoan desagertzen baitira) eta entzima-sustratua elkarrekintza ez da gauzatzen.\nGIBaren infekzioa ELISAren bitartez diagnostikatzeko metodo honek emaitza negatibo faltsuak eman ditzake (infekzioa oso berria bada, esaterako: organismoak asteak behar baititu GIBaren aurkako antigorputzak sortzeko) eta baita positibo faltsuak ere. Hori dela eta, diagnostikoa ere beste metodo batzuen bidez egiaztatu behar da beti."}
{"id": "337245", "revid": "646", "url": "https://eu.wikipedia.org/wiki?curid=337245", "title": "Entzimoimmunoanalisi", "text": ""}
{"id": "337246", "revid": "6950", "url": "https://eu.wikipedia.org/wiki?curid=337246", "title": "Agenda", "text": "Agenda egunez egun pertsona batek dituen egitekoen zerrenda, egutegiaren arabera ordenaturik, maiz erabiltzen dituen telefono-zenbaki eta helbideekin batera, biltzen duen liburuxka da. Egun, ohikoak dira agenda elektronikoak, gailu elektroniko batean (telefono mugikorra nahiz ordenagailua) paperezko agenda baten zereginak betetzen dituztenak. Agendak behar beharrezkoak dira bulego nahiz eskola lanetan, non mota askotako eginkizunak burutu behar diren egun batean zehar.\nEtimologikoki \"agenda ago egi actum\" (\"egin\") latin aditzaren geroaldiko partizipio pasiboa edo gerundiboa da, neutro pluralean; gerundiboak \"betekizun\" zentzua du, eta balio pasiboa; zehazki \"eginak izan behar diren gauzak\" esanahi du."}
{"id": "337247", "revid": "688", "url": "https://eu.wikipedia.org/wiki?curid=337247", "title": "Turingen makina", "text": "Turing-en makina edo Turing makina makina abstraktu bat definitzen duen konputaziozko modelo matematikoa da, erregela - taula baten arabera zinta tira baten gainean sinboloak manipulatzen dituena. Sinplea bada ere, Turing makina edozein konputazio-algoritmo simulatzeko egokitua izan daiteke.\nTuring makina ordenagailu batek egindako datu-manipulazio guztia kontrolatzen duen prozesamendu unitate zentral (PUZ) baten adibide orokor bat da, makina kanonikoarekin datuak biltzeko memoria sekuentziala erabiliz. Zehazkiago, alfabeto baten kate baliodunen azpimultzo arbitrarioren bat zerrendatzeko gai den makina \u2014 automata \u2014 bat da. Kateak modu mugikorrean zerrendatu daitekeen multzo baten zati dira. Turing-en makinak luzera infinituko zinta bat du, non irakurtzeko eta idazteko eragiketak egin ditzakeen.\nHistoria.\nTuring-en makina 1936an asmatu zuen Alan Turing-ek. Eredu horrekin, teoriko britainiarra gai izan zen bi galderari erantzuteko: ba al dago makinaren bat beste makina arbitrario batek bere zintan \"zirkularra\" den ala ez zehaztu dezakeena? Eta ba al dago makina bat beste makina arbitrario batek bere zintan inoiz sinbolo jakin bat inprimatu duen ala ez determinatzeko gai dena? Honela, kalkulu arbitrarioak egiteko gai den gailu sinple baten deskribapen matematiko bat ematean, konputazioaren propietateak orokorrean eta, bereziki, \"Entscheidungsproblem-aren\" konputaezintasuna frogatu ahal izan zituen.\nTuringen makinari esker konputazio mekanikoaren potentzian oinarrizko mugak zeudela frogatzeko gai izan zen Alan Turing, eta makina batek konpondu ezin zituen arazoak zeudela egiaztatu zuen.\nGaur egun, kontagailu, erregistro, ausazko sarbide makinak eta Turingen makina dira oraindik ere konputazioaren teoriari buruzko gaiak ikertzen dituzten teorikoek aukeratzen dituzten modeloak. Bereziki, konplexutasun konputazionalaren teoriak Turingen makina erabiltzen du.\nJatorrian, Alan Turing matematikari ingelesak definitu zuen \"makina automatiko\" gisan 1936an, \"Proceedings of London Mathematical Society\", aldizkarian. Turing makina ez dago diseinatua konputazio-teknologia praktiko modura, baizik eta, konputazio-makina adierazten duen gailu hipotetiko modura. Turing makinak laguntzen die zientzialariei kalkulu mekanikoaren mugak ulertzen.\nTuringek esperimentuaren definizio laburra eman zuen 1948ko \"Makina adimendun\" saiakeran. 1936ko bere argitalpena aipatuz, Turingek idatzi zuen Turing makina, hemen logika-konputazioko makina deitua, honakoa zela:\nDeskribapena.\nTuringen makinak zinta baten gainean mekanikoki lan egiten duen makina bat modelatzen du matematikoki. Zinta honetan makinak irakurri eta idatz ditzakeen ikurrak daude, ekintza bakarra aldi berean, zintak irakurle/idazle buru bat erabiliz. Eragiketa erabat determinatuta dago instrukzio elementalen multzo finitu baten bidez, hala nola, \"42. egoeran, ikusitako sinboloa 0 bada, 1 idatzi; ikusitako sinboloa 1 bada, 17. egoerara aldatu; 17. egoeran ikusitako sinboloa 0 bada, 1 idatzi eta 6. egoerara aldatu; etab.\".\nTuring makina batek honako atal hauek ditu:"}
{"id": "337248", "revid": "11782", "url": "https://eu.wikipedia.org/wiki?curid=337248", "title": "Campello", "text": ""}
{"id": "337249", "revid": "11782", "url": "https://eu.wikipedia.org/wiki?curid=337249", "title": "Muchamiel", "text": ""}
{"id": "337250", "revid": "11782", "url": "https://eu.wikipedia.org/wiki?curid=337250", "title": "San Juan de Alicante", "text": ""}
{"id": "337251", "revid": "11782", "url": "https://eu.wikipedia.org/wiki?curid=337251", "title": "Torremanzanas", "text": ""}
{"id": "337252", "revid": "397", "url": "https://eu.wikipedia.org/wiki?curid=337252", "title": "Eug\u00e9ne Goienetxe", "text": ""}
{"id": "337253", "revid": "11782", "url": "https://eu.wikipedia.org/wiki?curid=337253", "title": "L'Alcalat\u00e9n", "text": ""}
{"id": "337254", "revid": "1545", "url": "https://eu.wikipedia.org/wiki?curid=337254", "title": "Alcalat\u00e9n", "text": "L'Alcalat\u00e9n Valentziar Herrialdeko eskualdea da, l'Alcora hiriburua duena. Iparraldean Alt Maestrat eta Aragoi ditu, ekialdean Plana Alta, hegoaldean Plana Baixa eta mendebaldean Alto Mijares.\n9 udalerrik osatua, 648,7 km\u00b2ko azalera du eta 2008an 16.991 biztanle zituen.\nEskualde historikoa.\nTinen\u00e7a d'Alcalat\u00e9n izeneko eremu historikoa egon zen. Gaurko eskualdeko udalerrien artean Atzeneta del Maestrat, Benafigos eta Vistabella del Maestrat ez ziren esparru honetan, Alt Maestrat eskualde historikoaren barruan zeudelako. Emili Be\u00fcten \"Comarques naturals del Regne de Val\u00e8ncia\" (1934) lanean hala agertzen dira."}
{"id": "337258", "revid": "11782", "url": "https://eu.wikipedia.org/wiki?curid=337258", "title": "Alcora", "text": ""}
{"id": "337259", "revid": "11782", "url": "https://eu.wikipedia.org/wiki?curid=337259", "title": "Adzaneta", "text": ""}
{"id": "337260", "revid": "448", "url": "https://eu.wikipedia.org/wiki?curid=337260", "title": "Pausua", "text": ""}
{"id": "337261", "revid": "448", "url": "https://eu.wikipedia.org/wiki?curid=337261", "title": "San Inazio (Bilbo)", "text": ""}
{"id": "337263", "revid": "11782", "url": "https://eu.wikipedia.org/wiki?curid=337263", "title": "Useras", "text": ""}
{"id": "337264", "revid": "11782", "url": "https://eu.wikipedia.org/wiki?curid=337264", "title": "Alacanti", "text": ""}
{"id": "337265", "revid": "11782", "url": "https://eu.wikipedia.org/wiki?curid=337265", "title": "Alcalaten", "text": ""}
{"id": "337267", "revid": "448", "url": "https://eu.wikipedia.org/wiki?curid=337267", "title": "San Inazio", "text": ""}
{"id": "337268", "revid": "448", "url": "https://eu.wikipedia.org/wiki?curid=337268", "title": "San Ignazio", "text": ""}
{"id": "337272", "revid": "10891", "url": "https://eu.wikipedia.org/wiki?curid=337272", "title": "San (ibaia)", "text": "San (; ; ) erdialdeko Europako ibaia da, Vistula ibaiaren adarra. 433 kilometroko luzera eta 16.861\u00a0km\u00b2ko arroa ditu.\nUkraina eta Polonia arteko mugan du iturburua, Karpato mendien ipar-ekialdean. 50 kilometroz bi herrialdeen arteko muga egiten du. Ondoren Poloniako hego-ekialdea zeharkatzen du. Przemy\u015bl hiria alderik alde igaro ondoren Vistula ibaian isurtzen du ura, Sandomierzetik hurbil."}
{"id": "337273", "revid": "1659", "url": "https://eu.wikipedia.org/wiki?curid=337273", "title": "Longmen leizeak", "text": "Longmen leizeak edo Longmen haitzuloak (txinera sinplifikatuz: \u9f99\u95e8\u77f3\u7a9f; txinera tradizionalez: \u9f8d\u9580\u77f3\u7a9f; Pinyineraz: \"L\u00f3ngm\u00e9n Sh\u00edk\u016b\") Txinako Henan probintzian dauden leizeak dira, Luoyang hiritik 12 kilometro hegoaldera. Budismoaren objektu ugari dutelako dira aipagarriak. Neurri desberdinetako Budaren milaka estatua, 2.500 estela eta 60 pagoda daude bertan. UNESCOk Gizateriaren Ondare izendatu zituen 2000. urtean.\nGeografia.\nLeizeak kokaturik dauden harana Yi ibaiak egin zuen eta bi muino banatzen ditu, \"Xiang Shan\" ekialdean eta \"Longmen Shan\" mendebaldean, azken honek ematen die izena haitzuloei.\nHistoria.\nWei Iparraldeko Xiaowen enperadoreak V. mendean Luoyang hiriburu izendatu zuen eta orduan hasi ziren haitzuloak lantzen. Lau fase izan zituen leizeen eraikuntzak, 493 urtean hasi eta 1127an amaitu zen arte; Wei dinastiak (493-534), Sui dinastiak (581-618), Tang dinastiak (618-907) eta Song dinastiak (960-1127) eraiki zituzten.\n1368 eta 1912 artean Ming eta Qing dinastiak izan ziren Txinan agintzen eta hauek Longmen leizeei sona handia eman zieten, nazioan bertan eta nazioartean ere bai.\nXX. mendean hainbat kalte izan zituen. Alde batetik japoniarrek okupazio garaian hainbat estatua eraman zituzten Japoniara, eta bestetik 1940ko hamarkadan hainbat bandalismo ekintza jasan zituzten. 1949 urtean Txinako gobernuak babestu egin zituen legez, 1961ean ondare kultural nazionala izendatu zuten eta 2000 urtean UNESCOk Gizateriaren Ondare izendatu zituen.\nHaitzuloen deskribapena.\nIbaiaren ertz bietan kilometro baten luzera hartzen dute leizeek. 1.400 haitzulo inguru aurkitu dira guztira. Landutako leize gehienak mendebaldean daude, ekialdean monjeen etxebizitza gisa erabilitako leizeak zeuden.\nGuyangdong.\n\"Guyangdong\" (\"eguzkiaren leize zaharra\") eraiki zen aurreneko leizea izan zen, 493. urtean hain zuzen ere. Mendebaldeko muinoaren erdialdean kokaturik dago eta haitzulo guztietatik handiena da. Nitxoetan dauden Budaren estatuak oso ondo landuta daude. Wei iparraldeko kaligrafia bikainez egindako 600 inskripziotik gora ere aurkitu dira.\nEstatua guztien artean hiru oso handiak dira. Erdikoa Sakyamuni Buddha da eta alboetan Bodhisattvak ditu.\nBinyang.\nHiru kobazulok osatzen dute, erdikoa da handiena. 500 eta 523 urteen artean eraiki zen eta 800.000 langilek parte hartu zutela esaten da. Bost estatua oso handi ditu, erdian Buda eta alboetan bina Bodhisattva.\nSabaian lotoaren formako dosela du eta hormetan enperadoreen prozesioa azaltzen duten erliebe lanak.\nFengxian.\nErrezutarako erabiltzen zen haitzulo handi bat da. 672 eta 676 artean eraiki zuen Wu Zetian enperatrizak. 39 x 35 metroko neurriak ditu eta Longmen lezieetako Budaren estatuarik handiena du barnean. Vairocana Buda da, 17 metroko altuera du eta haren belarriak 2 metro luze dira.\nTenpluak.\nLeizeen inguruan hamar tenplu budista daude. Zaharrena Xiangshan tenplua da. Gaur egun ikusten dena 1707 urtean berreraikitakoa da. Bai lorategien tenplua ere aipagarria da. Azkenik Bai Juyi poetaren hilobia dago."}
{"id": "337274", "revid": "20653", "url": "https://eu.wikipedia.org/wiki?curid=337274", "title": "Longmen haitzuloak", "text": ""}
{"id": "337275", "revid": "105290", "url": "https://eu.wikipedia.org/wiki?curid=337275", "title": "Lu mendia", "text": "Lu mendia edo Lushan (txinera sinplifikatuz: \u5e90\u5c71; txinera tradizionalez: \u5eec\u5c71; Pinyineraz: L\u00fash\u0101n; Gan txineraz: Lu-san), aspaldiko denboretan \"Kuanglu\" (\u5321\u5e90) izenaz ezaguna, Txinako Jiangxi probintziako mendi bat da, Ibai Urdinaren eta Poyang aintziraren artean dagoena, Jiujiang hiritik 36 km hegoaldera. Lu mendiak natura aberastasun ugari ditu (landaredia, aberedia, geologia); eta gainera, garrantzizko lekua da Txinako historia, erlijioa, margolaritza eta olertirako. Lushan Parke Nazionala izenarekin UNESCOk Gizateriaren Ondare zerrendan gehitu zuen 1996an."}
{"id": "337276", "revid": "20653", "url": "https://eu.wikipedia.org/wiki?curid=337276", "title": "Aberedi", "text": ""}
{"id": "337277", "revid": "512", "url": "https://eu.wikipedia.org/wiki?curid=337277", "title": "Olerti", "text": "Olerti izenak hainbat adiera ditu:"}
{"id": "337279", "revid": "59902", "url": "https://eu.wikipedia.org/wiki?curid=337279", "title": "Amildegi (argipena)", "text": "Amildegi hitzak adiera zenbait ditu:"}
{"id": "337283", "revid": "11782", "url": "https://eu.wikipedia.org/wiki?curid=337283", "title": "Figueroles d'Alcalat\u00e9n", "text": ""}
{"id": "337284", "revid": "11782", "url": "https://eu.wikipedia.org/wiki?curid=337284", "title": "Figueroles de Domenyo", "text": ""}
{"id": "337285", "revid": "6327", "url": "https://eu.wikipedia.org/wiki?curid=337285", "title": "San Antonio Abad", "text": ""}
{"id": "337286", "revid": "11782", "url": "https://eu.wikipedia.org/wiki?curid=337286", "title": "Llorito", "text": ""}
{"id": "337287", "revid": "11782", "url": "https://eu.wikipedia.org/wiki?curid=337287", "title": "Lluchmayor", "text": ""}
{"id": "337288", "revid": "11782", "url": "https://eu.wikipedia.org/wiki?curid=337288", "title": "Mancor del Valle", "text": ""}
{"id": "337289", "revid": "11782", "url": "https://eu.wikipedia.org/wiki?curid=337289", "title": "Binisalem", "text": ""}
{"id": "337290", "revid": "11782", "url": "https://eu.wikipedia.org/wiki?curid=337290", "title": "Pollensa", "text": ""}
{"id": "337291", "revid": "336", "url": "https://eu.wikipedia.org/wiki?curid=337291", "title": "Txorromorro", "text": "Txorromorro Euskal Herriko haur-jolas tradizionala da, bi haur talderen artean jolasten dena. Haur talde batek \"asto\" moduan jolasten du makurturik, \"kapitain\" edo epaile moduan jolasten duen haur baten hanka artetik abiatuz ilara bat osatuz; beste taldekoek horien gainean salto egin behar behar dute, erori gabe. \"Asto\" moduan jolasten duen taldearen helburua salto egiten duten talde izatera pasatzea da, horretarako salto egin behar duten guztiak salto egin ondoren, epaileak bere eskuko bost hatzamarretako bat jartzen du lehenengo astoaren bizkar gainean eta \"txorro, morro, piko, tallo, ke\" adierazita, lehenengo astoak bizkarrean jarrita duen hatzamarra asmatu behar du, aurreko bost izen horietako bat aipatuz. Salto egiten dutenetako batek lurra ukitu edo \"asto\" baten hankari heltzen dionean ere, salto egiten dutenak asto izatera pasatzen dira.\nJolasaren beste bertsio batean, epaileak astoaren gainean hatzamarra jarri ordez, \"txurro\", \"media manga\" edo \"manga entera\" (eskua, besagaina edo besoa) adierazten du. Lehen astoak asmatu egin behar du epaileak seinalatutako besoaren atala bere taldea salto egitera pasatzeko.\nJolasak arintasuna eta indarra behar ditu aldi berean: komeni da lehenengo astoa mutil lodikote eta indartsua izatea, salto egiten dutenen pisuari eusteko. Salto egiten duten lehenak arinak izatea komeni da, asto ilaran ahalik eta urrutien salto egin eta beste taldekideei lekua uzteko."}
{"id": "337292", "revid": "11782", "url": "https://eu.wikipedia.org/wiki?curid=337292", "title": "Alayor", "text": ""}
{"id": "337293", "revid": "11782", "url": "https://eu.wikipedia.org/wiki?curid=337293", "title": "El Castell (Menorca)", "text": ""}
{"id": "337294", "revid": "11782", "url": "https://eu.wikipedia.org/wiki?curid=337294", "title": "Villacarlos", "text": ""}
{"id": "337296", "revid": "11782", "url": "https://eu.wikipedia.org/wiki?curid=337296", "title": "Ciutadella", "text": ""}
{"id": "337297", "revid": "11782", "url": "https://eu.wikipedia.org/wiki?curid=337297", "title": "Ciudadela", "text": ""}
{"id": "337298", "revid": "11782", "url": "https://eu.wikipedia.org/wiki?curid=337298", "title": "Mercadal", "text": ""}
{"id": "337299", "revid": "11782", "url": "https://eu.wikipedia.org/wiki?curid=337299", "title": "San Juan Bautista (Eivissa)", "text": ""}
{"id": "337300", "revid": "11782", "url": "https://eu.wikipedia.org/wiki?curid=337300", "title": "San Jos\u00e9 (Eivissa)", "text": ""}
{"id": "337301", "revid": "11782", "url": "https://eu.wikipedia.org/wiki?curid=337301", "title": "Santa Eulalia del R\u00edo", "text": ""}
{"id": "337302", "revid": "10891", "url": "https://eu.wikipedia.org/wiki?curid=337302", "title": "Pilica", "text": "Pilica (; ) Poloniako erdialdeko ibaia da, Vistula ibaiaren adarra. 319 kmko luzera eta 8.341\u00a0km\u00b2ko arroa ditu. Polonia Txikiko goi-ordokian du iturburua eta Tomasz\u00f3w Mazowiecki hiria igaro ondoren Vistula ibaian isurtzen du ura, Varsoviatik hurbil."}
{"id": "337303", "revid": "28807", "url": "https://eu.wikipedia.org/wiki?curid=337303", "title": "Vultur gryphus", "text": ""}
{"id": "337304", "revid": "11782", "url": "https://eu.wikipedia.org/wiki?curid=337304", "title": "Ciutat Badia", "text": ""}
{"id": "337305", "revid": "1545", "url": "https://eu.wikipedia.org/wiki?curid=337305", "title": "Meleagris gallopavo", "text": ""}
{"id": "337306", "revid": "11782", "url": "https://eu.wikipedia.org/wiki?curid=337306", "title": "Esparraguera", "text": ""}
{"id": "337307", "revid": "11782", "url": "https://eu.wikipedia.org/wiki?curid=337307", "title": "Esplugas de Llobregat", "text": ""}
{"id": "337308", "revid": "11782", "url": "https://eu.wikipedia.org/wiki?curid=337308", "title": "Fog\u00e1s de Tordera", "text": ""}
{"id": "337309", "revid": "11782", "url": "https://eu.wikipedia.org/wiki?curid=337309", "title": "Guardiola de Berga", "text": ""}
{"id": "337310", "revid": "11782", "url": "https://eu.wikipedia.org/wiki?curid=337310", "title": "Palau de Plegamans", "text": ""}
{"id": "337311", "revid": "1545", "url": "https://eu.wikipedia.org/wiki?curid=337311", "title": "Phasianus versicolor", "text": ""}
{"id": "337312", "revid": "15795", "url": "https://eu.wikipedia.org/wiki?curid=337312", "title": "Numida meleagris", "text": ""}
{"id": "337314", "revid": "336", "url": "https://eu.wikipedia.org/wiki?curid=337314", "title": "Txokoketan", "text": "Txokoketan harrapatzeko jolas tradizonala da. Haurrak plaza bateko izkina edo antzeko lekuetan banaka jartzen dira. Horien erdian jartzen den haurrak horietako edozein harrapatzen saiatu behar da, izkinetan dauden haurrak lekuz aldatzen direla aprobetxatuz. Ezin da harrapatu izkinan dagoen haur bat. Erdiko haurrak beste haur bat harrapatzen duenean, bere rola harrapatu duenari pasa eta horen izkinara aldatuko da.\nMugimenduzko jolasa izateaz gainera, trebetasuna eskatzen duen jolasa, bi jokalarik izkinaz aldatzeko korrika saioa hasi eta berahala atzera egin dezaketelako, beste izkinetako haurrek izkinak alda ditzaten."}
{"id": "337315", "revid": "1545", "url": "https://eu.wikipedia.org/wiki?curid=337315", "title": "Ammomanes cinctura", "text": ""}
{"id": "337316", "revid": "6327", "url": "https://eu.wikipedia.org/wiki?curid=337316", "title": "Playa de Aro", "text": ""}
{"id": "337317", "revid": "1545", "url": "https://eu.wikipedia.org/wiki?curid=337317", "title": "Buztanbeltz", "text": "Buztanbeltz honako animalien izena da:"}
{"id": "337318", "revid": "11782", "url": "https://eu.wikipedia.org/wiki?curid=337318", "title": "L'Alcoi\u00e0", "text": ""}
{"id": "337319", "revid": "105290", "url": "https://eu.wikipedia.org/wiki?curid=337319", "title": "Buztanbeltz (hegaztia)", "text": "Buztanbeltz (\"Cercomela melanura\") Muscicapidae familiako hegazti paseriformea da, iparraldeko Afrikan, Ekialde Hurbilean eta Arabian bizi dena."}
{"id": "337320", "revid": "1545", "url": "https://eu.wikipedia.org/wiki?curid=337320", "title": "Cercomela melanura", "text": ""}
{"id": "337321", "revid": "105290", "url": "https://eu.wikipedia.org/wiki?curid=337321", "title": "Alcoi\u00e0", "text": "L'Alcoi\u00e0 Valentziar Herrialdeko eskualdea da, Alcoi hiriburua duena. Iparraldean Vall d'Albaida eta Comtat ditu, ekialdean Marina Baixa, hegoaldean Alacant\u00ed eta Vinalop\u00f3 Mitj\u00e0 eta mendebaldean Alt Vinalop\u00f3.\nEskualde ofizialak 8 udalerri ditu, 539,70 km\u00b2ko azalera du eta 2005ean 109.712 biztanle zituen.\nAzpieskualdeak.\nAlcoi\u00e0n Menejador mendilerroak banatzen dituen bi azpieskualde bereizten dira:\nVall de Biar.\nVall de Biar eskualde banaketa ofizialean Alt Vinalop\u00f3n sartuta dauden zenbait udalerrik (Beneixama, Biar, el Camp de Mirra eta la Canyada de Biar) Banyeres de Mariolarekin batera osatzen duten azpieskualdea da. Alcoi\u00e0rekin izan dituen harremanengatik eta hizkuntza arloan, Villena ez bezala katalan hiztuna izateagatik, askoren ustez Alcoi\u00e0ren barruan sartu beharreko esparrua da."}
{"id": "337322", "revid": "69477", "url": "https://eu.wikipedia.org/wiki?curid=337322", "title": "Callipepla californica", "text": ""}
{"id": "337323", "revid": "1545", "url": "https://eu.wikipedia.org/wiki?curid=337323", "title": "Coturnix delegorguei", "text": ""}
{"id": "337324", "revid": "1545", "url": "https://eu.wikipedia.org/wiki?curid=337324", "title": "Lyrurus tetrix", "text": ""}
{"id": "337326", "revid": "448", "url": "https://eu.wikipedia.org/wiki?curid=337326", "title": "Iriarte", "text": ""}
{"id": "337328", "revid": "11782", "url": "https://eu.wikipedia.org/wiki?curid=337328", "title": "Alcoia", "text": ""}
{"id": "337329", "revid": "11782", "url": "https://eu.wikipedia.org/wiki?curid=337329", "title": "Ibi (Valentziar Herrialdea)", "text": ""}
{"id": "337336", "revid": "11782", "url": "https://eu.wikipedia.org/wiki?curid=337336", "title": "Ba\u00f1eres", "text": ""}
{"id": "337337", "revid": "11782", "url": "https://eu.wikipedia.org/wiki?curid=337337", "title": "Penaguila", "text": ""}
{"id": "337338", "revid": "11782", "url": "https://eu.wikipedia.org/wiki?curid=337338", "title": "Onil (Alacant)", "text": ""}
{"id": "337339", "revid": "11782", "url": "https://eu.wikipedia.org/wiki?curid=337339", "title": "Onil (Valentziar Herrialdea)", "text": ""}
{"id": "337340", "revid": "512", "url": "https://eu.wikipedia.org/wiki?curid=337340", "title": "Onil (Alcoi\u00e0)", "text": "Onil Valentziar Erkidegoko udalerria da, Alcoi\u00e0 eskualdean eta Alacanteko probintzian kokatua. Foia de Castalla azpieskualdean dago.\n2011n 7.753 biztanle zituen."}
{"id": "337341", "revid": "11782", "url": "https://eu.wikipedia.org/wiki?curid=337341", "title": "Benejama", "text": ""}
{"id": "337342", "revid": "69477", "url": "https://eu.wikipedia.org/wiki?curid=337342", "title": "Gavia adamsii", "text": ""}
{"id": "337343", "revid": "1545", "url": "https://eu.wikipedia.org/wiki?curid=337343", "title": "Ardea melanocephala", "text": ""}
{"id": "337344", "revid": "11782", "url": "https://eu.wikipedia.org/wiki?curid=337344", "title": "El Campet", "text": ""}
{"id": "337345", "revid": "1545", "url": "https://eu.wikipedia.org/wiki?curid=337345", "title": "Grus americana", "text": ""}
{"id": "337346", "revid": "11782", "url": "https://eu.wikipedia.org/wiki?curid=337346", "title": "La Canyada", "text": ""}
{"id": "337347", "revid": "1545", "url": "https://eu.wikipedia.org/wiki?curid=337347", "title": "Grus leucogeranus", "text": ""}
{"id": "337348", "revid": "1545", "url": "https://eu.wikipedia.org/wiki?curid=337348", "title": "Balearica pavonina", "text": ""}
{"id": "337349", "revid": "11782", "url": "https://eu.wikipedia.org/wiki?curid=337349", "title": "L'Alt Maestrat", "text": ""}
{"id": "337350", "revid": "11782", "url": "https://eu.wikipedia.org/wiki?curid=337350", "title": "Alto Maestrazgo", "text": ""}
{"id": "337351", "revid": "1545", "url": "https://eu.wikipedia.org/wiki?curid=337351", "title": "Neotis denhami", "text": ""}
{"id": "337352", "revid": "1545", "url": "https://eu.wikipedia.org/wiki?curid=337352", "title": "Neotis nuba", "text": ""}
{"id": "337353", "revid": "1545", "url": "https://eu.wikipedia.org/wiki?curid=337353", "title": "Ardeotis arabs", "text": ""}
{"id": "337354", "revid": "1545", "url": "https://eu.wikipedia.org/wiki?curid=337354", "title": "Alt Maestrat", "text": "L'Alt Maestrat Valentziar Herrialdeko eskualdea da, Alboc\u00e0sser hiriburua duena. Iparraldean Ports du, ekialdean Baix Maestrat eta Plana Alta, hegoaldean Alcalat\u00e9n eta mendebaldean Aragoi.\nEskualde ofizialak 9 udalerri ditu, 662,90 km\u00b2ko azalera du eta 2008an 7.948 biztanle zituen.\nEskualde ofiziala eta historikoa.\nErabilpen ofizialetarako erabiltzen den eskualde banaketan Alt Maestrat aipatu 9 udalerriek osatzen dute. Aldiz, ikuspegi historiko edota naturaletik badira aipatu beharreko datuak:"}
{"id": "337355", "revid": "1545", "url": "https://eu.wikipedia.org/wiki?curid=337355", "title": "Bucanetes githagineus", "text": ""}
{"id": "337358", "revid": "1545", "url": "https://eu.wikipedia.org/wiki?curid=337358", "title": "Fulica cristata", "text": ""}
{"id": "337359", "revid": "6327", "url": "https://eu.wikipedia.org/wiki?curid=337359", "title": "Fulica americana", "text": ""}
{"id": "337363", "revid": "1545", "url": "https://eu.wikipedia.org/wiki?curid=337363", "title": "Patu", "text": "Patua edo halabeharra egungo eta geroko gertakizunak eta horien funtsa eta arrazoia xedatzen dituen indar naturaz gaindikoa eta inpertsonala da. Kontrakoa erabakimen aske edo askatasuna da.\nMendebaldeko eta ekialdeko kultura gehienetan, era zorrotz edo zabalean, patuarekin sinetsi dute, batez ere predestinazioarekin lotuta badago. Antzinako Grezian \u00ab\"\u03b1\u03bd\u03b1\u03bd\u03ba\u03b7 \"\u00bb (ananke) zuen izena eta gizakiak ez ezik jainkoak ere baino sendoago zen indartzat hartzen zuten. Bere pertsonifikazioa ziren Moirak erromatar mitologian Fatum bilakatu ziren."}
{"id": "337364", "revid": "11782", "url": "https://eu.wikipedia.org/wiki?curid=337364", "title": "Vilafranca del Maestrat", "text": ""}
{"id": "337365", "revid": "336", "url": "https://eu.wikipedia.org/wiki?curid=337365", "title": "Moirak", "text": "Moirak (antzinako grezieraz: \u039c\u03bf\u1fd6\u03c1\u03b1\u03b9, \"banatzaileak\", \"Moerae\" latinizatua) antzinako Greziako jainkosak ziren, gizaki bakoitzaren patuaren irudiak. Oso lege estua zuten, eta jainkoek ere ezin zezaketen lege hori alda. Hari baten bidez gidatzen zituzten gizonen jaiotza eta heriotza. Hiru ziren: Kloto, Lakesis eta Atropos..\nErromatar mitologian Parkak eta eskandinaviar mitologian Nornak baliokideak ziren. Hasierako kosmogoniaren Tekmor eta Ananke jainkosak ordezkatu zituzten."}
{"id": "337366", "revid": "3276", "url": "https://eu.wikipedia.org/wiki?curid=337366", "title": "Loyolatarra Kirol Elkartea", "text": ""}
{"id": "337367", "revid": "23317", "url": "https://eu.wikipedia.org/wiki?curid=337367", "title": "Loiolatarra Kirol Elkartea", "text": "Loiolatarra Kirol Elkartea Donostiako Loiola auzoko kirol elkartea da, 1924an sortua. Elkartea dagoen kaleak \"Loiolatarra kalea\" izena du, elkartearen omenez.\nHistoria.\nElkartea 1924an sortu zen, eta hasieratik izan zuen bere helburu garrantzitsuenen artean, bazkideen elkargune izateaz gainera, auzoko kirola biziberritzeko asmoa.\nEkimen horri erantzunez, hainbat kirol sustatu zituen: besteak beste, futbol eta eskubaloi sekzioak izan zituen garai batean, eta gaur egun arte iraun dute pilota sekzio garrantzitsuak eta baita triatloia eta zikloturismoa bezalako atal batzuk.\nGarrantzi berezia izan zuen arraunketan: 1940ko hamarkadako urte batzuetan, Donostiaren ordezkaritza izan zuen Kontxako Banderan (Sebastian Bakeriza, Landaberea eta Urdiziain patroi izanik, besteak beste), Parte Zaharreko Amaikak Batekin batera. Kolore urdina eraman ohi zuen Loiolatarrak, eta zuria Amaikak Batek.\nGaur egun, San Ignazio festetako batel estropada antolatzen du Loiolan, Urumeako uretan."}
{"id": "337368", "revid": "3276", "url": "https://eu.wikipedia.org/wiki?curid=337368", "title": "C.D. Loiolatarra", "text": ""}
{"id": "337369", "revid": "34394", "url": "https://eu.wikipedia.org/wiki?curid=337369", "title": "Danimarkako Hiriburu Eskualdea", "text": ""}
{"id": "337370", "revid": "1545", "url": "https://eu.wikipedia.org/wiki?curid=337370", "title": "Pomeraniako badia", "text": "Pomeraniako badia (; ; ) Baltikoaren hego-mendebaldean, Alemania eta Polonia artean, kokatutako badia da.\nHegoaldean Usedom eta Wolin uharteek Szczecingo aintziratik eta Oder ibaiaren ahotik bereizten dute. Oderren hiru adarrek, Dziwna, \u015awina eta Peenek, itsas aintzira eta badia lotzen dituzte. Mendebaldeko muga Alemaniako R\u00fcgen uharteko Arkona lurmuturra da, eta ekialdekoa Gaskiko itsasargia (Ko\u0142obrzegetik ekialdera, Polonia).\nGehienezko sakonera 20 metrokoa da eta gatz maila \u20308koa. Itsasontzi trafiko handiko lekua denez gero, ubide nabigagarri artifizial batek Szczecingo kaia itsasoarekin lotzen du, Oder ibaia, Szczecin itsas aintzira eta \u015awinan zehar.\nPomeraniako badiako portu garrantzitsuenak Poloniako Szczecin (Szczecingo aintziran kokatua), \u015awinouj\u015bcie, Ko\u0142obrzeg eta Dziwn\u00f3w, eta Alemaniako Usedom (hau ere Szczecingo aintziran dagoena) eta Wolgast dira."}
{"id": "337371", "revid": "34394", "url": "https://eu.wikipedia.org/wiki?curid=337371", "title": "Iparraldeko Jutlandiako eskualdea", "text": ""}
{"id": "337372", "revid": "24428", "url": "https://eu.wikipedia.org/wiki?curid=337372", "title": "Caloire", "text": ""}
{"id": "337375", "revid": "336", "url": "https://eu.wikipedia.org/wiki?curid=337375", "title": "Ziba", "text": "Ziba punta lurrean duela ardatz baten inguruan jirabiraka dabilen jostailu tradizional bat da. Helburua ziba ahalik eta denbora luzeenean jirabiraka mugiaraztea da eta horretarako eskuz edo soka batez indarrez abiarazi behar da errotazio-mugimendua. Jokalari trebeenek jirabiraka ari den ziba esku gainera eta hortik sokara berriz ere pasatzen dute, jolasaldi ikusgarriak sortuz horrela."}
{"id": "337376", "revid": "17", "url": "https://eu.wikipedia.org/wiki?curid=337376", "title": "Txoko", "text": ""}
{"id": "337377", "revid": "17", "url": "https://eu.wikipedia.org/wiki?curid=337377", "title": "Soziedade gastronomiko", "text": ""}
{"id": "337378", "revid": "105290", "url": "https://eu.wikipedia.org/wiki?curid=337378", "title": "Zambujalgo kastroa", "text": "Zambujalgo kastroa (portugesez: Castro do Zambujal) Portugalgo iparraldean dagoen Burdin Aroko arkeologia aztarnategi bat da. Iberiar penintsulako mendebaldeko kastroen kulturako kastro garrantzitsuenetako bat da."}
{"id": "337379", "revid": "105290", "url": "https://eu.wikipedia.org/wiki?curid=337379", "title": "Colako kastroa", "text": "Colako kastroa, Colako gaztelua edo Marrachiqueko kastroa (portugesez: Castro da Cola, Castelo de Cola edo Cidade de Marrachique) Portugalgo hegoaldean dagoen Burdin Aroko arkeologia aztarnategi bat da. Iberiar penintsulako Hego-mendebaldeko kastroen kulturako kastro bat da."}
{"id": "337380", "revid": "11782", "url": "https://eu.wikipedia.org/wiki?curid=337380", "title": "Torre de Embesora", "text": ""}
{"id": "337381", "revid": "11782", "url": "https://eu.wikipedia.org/wiki?curid=337381", "title": "Villar de Canes", "text": ""}
{"id": "337382", "revid": "3453", "url": "https://eu.wikipedia.org/wiki?curid=337382", "title": "Kardioide", "text": "Kardioidea konkoidearen kasu berezia da. Kurba sortzailea zirkunferentzia bat da, puntu finkoa zirkunferentzian dago eta \"a\" konstantearen balioa zirkunferentziaren diametroa da. Bihotz-itxura du eta \"a\" diametroko zirkunferentzia bat diametro berdineko beste zirkunferentzia finko baten inguruan biratzean sortzen da. Halaber har liteke kardioidea epizikloidearen kasu berezitzat, non bi zirkunferentziak diametro berekoak baitira. Baita Pascalen barakuilua ere da, 2a=h denean.\nHauek dira kardioidearen ekuazio parametrikoak:\nnon \"a\" bi zirkunferentzietako erradioa den. Koordenatu polarretan honela idazten da:\neta koordenatu kartesiarretan:"}
{"id": "337383", "revid": "11782", "url": "https://eu.wikipedia.org/wiki?curid=337383", "title": "Alboc\u00e1cer", "text": ""}
{"id": "337388", "revid": "1545", "url": "https://eu.wikipedia.org/wiki?curid=337388", "title": "Alto Mijares", "text": "El Alto Mijares Valentziar Herrialdeko eskualdea da, Cirat hiriburua duena. Iparraldean eta mendebaldean Aragoi du, hegoaldean Plana Baixa eta Alto Palancia eta ekialdean Alcalat\u00e9n. Katalanez l'Alt Millars edo Conca del Millars izenak ematen zaizkio. Tokiko hizkuntza aragoieraren eraginpeko espainiera da.\nEskualdeak 22 udalerri ditu, 667,40 km\u00b2ko azalera du eta 2008an 4.457 biztanle zituen."}
{"id": "337389", "revid": "11782", "url": "https://eu.wikipedia.org/wiki?curid=337389", "title": "Alt Millars", "text": ""}
{"id": "337390", "revid": "11782", "url": "https://eu.wikipedia.org/wiki?curid=337390", "title": "L'Alt Millars", "text": ""}
{"id": "337392", "revid": "11782", "url": "https://eu.wikipedia.org/wiki?curid=337392", "title": "Castell de Vilamalefa", "text": ""}
{"id": "337393", "revid": "11782", "url": "https://eu.wikipedia.org/wiki?curid=337393", "title": "El Castell de Vilamalefa", "text": ""}
{"id": "337394", "revid": "11782", "url": "https://eu.wikipedia.org/wiki?curid=337394", "title": "Cortes d'Aren\u00f3s", "text": ""}
{"id": "337395", "revid": "11782", "url": "https://eu.wikipedia.org/wiki?curid=337395", "title": "Espadella", "text": ""}
{"id": "337396", "revid": "11782", "url": "https://eu.wikipedia.org/wiki?curid=337396", "title": "La Font de la Reina", "text": ""}
{"id": "337397", "revid": "11782", "url": "https://eu.wikipedia.org/wiki?curid=337397", "title": "Font de la Reina", "text": ""}
{"id": "337398", "revid": "11782", "url": "https://eu.wikipedia.org/wiki?curid=337398", "title": "Fontes", "text": ""}
{"id": "337399", "revid": "11782", "url": "https://eu.wikipedia.org/wiki?curid=337399", "title": "Lludient", "text": ""}
{"id": "337400", "revid": "11782", "url": "https://eu.wikipedia.org/wiki?curid=337400", "title": "Montant", "text": ""}
{"id": "337401", "revid": "11782", "url": "https://eu.wikipedia.org/wiki?curid=337401", "title": "La Pobla d'Aren\u00f3s", "text": ""}
{"id": "337402", "revid": "11782", "url": "https://eu.wikipedia.org/wiki?curid=337402", "title": "Pobla d'Aren\u00f3s", "text": ""}
{"id": "337403", "revid": "11782", "url": "https://eu.wikipedia.org/wiki?curid=337403", "title": "Toga (Valentziar Herrialdea)", "text": ""}
{"id": "337404", "revid": "11782", "url": "https://eu.wikipedia.org/wiki?curid=337404", "title": "Torre-xiva", "text": ""}
{"id": "337405", "revid": "11782", "url": "https://eu.wikipedia.org/wiki?curid=337405", "title": "Vilafermosa", "text": ""}
{"id": "337406", "revid": "11782", "url": "https://eu.wikipedia.org/wiki?curid=337406", "title": "Vilamalur", "text": ""}
{"id": "337407", "revid": "11782", "url": "https://eu.wikipedia.org/wiki?curid=337407", "title": "Vilanova de la Reina", "text": ""}
{"id": "337408", "revid": "11782", "url": "https://eu.wikipedia.org/wiki?curid=337408", "title": "Sucaina", "text": ""}
{"id": "337409", "revid": "11782", "url": "https://eu.wikipedia.org/wiki?curid=337409", "title": "Aranyuel", "text": ""}
{"id": "337410", "revid": "3591", "url": "https://eu.wikipedia.org/wiki?curid=337410", "title": "Heck zaldia", "text": ""}
{"id": "337414", "revid": "11782", "url": "https://eu.wikipedia.org/wiki?curid=337414", "title": "Conca del Millars", "text": ""}
{"id": "337415", "revid": "17", "url": "https://eu.wikipedia.org/wiki?curid=337415", "title": "Erraldoiak eta buruhandiak", "text": ""}
{"id": "337416", "revid": "1545", "url": "https://eu.wikipedia.org/wiki?curid=337416", "title": "Szczecingo aintzira", "text": "Szczecingo aintzira (; ), Szczecingo badia eta Oderren aintzira () ere deitua, Oder ibaiaren estuarioan, Polonia eta Alemaniaren artean, dagoen itsas aintzira da. Usedom () eta Wolin uharteek Pomeraniako badiatik (eta Baltikotik) bereizten dute, baina Oderren hiru adarrek (Dziwna, \u015awina eta Peenek) aintzira eta itsasoa lotzen dituzte.\nAintzirak 687\u00a0km\u00b2ko azalera dauka. Batez besteko sakonera 3,8 mkoa da, eta gehienezkoa 8,5 mkoa. Hala ere, nabigazioa errazteko, 10,5 mko sakonera duten ubideak daude."}
{"id": "337417", "revid": "17", "url": "https://eu.wikipedia.org/wiki?curid=337417", "title": "Kiliki", "text": ""}
{"id": "337418", "revid": "17", "url": "https://eu.wikipedia.org/wiki?curid=337418", "title": "Buruhandiak", "text": ""}
{"id": "337420", "revid": "1545", "url": "https://eu.wikipedia.org/wiki?curid=337420", "title": "Alto Palancia", "text": "El Alto Palancia Valentziar Herrialdeko eskualdea da, Segorbe/Sogorb hiriburua duena. Iparraldean Alto Mijares du, ekialdean Plana Baixa eta Camp de Morvedre, hegoaldean Camp de T\u00faria eta mendebaldean Serranos eta Aragoi. Katalanez l'Alt Pal\u00e0ncia izena ematen zaio. Tokiko hizkuntza aragoieraren eraginpeko espainiera da.\nEskualdeak 27 udalerri ditu, 964,90 km\u00b2ko azalera du eta 2008an 25.367 biztanle zituen.\nEskualde historikoa.\nAlto Palancia Emili Be\u00fcten \"Comarques naturals del Regne de Val\u00e8ncia\" (1934) proposamenean ere agertzen zen, egungo ekualde ofizialekiko desberdintasun bakarra dadoela: Be\u00fctenean G\u00e1tova/G\u00e0tova ere sartzen zen, gaur egun Camp de T\u00farian kokatzen den arren."}
{"id": "337421", "revid": "11782", "url": "https://eu.wikipedia.org/wiki?curid=337421", "title": "Alt Pal\u00e0ncia", "text": ""}
{"id": "337422", "revid": "11782", "url": "https://eu.wikipedia.org/wiki?curid=337422", "title": "L'Alt Pal\u00e0ncia", "text": ""}
{"id": "337424", "revid": "512", "url": "https://eu.wikipedia.org/wiki?curid=337424", "title": "Erraldoi (argipena)", "text": "Erraldoi hitzak esanahi zenbait ditu:"}
{"id": "337425", "revid": "17", "url": "https://eu.wikipedia.org/wiki?curid=337425", "title": "Erraldoi", "text": ""}
{"id": "337426", "revid": "58701", "url": "https://eu.wikipedia.org/wiki?curid=337426", "title": "Zaldiko (argipena)", "text": "Zaldiko hitzak esanahi zenbait ditu:"}
{"id": "337427", "revid": "17", "url": "https://eu.wikipedia.org/wiki?curid=337427", "title": "Zaldiko", "text": ""}
{"id": "337428", "revid": "11782", "url": "https://eu.wikipedia.org/wiki?curid=337428", "title": "Beg\u00eds", "text": ""}
{"id": "337429", "revid": "11782", "url": "https://eu.wikipedia.org/wiki?curid=337429", "title": "Castellnou", "text": ""}
{"id": "337430", "revid": "11782", "url": "https://eu.wikipedia.org/wiki?curid=337430", "title": "X\u00f3var", "text": ""}
{"id": "337431", "revid": "11782", "url": "https://eu.wikipedia.org/wiki?curid=337431", "title": "Figueres (Alto Palancia)", "text": ""}
{"id": "337432", "revid": "11782", "url": "https://eu.wikipedia.org/wiki?curid=337432", "title": "X\u00e8rica", "text": ""}
{"id": "337433", "revid": "11782", "url": "https://eu.wikipedia.org/wiki?curid=337433", "title": "Navaixes", "text": ""}
{"id": "337434", "revid": "11782", "url": "https://eu.wikipedia.org/wiki?curid=337434", "title": "Pavies", "text": ""}
{"id": "337435", "revid": "11782", "url": "https://eu.wikipedia.org/wiki?curid=337435", "title": "Pina", "text": ""}
{"id": "337436", "revid": "11782", "url": "https://eu.wikipedia.org/wiki?curid=337436", "title": "Sacanyet", "text": ""}
{"id": "337437", "revid": "11782", "url": "https://eu.wikipedia.org/wiki?curid=337437", "title": "Sogorb", "text": ""}
{"id": "337438", "revid": "11782", "url": "https://eu.wikipedia.org/wiki?curid=337438", "title": "Soneixa", "text": ""}
{"id": "337439", "revid": "11782", "url": "https://eu.wikipedia.org/wiki?curid=337439", "title": "Teresa de Beg\u00eds", "text": ""}
{"id": "337440", "revid": "11782", "url": "https://eu.wikipedia.org/wiki?curid=337440", "title": "Tor\u00e0s", "text": ""}
{"id": "337441", "revid": "11782", "url": "https://eu.wikipedia.org/wiki?curid=337441", "title": "La Vall d'Almonesir", "text": ""}
{"id": "337442", "revid": "11782", "url": "https://eu.wikipedia.org/wiki?curid=337442", "title": "Vall d'Almonesir", "text": ""}
{"id": "337443", "revid": "119347", "url": "https://eu.wikipedia.org/wiki?curid=337443", "title": "Epitrokoide", "text": "Geometrian, epitrokoidea kurba bat da, zirkunferentzia finko (gidatzailea) baten inguruan ukitze eran biratzean beste zirkunferentzia (sortzailea) bati lotutako puntu batek sortzen duena. Epitrokoidea erruleta mota bat da.\nEkuazioak.\nEpitrokoidearen ekuazio parametrikoak hauek dira:\nnon \"a\" zirkunferentzia gidatzailearen erradioa, \"b\" zirkunferentzia sortzailearen erradioa, eta \"h\" puntuaren eta zirkunferentzia sortzaileko zentroaren arteko distantzia diren.\nEpitrokoidea kurba mota orokorra da eta kasu berezi batzuk hauek dira:"}
{"id": "337447", "revid": "59723", "url": "https://eu.wikipedia.org/wiki?curid=337447", "title": "Limousinera", "text": "Limousinera (okzitanieraz: \"lemosin\") Limousin inguruan hitz egiten den okzitanierazko dialektoa da, Charente eta Dordoinako zenbait eskualdetan mintzatua.\nOkzitanierazko lehen agiriak, adibidez 1000. urte inguruan idatzitako \"Boecis\", limousineraz idatzi ziren. Frantziak ezarritako frantsesen aldeko jarrerak hizkuntza galtzeko egoerara eraman du.\nAdibideak.\nHona hemen Giza Eskubideen Aldarrikapen Unibertsalaren 1. artikulua:"}
{"id": "337448", "revid": "1545", "url": "https://eu.wikipedia.org/wiki?curid=337448", "title": "Lemosinera", "text": ""}
{"id": "337449", "revid": "1545", "url": "https://eu.wikipedia.org/wiki?curid=337449", "title": "Proven\u00e7era", "text": ""}
{"id": "337450", "revid": "11782", "url": "https://eu.wikipedia.org/wiki?curid=337450", "title": "Castellnou de Sogorb", "text": ""}
{"id": "337451", "revid": "336", "url": "https://eu.wikipedia.org/wiki?curid=337451", "title": "Neska", "text": "Neska heldutasunera iritsi ez den emakumezkoa edo haur emea da.\nNahiz eta neska baino mutil gehiago jaio, haurtzaroan hiltzeko baino aukera gehiago dituzte eta 15 urte baino gutxiago dituztenen artean 104 mutil/100 neskako ratio dago. Biologikoki X kromosoma (XX) dituzte, guraso bakoitzatik hartuak."}
{"id": "337452", "revid": "1545", "url": "https://eu.wikipedia.org/wiki?curid=337452", "title": "Central Intelligence Agency", "text": ""}
{"id": "337454", "revid": "17", "url": "https://eu.wikipedia.org/wiki?curid=337454", "title": "Kandelaria", "text": ""}
{"id": "337455", "revid": "1545", "url": "https://eu.wikipedia.org/wiki?curid=337455", "title": "Neskato", "text": ""}
{"id": "337456", "revid": "105290", "url": "https://eu.wikipedia.org/wiki?curid=337456", "title": "Mutil", "text": "Mutila heldutasunera iritsi ez den gizonezkoa edo haur arra da.\nNahiz eta neska baino mutil gehiago jaio, mutilek haurtzaroan hiltzeko aukera gehiago dituzte neskek baino, eta 15 urte baino gutxiago dituztenen artean 104 mutil/100 neskako ratio dago. Biologikoki X kromosoma eta Y kromosoma bana (XY) dituzte, lehenengoa aitatik eta bigarrena amatik hartuak."}
{"id": "337457", "revid": "1545", "url": "https://eu.wikipedia.org/wiki?curid=337457", "title": "Mutiko", "text": ""}
{"id": "337458", "revid": "58701", "url": "https://eu.wikipedia.org/wiki?curid=337458", "title": "X kromosoma", "text": "X kromosoma animalia heterogametikoetan dauden kromosoma sexualetako bat da (bestea Y kromosoma izanik).\nUgaztunen kasuan emeek beti bi kromosoma sexual berdinak dituzte (XX), eta arrek desberdinak (XY). Y kromosoma X baino txikiagoa da, eta azken honetatik mutazio baten ondorioz eratorrikoa dela uste da (mutazio horrek X kromosomaren delekzioa eragin zuen, hots, zati baten galera).\nGizakiaren X kromosoma 153 milioi base-bikote baino gehiago ditu, hau da, 20.000 - 25.000 gene artean 2.000 inguru besterik ez."}
{"id": "337459", "revid": "105290", "url": "https://eu.wikipedia.org/wiki?curid=337459", "title": "Heldu", "text": "Heldu, zentzu zorrotzean, ugaltzeko gai den organismoa da. Hala ere, zentzu zabalean, gizakientzat heldutasunera ailegatzeak konnotazio sozial eta legalak ditu eta, beraz, heldutasun fisiologiko, psikologiko, legala eta soziala ezberdindu ditzakegu.\nJuridikoki adin nagusitasuna lortzea suposa dezake, noiz egintza-gaitasuna edo egintza juridikoak sortzeko ahalmena lortzen den."}
{"id": "337460", "revid": "1545", "url": "https://eu.wikipedia.org/wiki?curid=337460", "title": "Heldutasun", "text": ""}
{"id": "337461", "revid": "1545", "url": "https://eu.wikipedia.org/wiki?curid=337461", "title": "Alt Vinalop\u00f3", "text": "L'Alt Vinalop\u00f3 (katalanez) edo el Alto Vinalop\u00f3 (espainieraz) Valentziar Herrialdeko eskualdea da, Villena hiriburua duena. Iparraldean Costera eta Vall d'Albaida ditu, ekialdean Alcoi\u00e0, hegoaldean Vinalop\u00f3 Mitj\u00e0 eta mendebaldean Gaztela-Mantxa eta Murtziako Eskualdea.\nEskualde ofizialak 7 udalerri ditu, 645 km\u00b2ko azalera du eta 2009an 54.061 biztanle zituen.\nHistoria.\nHistoria, hizkuntza eta kultura aldetik eskualde hetereogeneoa da. Bi udalerririk populatuenak (Villena eta Sax), gaztelar jatorrikoak dira eta 1836an besterik ez ziren sartu Alacanteko probintzian. \"Errekonkistaren\" hasieran 1240an Jakue I.a Aragoikoaren eskutik geratu bazen ere, 1244an Almizrako Itunarekin Gaztelara pasatu ziren.\nEgungo eskualdeko beste herriak historikoki valentziarrak dira, haietako bat (Salinas) espainiera hiztuna eta beste guztiak (Beneixama, Biar, el Camp de Mirra eta la Canyada de Biar) katalan hiztunak. Desberdintasun historiko-linguistiko horiengatik lau udalerri hauek (Banyeres de Mariolarekin batera Vall de Biar azpieskualdea osatzen dutenak) batzuetan Alcoi\u00e0 eskualdean sartzen dira. Villenako la Safra etxagunean ere katalana da tokiko hizkuntza.\nBeste aldetik, administrazioz Gaztela-Mantxan kokatutako Caudete/Cabdet herria historikoki valentziarra da eta gaur egun ere hala sentitzen dira biztanle asko, Alt Vinalop\u00f3rekin Almansarekin bezain lotua egonik."}
{"id": "337463", "revid": "11782", "url": "https://eu.wikipedia.org/wiki?curid=337463", "title": "Les Salines", "text": ""}
{"id": "337464", "revid": "11782", "url": "https://eu.wikipedia.org/wiki?curid=337464", "title": "Les Salines d'Elda", "text": ""}
{"id": "337465", "revid": "11782", "url": "https://eu.wikipedia.org/wiki?curid=337465", "title": "Saix (Alt Vinalop\u00f3)", "text": ""}
{"id": "337466", "revid": "11782", "url": "https://eu.wikipedia.org/wiki?curid=337466", "title": "Alto Vinalop\u00f3", "text": ""}
{"id": "337467", "revid": "1545", "url": "https://eu.wikipedia.org/wiki?curid=337467", "title": "Bakailaoa Bizkaiko erara", "text": "Bakailaoa Bizkaiko erara euskal sukaldaritzaren errezeta nagusienetariko bat da. Bakailao gazitua (behin gezatua) eta saltsa bizkaitarra ditu osagarri nagusiak.\nPrestaketa.\nSaltsa egiteko piper txorizeroa, tomatea, pikillo pipera eta tipula arin frijitzen dira. Behin prestatuta bakailaoa ireki behar da. Abadira eta beste arrain batzuk ere erabil daitezke"}
{"id": "337468", "revid": "11782", "url": "https://eu.wikipedia.org/wiki?curid=337468", "title": "L'Alt Vinalop\u00f3", "text": ""}
{"id": "337470", "revid": "119220", "url": "https://eu.wikipedia.org/wiki?curid=337470", "title": "V\u00edctor Ra\u00fal Haya de la Torre", "text": "V\u00edctor Ra\u00fal Haya de la Torre (Trujillo, Peru, 1895eko otsailaren 22a \u2013 Lima, Peru, 1979ko abuztuaren 2a) Peruko politikari bat izan zen; Amerikar Herri Aliantza Iraultzailea (APRA) sortu zuen."}
{"id": "337471", "revid": "105290", "url": "https://eu.wikipedia.org/wiki?curid=337471", "title": "Pistoa Bilboko erara", "text": "Pistoa Bilboko erara euskal sukaldaritzaren errezeta nagusietariko bat da. Beste pistoak ez bezala, ezaugarri nagusia kalabazina da.\nErrezeta.\nKalabazina, tipula eta piper berdeak txikitzen dituzte. Oliotan bota eta tomateak gehitzen zaizkio. Nahi bada arrautza bota eta dena nahastu daiteke."}
{"id": "337472", "revid": "1545", "url": "https://eu.wikipedia.org/wiki?curid=337472", "title": "Kalabazin", "text": ""}
{"id": "337473", "revid": "105290", "url": "https://eu.wikipedia.org/wiki?curid=337473", "title": "Bilboko kanutiloak kremarekin", "text": "Bilboko kanutiloak kremarekin euskal sukaldaritzaren azkenburuko ezagunenetariko bat da.\nErrezeta.\nHostorea zatitzen da kanutiloak egiteko, pastel-kremaz bete eta azukre-hautsez estaltzen dira. Bero ateratzen dituzte arrautza-esne edo txokolaterekin."}
{"id": "337475", "revid": "448", "url": "https://eu.wikipedia.org/wiki?curid=337475", "title": "Pisto Bilboko erara", "text": ""}
{"id": "337476", "revid": "12788", "url": "https://eu.wikipedia.org/wiki?curid=337476", "title": "Szczecingo badia", "text": ""}
{"id": "337477", "revid": "12788", "url": "https://eu.wikipedia.org/wiki?curid=337477", "title": "Oderren aintzira", "text": ""}
{"id": "337478", "revid": "10891", "url": "https://eu.wikipedia.org/wiki?curid=337478", "title": "Kasimiro III.a Poloniakoa", "text": "Kasimiro III.a \"Handia\" (; Kowal, Kujavia, 1310eko apirilaren 30 - Krakovia, 1370eko azaroaren 5) Poloniako erregea izan zen 1333-1370 bitartean. Piast dinastiako Poloniako azken erregea izan zen.\nBizitza.\n1335ean Silesia Bohemiari eman zion, eta Pomerania Ordena Teutonikoko zaldunei, baina 1341ean ia Galitzia osoa konkistatu zuen. Errege baketsua izan zen. Bere diplomazia ahaleginez Errusiako mendebaldeko eta Germaniako ekialdeko lurraldeak beretu zituen. Erreinu barrenean gobernua batu zuen, lege idatzi gabeak arauetan bildu zituen, hiriei Magdeburgeko legeak eman zizkien eta 1364an Poloniako lehenengo unibertsitatea, Krakoviakoa, sortu zuen."}
{"id": "337480", "revid": "105290", "url": "https://eu.wikipedia.org/wiki?curid=337480", "title": "Piast dinastia", "text": "Piast Poloniako lehen dinastia izan zen, 960 eta 1370 bitartean herrialdea gobernatu zuena. Piast dinastiako lehen erregea Mieszko I.a (960-992) izan zen, eta Kasimiro III.a \"Handia\" (1310-1370) azkena. 1386an, Jogalia dinastiak hartu zuen piastarren tokia."}
{"id": "337481", "revid": "1545", "url": "https://eu.wikipedia.org/wiki?curid=337481", "title": "Kujavia", "text": "Kujavia () Poloniako ipar-erdialdeko eskualde historikoa da. Eskualdeak Vistularen erdi-ibilguaren eta Note\u0107en goi-ibilguaren arroak hartzen ditu. Hiru zati bereizi ohi dira: iparraldea (Bydgoszcz hiriburu duena), mendebaldea (Inowroc\u0142aw hiriburu duena) eta ekialdea (W\u0142oc\u0142awek hiriburu duena).\n1999tik Kujavia gehiena Kujavia-Pomeraniako voivoderriaren barnean dago."}
{"id": "337482", "revid": "119347", "url": "https://eu.wikipedia.org/wiki?curid=337482", "title": "Chang Myon", "text": "Chang Myon \u2014koreeraz \uc7a5\uba74\u2014 (Incheon, Korea, 1899ko abuztuaren 28a - Seul, Hego Korea, 1966ko ekainaren 4a) Koreako politikaria eta diplomatikoa izan zen, Hego Koreako lehen ministroa (1950-1952 eta 1960-1961) eta lehendakariordea (1956-1960)."}
{"id": "337484", "revid": "119347", "url": "https://eu.wikipedia.org/wiki?curid=337484", "title": "Epizikloide", "text": "Geometrian, Epizikloidea kurba bat da, zirkunferentzia finko (gidatzailea) baten inguruan ukitze eran biratzean beste zirkunferentzia (sortzailea) bateko puntu batek sortzen duena. Beste hitzez, Epizikloidea epitrokoidearen kasu berezi bat da, non kurba sortzen duen puntua zirkunferentzia sortzailekoa den, beraz, erruleta mota bat da.\nEkuazioak.\nZirkunferentzia sortzailearen erradioa \"r\" bada, eta zirkunferentzia gidatzailearena \"R\" = \"kr\", orduan, epizikloidea ekuazio parametrikoetan hau da:\nedo:\nKasu bereziak.\nformula_5 zenbaki arrazionala denean, hau da, formula_6, \"p\" eta \"q\" zenbaki osoak izanik, epizikloideak kurba aljebraikoak dira.\nformula_5 denean, kardioide bat lortzen dugu.\nformula_8 denean, nefroide bat lortzen dugu."}
{"id": "337485", "revid": "44278", "url": "https://eu.wikipedia.org/wiki?curid=337485", "title": "Zurin", "text": "Zurina edo oidioa hainbat landareri erasaten dien onddo gaixotasuna da. Askotan \"oidio\" hitza erabiltzen den arren gaixotasun hau izendatzeko, zurina ez dute \"Oidium\" motako onddoek soilik sortzen, baita Erysiphales ordenako beste zenbait onddok ere.\nDeskribapena.\nLandareek pairatzen dituzten gaixotasunen artean errazen antzematen denetakoa da, bere sintomak aski bereziak baitira. Infektatutako aleek hauts zuriaren itxurako orbanak agertzen dituzte hosto eta enborretan. Gehien kaltetutako hostoak behealdekoak dira, baina gaixotasuna landarearen edozein tokitan ager daiteke. Gaixotasuna garatzen den neurrian, orbanak handiagoak eta trinkoagoak bihurtzen dira eta espora asexualen kopuru handiak sortzen doaz.\nZurina hezetasun handiko eta tenperatura ertaineko inguruneetan garatzen da ondoren. Uztak asko murritz ditzake ongi kontrolatzen ez bada.\nSarritan aski da landare gaixoak eguzkia eta ingurune lehorra jasatea gaixotasuna sendatzeko. Hura kontrolatzeko beste modu bat gaixorik dauden hostoak kentzea da, esate baterako kuiatxo eta luzokerretan. Badaude kontrolerako modu ekologikoak ere, adibidez jogurtez edo esne gazurez egindako diluzioak. Azkenik, fungizidak ere erabil daitezke zurinaren kalteak murrizteko."}
{"id": "337486", "revid": "1712", "url": "https://eu.wikipedia.org/wiki?curid=337486", "title": "Oidio", "text": ""}
{"id": "337488", "revid": "1712", "url": "https://eu.wikipedia.org/wiki?curid=337488", "title": "Uredinale", "text": ""}
{"id": "337489", "revid": "1712", "url": "https://eu.wikipedia.org/wiki?curid=337489", "title": "Pucciniales", "text": ""}
{"id": "337492", "revid": "11782", "url": "https://eu.wikipedia.org/wiki?curid=337492", "title": "Hoya de Alcoy", "text": ""}
{"id": "337493", "revid": "11782", "url": "https://eu.wikipedia.org/wiki?curid=337493", "title": "Cabdet", "text": ""}
{"id": "337496", "revid": "1712", "url": "https://eu.wikipedia.org/wiki?curid=337496", "title": "Gorrina", "text": ""}
{"id": "337497", "revid": "1712", "url": "https://eu.wikipedia.org/wiki?curid=337497", "title": "Uger", "text": ""}
{"id": "337498", "revid": "1712", "url": "https://eu.wikipedia.org/wiki?curid=337498", "title": "Herdoil onddo", "text": ""}
{"id": "337499", "revid": "11782", "url": "https://eu.wikipedia.org/wiki?curid=337499", "title": "Bajo Maestrazgo", "text": ""}
{"id": "337500", "revid": "11782", "url": "https://eu.wikipedia.org/wiki?curid=337500", "title": "El Baix Maestrat", "text": ""}
{"id": "337501", "revid": "1545", "url": "https://eu.wikipedia.org/wiki?curid=337501", "title": "Baix Maestrat", "text": "El Baix Maestrat Valentziar Herrialdeko eskualdea da, Vinar\u00f2s hiriburua duena. Iparraldean Montsi\u00e0 eta Matarranya ditu, ekialdean Mediterraneoa, hegoaldean Plana Alta eta mendebaldean Alt Maestrat eta Ports.\nEskualde ofizialak 18 udalerri ditu, 1221,40 km\u00b2ko azalera du eta 2008an 83.971 biztanle zituen.\nAzpieskualde historikoak.\nEgungo eskualdean hiru azpieskualde historiko-natural bereiz daitezke:\nAldi berean, gaur egun erabiltzen den banaketan beste eskualde batzuetan dauden udalerri batzuk Baix Maestrat historikokoak dira, 1934ko Emili Be\u00fcten proposameneko mapan ikus daitekenez:\nel S\u00e9nia.\nS\u00e9nia ibaiaren beste aldean administrazioz Katalunia hasten da; aldiz, bi eskualdeen artean mota guztietako harreman oso estuak daude. Zenbait herrik auzoak beste aldean dituzte; la S\u00e9nian ibaiaz beste aldean les Cases del Riu auzoa dago, Rossell udalerriaren barruan eta kontrako bidean Sant Rafel del Maestraten, ibaia zeharkatuta, el Castell etxagunea dago, Ulldeconan.\nHorren ondorioz Katalan Herrien independentzia defendatu dutenen artean bi administraziotan banatutako udalerri batzuek osatuko zuten eskualdearen proposamena egin zuten, el S\u00e9nia izena eramango zuena. Hauexek izango ziren eskualdea osatuko zuten udalerriak: Montsi\u00e0ko Alcanar, Freginals, la S\u00e9nia eta Ulldecona; eta Baix Maestrateko Benicarl\u00f3, C\u00e0lig, Canet lo Roig, Castell de Cabres, la Jana, la Pobla de Benifass\u00e0, Pen\u00edscola, Rossell, Sant Jordi, Sant Rafel del Riu, Traiguera eta Vinar\u00f2s.\nHorrez gain, S\u00e9nia ibaiaren inguruan zenbait egitura ari dira lanean, inportanteena \"Taula del S\u00e9nia\" izeneko mankomunitatea, Ports eta Matarranyako udalerri batzuk ere batzen dituena."}
{"id": "337503", "revid": "1545", "url": "https://eu.wikipedia.org/wiki?curid=337503", "title": "Mildiu", "text": "Mildiua (ingelesetik, \"mildew\") landareen derrigorrezko bizkarroiak diren Peronosporaceae taldeko zenbait mikroorganismo oomizeto eta haiek sortutako gaixotasunak izendatzeko erabiltzen den hitza da.\nNekazaritzan arazo larria izan daiteke mahastietan eta kruziferoetan. Mildiua ingurune hezeetan hedatzen da, ihinztadura bidezko ureztatzea gehiegi erabiltzen denean edo euri langarra ari duenean."}
{"id": "337504", "revid": "12788", "url": "https://eu.wikipedia.org/wiki?curid=337504", "title": "Guiseko etxea", "text": ""}
{"id": "337505", "revid": "1545", "url": "https://eu.wikipedia.org/wiki?curid=337505", "title": "Belemgo Kultura Zentroa", "text": ""}
{"id": "337506", "revid": "105290", "url": "https://eu.wikipedia.org/wiki?curid=337506", "title": "Pahlavi dinastia", "text": "Pahlavi dinastia () Irango errege dinastia izan zen, 1925-1979 bitartean agintean egon zuena. Reza Shah-ek sortu zuen 1925ean, Kajar dinastia eraitsi ondoren. 1979an amaitu zen, Khomeinik Muhammad Reza agintetik kendu eta islamiar errepublika aldarrikatu zuenean.\nHistoria.\n1921ean estatu-kolpe batek Reza Shah Pahlaviri eman zion aginpidea; 1925ean, Pahlavi dinastia sortu zuen, eta xah izendatu zuten. Reza Shah-en agintaldian zenbait berrikuntza egin ziren: gudarostea, osasun-zerbitzu berriak, komunikabide-sarea (lehen burdinbidea), ikastetxeak-eta sortu zituen. Erlijio-fanatismoari aurre egin nahirik, txadorra erabiltzea debekatu zuen 1935ean, eta Persia izenaren ordez Iran izena eman zion estatuari 1934an. Bigarren Mundu Gerran Reza Shah-ek alemaniarrekiko erakutsi zuen jaiera zela eta, lurraldea hartu zuten sobietarrek eta britainiarrek (1941). Reza erbesteratu eta haren seme Muhammad Reza Pahlaviri utzi zion aginpidea.\nGerra ostean, Muhammad Rezak Mendebaldeko estatuen alde egin zuen, eta Britainia Handiarekin eta Sobietar Batasunarekin hitzarmenak izenpetu zituen. Gobernu hark alderdi marxistaren, erlijio-indarren eta Mohammad Mossadegh-en Nazio Frontearen kontrako jarrerei aurre egin behar izan zien. Mossadegh-ek, 1951ean lehen ministro kargua lortu zuenean, petrolio-ustiapena (britainiar konpainia baten mendean zegoena) nazionalizatu zuen; xah-a britainiarren monopolioarekin segitzearen alde agertu zen, eta erbestera joan behar izan zuen. Berehalako estatu-kolpe batek, Estatu Batuen laguntzaz, aginpidean ezarri zuen berriro; handik aurrera, Estatu Batuen eragina gero eta handiagoa izan zen Iranen, britainiarren kaltetan.\n1960. urtetik aurrera Reza Pahlavik berrikuntza batzuk bultzatu zituen (\"Iraultza zuria\"): nekazaritza eraberritzeko neurriak hartu zituen, basoak eta larreak nazionalizatu zituen, emakumeari botoa emateko eskubidea eman zion, eta alfabetatze-kanpainak bultzatu zituen. Berrikuntzak gorabehera, barne-egoerak ez zuen hobera egin eta gobernuaren kontrako jarrerak gero eta gogorragoak ziren. 1979ko urtarrilaren 16an xah-ak erbestera joan behar izan zuen."}
{"id": "337507", "revid": "512", "url": "https://eu.wikipedia.org/wiki?curid=337507", "title": "Kosroes I.a", "text": "Kosroes I.a (Ardestan, 496 - Ktesifon, 579ko urtarrilaren 31) Sasandar Inperioko xahanxah izan zen 531-579 urteetan. Hormizd IV.a semea izan zuen ondorengo. Sasandar enperadorerik entzutetsuena izan zen.\nBizitza.\nKavadh I.aren seme eta ondorengoa izan zen. Administrazioa eta burokrazia eraberritu zituen. Erregearen aginpidearen deszentralizazioa eragotzi, eta, jaun feudalen ordez, behe-mailako noblezia indartu zuen. Zerga-sistema arrazional bat ezarri zuen, labore-lurren ikuskaritzetan oinarritua, eta inperioaren diru-sarrerak handitzearren lan egin zuen. Armadarik dagokionez, jaun feudalen armadetan bermatu beharrean, gobernu zentralak zuzenean ordaindutako eta hornitutako armada berri bat sortu zuen.\nInperioaren mugetako etsaiei eraso zien: Kaukasoko herriei, Bizantziori, Erdialdeko Asiako herriei eta arabiarrei. 540an, Mediterraneo itsasoraino iritsi zen, eta Antiokia konkistatu zuen; hango jakintsu asko Ktesifonera eraman zituen. 555ean Bizantziorekin bake-hitzarmena sinatu zuen, eta 562an bakea: bake horren ordainez, Justiniano Bizantzioko enperadoreak zergak ordaindu behar zizkion, eta Kosroesek erlijio-askatasuna eman zien bere mendeko lurraldeetako kristauei. Arabiako hegoaldean eta Yemenen ere parte hartu zuen, eta base bat ezarri zuen Ekialdearekiko itsas merkataritza kontrolatzeko.\nKulturaren bultzatzaile izan zen; 529an Atenasko Akademia itxi zenean, hango jakintsu askok Ktesinfonen aurkitu zuten babes; era horretara, Antzinako Greziako jakintza tradizioarekin lotu zen. Sanskritozko liburuak erosi eta persierara itzultzeko ahaleginak bultzatu zituen. Inperioaren hiriburua edertu zuen, auzo berriak eta eraikin berriak eraikiarazi, kanalak berreraiki eta gerretan hondatutako nekazaritza-egiturak berrezarri zituen. Gotorlekuak ere eraikiarazi zituen. Zoroastrismoa inperioko erlijio ofizialtzat ezarri zuen, baina ez zituen zapaldu gainerako erlijioetako jarraitzaileak."}
{"id": "337509", "revid": "105290", "url": "https://eu.wikipedia.org/wiki?curid=337509", "title": "Selim", "text": "Selim, Salim edo Saleem (arabieraz: \u0633\u0644\u064a\u0645) arabair berezko izena da, \"ziur\" esan nahi duena.. Beraren antzekoak diren izena Selima, Salima, Saleemah eta Salma dira."}
{"id": "337510", "revid": "336", "url": "https://eu.wikipedia.org/wiki?curid=337510", "title": "Sentimentalismo", "text": "Sentimentalismoa,\"Empfindsamkeit\", Argien Garaian Europan barrena sortu zen arte- eta literatura-joera izan zen.\nHaize berriak Ingalaterran sortu ziren (Edward Youngen poesia eta, batez ere, eleberri modernorako ateak zabaldu zituen \"Pamela, or Virtue Rewarded\" [1740, \"Pamela, edo eskerturiko bertutea\"] eleberria, Samuel Richardsonen obra), eta Europara hedatu XVIII. mendearen erdialdean, Alemaniara bereziki. Gotthold Ephraim Lessing alemaniar idazleak proposatu zuen \"Empfindsamkeit\" izena, ingelesezko \"sentimental\" hitza adierazteko (1768); \"Aufkl\u00e4rung\" edo Ilustrazioaren ikuspegi arrazionalistaren aurkako joerak bildu ohi dira deitura horren barnean. Itzulpen-lanen ugaltzeak zerikusi handia izan zuten ideia berrien zabaltzearekin. Garai hartan hedatu ziren Europara Ingalaterrako literatura-moldeak: James Macphersonek eman zituen Ossianen poemak ezagutzera, Shakespeareren obra hasi zen Europako hizkuntza nagusietara bihurtzen eta Edward Young-en eta beste zenbait olerkariren lanek berehala izan zuten harrera ona. Samuel Richardsonen obraren jarraitzaileak izan ziren, neurri handi batean, Jean-Jacques Rousseau (\"Julie ou La Nouvelle H\u00e9lo\u00efsse,\" 1761) eta Goethe (\"Die Leiden des jungen Werthers, Werther gaztearen atsekabeak\", 1774). Aldi honetako poeta aleman nagusiak Friedrich Gottlieb Klopstock (1724-1803), Christian F\u00fcrchtegott Gellert (1715-1769), Johann Timotheus Hermes (1738-1821) eta Sophie de La Roche (1730-1807) izan ziren.\nAdiskidetasunaren laudorioak, pertsonaren barne-psikologiaren aurkezpenak, izadiarekiko sentimenduzko atxikipenak, ametsek, amodiozko gorabeherek eta gizarte berriaren atariko arazoek sarrera egin zioten urte haietan XIX. mendearen lehen erdialdera arte luzatu zen aro erromantikoari (\"Sturm und Drang,\" 1770-1790). Musikarien artean, Carl Philipp Emanuel Bach (1714-1788), Johann Sebastian Bachen bigarren semea, izan zen espiritu berri horretan murgildu zen musikagilerik garrantzitsuena."}
{"id": "337512", "revid": "336", "url": "https://eu.wikipedia.org/wiki?curid=337512", "title": "Vietnamdartzea", "text": "Vietnamdartzea da Richard Nixon AEBetako lehendakariak Vietnamgo Gerran Hego Vietnamgo armada handitu, hornitu eta entrenatzeko abiarazi zuen politika, borrokan gero eta parte handiagoa har zezaten eta, hala, AEBko tropak murriztuz joateko.\nEstatu Batuetan 1965etik aurrera geroz eta jende gehiagok azaltzen zuen gerraren aurkako iritzia, batez ere ikasleen artean. 1968an, Nixon lehendakari hautatua izan ondoren, Estatu Batuetako agintari berriek vietnamdartzea deitu estrategia berria abiatu zuten: beren tropak gutxitzen hasi ziren arian-arian, eta, aldi berean, Saigongo erregimenari erabateko laguntza ekonomikoa zein militarra ematen zioten. FNL erakunde komunistak (Hego Vietnam Askatzeko Nazio Frontea) 1969ko ekainean Behin-Behineko Iraultza Gobernua sortu zuen.\n1969ko abuztuan, Washington eta Hanoi isilpeko negoziaketan hasi ziren Parisen, H. Kissinger eta Le Duc Tho ordezkari nagusiak zirela. Aldi berean, ordea, Estatu Batuek bere aire-indar guztia erabili zuten oinezko tropen murrizketa orekatzearren eta Ho Chi Minh pista deitua (iparraldetik hegoalderako laguntza bideratzen zuena) hondatzearren.\nNegoziaketan, Estatu Batuek uko egin zioten Hanoik eta Behin-Behineko Iraultza Gobernuak aurkezturiko bake-planari, komunistek Van Thieu-ren dimisioa eta nazio-akordiorako gobernua eskatzen baitzituzten (1971ko ekaina-uztaila)."}
{"id": "337514", "revid": "28807", "url": "https://eu.wikipedia.org/wiki?curid=337514", "title": "Txiang Txin", "text": ""}
{"id": "337519", "revid": "688", "url": "https://eu.wikipedia.org/wiki?curid=337519", "title": "Paviako gudua", "text": "Paviako gudua, 1525eko otsailaren 24ko goizean gertatua, 1521-1526 bitarteko Italiako Gerra erabaki zuen gudua izan zen. Karlos V.a enperadorearen germaniar-espainiar armadak mendean hartu zuen Frantzisko I.a Frantziakoa buru zuen frantses armada.\nFrantzisko I.arekin eskuz esku Henrike II.a aritu zen Nafarroan gatazka artean gori-gori zegoela. Frantsesak eta nafarrak galtzaile atera ziren; are, enperadorearen tropek bi erregeak atzeman zituzten. 1526ko Madrilgo Itunean zehaztu ziren porrotaren ondorio politikoak. Kolpe oso gogorra izan zen Nafarroa subiranoaren berreskurapen ahaleginerako eta nafar erregearen asmoentzat.\nHistoria.\n1524ko urrian, Milanerria mende hartu nahi zuela, Frantzisko I.a Frantziako erregeak Alpeak igaro zituen, 50.000 gizonek osaturiko armada ahaltsuaren buru. Antonio de Leyva 7.500 soldadu espainiarrekin Pavian babestu zen frantses erregearen ibilbidea oztopatu nahirik, eta negu osoan iraun zuen bertan. Modu horretara, Karlos V.aren gudarosteak erasoa antolatzeko denbora izan zuen, Pescarako markesaren, Borboiko dukearen eta Karlos Lannoykoa, Napoliko erregeordearen agintaritzapean. 1525eko otsailaren 23an espainiarrek erasoa egin, eta, ondorengo egunean, Juan Urbietak eta beste gerlari batzuek Frantziako erregea preso hartu zuten. Hasieran, ez zekiten nor zen, baina, arropengatik, jauntxoren bat izango zela pentsatu zuten. Beren nagusiei esandakoan jakin zuten nor zen atxilotua.\nGudu honetan, su-armen (arkabuzen) nagusitasuna agerian geratu zen lehen aldiz altzairuzko arma luzeen aurrean. Horren ondorioz, gerra-taktikak erabat aldatu ziren. Enperadoreak bakearen baldintzak zuzenean eztabaidatu zituen atxilotuarekin, eta 1526an Madrilgo Ituna izenpetu zuten biek. Itun horren arabera, Frantziak Burgundiako dukerria eta borboitarren lurralde frantsesak (Artois) itzuli zituen, eta Italiaren gaineko asmoa (Milanerria, Napoli) alde batera utzi behar izan zuen.\nItuna umiliagarria izan zen Frantziarentzat. Frantses erregeak, gainera, konpromisoa hartuko zuen Henrike II.a nafarrari bere koroaren peko lurraldean aterperik ez emateko, baina hala inoiz eginez gero, hari Nafarroako auzian ez laguntzeko.\nEpe luzera, garaipena kaltegarri gertatu zitzaion enperadoreari, zeren eta, Habsburgo etxeak hartutako indar handiaren beldur, frantses erregea, Klemente VII.a aita santua, Ingalaterrako erregea eta Italiako printzeak elkartu baitziren Espainiar Inperioaren aurka."}
{"id": "337520", "revid": "56334", "url": "https://eu.wikipedia.org/wiki?curid=337520", "title": "Ipar Amerikako Merkataritza Libreko Ituna", "text": "Ipar Amerikako Merkataritza Libreko Ituna (, TLCAN; , AL\u00c9NA; , NAFTA). Ipar Ameriketako merkataritza askerako elkartea, Estatu Batuek, Mexikok eta Kanadak osatzen dutena.\nElkartea 1988. urtean sortu zen, eta Estatu Batuen eta Kanadaren arteko merkataritza askerako hitzarmena izan zuen abiapuntua. Akordioaren lehen helburua Ipar Ameriketan esparru bateratu bat sortzea zen; Estatu Batuetan George Bush, Kanadan Brian Mulroney, eta Mexikon Carlos Salinas de Gortari buru zirela negoziatu zen. 1992ko abuztuan hartu zen aurretiko hitzarmena, eta aipaturiko hiru ordezkariek 1992ko abenduaren 17an sinatu zuten. Bestalde, 1993. urtean berretsi zuten hiru herrialdeetako parlamentuek, eta 1994. urteko urtarrilaren 1ean ezarri zen hitzarmena indarrean.\nNAFTAren sorkuntza, hein handi batean, Europar Batasunak herrialde kideen artean merkataritza-harremana areagotzeko helburuaz muga-zergak ezabatzean izan zuen arrakastak sustatu zuen; munduko hiru bloke ekonomiko indartsuenen (AEB, Japonia eta Europar Batasuna) artean egindako merkatu- eta ekonomia-integrazioaren prozesuaren ondorioa da. NAFTAren helburu nagusia estatu kideen arteko kapital, ondasun eta zerbitzuen zirkulazio askerako oztopo guztiak ezabatzea da. Horretarako 15 urteko epea ezarri zen hitzarmenean, nahiz eta muga-zergak murrizteko aurreikusitako erritmoa aldatu egiten den sektore ekonomikoen arabera.\nPertsonen zirkulazio askea nahita utzi zen hitzarmenetik kanpo."}
{"id": "337521", "revid": "512", "url": "https://eu.wikipedia.org/wiki?curid=337521", "title": "Elias Cortonakoa", "text": "Elias Cortonakoa, San Frantzisko Asiskoaren dizipulua (Asis, 1180 inguruan - Cortona, 1253ko apirilaren 22an). San Frantziskok sortutako Anaia Txikien Ordenara (\"Ordo Fratrum Minorum\") bildu zen lehenengoetakoa izan zen.\nBi aldiz izan zen ordenaren nagusi. 1217an Eliasek gidatu zuen frantziskotar misioa Lurralde Santuetara, Siriako lehen probintzia-ministro zela. Palestinan ibili zen San Frantziskorekin, eta elkarrekin itzuli ziren Italiara 1220. urtean. 1221etik aurrera frantziskotarren bikario izan zen, eta San Frantzisko hil zenetik, 1226an, 1227raino izan zen nagusi, haren ordez Joan Parenti aukeratu zuten arte. Geroago, Gregorio IX.a aita santuaren aginduz, San Frantziskoren oroitzapenez egindako Asisko basilikaren eraikuntzaren arduradun izan zen.\n1232an ordenako jeneral hautatu zuten, baina Eliasek kontrako asko izan zituen, Frantziskoren pobretasunaren araua bete-betean errespetatu nahi zutenak batez ere; Elias lurtarregia zen, eta aginte handiegia zuen haien ustez. 1239an postutik kendu zuten, eta Cortonara itzuli zen jarraitzaile gutxi batzuekin. Erromatar Inperio Santuko enperadore Frederiko II.aren aita santuaren aurkako jarreraren aldeko zela eta, eskumikatu egin zuen Gregorio IX.ak 1240an; 1244an Inozentzio IV.ak eskumikatu zuen, berriz, Nizeako eta Konstantinoplako enbaxadore egin zuenean enperadoreak. 1245ean, eliza eta monasterio bat eraiki zituen Cortonan San Frantziskoren ohoretan. Elizara itzuli zen hil aurretik."}
{"id": "337524", "revid": "336", "url": "https://eu.wikipedia.org/wiki?curid=337524", "title": "Orfeo", "text": "Orfeo (grekoa: \u039f\u03c1\u03c6\u03ad\u03c5\u03c2) greziar mitologiako pertsonaia bat da. Tradizioaren arabera, bere lira jotzen zuenean, gizon-emakumeak haren inguruan biltzen ziren entzuteko eta beren arimari atsedena emateko. Hala lortu zuen Euridize ederraren maitasuna, eta hala lortu zuen Zerbero beldurgarria lokarraraztea Hadesen mundura (inframundura) jaitsi zenean. Orfeo, jatorriz, traziarra zen.\nEz Homerok ez Hesiodok aipatzen dute, baina Pindarok (K.a. V. mendean) hari buruz dio \u00abkantuen aita\u00bb dela.\nK.a. VI. mendeaz geroztik, Antzinate klasikoko musikari eta poeta nagusietakotzat hartua izan zen; hari buruz esaten da zitara asmatu zuela eta beste bi soka erantsi zizkiola lirari: lehen, lirak zazpi soka zituen; gero, bederatzi, bederatzi musen omenez\nTradiziorik ezagunenaren arabera, Orfeo Traziako errege Eagroren eta Kaliope musaren semea zen. Beste iturri batzuen arabera, Apoloren semea zen.\nArgonauten bidaia.\nTraziarra bazen ere, argonautekin joan zen, eta arraunlarien erritmoa markatzen zuen. Bere musikarekin, bere lagunak babestu zituen sirenetatik, haiek kanta ederrak abesten baitzituzten nabigatzaileak erakartzeko eta jateko. Sirenen ahotsak entzun zituenean, Orfeok lira atera eta bere musika jo zuen, sirenena baino ederragoa, eta sirenen ahotsa estalarazi zuen horrela. \nEuridizeren mitoa.\nOrfeoren emazte Euridize hil egin zen, eta Orfeok, tristaturik, hain kantu tristeak abestu zituen, ezen jainkoek eta ninfek negar egin baitzuten eta Hadesen erresumara, inframundura, bere maitearen bila jaisteko aholkatu baitzioten. Bere musika erabiliz, Hadesen eta Pertsefoneren bihotzak ukitu zituen, eta baimena eman zioten Euridizeri bizien mundura itzultzeko, baina baldintza batekin: Orfeok haren aurretik ibili behar zuen, eta ez zuen atzera begiratu behar eguzki-errainuek Euridize erabat argiztatu arte.\nHala egin zuen, eta atzera begiratu gabe jarraitu zuen eguzkitara atera arte. Orduan, burua jiratu zuen bere maiteari begiratzeko, baina Euridize ez zegoen arteanerabat eguzkipean, oin bat baitzuen inframunduan. Ondorioz, Euridize airean desegin zen betiko (Ovidioren kontakizuna). \nOrfeoren heriotza.\nIturriak ez datoz bat Orfeoren heriotza deskribatzean. Ovidioren bertsioan, Traziako Bakanteek harrika eman eta hil egin zuten. Haren burua eta lira Hebro ibaira bota zituzten. Eratostenesek jasotako bertsioaren arabera, Dionisok Menadeak bidali zituen hil eta txikitu zezaten. Ninfa batzuek haren zatiak hartu eta Libetros-en, Olinpo menditik gertu, lurperatu zituzten; haren lira, berriz, konstelazioen artean jarri zuen Zeusek. \nOrfeo artean.\nPinturan, Albrecht D\u00fcrer, \u00c9mile L\u00e9vy eta \u00c9mile Jean Baptiste Philippe Bin-ek \"Orfeoren heriotza\" izeneko pinturak egin zituzten. Musikan, bereziki aipagarria da Claudio Monteverdiren \"L'Orfeo, favola in musica\" opera (1607), historiako lehenengo operetako bat. Christoph Willibald Gluck-ek \"Orfeo eta Euridize\" konposatu zuen 1762an, eta Jacques Offenbach-ek \"Orfeo infernuetan\".\nLatindar poesian, Virgiliok eta Ovidiok aipatu zuten Orfeo beren obretan. "}
{"id": "337526", "revid": "336", "url": "https://eu.wikipedia.org/wiki?curid=337526", "title": "Sh\u016bsaku End\u014d", "text": " japoniar idazlea izan zen, Japoniako literatura modernoan ikuspegi katolikoa sartu zuena. Junnosuke Yoshiyuki, Sh\u014dtar\u014d Yasuoka, Junzo Shono, Hiroyuki Agawa, Ayako Sono eta Shumon Miura idazleekin batera, Japonian Bigarren Mundu Gerraren ondoren sortutako idazle-talde nagusietako bateko kidetzat jo ohi da.\nBiografia.\nTokion jaio bazen ere, haren gurasoak Mantxuria okupatu berrira joan ziren (Mantxukuo), eta Dalian hirian bizi izan ziren. 1933an gurasoak banandu zirenean, Endo amarekin itzuli zen Japoniara, eta Koben bizi izan zen izeba baten etxean. Hamaika urte zituela, bataio katolikoa hartu zuen amaren eraginez. Bigarren Mundu Gerran ez zen soldadu izan, pleurasia eta beste arazo batzuk zirela eta.\n1949an literatura frantsesean graduatu zen Keioko Unibertsitatean, Tokion. 1950-1953 urte bitartean Lyongo Unibertsitatean (Frantzia) aritu zen ikasten, eta frantses idazle katolikoetan espezializatu zen. Bera izan zen Bigarren Mundu Gerraren ondoren atzerrian ikasi zuen lehenengo japoniarra.\nObrak.\nJaponiara itzuli zenean, Akutagawa sari ospetsua irabazi zuen \"Shiroi Hito\" (Gizon zuria) ipuinarekin (1955). \"Umi to dokuyaku\" (Itsasoa eta pozoia) lanarekin (1957) Mainichi eta Shincho sariak irabazi zituen. Lan horretan japoniarren morala eta errua aztertu zituen, japoniar sendagile batzuek estatubatuar pilotu bati egiten dioten anestesiarik gabeko bibisekzioa dela-eta. \"Chinmoku\" (Isiltasuna)nobela historikoa (1966) Endoren maisulantzat hartzen da. Portugaldar misiolarien ekintzak kontatzen ditu XVII. Mendearen hasierako Japonian.\nLan arinagoak ere idatzi zituen, hala nola \"Ero zoragarri bat \"(1974) edo \"Txistu egiten dudanean \"(1974). \"Samuraia \"(1980) lanean samurai batek 1614. urtean Mexikora eta Europara egiten duen bidaia bat kontatu zuen. \"Eskandalua \"(1986) lanean, gaizkiaren arazoa landu zuen, Japonia modernoko sexu-munduaren ikerketa baten bidez.\nNobeletan, bere haurtzaroko oroitzapenak agertu zituen: arrotza izatea, paziente baten bizitza, tuberkulosiaren aurkako borroka. Haren fede katolikoa ere maiz-maiz islatzen da nobeletan: pertsonaiek arazo moral konplexuei aurre egin behar diete, eta emaitza, maiz, tragedia izaten da. Endoren obra Graham Greeneren obrarekin parekatu izan da."}
{"id": "337527", "revid": "336", "url": "https://eu.wikipedia.org/wiki?curid=337527", "title": "Claude Roy", "text": "Claude Roy (Paris, 1915eko abuztuaren 28a \u2013 \"ibidem\", 1997ko abenduaren 13a) frantses idazle, kazetari eta kritikaria izan zen. Intelektual eskuzabala eta bikaina izan zen, eta ezkerraldeko joeran nabarmendu zen politikan. Oso gizon jakintsua zen, eta gizarteko klase behartsuenen bizi baldintzak hobetzera bideratu zuen bere lan guztia. Lan horretan bultzada berezia eman zion Frantziako Alderdi Komunistako kide egin izanak (1943)."}
{"id": "337530", "revid": "46380", "url": "https://eu.wikipedia.org/wiki?curid=337530", "title": "Jean Bruller", "text": "Jean Marcel Bruller (Paris, 1902ko otsailaren 26a \u2013 1991ko ekainaren 10a) frantses idazle eta irudigilea izan zen, eta Pierre de Lescure eta Yvonne Parafekin batera \"Les \u00c9ditions de Minuit\" sortu zuen. Bigarren Mundu Gerran, Frantziako iparraldea okupatua izan zen bitartean, Erresistentziarekin bat egin zuen, eta Vercors izengoitiarekin argitaratu behar izan zituen.\nObra.\nLehen liburua, \"La silence de la mer\" (1942) kontakizuna izan zen; etsaien ezin elkarganatzeaz dihardu, eta ospe handia eman zion. J. P. Melvillek film bat egiteko erabili zuen. Lehenago, bere benetako izenaz, umorezko marrazkien erakusketak egina zen, eta \"Vingt et Une Recettes pratiques de mort violente\" albuma argitaratua zuen (1926). Gerrak dakartzan arazo moralei eta filosofikoei buruz idatzi zuen \"La marche \u00e0 l\u00b4\u00e9toile\" (1943), \"Les Armes de la nuit\" (1946) eta \"La Puissance du jour\" (1951) liburuetan. Gerra ondoren, \"Le Sable du temps\" (1945) eta \"Plus ou moins homme\" (1949) saiakerak idatzi zituen, eta, 1952an idatzitako \"Les animaux d\u00e9natur\u00e9s\" alegia fantastikoan oinarri hartuta, komedia bat moldatu zuen, \"Zoo ou l\u00b4Assassin philantrope\" (1963) izenburupean antzeztu zena."}
{"id": "337531", "revid": "512", "url": "https://eu.wikipedia.org/wiki?curid=337531", "title": "Viktor Amadeo II.a Savoiakoa", "text": "Viktor Amadeo II.a Savoiakoa (; Turin, 1666ko maiatzaren 14an - Moncalieri, 1732ko urriaren 31n) 1675-1732 bitartean Savoiako dukea, 1713-1720 bitartean Siziliako erregea eta 1720. urtetik 1732. urtera Sardiniako erregea izan zen.\nSavoiako ohiko politika-moldea aldatu zuen: Espainiaren eta Frantziaren mendekotasunetik irten zen, eta Europako potentzia handien aurrean burujabetzari eusten jakin zuen.\nBiografia.\nSavoiako Karlos Manuel II.aren eta haren bigarren emazte Maria Joana Savoiakoaren semea izan zen. Bederatzi urte zituela, aita hil zitzaion, eta amak hartu zuen erregeordetza Viktor Amadeo adin-nagusitasunera heldu bitartean. 1684. urtean jabetu zen aginpideaz, eta kanpo-politikagintza malgua bideratu zuen. Urte berean, 18 urte bete baino hilabete batzuk lehenago, Frantziako Luis XIV.a erregearen alaba Ana Maria Orleansekoarekin ezkondu zen.\nAugsburgeko Ligan (Aliantza Handia ere deitua) parte hartu zuen Frantziaren aurka, baina frantsesen aurka Staffardako (1690) eta Marsagliako (1693) guduak galdu ondoren, koalizioa bertan behera utzi eta Luis XIV.ari bakea eskatu behar izan zion 1696an. Turingo bakearen ondorioz (1696) berreskuratu zituen Pinerolo eta Cassale, eta alaba Maria Adelaida Borgoinako dukearekin ezkonarazi zuen.\nEspainiako Ondorengotza Gerra garaian, Frantziako erregearen alde egin zuen hasieran, baina 1703. urtean Turin berreskuratzen lagundu zion austriar erregegaiaren alde jarri zen. 1706an, bere lehengusu Eugenio Savoiakoak lagunduta, Frantziako armada garaitu zuen Turinen, Piemonte askatu eta Frantzia inbaditu zuen. 1707ko uztailean Toulon setiatu zuen, baina atzera egin behar izan zuen, eta, frantsesek garaitua, Savoia galdu zuen. Jarrera neutrala hartu zuen orduan, eta Utrechteko hitzarmenetan (1713) Milanerriko parte bat, Monferrato eta Sizilia eskuratu zituen (Siziliako errege izendatua izan zen 1713an), eta Savoia berreskuratu. Sizilia, ordea, austriarren mendeko Sardiniaren truke aldatu zuen 1720an.\nHarrezkero, Savoiako etxearen mendeko estatuen barne-antolakuntzaz arduratu zen, eta gobernu absolutista ezarri zuen. 1730. urtean, Karlos Manuel semearen eskuetan utzi zuen aginpidea."}
{"id": "337532", "revid": "56334", "url": "https://eu.wikipedia.org/wiki?curid=337532", "title": "Elektra (mitologia)", "text": "Greziar mitologian, Elektra (antzinako grezieraz: \u1f28\u03bb\u03ad\u03ba\u03c4\u03c1\u03b1, \"\u00cal\u00e9ktra\") Agamemnonen eta Klitemnestraren alaba, eta Orestesen, Ifigeniaren eta Krisotemisen arreba zen. \"Iliadan\", Laodice bezala aipatzen da. \nElektrak gurasoenganako maitasuna eta justiziazko mendekua irudikatzen ditu. Hala, Elektra konplexua izendatuz.\nEskilok, Sofoklesek eta Euripidesek pertsonaia horren inguruan antzerti-lanak idatzi zituzten. Idazle modernoen artean ere lekua izan du: Prosper Jolyot de Cr\u00e9billon (1708) eta Jean Giraudoux (1937) frantsesek, Benito P\u00e9rez Gald\u00f3s espainiarrak (1901), Hugo von Hofmannsthal austriarrak (1905), Marguerite Yourcenar frantsesak (1954) eta Eugene O'Neill estatubatuarrak (1932), bestak beste, erabili zuten beren lanetan.\nMitoak.\nAgamemnonen heriotza.\nKlitemnestrak eta haren maitale Egistok Agamemnon hil zutenean, Elektra ez zegoen Mizenasen. Zortzi urte geroago, Elektra Atenastik itzuli zen bere anaia Orestesetik. Pindaroren arabera, Orestes salbatu zuen bere inudeak edo Elektrak, eta Fanotera bidali zuten, Parnaso mendiaren atzealdera. Elektrak, Egistoren esklabo bihurturik, isilpean prestatu zuen bere mendekua.\nKlitemnestraren heriotza.\nOrestesek 20 urte bete zituenean, Delfosko orakuluak bere sorterrira itzultzea eta aitaren hilketa mendekatzea agindu zion. Eskiloren arabera, Elektrarekin topo egin zuen Agamemnonen hilobian, hara joan baitziren hildakoei omenaldia egitera. Elkar ezagutu zuten, eta elkar hartu zuten Orestesek bere aita mendeka zezan. Orduan, Elektrak Egisto eta Klitemnestra hiltzen lagundu zion Orestesi. Ateneak deituta bildu zen Areopagoko auzitegiak heriotzara zigortu zuen Elektra, baina Apolok salbatu zuen."}
{"id": "337533", "revid": "336", "url": "https://eu.wikipedia.org/wiki?curid=337533", "title": "Simon Gray", "text": "Simon James Holliday Gray (Hayling Island, Ingalaterra, 1936ko urriaren 21a \u2013 Londres, 2008ko abuztuaren 7a) XX. mendeko britainiar antzerkigilea izan zen. Britainia Handiko bizitza modernoa aztertu zuen bere lanetan, arrakasta azalekoaren azpian ezkutatu ohi diren frustrazioak eta zoritxarra erakutsiz. Ingeles literaturako irakaslea izan zen, Londresko Unibertsitatean, 1965etik 1985era bitartean.\nObra.\n1963an bere ibilbidea hasi zuen nobela-egile gisa, eta 45 urtetan zehar, 5 nobelaz gain, 40 antzezlan, gidoi eta antzezlan original eta bere nahiz besteen lanen pantailarako moldaketak egin zituen, zela antzerkirako, filmetarako edo telebistarako.\nObra garrantzitsuena.\nv \"Dutch Uncle\", Aldwych Theatre (1969)"}
{"id": "337536", "revid": "512", "url": "https://eu.wikipedia.org/wiki?curid=337536", "title": "Conrad Beck", "text": "Conrad Beck (Lohn, 1901eko ekainaren 16a \u2013 Basilea, 1989ko urriaren 31a) suitzar musikagilea izan zen. Musika-ikasketak (pianoa eta teoria) Zuricheko kontserbatorioan egin zituen (1921-24), Paul M\u00fcller, Reinhold Laquai eta Volkmar Andreaerekin. 1925ean, Parisa joan zen. 1933ra bitartean han eman zuen egonaldia erabakigarria izan zen bere artista-garapenean; bertan Arthur Honegger, Nadia Boulanger eta Albert Rousselekin harremana izan zuen. Parisen bizi ziren beste hainbat musikagile atzerritarrekin Parisko Eskolan lan egin zuen. 1926an, \"Harizko laukotea 3.\" lanarekin orkestra-zuzendari nagusien arreta lortu zuen. 1932an Suitzara itzuli zen, eta Radio-B\u00e2leko orkestrako zuzendaritza hartu zuen. Aldi berean, Basileako kontserbatorioko irakasle izan zen, eta bertan lan pedagogiko handia egin zuen.\nObra.\nBere obra musikalarekin gerrarteko neoklasizismoaren gainditzera jo zuen, forma esentzialetara itzuliz; bere maisu Honeggerren obraren eragin handia izan zuen. Hainbat orkestra- eta koru-lan konposatu zuen, bere maisuaren estiloan; haietako onena \"Der Tod zu Basel\" izan zen. Operaz gain, bere lana musika instrumental eta bokalean denetarik egin zuen, zazpi sinfonia, zazpi kontzertu, ganbera-musika, oratorio bat, kantata liriko bat, elegia bat eta ballet bat, \"Der gro\u00dfe B\u00e4r\".\nSariak.\nJasotako sarien artean, Schweizerischer Tonk\u00fcnstlerverein saria (1954), Brunswick hiriak emandako Ludwig Spohr saria (1956) eta Basle Arts saria (1964) dira aipagarrienak."}
{"id": "337537", "revid": "25421", "url": "https://eu.wikipedia.org/wiki?curid=337537", "title": "Pichincha", "text": "Pichincha izenarekin honako lekuak izendatzen dira:"}
{"id": "337539", "revid": "448", "url": "https://eu.wikipedia.org/wiki?curid=337539", "title": "Gazte Turkoak", "text": ""}
{"id": "337542", "revid": "448", "url": "https://eu.wikipedia.org/wiki?curid=337542", "title": "Robert Morris", "text": "Robert Morris (Kansas City, Missouri, 1931ko otsailaren 9a - Kingston, New York, 2018ko azaroaren 28a) Estatu Batuetako artista bisuala, artista kontzeptuala eta idazlea izan zen. Donald Judd-ekin batera, minimalismoaren adierazle eta teoriko nabarmenetakotzat jotzen da, baina performance, instalazio artistiko eta Land Art gisako artearen kontzeptuen garapenean ere ekarpen handiak egin zituen.\nBiografia.\n1948tik 1950era bitartean ingeniaritza ikasi zuen Kansas Cityko Unibertsitatean, eta aldi berean, hiri horretako Arte Institutura joan zen. Artista gisa San Franciscon hasi zen performanceak egiten eta pintura lantzen, 50eko hamarraldiaren bukaeran. Lehenengo lanetan Pollocken espresionismo abstraktuaren eragin nabarmena du. 1961ean New Yorkera joan zen, eta artearen historia ikasi zuen Hunter Collegen. Han graduatu zen 1963an, Brancusiri buruzko tesiarekin. Pintura utzi eta eskulturara jo zuen ondoren, lan txikiekin. 1961etik 1967ra bitartean, aldiz, pieza handiak osatu zituen; eraikuntza poliedrikoak egin zituen gehienbat. 60ko hamarraldiaren amaieran hainbat artikulu idatzi zituen, minimalismoaren oinarriak adierazten zituztenak. Bakarkako lehenengo erakusketa 1963an egin zuen, New Yorkeko Greene Galleryn. 60ko hamarraldiaren amaieran hainbat saio egin zuen ildo postminimalistei jarraituz; lan horiek hondakin pilekin osatu zituen. 80ko hamarraldian pinturara itzuli zen; lan espresionistak egin zituen, gai tragikoen ingurukoak, Goya eta Turner-en aipamenekin. 90. hamarraldian bere hasierako lanetara itzuli zen. Gaur egun New York bizi eta lan egiten du.\nObra.\nArte kontzeptualean kokatua, obraren, artistaren, publikoaren eta espazioaren arteko askotariko harremanak aztertu zituen, bereziki obraren sorreraren prozesuan arreta jarriz (\"Behatokia\", 1971; \"Labirintoa\", 1974). Espresio artistikoan forma sinpleetara jo izan zuen. Bereak ditu honako obra antiformalak: moztutako fieltroekin egindako moldaketak (1967tik aurrera), lur- eta zabor-pilaketak (1968), harrizko blokeak (1977)."}
{"id": "337544", "revid": "512", "url": "https://eu.wikipedia.org/wiki?curid=337544", "title": "Carl Philipp Emanuel Bach", "text": "Carl Philipp Emanuel Bach (Weimar, 1714ko martxoaren 8a \u2013 Hanburgo, 1788ko abenduaren 14a) konpositore alemaniarra, Johann Sebastian Bach eta Maria Barbara Bachen hamaika seme-alabetan bigarrena.\nEstilo klasikoaren sortzaileetako bat izan zen, eta estilo galantearen garaiko konpositore garrantzitsuenetariko bat. Gainera, XX. mendeko klabezin-jotzaileetan azken maisua izan zen.\nBizitza eta obra.\n10 urte zituela, Leipzigeko Tomasschule eskolan hasi zen ikasten, aita 1723tik kantore zen eskolan. Zuzenbidea ikasi zuen gero Leipzigen bertan 1731n, eta 1734tik aurrera Viadrina Unibertsitatean eta Frankfurt Oderren. 1738an lizentziatu zen, baina ez zuen horretan lan egin, eta musikari ekin zion bete-betean.\n1738an bertan klabezin-jotzaile izendatu zuten Frederiko II.a Handia printze oinordekoaren gortean. 1740an Federiko II.a Handia errege egin zutenean, gortearen parte izatera pasatu zen.\nGarai hartan Europako klabezin-jotzailerik hoberenetarikoa zen. Haren ospeak goia jo zuen bi sonata-sailekin, lehena, Federiko II.a Handiari (\"Preu\u00dfische Sonaten\", 1742), eta bigarrena, Wurtembergeko dukeari eskainia (\"W\u00fcrttembergische Sonaten\", 1744).\n1746an ganbera-musikari izendatu zuten, eta hogeita bi urtetan zehar hala jarraitu zuen, Carl Heinrich Graun, Johann Joachim Quantz eta Johann Gottlieb Naumannekin batera. Berlinen bizi izan zen garai horretan, honakoak konposatu zituen: \"Magnificat\" (1749), aitaren eragin handia erakutsiz; Pazko kantata bat (1756); zenbait sinfonia eta kontzertu; gutxienez hiru abesti-sail; zenbait kantata sekular eta beste pieza batzuk. Baina, haren lanik garrantzitsuena klabezinari lotuta egon zen, besteak beste, \"Mit ver\u00e4nderten Reprisen\" bilduma (1760-1768). Gainera, 1753an \"Versuch \u00fcber die wahre Art das Clavier zu spielen\" idatzi zuen (tekla-instrumentuak jotzeko arteari buruzko saiakera), arrakasta handia izan zuen tratatu sistematiko eta magistrala. Muzio Clementi eta Johann Baptist Cramerren metodoetarako oinarria da.\n1768an Georg Philipp Telemann hil ondoren, Hanburgoko kapera-maisu karguan jarraituko dio. Kargu horretan musika sakroari ardura handiagoz begiratu behar izan zion. Aldi berean, Joseph Haydnen ibilbideak haren beraren konposizio instrumentala suspertu egin zuen.\nHanburgon hil zen 1788ko abenduaren 14an.\nObra eta musika-estiloa.\nXVIII. mendearen bigarren erdian Carl Philipp Emanuelen ospea handia izan zen. Wolfgang Amadeus Mozartek (harreman estua zuen haren aitarekin), zera esan zuen hari buruz: \u201cBera aita da, gu umeak.\u201d Joseph Haydnen heziketaren tarterik handiena Carl Philipp Emanuelen obra atertzen eman zuen. Ludwig van Beethovenek haren talentuaren aurrean mirespena eta estimua adierazi zituen. Hori guztia, batez ere, klabezinerako sonatek eman zioten, musika-forma horren garapenean oihartzun handia izan zuten sonatek. Estiloa argia da, espresioa leuna. Nabarmenak dira beren askatasunagatik eta beren askotariko diseinu estrukturalagatik. Eskola italiarreko konpositoreek ezarritako eskema zurrunarekin hautsi, eta vienar maisu handien etorrera erraztu zuten.\nXIX. mendean haren izena ahaztu egin zen. Robert Schumannek zioenez, musikari sortzaile gisa, bere aitarengandik oso urrun zegoen. Johannes Brahmsek, aldiz, estimutan zuen, eta haren obra batzuk argitaratu zituen.\nGaur egun, ikasleek askotan interpretatzen dituzte haren \"Sonaten f\u00fcr Kenner und Liebhaber\", haren D\"ie Israeliten in der W\u00fcste\" eta \"Die Auferstehung und Himmelfahrt Jesu\" oratoriak, hala nola klabikordiorako zenbait kontzertu, adibidez, \"Kontzertua Sol maiorrean eta Re maiorrean\".\n\"Flautarako kontzertua re minorrean\" mundu guztiko flauta-jotzaileen ohiko errepertorioaren parte da."}
{"id": "337545", "revid": "105290", "url": "https://eu.wikipedia.org/wiki?curid=337545", "title": "Altsasuko Mahaia", "text": "Altsasuko Mahaia ezker abertzaleeko zenbait talde eta pertsonaren elkarte baten izena da. 1977ko urriaren 24an, politikari independente batzuk, Telesforo Monzon buru, eta Eusko Abertzale Ekintza (EAE-ANV), Euskal Iraultzarako Alderdia (EIA), Euskal Sozialista Biltzarrea (ESB), Herriko Alderdi Sozialista Iraultzailea (HASI) eta Langile Abertzale Iraultzaileen Alderdia (LAIA) ezker abertzaleko alderdiek, Altsasun bildurik, zenbait punturen inguruan elkartzea erabaki zuten, eta elkarteari Altsasuko Mahaia izena eman zioten.\nEuskal Herria independente, sozialista, euskaldun eta batuaren aldeko estrategian, 1978ko apirilaren 27tik aurrera Herri Batasuna koalizioa izan zenaren jomuga taktikoa KAS alternatibaren puntuen inguruan oinarritu zen (autodeterminazio-eskubidea Euskal Herriarentzat, amnistia euskal preso eta erbesteratu guztientzat, alderdi politiko guztien legeztapena, Hego Euskal Herriaren bateratzea, Nafarroa barne, euskara Euskal Herriko hizkuntza nazional nagusia eta herritar guztien bizi-baldintzen hobekuntza). Haustura demokratikoaren aldeko jokamolde politiko horretatik bazter, EIA alderdiak utzi egin zuen Altsasuko Mahaia, sortu eta hilabetera, 1977ko hauteskunde orokorren arabera eratu zen Euskal Kontseilu Nagusian parte hartzeko.\n1978ko apirilaren 27an, Altsasuko Mahaia desegin eta Herri Batasuna (HB) koalizioa jaio zen."}
{"id": "337546", "revid": "105290", "url": "https://eu.wikipedia.org/wiki?curid=337546", "title": "Universum Film AG", "text": "Universum Film AG, UFA edo Ufa Alemaniako zinema estudio garrantzitsuena izan zen Weimar Errepublikaren garaian eta Bigarren Mundu Gerra bitartean. 1917tik 1945ra bitarte hainbat enpresa alemanek sorturiko konglomeratua izan zen.\nUFAren filma garrantzitsuak.\n1922: Dr. Mabuse, der Spieler (zuzendaria: Fritz Lang)\n1924: Die Nibelungen (zuzendaria: Fritz Lang)\n1927: Metropolis (zuzendaria: Fritz Lang)\n1930: Der blaue Engel (zuzendaria: Josef von Sternberg)\n1930: Die Drei von der Tankstelle (zuzendaria: Wilhelm Thiele)\n1930: Einbrecher (zuzendaria: Hanns Schwarz)\n1931: Der Kongre\u00df tanzt (zuzendaria: Erik Charell)\n1931: Der Mann, der seinen M\u00f6rder sucht (zuzendaria: Robert Siodmak)\n1931: Bomben auf Monte Carlo (zuzendaria: Hanns Schwarz)\n1931: Meine Frau, die Hochstaplerin (zuzendaria: Kurt Gerron)\n1932: Es wird schon wieder besser (zuzendaria: Kurt Gerron)\n1932: Strich durch die Rechnung (zuzendaria: Alfred Zeisler)\n1933: Ich und die Kaiserin (zuzendaria: Friedrich Hollaender)\n1933: Lachende Erben (zuzendaria: Max Oph\u00fcls)\n1937: Der Mann, der Sherlock Holmes war (zuzendaria: Karl Hartl)\n1941: Frauen sind doch bessere Diplomaten (zuzendaria: Georg Jacoby; primer film alem\u00e1n en color)\n1943: M\u00fcnchhausen (zuzendaria: Josef von Baky)\n1944: Die Feuerzangenbowle (zuzendaria: Helmut Weiss)\n1945: Kolberg (zuzendaria: Veit Harlan; propaganda del Tercer Reich)\n1946: Unter den Br\u00fccken (zuzendaria: Helmut K\u00e4utner)"}
{"id": "337548", "revid": "46380", "url": "https://eu.wikipedia.org/wiki?curid=337548", "title": "Juan Benet", "text": "Juan Benet Goitia (Madril, 1927ko urriaren 7a \u2013 1993ko urtarrilaren 5a) espainiar idazlea izan zen. Lanbidez ingeniaria, egungo Espainiako literaturan sortzaile berrizaleenetako bat izan zen. Hainbat genero landu zituen: drama, saiakera, ipuina eta nobela. Azken genero horretan nabarmendu zen.\nBiografia.\nMadrilen jaioa, aita, abokatua, Espainiako Gerra Zibilaren hasieran fusilatu zuten. 1948an Madrilgo ingeniaritza-eskolan sartu zen. 1953an Finlandian ingeniari hasi zela, antzezlan bat argitaratu zuen: \"Max\". Bere kontura, nobela-bilduma bat argitaratu zuen.\n1966an Madrila behin betiko itzuli eta orduko herri-lanetako ministerioan hasi zen lanean, bertan ari ziren bere lagun Juan Garc\u00eda Hortelano eta \u00c1ngel Gonz\u00e1lez poetarekin batera. 1967aren bukaeran, \"Volver\u00e1s a Regi\u00f3n\" argitaratu zuen. Liburu horren gertalekua, Beneten beste askorena bezalatsu, Espainiako irudimenezko hiri bat da (Regi\u00f3n); bertan erabiltzen dituen hizkera-molde desberdinek, ordena kronologikorik ezak, bakarrizketa eta esaldi luzeek, denak batera hartuta, liburu bitxia bihurtzen dute. William Faulkner, Gabriel Garc\u00eda M\u00e1rquez, Juan Carlos Onetti edo Juan Rulfo gisakoetan hartu zuen inspirazioa.\nBere idazkera konplexuak bere pareko idazleen mirespena ekarri zuen, eta zenbait idazle espainiar zorretan agertu ziren halako lanaren aurrean, hala nola Eduardo Mendoza, Javier Mar\u00edas, Fernando Savater, F\u00e9lix de Azua edo \u00c1lvaro Pombo. 1969an Biblioteca Breve saria jaso zuen \"Una meditaci\u00f3n\" lanarengatik; oso modu bitxian idatzi zuen, paperezko biribilki jarraitu bat erabiliz, idazten ari zen bitartean ezin atzera egin ahal izateko. Gainera, puntu eta bereiz bat ere gabe idatzitako lehenengotako espainiar nobela izan zen, lehen izan ez bazen.\n1974an bere emazte Nuria hil zen, eta etena izan zen bere lanean eta bere harremanetan. 1976an Espainiako Gerra Zibilari buruzko liburua idatzi zuen: Q\"u\u00e9 fue la guerra civil\". 1980an lehenik \"Sa\u00fal ante Samuel\" eta gero \"El aire de un crimen\" nobela poliziakoa agertu ziren. 1984an Kritikaren saria jaso zuen, \"Herrumbrosas lanzas\" lanarekin.\n1992an garuneko tumore bat antzeman zioten, eta 1993an hil zen.\nBibliografia.\n1961 \u2013 \"Nunca llegar\u00e1s a nada\"\n1966 \u2013 \"Volver\u00e1s a Regi\u00f3n\"\n1967 \u2013 \"Una meditaci\u00f3n\"\n1970-1973 \u2013\"Un viaje de invierno, Puerta de tierra, Teatro, Una tumba, La otra casa de Maz\u00f3n\" eta \"Sub rosa\"\n1971 \u2013\"Una tumba\"\n1976 \u2013 \"Qu\u00e9 fue la guerra civil\"\n1980 \u2013 \"Sa\u00fal ante Samuel\"\n1980 \u2013\"El aire de un crimen\"\n1981 \u2013\"Trece f\u00e1bulas y media\"\n1983-1986 \u2013\"Herrumbrosas lanzas\" (bukatu gabea)\n1987 \u2013\"Oto\u00f1o en Madrid hacia 1950\"\n1989 \u2013\"En la penumbra\"\n1990 \u2013\"La construcci\u00f3n de la torre de Babel\"\n1991 \u2013El caballero de Sajonia"}
{"id": "337551", "revid": "336", "url": "https://eu.wikipedia.org/wiki?curid=337551", "title": "Vladimir Askenazi", "text": "Vladimir Dabidobitx Askenazi (errusieraz: \u0412\u043b\u0430\u0434\u0438\u0301\u043c\u0438\u0440 \u0414\u0430\u0432\u0438\u0301\u0434\u043e\u0432\u0438\u0447 \u0410\u0301\u0448\u043a\u0435\u043d\u0430\u0437\u0438) (Gorki, 1937ko uztailak 6 - ) errusiar jatorriko piano-jotzaile eta orkestra zuzendaria da. Islandiar nazionalitatea du, baina Suitzan bizi da egun. Bere aita judutar askenazia zen eta bere ama errusiar ortodoxoa."}
{"id": "337552", "revid": "96586", "url": "https://eu.wikipedia.org/wiki?curid=337552", "title": "\u00c1lvaro Mutis", "text": "\u00c1lvaro Mutis Jaramillo (Bogota, 1923ko abuztuaren 25a - Mexiko Hiria, 2013ko irailaren 22a) kolonbiar nobelagile eta poeta izan zen. Hispanoamerikako idazle garaikide nabarmenetakotzat hartua da\nBiografia.\nBogotan jaio zen 1923ko abuztuaren 25ean, baina haurtzaroaren zati handi bat Belgikan eman zuen, bere aitaren lanbidea zela eta. Aita hil zitzaionean (1932) Kolonbiara itzuli zen, eta 1956an Mexiko Hirian jarri zen bizitzen.\nLehen mailako ikasketak bukatu gabe, 1942an \"Nuevo Mundo\" irratian hasi zen lanean, kazetari-gisa. Oso gazterik hasi zen literatura aldizkarietan idazten, esaterako, Mito aldizkarian. \"Esso, Standar Oil, Panamerican\" eta \"Columbia Pictures\" enpresetan, besteak beste, harreman publikoetan lan egin ondoren, poesiaren munduari ekin zion, \"La balanza\" liburuarekin (1948, \"Balantza\"). Aurretik argitaratuak zituen bere poemak \"El espectador\" egunkarian.\n1960. urte inguruan prosara jo zuen \"Diario de Lecumberri\" (\"Lecumberriren egunkaria\") lanarekin. Lan hori izen bereko Mexikoko espetxe batean idatzi zuen. Izan ere, Mutisek, \"Esso\" etxeko harreman publiko gisa lan egiten zuela, enpresa horretako dirua erabili zuen Rojas Pinilla diktadorearekin arazoak zituztenei laguntza emateko. Prosan idatzi zituen lanen artean \"La nieve del almirante\" (1986, \"Almirantearen elurra\"), Maqroll el Gavieroren inguruko lehen nobela, aipatzekoa da, ospe handia eman ziolako. Bai poesian bai eleberrietan, irudiz eta iradokizunez betetako hizkuntza erabiltzen zuen Mutisek.\nBere idazle-ibilbidean, honako sariak jaso ditu, besteak beste: 1988an Xavier Villaurrutia saria, 1997an Letren Asturiasko Printzea saria, eta Reina Sof\u00eda de Poes\u00eda Iberoamericana saria, 2001ean Cervantes saria eta 2002an Neustadt International Prize for Literature."}
{"id": "337553", "revid": "1545", "url": "https://eu.wikipedia.org/wiki?curid=337553", "title": "Roger Schutz", "text": "Roger-Louis Schutz-Marsauche, Fr\u00e8re Roger edo anaia Roger izenez ezaguna, (Provence, Suitza, 1915eko maiatzaren 12a \u2013 Taiz\u00e9, Frantzia, 2005eko abuztuaren 16a) frantses teologoa izan zen, Taiz\u00e9 kristau-komunitate protestantearen sortzailea.\nBiografia.\n1915eko maiatzaren 12an jaio zen Proventzan, erlijio protestanteko familia batean. 1937 eta 1940 bitartean, Lausanan eta Estrasburgon, teologia protestantea ikasi zuen.\n1940ko abuztuaren 20an, armada frantsesaren porrotaren ondoren, armada alemanak Frantziako zati bat hartu ondoren, Taiz\u00e9n (Borgoina) jarri zen bizitzen, eta han bizi izan zen hil bitartean, Bigarren Mundu Gerrako bi urteko etenarekin: Suitzan hartu zuen babes Gestaporen beldur, haren etxean juduak eta Frantziaren okupazio alemanaren aurkariak ezkutatzeagatik. 1944an, Borgoinaren askapenaren ondoren, Taiz\u00e9ra itzuli zen hiru kiderekin, eta gerrako umezurtzen ardura hartu zuen; baina, gainera, gerrako presoen ardura ere hartu zuen, eta horrek mesfidantza sortu zuen auzokoengan. 1949an, talde horretako zazpi gizonek (haien artean anaia Roger, priore gisa) zelibatuan eta pobrezian bizitzeko konpromisoa hartu zuten.\nGaur egun, ehun anaia baino gehiagok osatzen dute komunitatea. Ortodoxo, protestante eta katolikoak dira, hogeita bost herrialdetatik etorriak. Euren lanetik bizi dira (eltzegintza, erlijio-liburuen argitalpena), eta ez dute dohaintzarik onartzen.\nAnaia Rogerren kezka handienetarikoa kristauen adiskidetzea izan zen.\nAnaia Roger 2005eko abuztuaren 16an hil zen, Taiz\u00e8ko Adiskidetzearen elizan, arratsaldeko otoitzean, emakume errumaniar batek (antza denez, gaixo mentala zen) sastakaia sartuta.\nAnaia Rogerren ondorengo Taiz\u00e9 Komunitateko priore gisa anaia Alois izan zen, komunitatearen sortzaileak 8 urte hil aurretik jada aukeratua."}
{"id": "337554", "revid": "448", "url": "https://eu.wikipedia.org/wiki?curid=337554", "title": "Petri III.a Fiedorovitx", "text": ""}
{"id": "337555", "revid": "336", "url": "https://eu.wikipedia.org/wiki?curid=337555", "title": "Ilya Ehrenburg", "text": ""}
{"id": "337556", "revid": "1545", "url": "https://eu.wikipedia.org/wiki?curid=337556", "title": "Desmond Morris", "text": "Desmond John Morris (Purton, Wiltshire, Ingalaterra, 1928ko urtarrilaren 24a - ) zoologo eta etologo ingelesa da. Ramona Baulch historialariarekin ezkondua dago, eta hainbat liburu elkarrekin idatzi dituzte.\n1960an ITV telebista independienteko saio bateko aurkezle gisa egin zen ezagun. Saioak Zoo Time izena zuen. Bere ikasketak animalien portaerari buruzkoak dira eta, hortik abiatuta, gisa portaerari buruzkoak. Giza portaera ikuspegi zoologiko batetik azaltzen du, azalpen soziologiko, psikologiko eta arkeologikoak alde batera utzita. Hortik abiatuta hainbat liburu idatzi ditu eta telebista saio ugari produzitu. Hala ere ikuspegi zoologiko honek eztabaida sutsua sortu du.\nBere libururik ezagunena \"The Naked Ape\" da, \"Tximino biluzia\", 1967an idatzia. \"Animalia kontratua\"n ekologiari buruz hitz egiten du. \"Giza zoologikoa\" liburuan gizakia eta hiri-portaera aztertzen ditu.\nFeminismoari buruz ere \"Emakumea biluzik\" idatzi du. Bertan hainbat kulturetan emakumea estaltzeko dagoen joera aztertzen du.\nArtista gisa surrealismoan egin ditu ekarpenak."}
{"id": "337567", "revid": "119347", "url": "https://eu.wikipedia.org/wiki?curid=337567", "title": "Jean Fouquet", "text": "Jean Foucquet (Tours, 1420 inguruan - Tours, 1477-1481 bitartean), frantziar margolari eta miniaturagilea izan zen. Hasierako Pizkundeko margolari handienetakoa izan zen, eta XV. mendeko Frantziako pintura berritu zuen artistetako bat. Nazioarteko gotikoaren Frantziako tradizioan hezi ondoren, estilo berria garatu zuen, gotikoaren tonalitate kromatiko biziak, Italiako Quattrocentoaren perspektiba nahiz bolumenak eta flandestar primitiboen berrikuntza naturalista integratuz. \"Melungo diptikoa\" eta \"Heures d'\u00c9tienne Chevalier\" liburuko miniaturak ditu lan ezagunenak.\nBiografia eta lanak.\nJean Foucquet Toursen jaio zen, 1415-1420 aldean. Datu egiaztatu gutxi daude haren bizitzari eta heziketa artistikoari buruz, ez baitaude dokumentatuta. Parisen ikasi zuen, agidanez, eta, Limbourg anaien eskuizkribuak ezagutzen zituen, miniaturen estiloak adierazten duenez.\nFouqueten aurreneko lanetan \"Karlos VII.aren erretratua\" (1445-1450 bitartean, Louvre museoa, Paris) da famatuena. Lan horretan, nahiz eta berez oholeko margolana izan, miniaturari dagokion marra zehatza erabili zuen. Erregearen erretratuak nazioarteko fama eman zion nonbait, zeren 1447 baino lehen Eugenio IV.a aita santuaren erretratua egin baitzuen Erroman (galdua).\nItalian Leon Battista Albertik ikuspuntuaz egindako ikerketak ikasi zituen, eta baita Italiako arkitektura- eta apainketa-ereduak ere, Filareterekin lan eginez. Fra Angelico ere ezagutu zuen, Foucqueten geroagoko obran eragin handia izan zuen margolaria, eta baliteke elkarrekin lan egin izana ere. Florentzian ere izan zen, seguruenik, non Toscanako margolari berritzaile handien lanak ikusi baitzituen, bai eta Mantuan ere, non \"Gonella bufoiaren erretratua\" (1445 aldean, Kunsthistorisches Museum, Viena) margotu baitzuen.\n1448 eta 1450 bitartean, Toursera itzuli zen eta, orduz geroztik, sorterrian egin zuen lan, nagusiki. Bertan estilo berri bat sortu zuen, italiar margolaritzaren esperimentuak eta flandriar artearen xehetasun delikatuak bateratzen zituena. Karlos VII.arentzat aritu zen lanean. 1450-1460 artean, Etienne Chevalier errege idazkari eta altxorzainarentzat, bere lanik famatuenak egin zituen: Orduen Liburu handi bat (\"Heures d'\u00c9tienne Chevalier\"), orri osoko hirurogei miniatura inguru dituena (horietako berrogei Chantillyko jauregiko altxor preziatuenak dira); eta \"Melungo Andre Mariaren diptikoa\" (1452-1458 inguru, Gem\u00e4ldegalerie, Berlin eta Arte Eder museoa, Anberes), alde batean Chevalieren erretratua duena eta bestean Andre Maria bat, Agnes Sorel erregearen maitalearen hazpegiak dituena.\nGarai berekoak dira, beste lanen artean, Boccaccioren \"De casibus virorum illustrium\" (\u00abGizon ospetsuen patuaz\u00bb) eta \"De mulieribus claris\" (\u00abEmakume ospetsuez\u00bb) obren frantses itzulpenen irudiak; eta \"Piet\u00e0\" erretaula handia, Nouanseko elizan aurkitua, Fouqueten margolan handi bakarra. Bere azken lanetako batean -Flavio Joseforen \"Juduen antzinatea\" delakoaren irudiak-, zabaldu egin zuen miniaturaren alorra, arkitekturako panorama zabalak eta paisaiak erantsi baitzizkion, eta aireko perspektiba eta kolorea erabili zituen lanari konposizio batasuna emateko. 1475etik aurrera, Luis XI.aren pintore ofiziala izan zen\nTeknika eta konposizioa.\nJean Fouquet frantses humanismo figuratiboaren sortzailea izan zen, eta asmatu zuen uztartzen Pizkundeko espazioaren trataera -1474 eta 1477 artean zenbait bidaia egin zuen Italiara, eta han ikasi zuen trataera berria-, Parisko eskolako antzinako miniatura egileen fintasun plastikoarekin.\nAldez aurretik pentsatzen zuen margolanen diseinua, xehetasun guztiak kontuan hartuz. Ongi baino hobeto zekizkien ikuslearen arreta erakartzeko alderdi teknikoak: zirkuluetan, urrezko zenbakian eta poligono erregularretan oinarritzen zuen konposizioa.\nZirkuluei dagokienez, esaterako, ikus ditzagun bi adibide. \"Gonella bufoiaren erretratua\"-n bi zirkulu bereizten dira: zirkulu handian, aurpegia, gorputz-enborra eta eskuak sartzen dira; zirkulu txikian, berriz, aurpegia eta txapela. Bigarrenik, Karlos VII.a Frantziakoa irudikatzen duen pinturan, eskuak, besoak eta gortinak biltzen ditu zirkulu handiak, aurpegia, lepo-estalkia eta txapela, aldiz, zirkulu txikiak."}
{"id": "337568", "revid": "119347", "url": "https://eu.wikipedia.org/wiki?curid=337568", "title": "Nefroide", "text": "Geometrian, Nefroidea kurba bat da, zirkunferentzia finko (gidatzailea) baten inguruan ukitze eran biratzean beste zirkunferentzia (sortzailea) bateko puntu batek sortzen duena. Beste hitzez, Nefroidea epizikloidearen kasu berezi bat da, non zirkunferentzia gidatzaileko erradioa zirkunferentzia sortzaileko erradioaren bikoitza den. Nefroidea erruleta mota bat da. Nefroide izenak \"giltzurrun itxura\" esan nahi du (begira ezazu nefrologia).\nNefroidearen ekuazioak.\nEkuazio parametrikoak.\nAlboko irudiko nefroidearen ekuazio parametrikoak, erpinak \"y\" ardatzean dituelarik, hauek dira:\nOstera, erpinak \"x\" ardatzean dituenean, ekuazio parametrikoak hauek dira:\nEkuazio kartesiarra.\nAlboko irudiko nefroidea ekuazio kartesiarretan hau da:\nformula_5"}
{"id": "337569", "revid": "11782", "url": "https://eu.wikipedia.org/wiki?curid=337569", "title": "Salzedella", "text": ""}
{"id": "337570", "revid": "11782", "url": "https://eu.wikipedia.org/wiki?curid=337570", "title": "La Salzedella", "text": ""}
{"id": "337574", "revid": "336", "url": "https://eu.wikipedia.org/wiki?curid=337574", "title": "Hermann Kant", "text": "Hermann Kant (Hanburgo,1926ko ekainaren 14a - Neustrelitz, Mecklenburg-Aurrepomerania, 2016ko abuztuaren 14a) idazle alemana izan zen.\nBiografia.\nAlemaniar hizkuntzako eta literaturako ikasketak egin zituen 1952. urtetik aurrera Humboldt Unibertsitatean. Irakasle eta kazetari gisa hainbat lan egin ondoren, 1959an Berlinera erretiratu zen idazteari ekiteko. Estatu sozialistaren aldeko konpromisoa hartu zuen, eta hori zela eta, Alemaniako Errepublika Demokratikoak hainbat sari eman zizkion eleberrien bitartez ideia sozialistak zabaltzeagatik. PEN literatura arloko nazioarteko erakundeko kide da 1964tik."}
{"id": "337575", "revid": "65203", "url": "https://eu.wikipedia.org/wiki?curid=337575", "title": "Jeff Beck", "text": "Geoffrey Arnold \"Jeff\" Beck (Wallington, Surrey, Erresuma Batua, 1944ko ekainaren 24a - Ekialdeko Sussex, 2023ko urtarrilaren 10a) blues zein rock musikako britainiar gitarra-jotzaile bat izan zen. 60. eta 70. hamarkadetan eragin handia izan zuen zenbait taldetan jo du behin baino gehiagotan. \"The Yardbirds\" taldeko hiru gitarra-jotzailerik nabarmenetako bat izan zen, Eric Clapton eta Jimmy Pagerekin batera. 25 urtetan zehar bakarkako ibilbide esporadikoa egin du. Bere garaikideen proiekzio komertziala inoiz lortu ez duen arren, Beckek onarpen handia izan du, batez ere, gitarra-jotzaileen artean. Inoiz ez dute genero batean sailkatu, blues-rocka, heavy metala eta \"jazz fusion\"a probatu ditu, eta egun teknoaren eragina jaso du, heavy metalaren eta musika elektronikoaren arteko nahaste berritzaile bat sortuz."}
{"id": "337577", "revid": "1545", "url": "https://eu.wikipedia.org/wiki?curid=337577", "title": "Lennart Meri", "text": "Lennart Georg Meri (estonieraz ahoskatua; Tallinn, 1929ko martxoaren 29a \u2013 \"ibidem\", 2006ko martxoaren 14a) estoniar idazle, zinemagile eta politikaria izan zen. 1992tik 2001era bitartean Estoniako presidente izan zen. Estoniar mugimendu independentistaren buru nagusia izan zen.\nBiografia.\nGeorg Meriren seme zen, Estoniak Estatu Batuetan izan zuen lehenengo enbaxadorea (1940). Estonieraz gain, frantsesa, ingelesa, finlandiera, alemana eta errusiera hitz egiten zituen. Sobietar Batasuneko gudarosteak, Estonian sartu zenean, Tallinn hartu zuen, familiak Estatu Batuetara joaterik izan baino lehen, eta Lennart Siberian erbesteraturik bizitzera behartu zuten, 1941etik 1946ra, aitak kondena betetzen zuen bitartean. Han, beste hizkuntza finougriarrek interesa sortu zioten. 1953an Historian graduatu zen Tartu-ko Unibertsitate Estatalean, eta idazle eta zinemagile gisa hasi zen lanean.\nAurrerago, Estoniako zinemagintza konpainia estatalaren zuzendari eta estoniar idazle sindikatuaren idazkari izatera iritsi zen, \"Eesti Rahvarinne\" (Estoniar Herri Frontea) alderdiaren sortzaileetako bat izateaz gainera. Estonian komunista ez zen lehen gobernuan (1990) kanpo arazoetako ministro izendatu zuten, eta bi urte geroago, enbaxadore Finlandian. Estonia Sobietar Batasunetik bereizi ondoren (1991), Errepublikako lehendakari hautatu zuten. 1996ko irailean, berriro hautatu zuten lehendakari, eta kargu horretan jarraitu zuen 2001ean utzi zuen arte. 2006ko martxoaren 14an hil zen, Tallinneko ospitale batean, gaixotasun luze baten ondoren."}
{"id": "337579", "revid": "119347", "url": "https://eu.wikipedia.org/wiki?curid=337579", "title": "Souvanna Phouma", "text": "Souvanna Phouma printzea, \"Suvanna Fuma\" edo \"Tiao printzea\" ere esan ohi zaio, (; Luang Prabang, 1901eko urriaren 7a \u2013 Vientian, 1984ko urtarrilaren 10a) talde neutralistaren burua zen eta Laosko Erresumako Lehen Ministroa izan zen 4 alditan: 1951-1954, 1956-1958, 1960 eta 1962-1975 tarteetan.\nBiografia.\nSouvanna Phouma printzea (Luang Prabangen - - jaio zen, Laosen, 1901eko urriaren 7an. Errege familian jaio zen, Bounjong printzearen semea baitzen eta Laosko Errege zen Sisavang Vongen iloba.\nFrantziar kolonialismoaren usadioan hezi zuten, Hanoi, Paris eta Grenoblen. Azken honetan, arkitektura eta ingeniaritza lizentziaturak jaso zituen. 1931n Laosera itzuli zen eta funtzionario gisa egin zuen lan Indotxinako administrazioan; Aline Claire Allardekin ezkondu zen.\nII. Mundu Gerraren amaieran, bere anaia Phetsarath Ratanavongsa printzea eta anaiaorde zuen Souphanouvong printzearekin batera, Erresumako politikan hartu zuen parte, frantziarren okupazioa indargabetzeko asmoz, Lao Issara ezarri zen garai berean.\nLehen Ministro.\n1951n, Laosko Lehen Ministro izan zen gehiengoaren botoei esker eta hurrengo urterarte egon zen karguan. Bere lanaren helburu nagusia Laos Frantziatik independentea izateko negoziazioa izan zen eta jarrera neutrala erakutsi zuen. Pathet Laoren mugimendu komunistari gobernu batu bat osatzeko ideia luzatu zion eta, aldi berean, mendebaldeko herrialdeekin harremanetan izan zen, AEB-ekin nagusiki. Gerora, 1954 eta 1955 urteen artean Lehen Ministro-orde eta Defentsa Ministro ere izan zen.\n1955eko abenduko hauteskundeetan, printzeak kargua berreskuratu zuen adiskidetasun nazionala eskuratzeko plataforma bat aurkeztuz. 1956ko abuztuan, Souvanna Phouma eta Pathet Laoren buruzagiek \"Batasun Nazionaleko Gobernua\" adostu zuten. 1958ko maiatzeko hauteskundeetan, Pathet Laoren alderdi aliatuek 21 eserlekutatik 13 eskuratu zituzten batzarrean. Souphanouvongek Ekonomia Ministro kargua hartu zuen baita Phoumi Vongvichit, Laosko beste liderrak ere. Souvanna printzearen botere metaketa kaltegarri ikusi zuten estatubatuarrek eta, horregatik, laguntzarik ez ematea erabaki zuten.\n1958ko ekainean, Souvanna printzeak karguari uko egin behar izan zion gobernuaren batasuna gainbeherara eramanez. Laosko erregeak Souvannaren dimisioa onartu zuen N\u00ba 282 Errege Ordenaren pean eta Komite Iraultzaileari indarra eman zitzaion. Geroago, errege-dekretu baten bidez, behin-behineko gobernua eratu zuten, Boun Oum printzea buru. Pathet Laoren aurkari zen Phoui Sananikonen izenean administratzen zuen printze horrek, jenerala zela-eta, erregeak ez baitzuen lehen ministro izendatu nahi.\n1959an, Sisavang Vong erregearen heriotzarekin, neutralisten eta eskuindarren arteko tira-birak hasi ziren. 1960an, Kong Le kapitainak, neutralisteko kideak, Vientian hiria hartu eta Souvanna Phouma printzeak Lehen Ministro kargua berreskuratu zuen. Gerora, Souphanouvong printzearekin eta Pathet Laorekin akordio batera heldu zen. 1960ko abenduan, ordea, tropa eskuindarrak eta errealak, Phoumi Nosavan buru zutela, Vientianera heldu ziren Kong Le eta Souvanna printzea bertatik botaz.\nSouvanna Phoumak Khang Khayn gobernu neutralista bat sortzea erabaki zuen. Joera komunistako herrialdeek eta Lerrokatu Gabeko Herrialdeek, Indiak esaterako, Souvanna Lehen ministrotzat joko zuten. AEBk eta Mendebaldeko Herrialdeentzat, aldiz, Vientiango gobernu militarra Boun Oumenan izango zen.\n1961eko urtarrilean, AEB-etako John F. Kennedy presidenteak Laosko bake-akordio eta neutraltasun deia egin zuen. 1961eko maiatzean,\nGenevako Hitzarmenak ere estatuaren neutraltasuna eta independentzia hitzartu zuen. Gauzak horrela, ekainean, Boun Oum, Souvanna Phouma eta Souphanouvong printzeek \"Batasun Nazionaleko Gobernua\" hitzartu zuten, 1962ko uztailean, Souvanna printzea Lehen Ministro izango zelarik eta beste biak, berriz, Ministroorde.\nKoalizio honek ez zuen egonkortasun handirik izan eta, 1964an, printzea bere postutik kentzeko saiakera egin zen, baina berriro ere berak eutsi zion aginteari. Hala ere, Pathet Laok gobernua uztea erabaki zuen, garai honetarako, Souvanna printzea AEB-en titerea besterik ez zela ikusten zuelako. Pathet Laok borroka iraultzaileari ekin zion, Vietnamgo gerrarekin batera eman zena eta 1975era arte bukatuko ez zena. Orduan, monarkia eraitsi zuten Laosen eta gobernu komunista ezarri.\nErregimen berriak Souvanna printzea erretiratu zuen, baina kontseilari egin zuen gaixotasun luze batek hil zuen arte. Bederatzi urte geroago gertatu zen hori, 1984ko urtarrilaren 10ean"}
{"id": "337583", "revid": "119347", "url": "https://eu.wikipedia.org/wiki?curid=337583", "title": "Jean Lacroix", "text": "Jean Lacroix (Lyon, 1900eko abenduaren 23a \u2013 1986ko ekainaren 27a) frantses filosofo katolikoa izan zen.\nObra.\nJean Lacroix hogei lan labur baina mamitsuren eta artikulu eta konferentzia ugariren egile da. Alde batetik, eliza katolikoari erabat atxikitako pentsalaria izan zen, baina, bestetik, pentsamendu kritikorako eta ezkerreko jarrerei atxikitzeko joera handia izan zuen.\n1932an \"Esprit\" aldizkaria sortu zuen, haren lagun Mounierrekin. 1945 eta 1980 bitartean \"Le Monde\" egunkariko ohiko kolaboratzaile izan zen. Lyongo institutuan filosofia irakatsi zuen. Haren pentsamenduan indibidualismoa gainditzen duen pertsonaren ideia nabarmendu zen, besteei irekita dagoen pertsona. Ikuspegi horretatik, Lacroix Marxen gaztetako idatzietan ageri zen humanismora hurbildu zen.\nBibliografia.\n- \u201cTimidit\u00e9 et adolescence\u201d, Aubier, 1936, 173 or.\n- \u201cItin\u00e9raire spirituel\u201d, Bloud et Gay (Cahiers de la Nouvelle Journ\u00e9e, 35), 1937, 158 or.\n- \u201cMystique et politique, Options sur demain\u201d, Bloud et Gay (La Nouvelle Journ\u00e9e, 6), 1939, 63-92.\n- \u201cL'adolescence scolaire\u201d, l'Ecole nationale des Cadres d'Uriage argitalpenak, 1941, 45 or.\n- \u201cPersonne et amour\u201d, Livre fran\u00e7ais (Construire) argitalpenak, Lyon, 1942, 128 or.\n- \u201cVocation personnelle et tradition nationale\u201d, Bloud et Gay (La Nouvelle Journ\u00e9e, 10), 1942, 192 or.\n- \u201cLe sens du dialogue\u201d, La Baconni\u00e8re, Neuchatel, 1944, 149 or. ; 2. argitalpenean, 153 or.\n- \u201cSocialisme ?\u201d, Livre fran\u00e7ais argitalpena, 1945, 96 p.\n- \u201cForce et faiblesse de la famille\u201d, Seuil, 1948, 156 or. ; 4. argitalpenean, 1957, 190 or.\n- \u201cMarxisme, existentialisme, personnalisme. Pr\u00e9sence de l'\u00e9ternit\u00e9 dans le temps\u201d, PUF, 1949, 124 or. ; 7. argitalpena, 1971.\n- \u201cLes sentiments et la vie morale\u201d, PUF (Initiation philosophique), 1953, 94 or. ; 7. argitalpenean, 1968, 108 or.\n- \u201cLa sociologie d'Auguste Comte\u201d, PUF (Initiation philosophique), 1956, 114 or. ; 3. argitalpena, 1967.\n- \u201cLe sens de l'ath\u00e9isme moderne\u201d, Casterman (L'actualit\u00e9 religieuse, 8), 1958, 125 or. ; 6. argitalpenean, 1970, 166 or.\n- \u201cHistoire et myst\u00e8re\u201d, Casterman (L'actualit\u00e9 religieuse, 18), 1962, 134 or.\n- \u201cMaurice Blondel. Sa vie, son \u0153uvre, avec un expos\u00e9 de sa philosophie\u201d, PUF (Philosophes), 1963, 139 or.\n- \u201cL'\u00e9chec\u201d, PUF (Initiation philosophique, 69), 1964, 116 or.\n- \u201cCrise de la d\u00e9mocratie, crise de la civilisation\u201d. Chronique sociale de France, Lyon, 1965, 131 or.\n- \u201cKant et le kantisme\u201d, PUF (Que sais-je bilduman?), 1966, 127 or. ; 6. argitalpen eguneratua, 1981.\n- \u201cPanorama de la philosophie fran\u00e7aise contemporaine\u201d, PUF, 1966, 248 or. ; 2. argitalpenean, 1968, VIII-287 or.\n- \u201cSpinoza et le probl\u00e8me du salut\u201d, PUF (Initiation philosophique, 91 ), 1970, 127 or.\n- \u201cLa crise intellectuelle du catholicisme fran\u00e7ais\u201d, Fayard (Points chauds), 1970, 57 or.\n- \u201cLe personnalisme comme anti-id\u00e9ologie\u201d, PUF (SUP, Le philosophe),1972, 163 or.\n- \u201cLe d\u00e9sir et les d\u00e9sirs\u201d, PUF (SUP, Le philosophe), 1975, 181 or.\n- \u201cPhilosophie de la culpabilit\u00e9\u201d, PUF (Philosophie d'aujourd'hui), 1977, 175 or."}
{"id": "337585", "revid": "2241", "url": "https://eu.wikipedia.org/wiki?curid=337585", "title": "Gilen I.a", "text": "Gilen I.a izan daiteke:"}
{"id": "337586", "revid": "512", "url": "https://eu.wikipedia.org/wiki?curid=337586", "title": "Leopoldo I.a Germaniako Erromatar Inperio Santukoa", "text": "Leopoldo I.a Habsburgokoa (Viena, 1640ko ekainaren 5a - Viena, 1705eko maiatzaren 5a) 1658-1705 urteetan Germaniako Erromatar Inperio Santuko enperadorea, 1657-1705 bitartean Austriako artxidukea eta Kroaziako erregea, 1656-1705 bitartean Bohemiako erregea eta 1655-1705 urteetan Hungariako erregea izan zen. Fernando III.aren semea eta ondorengoa izan zen.\nBizitza.\nLeopoldoren enperadorealdiaren ezaugarri nagusia Otomandar Inperioaren aurkako garaipen militarra izan zen. 1664an turkoei eutsi zien, Raimondo Montecuccoli printzeak Hungariako Szentgotthard hirian lortu zuen garaipenari esker. Hungariako aitonen seme protestanteak altxatu ziren ondoren, eta oste turkoek, egoera hartaz baliatuta, Viena setiatu zuten. Leopoldo I.ak Joan III.a Sobieski Poloniako erregearen laguntzaz salbatu ahal izan zuen Viena (1683).\n1699an turkiarrek Karlowitzeko Ituna izenpetu behar izan zuten, Leopoldo I.ak bultzatu zuen Aliantza Santuak horretaraturik. Huts egin zuen, ordea, Luis XIV.a Frantziako erregearen aurkako gerretan. Nimegako (1679) eta Ryswickeko (1697) hitzarmenak izenpetu behar izan zituen haren aurrean, eta Habsburgo eta Borboi etxeak elkarren aurka ezarri zituen Espainiako Ondorengotza Gerraren garaian hil zen. Vienan bizi izan zen, eta benetako estatu bat sortu zuen hiri horren inguruan. Josef bere seme zaharrenari utzi zion tronua."}
{"id": "337587", "revid": "10891", "url": "https://eu.wikipedia.org/wiki?curid=337587", "title": "Kasimiro II.a Poloniakoa", "text": "Kasimiro II.a \"Zuzena\" (; 1138 - Krakovia, 1194ko maiatzaren 5a) Sandomierzeko dukea izan zen 1173tik aurrera, Krakoviako dukea 1177tik aurrera, Mazoviako eta Kujaviako dukea 1186tik aurrera eta Poloniako Duke Handia 1177tik aurrera.\n1177an Mieszko III.a anaia erregetzatik kendu eta berak hartu zuen kargua."}
{"id": "337591", "revid": "6327", "url": "https://eu.wikipedia.org/wiki?curid=337591", "title": "Teresita Zaz\u00e1", "text": ""}
{"id": "337592", "revid": "11782", "url": "https://eu.wikipedia.org/wiki?curid=337592", "title": "Puebla de Benifasar", "text": ""}
{"id": "337593", "revid": "46380", "url": "https://eu.wikipedia.org/wiki?curid=337593", "title": "Teresa Maraval", "text": "Teresa Maraval Torres, artistikoki Teresita Zaz\u00e1 (Plasencia, Extremadura, 1893ko ekainaren 6a - Bartzelona, 1980ko urtarrilaren 23a). \"Variet\u00e9s\" munduko kantari ezaguna, 1913ko abenduaren 23an \"Alir\u00f3n\" kanta intepretatu zuen lehenengo aldiz Bilboko \"Sal\u00f3n Vizcaya\"n zelakoan. Laster kanta hori Athleticen ereserkia bihurtu zen. Carlos Gardelekin batera Ameriketara joan zen eta han tangoak interpretatzen arrakasta handia ezagutu zuen. 1929an Le\u00f3n Artolak zuzendutako \"La del soto del parral\" filmean hartu zuen parte.\n\"Alir\u00f3n\" kanta Alvaro Retana egileak prestatu zuen. Kantak berehalako arrakasta izan zuen Bilbon."}
{"id": "337594", "revid": "119347", "url": "https://eu.wikipedia.org/wiki?curid=337594", "title": "Zikloide", "text": "Geometrian, zikloidea kurba bat da, zirkunferentzia bat (sortzailea) marra zuzen baten gainean (gidatzailea), ukituz eta irristatu gabe, biratzen denean, bere puntuetako batek jarraitzen duen bideak ematen duena.\nZikloidea ekuazio parametrikoetan honela da:\nnon \"r\" zirkunferentzia sortzaileko erradioa den."}
{"id": "337596", "revid": "512", "url": "https://eu.wikipedia.org/wiki?curid=337596", "title": "Mikel Otegi", "text": "Mikel Mirena Otegi Unanue (Itsasondo, 1972ko urriaren 8a - ) 1995eko abenduaren 10ean bere kabuz bi ertzain hil eta, ondorengo epaiketan errugabetua izan ondoren, ihes egin eta ETA erakundeko kide bilakatu zen euskal herritar izan zen. 2003 urtean ETA erakundeko kidea izateagatik Frantzian atxilotua, 2009 urtean Espainiara estraditatua izan zen. 1997 urtean errugabetu zuen sententziari fiskaltzak errekurtsoa jarri eta 2012 urtean 34 urtetarako kartzalea-zigorra ezarri zitzaion. Auziak eztabaida handia eragin zuen gizartean, lehendabizi, lehenengo epaiketako herri epaimahaiak guztiz errugabetu zuelako eta, ondoren, sententzia horren aurka errekurtsoa jarri zitzaiolako, herri epaimahaiaren erabakia baliogabetuz. Egun, Oca\u00f1a-I kartzelan betetzen du zigorra."}
{"id": "337597", "revid": "6327", "url": "https://eu.wikipedia.org/wiki?curid=337597", "title": "Durangoko Kafe Antzokia", "text": ""}
{"id": "337599", "revid": "119347", "url": "https://eu.wikipedia.org/wiki?curid=337599", "title": "Kim Seong-su", "text": "Kim Seong-su (koreeraz:\uae40\uc131\uc218;\u91d1\u6027\u6d19; Gochang-gun, Korea, 1891ko urriaren 11 - Seul, Hego Korea, 1955eko otsailaren 18) korear ekintzaile independentista, enpresari eta hezitzailea izan zen. \"Dong-ah Ilbo\" egunkariaren sortzailea, Hego Koreako bigarren lehendakariordea (1951ko maiatzaren 17 - 1952ko uztailaren 6) izan zen. Goitizena \"Inchon\"(\uc778\ucd0c;\u4ec1\u6751) zuen."}
{"id": "337600", "revid": "1545", "url": "https://eu.wikipedia.org/wiki?curid=337600", "title": "Yun Bo-seon", "text": "Yun Bo-seon (; edo ahoskatua; Ahasan-gun, Chungcheong nanto, 1897ko abuztuaren 26a - Seul, 1990eko uztailaren 18a) Hego Koreako independentziaren aldeko ekintzaile eta politikaria izan zen. Herrialdeko lehendakaria izan zen 1960-1962 bitartean."}
{"id": "337601", "revid": "119347", "url": "https://eu.wikipedia.org/wiki?curid=337601", "title": "Park Heon-yeong", "text": "Park Heon-yeong (; Yesan-gun, Chungcheong Namto, 1900eko maiatzaren 28a - Piongiang, Ipar Korea, 1956ko abendua), korear ekintzaile independentista eta komunista, filosofo eta politikaria izan zen zen. Japoniar okupazioan, Koreako Alderdi Komunistaren buruzagi nagusietako bat izan zen, Ijung(\uc774\uc815) edo Ichun(\uc774\ucd98) ezizenaz erabiliz. 1948an estatubatuarrek iparraldera erbesteratzera bultzatu zuten eta 1955etik aurrera desagertu zen, ziur asko Kim Il-sungek eraila."}
{"id": "337602", "revid": "336", "url": "https://eu.wikipedia.org/wiki?curid=337602", "title": "Yun Chi-ho", "text": "Yun Chi-ho (Ahasan-gun, Chungcheong Namto, 1864ko abenduaren 26a - Seul, Hego Korea, 1945eko abenduaren 9a) Koreako ekintzaile independentista, kazetari eta politikaria izan zen. Yun Bo-seon laugarren Hego Koreako presidentearen osaba izan zen. Vanderbilt Unibertsitatean ikasi zuen."}
{"id": "337603", "revid": "36885", "url": "https://eu.wikipedia.org/wiki?curid=337603", "title": "Kim Yeong-sam", "text": ""}
{"id": "337605", "revid": "512", "url": "https://eu.wikipedia.org/wiki?curid=337605", "title": "Amaikak Bat (Donostia)", "text": "Amaikak Bat Kirol Elkartea Donostiako elkarte bat da, 1907an sortua.\nHistorikoki, talde polideportiboa izan zen, eta hainbat kirol sekzio izan zituen elkarteak: eskubaloia, arraunketa, pilota, futbola eta mendia, adibidez. Alabaina, ondorengo hamarkadetan, kirol klub modernoak sortzearekin bat, bere kirol jarduera uzten joan zen pixkanaka elkartea, eta azken urteotan elkarte gastronomiko tradizionala bihurtu da.\nHistoria.\nAmaikak Bat elkartea Donostiako Elkano kalean sortu zen 1907an. Kirol jarduera zabala bultzatuz, hainbat kirol sekzio jarri zituen martxan.\n1932an Parte Zaharrera aldatu zuen egoitza, eta, auzoko giroan inplikatuta, arraunketa giroan murgildu zen: Kontxako Banderan parte hartu behar zuen traineru donostiarrari bere izena eta laguntza eskaini zion. Bazkideek dirua bildu zuten traineruarentzat, eta egoitzan afariak eskaintzen zizkioten tripulazioari. Hamarkada luze batez eman zion elkarteak bere laguntza Amaikak Bat traineruari.\nUrteak pasatu ahala, kirol jarduerak utziz joan zen elkartea, eta elkarte gastronomiko tradizionala da gaur egun bere ardatza."}
{"id": "337606", "revid": "90204", "url": "https://eu.wikipedia.org/wiki?curid=337606", "title": "Lee Myung-bak", "text": "Lee Myung-bak (; ahoskatua; Osaka, 1941eko abenduaren 19a) hegokorear politikaria da, 2008-2013 bitartean Koreako Errepublikako presidentea izan zena. Politikari bilakatu baino lehen, \"Hyundai Engineering &amp; Construction\" enpresako zuzendaria izan zen."}
{"id": "337607", "revid": "11782", "url": "https://eu.wikipedia.org/wiki?curid=337607", "title": "El Montsi\u00e0", "text": ""}
{"id": "337608", "revid": "512", "url": "https://eu.wikipedia.org/wiki?curid=337608", "title": "Bular (itsasontzietan)", "text": "Itsasontzien bularra haien brankaren aurrealdea da, askotan kroskoaren egiturarentzako funtsezkoa den eta gila eta karelaren artean jartzen den gilaren hedaduraz, hemen bularreko gilaren hedadura deituko denaz, eta bere inguruko kroskoaren oholez edo altzairuzko edo beira-zuntzezko xaflez osatua.\nAipatutako gilaren hedadura gehien bat zurezko ontzietan agertzen da baina ez haietan bakarrik. Hedadura hori zurez egindako ontzien egituraren funtsezko atala da, kroskoaren ababorreko eta istriborreko oholak batzen diren gunea sendotu eta egitura osoa zurruntzeko.\nKontuan izan ingelesez 'stem' eta espainieraz 'roda' deitutakoa bularreko gilaren hedadura baino ez dela.\nBeste irakurgai batzuk.\nEgurrezko itsasontziak nola egin ahal diren ikusteko ingelesez idatzitako idazti klasikoa:"}
{"id": "337609", "revid": "11782", "url": "https://eu.wikipedia.org/wiki?curid=337609", "title": "La Plana de Montsi\u00e0", "text": ""}
{"id": "337610", "revid": "336", "url": "https://eu.wikipedia.org/wiki?curid=337610", "title": "Hipotesi", "text": "Hipotesia fenomeno bati buruz proposatzen den azalpena da. Grezierako bi hitzetatik dator: \"hypo\", menpekotasuna adierazten duena, azpitik egotea; eta \"thesys\" arrazonamendu bidez lortzen den ondorioa; beraz, \u201coinarrian jartzen dena\u201d da hipotesia. Metodo zientifikoaren baitan, hipotesia frogen (esperientzia) bidez egiaztagarria izan behar da eta ondorioz, baieztatu tesi edo teoria zientifiko bihurtuz, edo ezeztatu. Hipotesi batzuetatik beste batzuk ondorioztatzen dira oinarrizko adierazpenera iritsi arte, zuzenean behagarriak. Hipotesia, esan bezala, behin-behineko proposamen gisa har daiteke, baina baita metodo zientifikoaren bidez kontrastatu beharreko aurreikuspen gisa.\nZientzialariek oro har, hipotesiak eskuragarri dauden teoria zientifikoek asetzen ez dituzten aurretiazko behaketetan oinarritzen dituzte, informazio eta datu bilketa dutelarik oinarrian. Beraz, askotan sinonimo gisa erabiliak izan diren arren, hipotesi eta teoria terminoak bereizi behar dira; lehenengoa ikertu beharreko behin-behineko baieztapen bat baita, eta bigarrena frogatua izan den adierazpena.\nLogika formalak hipotesi hitzaren esanahi ezberdina darabil, proposizio baten aurrekariei erreferentzia eginez. Hortaz, \u201cP bada, orduan Q\u201d adierazpenean P hipotesiari dagokio, Q ondorioarekin pareka daitekeelarik. Hor P-k suposizioaren funtzioa jokatzen du. Bestalde, \"hipotetiko\" adjektiboak \u201chipotesi baten izaera izatea\u201d esan nahi du, edo \u201chipotesi baten berehalako ondorioa\u201d, hipotesi hitzaren edozein adiera adieraz dezake.\nFormulazioa.\nHipotesiaren itxura.\nHipotesia baieztapen gisako proposizio moduan adierazten da, geroaldian edo baldintza eran. Beraz, ez da galdera eran agertzen (\"argiaren abiadura 2 milioi m/s-tik gorakoa da?\"), baizik eta egiazkotzat jotzen den suposaketa (\"argiaren abiadura 2 milioi m/s-tik gorakoa da\") edo baldintza (\"aukeraturiko argi izpi baten abiadura 2 milioi m/s-tik gorakoa bada, argiaren abiadura 2 milioi m/s-tik gorakoa izan daiteke\").\nBestalde, Karl Popper-en eraginez batez ere, hipotesiak faltsagarriak izateko moduan formulatu behar direla defendatu izan da, hau da, hipotesia baieztatu edo ezezta dezakeen esperimentu bat egitea ahalbidetu behar du. Faltsagarritasun sinpleenaren aurkako kritikek hura baldintza nahikoa ez zela azpimarratu arren, beharrezkoa dela argi dago.\nHipotesiaren urratsak.\nHauek dira hipotesien urratsak: informazioa biltzea, alderatzea, balizko azalpenak ematea, azalpen probableena hautatzea eta hipotesi bat edo gehiago egitea. Pausu hauek guztiak eman ondoren, zientziaren eremuan esperimentazio bat egitea, zeinaren bidez hipotesia baieztatzen den, edo ez. Hipotesia baieztatzen bada, hipotesia egiazkoa izango da; eta bestela, faltsua izango da. Bigarren kasu honetan, beste hipotesi bat formulatu behar da eskuraturiko datuekin, emaitza eraginkor bat lortzeko.\nHipotesien erabilera.\nAntzinako erabileran hipotesiak drama klasiko baten istorioaren laburpena adierazten zuen. Ingelerazko \"hypothesis\" hitza antzinako grezierako \u1f51\u03c0\u03cc\u03b8\u03b5\u03c3\u03b9\u03c2 (hupothesis) hitzetik dator \u201cazpian jarri\u201d esan nahi zuena.\nPlatonen \"Menon\"-en Sokratesek bertutea matematikarien metodo baten bitartez disekzionatzen du, \u201chipotesi batengatik ikertzena\u201d. Metodo zientifikoak esperimentazioa eskatzen du, hipotesien azalpen gaitasuna frogatu ahal izateko. Mugatu gabeko behaketak berriz, aukera gutxiago dauzka auzi gatazkatsua edo irekiak planteatzeko, hipotesi bat frogatzeko funtsezko esperimentu baten formulazioak egin dezakeen bezala, azken hau buru-esperimentua ere izan daitekeelarik.\nZentzu horretan, hipotesiak kalkulu korapilatsuak sinplifikatzeko ideia argi bat edo ikuskera matematiko egoki bat da. Bellarmino kardinalak erabilera horren adibide ezagun bat eman zuen Galileori XVII. Hasieran igorritako ohartarazpenean: ez zuela Lurraren mugimendua egiazkotzat hartu behar, hipotesi gisa baizik.\nXXI. mendeko erabilera arruntean, hipotesia ebaluaketa edo frogapena behar duen behin behineko ideia gisa hartzen da. Horretarako, sortzaileak zenbait kontu espezifiko zehaztu behar ditu, zentzu operatiboan. Hipotesiak ikertzailearen lanaren premia du, berretsi edo ezeztatzeko. Aurrerantzean, hipotesi baieztatua teoria baten parte izan daiteke edo, batzutan, teoria bat bihurtu daiteke bere horretan. Normalean, hipotesi zientifikoek eredu matematikoaren forma dute. Nahiz eta ez beti, zenbaitetan adierazpen existentzial gisa formulatu ahal izango dira, fenomenoaren alor jakin batzuek azalpen berezi eta kausalak dituztela defendatuz, adierazpen unibertsalen forma dutela, fenomenoaren alor bakoitzak bere berezitasuna duela baieztatuz.\nEnpresa zientzian, hipotesia negozioen ezarpenean behin-behineko ideiak formulatzeko erabiltzen da. Hortaz, hipotesi formulatua faltsagarritasunera edo baieztapenera bideraturiko esperimentu baten bidez kontrastatzen da, \"egiazkoa\" edo \"faltsua\" dela argitzean.\nEdozein hipotesi erabilgarrik aurreikuspenak arrazoibidearen (arrazoiketa deduktiboa barne) bidez ahalbidetuko ditu. Laborategiko esperimentu baten edo naturako fenomeno baten behaketa aurreikus lezake. Beste kasu batzuetan, baliteke aurreikuspenak bakarrik estatistikei egitea erreferentzia eta probabilitateez hitz egitea. Karl Popper-ek, beste batzuei jarraiki, hipotesia faltsagarria izan behar dela argudiatu zuen, eta ezin dela proposizio edo teoria bat zientifiko gisa hartu, ez badu faltsua izatearen aukera onartzen. Zientziaren beste filosofo batzuek irizpide hori ukatu edo beste batzuekin osatu izan dute, egiaztagarritasunarena edo koherentziarena kasu.\nHipotesi bat planteatzerakoan ikertzaileak askotan ez du frogapenaren emaitza jakin beharrik, edo etengabeko ikerketaren pean dagoela. Soilik kasu horietan, frogapenak edo ikerketak hipotesi baten egiazkotasuna frogatzeko aukera handiagoak ditu. Ikertzaileak jada emaitza ezagutzen badu, \u201condorio\u201d gisa hartu beharra dago, eta hipotesia planteatzerakoan kontuan hartu beharko luke. Hipotesia mahai-gaineratzen duenak ezin badu aurreikuspena behaketa edo esperientziaren bidez egiaztatu, beste behaketa egile batzuek frogatu beharko dute. Argiaren abiadurari dagokionez, esate baterako, teknologia edo teoria berri batek bihur dezake esperimentua egingarri.\nHipotesien garrantzia.\nHipotesiak behaketaren eta teoriaren arteko lotura puntua dira. Behaketaren ondorioz mahai-gaineratzen dira, eta aldi berean ikerketari norabidea ematen diote, ezagutza eskuratzeko urratsak eta prozedurak planteatuz.\nIkerketarako hipotesi bat egoki osatua izan denean, eta bi aldagai edo gehiagoren arteko harremana barnebiltzen duenean, ikertzaileak hurrengo hauek egin ahalko ditu:\nEzaugarriak.\nEgoera erreal edo egingarri bati egin behar diote erreferentzia, eta ez egoera jakin batean gertatu ezin den gertaera bati.\nGainera, hipotesi mota bakoitzak bere ezaugarri bereziak dauzka:\nHipotesi ezberdinak.\nHipotesi zientifikoa.\nAurrez emandako azalpenek hipotesi mota horri egiten zioten erreferentzia, baina hala ere hemen gehiago garatuko da, gauza asko errepikatuz. Hipotesi zientifikoa ikerketaren bidez, egiaztatzen den hipotesia da, hau da, ikerketa beharrezko egiten duen hipotesia eta horregatik, ikerketa-hipotesi ere deitu izan zaio. Ikerketan metodo hipotetiko-deduktiboari jarraitzen dio.\nIkerketa hipotesia ikerketaren prozesuan funtsezko elementua da. Arazo bat adierazi ondoren, ikertzaileak hipotesia mahai-gaineratuko du, prozesua gidatu eta hasi besterik egin ez den proiektuan ondorio zehatzetara heltzea ahalbideratuko duena.\nHipotesi oro judizio edo proposizio bat da, zerbait baieztatu edo ukatzea. Hala ere, judizio berezia da. Hipotesiak proposizio behin behineko eta esploratzaileak dira eta, beraz, bere egiazkotasuna edo faltsutasuna froga enpirikoen araberakoa da. Zentzu honetan, emaitzen errepikagarritasuna ezinbestekoa da, hipotesia arazo edo auzi baten irtenbide gisa egiaztatzeko.\nIkerketa hipotesia ikerketaren diseinua baldintzatzen duen elementua da, eta behin-behinean arazoari erantzuten dio, ikerketa benetako motorra osatuz. Esan bezala, hipotesi hau estatistikoki balioztatu daitekeen adierazpena da. Hipotesi esplizitua ikerketaren gidaria da, mugak ezartzen dituelako, arazoa enfokatu eta pentsamendua antolatzen laguntzen baitu.\nHipotesi bat azalpen gisa hartua da eta, beraz, teoria zientifiko baten funtsezko elementu izatera pasatzen da, eremuan dagoen ezagutzaren baitan bi edo elementu zein aldagai gehiagoren arteko harremanari buruzko zentzuzko iragarpenak egitea posible bada.\nHipotesi horrek aurreikusitako erlazio mota adierazten du, normalean hauetako bat:\nEzagutza zientifikoaren baitan onartua izateko, hipotesia bere egiaztapen estatistikoa ahalbidetuko duen kuantifikazio zehatz edo proportzio matematiko bat ezartzeko gai izan behar du, indukziozko argumentazio hutsa ez baita zientifikoki biribila.\nHasieran, Francis Baconen eskutik, defendatzen zen zientzia egitateen behaketan oinarritzen zela eta horiek era errepikatuan behatzean, indukzio bidez lege orokorrak ondorioztatzen zirela. Gerora, Karl Popperrek indukzioaren bidez lege orokorrak ateratzeko aukera ukatu zuen eta ondorioztatzen zen hura lege bat izan beharrean, hipotesi bat zela eta interpolazioaren metodo induktiboaren bidez, fenomeno zehatzen aurreikuspenak egiten zirela. Ikuskera horretan, faltsagarritasuna da teoria zientifikoen funtsa, hots, esperimentazioaren bitartez ezeztatua izateko aukera. Metodo hipotetiko-deduktiboan teoriak ezin dira inoiz egiazkotzat hartu, \u201cezeztatu gabeak\u201d gehienez ere. Nolanahi ere, Mario Bungek ezeztagarritasuna zientifikotasunaren ezaugarri bakarra izatea ukatu zuen, batetik, horrela teoria faltsu guztiak zientifiko gisa hartu beharko liratekeelako, bestetik, maila bateko teoriei ezin zaielako ezeztagarritasun zuzena eskatu eta azkenik, zientifikotasuna frogagarritasuna baino gehiago delako. Popperren irizpideen ordez, ikerketa zientifikoaren edozein eremuk bete beharreko hamabi baldintza proposatu zituen; bakarrik batzuk edo bakarrik zeharka betetzen dituztenak sasi zientziak direlarik, eta haiek bete gabe bere burua zientifikotzat hartzen duen eremua sasi-zientifikoa.\nOndorioz, esan daiteke metodo zientifikoaren urratsek prozesu induktiboa (behaketan), deduktiboa (hipotesien planteamenduan eta bere dedukzioetan) eta berriz induktiboa (egiaztapenean) osatzen dutela.\nArazo bati emandako froga moduko irtenbide bati erreferentzia egiteko erabiltzen da hipotesia kasu honetan, ingelesez sarritan \u201csusmo zintzo\u201d gisa itzul daitekeenaz izendatua izan delarik, ebidentzietan oinarrituriko irtenbideak eskaintzen dituelako . Hala ere, zientzialari batzuek metafora hori okertzat ematen dute. Esperimentatzaileek auzia argitu aurretik zenbait hipotesirekin saia daitezke eta haiek baztertu.\nSchick eta Vaughn-en arabera hipotesi alternatiboak proposatzen dituzten ikertzaileek hauek har ditzake kontuan:\nLogika matematikoko hipotesia.\nLogika matematikoan, dedukzio baliagarrien bitartez beste formula batzuetara heltzeko formula da hipotesia. Beste era batera esanda, formula baten demostrazioan axioma multzoari gehitzen zaizkion baieztapen gehigarriak dira hipotesiak, inferentzia arauen bidez, axioma multzo eta hipotesietatik formula deduzitu daitekeen argitzeko. Axiomen eta inferentzia arauen (S) talde batean hipotesi multzo batetik (H1, ..., Hn) A formula deduzitzen bada, horrela adieraziko dugu:\n\u22a2 H 1 , \u2026 , H n \u22a2 S A\nTeorema, hipotesi gehigarririk gabe axiomei jarraitzen dien formula da, formalki honela adierazia:\n\u22a2 \u2205 A\nEdo besterik gabe, horrela:\n\u22a2 A\nAzken finean, matematikan hipotesia susmo bat da.\nEstatistika inferentzialeko hipotesia.\nFenomeno batzuen arteko harremana (tratamendu batek gaixotasun bat senda dezakeela) aztertzean, harremanaren existentziaren hipotesia ezin da naturaren lege berri baten hipotesiaren era berean ikertu. Adibideko ikerketan, kasu bakan batzuetan tratamenduak ez badu ondorio positiborik, horiek ez dute ezinbestean hipotesia faltsutzen. Kasu horretan froga estatistikoak erabiltzen dira harreman hipotetikoa existitzen ez bada efektua gertatzeko probabilitatea neurtzeko. Aukera hori nahikoa txikia bada, %1etik beherakoa adibidez, harremanaren existentzia baiezta daiteke. Bestela, edozein efektu kasualitate hutsaren fruitu izan daiteke.\nHipotesi estatistikoen frogapenean, aurkako bi hipotesi alderatzen dira, hipotesi nuloa (H0) eta hipotesi alternatiboa (batzuetan, ikerketa hipotesia). Lehenak proposatzen du ez dagoela ikertzen ari diren fenomenoen arteko harremanik, edo behintzat ez hipotesi alternatiboak mahai-gaineratzen duen moduan. Izenak dioen moduan, hipotesi horri alternatiba da hipotesi alternatiboa, harremana dagoela planteatzen duena. Azken horrek forma ugari har ditzake, balizko harreman horren izaeraren arabera: bi alde izan ditzake (efektu bat dago, jakina ez den norabidean) edo bakarra (harremanaren norabidea aurretik ezarria da).\nHipotesiak frogatzeko esangura maila ohikoak (egiazko hipotesi nulo bat era okertuan baztertzeko probabilitate onargarriak) 0.10, 0.05 eta 0.01 dira. Hipotesi nuloa ukatua eta alternatiboa onartua badira, aurretik zehaztu behar da, behaketak jaso eta aztertuak izan aurretik. Irizpide horiek datuak ezagunak direnean zehazten badira, frogak ez du baliorik izango.\nAipaturiko prozedura ikerketaren laginaren unitateen edo tamainaren araberakoa da. Laginaren tamaina, adibidez, hipotesi nulo bat baztertzeko txikiegia izan daiteke, eta beraz, tamaina hasieratik zehaztea komeni da. Laginaren tamaina txiki, ertain eta handi bat hautatzea gomendagarria da froga estatistiko bakoitzerako.\nHipotesi batzuek harreman kausal bat barnebiltzen duten aldagai kuantitatiboak dauzkate. Batzuetan, ikertzaileak aldagai batzuen gaineko behaketa egiteko gaitasuna izango du, eta beste batzuen gainekoa ez. Horrela sailka daitezke barnebildutako aldagaiak:\nAzkenik, adibide batzuk jartzearren, hipotesi nulo bat hauxe izan daiteke: \"adimen altuko eta baxuko haurren antsietate mailan ez dago alderik\"; eta aldiz, hau hipotesi alternatibo bat: \"erreguladorea duen ordenagailuak denbora osoan funtzionatzen du hutsik egin gabe, eta erreguladorea ez duena denboraren %80an\". Alternatiboen baitan norabide zehatzik gabeko harremana dutenak daude, hemen ikusten bezala: \"adimen altuko eta baxuko haurren antsietate mailan aldea dago\" eta norabide zehatz bat dutenak: \"adimen altuko haurrek baxukoek baino antsietate maila altuagoa dute.\""}
{"id": "337611", "revid": "56334", "url": "https://eu.wikipedia.org/wiki?curid=337611", "title": "Tesi", "text": "Tesia (grekeraz \u03b8\u03ad\u03c3\u03b9\u03c2 \"th\u00e9sis\", \"ezarpen, proposizio\", \"proposatutakoa, baieztatzen dena\"; bere jatorria \"tithenai\" hitzean, \"artxibatu\") argudio testu baten hasiera edo amaiera da, argudiatu eta arrazoitu den baieztapena hain zuzen. Bertan artikulua idazten duenak gai zehatz baten inguruan duen iritzia edo ikuspuntua azaltzen da, ondoren (edo batzutan lehenago) argudioen bidez defendatuko duena.\nTerminoa metodo zientifikotik dator eta eremu horretan tesia era justifikatu eta oinarrituan aurkezten den baieztapen zehatza da. Gehienetan, ikerketa-lan eta proiektuetan erabiltzen den terminoa da, ikerketak mahai-gaineratzen duen funtsezko baieztapena adierazteko. Teoria zientifiko ere deitu izan zaio, ezagutzaren parte har daitekeenean proposizio teoriko edo egitate jakin bat.\nAntzinako Grezian, medikuntzaren testuinguruan zientzilari batek aurkeztu eta azaltzen zuen adierazpena zen. Bere ideien inguruan galderak egiten zitzaizkion ideia horiek eztabaidaren edo dialektikaren galbahetik igaroz, eta publikoki ideia edo baieztapen horiek izan zitzaketen kontraesanak azaleratuz.\nTesia hipotesi baten egiaztapena da, lehen hau inongo ebidentziarik gabe egin daitekeelarik, edo egiazko bihurtzen duten egitateak oraindik aurkitzeke egon daitezkeelarik. Tesia, beraz, jadanik egiaztagarria den proposizioa da, zeinaren helburua zentzu pragmatiko batean baliagarria izatea den. Hipotesi bat egiaztatu edo ezeztatzeko, eta beraz, justifikaturiko tesi gisa ezartzeko pausuak, horretarako jarraitutako arauen araberakoak dira.\nTesia, halaber, azalpen dokumentu bat da, non ikerketa lana egin duenak emaitzak aurkezten dituen. Emaitzek era sistematiko, logiko eta objektiboan eraman behar dute planteaturiko auzi edo arazoari irtenbideak bilatzera.\nNolanahi ere, tesiaren inguruko definizio ugari daude. Hemen adibidez Claudia G\u00f3mez Haro akademikoarena:\n\"\u201cTesia ikerketa eta argudiaketa logikoaren bidez jorratzen den ezagutza arazo baten identifikazioan datzan elementu akademikoa da. Beste era batera esanda, tesia\"\n\"informazio kontaketa hutsa edo iritzi multzo bat baino gehiago da. Izatekotan informazioaren analisi kritikoa da, fenomeno jakin bat era objektibo eta egiaztatuan\"\n\"azaltzeko helburuz. Zentzu horretan, berrinterpretatzen, berritzen eta ezagutza handitzen duen lan originala da. Hortaz, diziplina zehatz bati egiten zaion ekarpena da.\u201d\"\nTesiak eremu ezberdinetan.\nTesi zientifikoa.\nTesi zientifiko batek arau sistema berezi bat bete behar du. Zientzia naturalen eremuan tesi baten onarpena oso zabala izan ez dadin, baldintza hauek bete beharko lituzke:\nDoktoretza tesia.\nEgun doktoretza tesi izenez ezagutzen dira doktoretza titulua eskuratzeko asmoz, epai mahai baten aurrean aurkezten diren lan akademikoak. Bertan egileak marko teoriko baten baitako ideiak era ordenatuan aurkezten ditu, informazio berritzailea txertatu eta eusteko aukera emango dioten heinean.\nTesiaren aurkezpen eta defentsa epai mahai aztertzailearen erabakia errazteko elementu bat da, diziplina baten komunitate profesionalaren parte izango den horren gaitasuna zehazteko. Goi mailako hezkuntzako instituzio askotan \"karrera\" amaitu duen ikasleari gradu amaierako tesi bat aurkeztea eskatzen zaio, lanbidean aritzeko gaitasuna duen ebatziko duena.\nUnibertsitate askok tesi baten egiturarako plantilla eta gomendaturiko formatuak dauzkate. Artikulu zientifikoak ez bezala, tesiak egituratzeko modu bakarra ez dagoen arren, elementu hauek barnebildu ohi ditu:"}
{"id": "337612", "revid": "11782", "url": "https://eu.wikipedia.org/wiki?curid=337612", "title": "Sant Rafel del Maestrat", "text": ""}
{"id": "337613", "revid": "11782", "url": "https://eu.wikipedia.org/wiki?curid=337613", "title": "La R\u00e0pita", "text": ""}
{"id": "337614", "revid": "11782", "url": "https://eu.wikipedia.org/wiki?curid=337614", "title": "La R\u00e0pita dels Alfacs", "text": ""}
{"id": "337615", "revid": "11782", "url": "https://eu.wikipedia.org/wiki?curid=337615", "title": "L'Enveja", "text": ""}
{"id": "337616", "revid": "11782", "url": "https://eu.wikipedia.org/wiki?curid=337616", "title": "Alcal\u00e1 de Chivert", "text": ""}
{"id": "337617", "revid": "11782", "url": "https://eu.wikipedia.org/wiki?curid=337617", "title": "Vinaroz", "text": ""}
{"id": "337618", "revid": "11782", "url": "https://eu.wikipedia.org/wiki?curid=337618", "title": "Rosell", "text": ""}
{"id": "337619", "revid": "11782", "url": "https://eu.wikipedia.org/wiki?curid=337619", "title": "Sant Jordi del Maestrat", "text": ""}
{"id": "337620", "revid": "11782", "url": "https://eu.wikipedia.org/wiki?curid=337620", "title": "Sant Mateu del Maestrat", "text": ""}
{"id": "337621", "revid": "3085933", "url": "https://eu.wikipedia.org/wiki?curid=337621", "title": "Zitriko", "text": ""}
{"id": "337622", "revid": "11782", "url": "https://eu.wikipedia.org/wiki?curid=337622", "title": "El Baix Segura", "text": ""}
{"id": "337623", "revid": "11782", "url": "https://eu.wikipedia.org/wiki?curid=337623", "title": "Vega Baixa del Segura", "text": ""}
{"id": "337624", "revid": "11782", "url": "https://eu.wikipedia.org/wiki?curid=337624", "title": "Vega Baja del Segura", "text": ""}
{"id": "337625", "revid": "11782", "url": "https://eu.wikipedia.org/wiki?curid=337625", "title": "Vega Baja", "text": ""}
{"id": "337626", "revid": "1545", "url": "https://eu.wikipedia.org/wiki?curid=337626", "title": "Baix Segura", "text": "El Baix Segura (katalanez), la Vega Baja del Segura (gaztelaniaz) edo Segura Beherea (euskaraz) Valentziar Herrialdeko eskualdea da, Orihuela/Oriola hiriburua duena. Iparraldean Vinalop\u00f3 Mitj\u00e0 eta Baix Vinalop\u00f3 ditu, ekialdean Mediterraneoa eta hegoaldean zein mendebaldean Murtziako Eskualdea.\nEskualdeak 27 udalerri ditu, 957,30 km\u00b2ko azalera du eta 2005ean 325.278 biztanle zituen.\nIzenak.\nKatalanez Baix Segura izenaz gain, Horta d'Oriola izen historikoa ere erabili izan da; Emili Be\u00fcten banaketa proposamenean guztiz bat egiten zuen egungo eskualdearekin salbuespen bakarrarekin, Guardamar del Segura Horta d'Alacanten kokatu baitzuen.\nEspainieraz izen osoa Vega Baja del Segura da baina ohikoena Vega Baja deitzea da. Huerta de Orihuela ere erabili izan da. Kontuan hartu behar da Orihuela dela eskualdeko hiri historikoa.\nUdalerriak.\nDesanexio eskaera.\nLa Murada izeneko Orihuelako \"pedan\u00eda\" edo auzoan berezko udalerria sortzeko eskaera egin izan dute.\nHizkuntzak.\nJakue II.a Aragoikoak bultzatutako \"Errekonkistatik\" XIII. mendearen amaiera arte eskualdeko hizkuntza katalana izan zen. XVIII eta XIX. mendeetan, ordea, eskualdeko leku gehienetan hizkuntza ordezkapena suertatu zen eta espainiera gailendu zen, edo zehatzago esanda Murtzia aldean hitz egiten den \"panocho\" hizkeraren antzekoa.\nHistorialariek bi faktore azpimarratzen dituzte katalanaren atzerapen hau azaltzeko: alde batetik moriskoen 1609ko kanporaketarekin eta XVII. mendean zehar pairatutako izurriteekin gertatu zen populazio hustutzea ; horren ostean birpopulaketa batez ere murtziarrek egin zuten. Bestetik 1707an Valentziako Erresuman promulgatutako \"Nova Plantako Dekretua\", zeinaren bidez katalana egoera alegalean geratu baitzen.\nHorren ondorioz, gaur egun tokiko hizkuntza espainiera da herri gehienetan. Katalana, ordea, Guardamar del Segurako (Campico de Guardamar auzoan izan ezik) eta Orihuelako Barba-roja etxaguneko tokiko hizkuntza da. Katalan Herriak deskribatzeko sarritan erabiltzen den esapidea \"De Salses a Guardamar i de Fraga a Ma\u00f3\" da. Edozein kasutan badira beste modu batzuk katalana eskualdeko beste herrietan presente egiten dutenak, adibidez:"}
{"id": "337628", "revid": "11782", "url": "https://eu.wikipedia.org/wiki?curid=337628", "title": "Horta d'Oriola", "text": ""}
{"id": "337629", "revid": "11782", "url": "https://eu.wikipedia.org/wiki?curid=337629", "title": "Huerta de Orihuela", "text": ""}
{"id": "337630", "revid": "6327", "url": "https://eu.wikipedia.org/wiki?curid=337630", "title": "Pirinioko tarpan", "text": ""}
{"id": "337631", "revid": "11782", "url": "https://eu.wikipedia.org/wiki?curid=337631", "title": "Benej\u00fasser", "text": ""}
{"id": "337632", "revid": "11782", "url": "https://eu.wikipedia.org/wiki?curid=337632", "title": "Benij\u00f2far", "text": ""}
{"id": "337633", "revid": "11782", "url": "https://eu.wikipedia.org/wiki?curid=337633", "title": "Bigastre", "text": ""}
{"id": "337634", "revid": "12016", "url": "https://eu.wikipedia.org/wiki?curid=337634", "title": "Coix", "text": ""}
{"id": "337635", "revid": "11782", "url": "https://eu.wikipedia.org/wiki?curid=337635", "title": "Daia Nova", "text": ""}
{"id": "337636", "revid": "11782", "url": "https://eu.wikipedia.org/wiki?curid=337636", "title": "Daia Vella", "text": ""}
{"id": "337637", "revid": "11782", "url": "https://eu.wikipedia.org/wiki?curid=337637", "title": "Dolors", "text": ""}
{"id": "337638", "revid": "11782", "url": "https://eu.wikipedia.org/wiki?curid=337638", "title": "La Granja de Rocamora", "text": ""}
{"id": "337639", "revid": "11782", "url": "https://eu.wikipedia.org/wiki?curid=337639", "title": "Xacarella", "text": ""}
{"id": "337640", "revid": "11782", "url": "https://eu.wikipedia.org/wiki?curid=337640", "title": "Els Montesinos", "text": ""}
{"id": "337641", "revid": "11782", "url": "https://eu.wikipedia.org/wiki?curid=337641", "title": "Oriola", "text": ""}
{"id": "337642", "revid": "11782", "url": "https://eu.wikipedia.org/wiki?curid=337642", "title": "El Pilar de la Foradada", "text": ""}
{"id": "337643", "revid": "11782", "url": "https://eu.wikipedia.org/wiki?curid=337643", "title": "Redov\u00e0", "text": ""}
{"id": "337644", "revid": "11782", "url": "https://eu.wikipedia.org/wiki?curid=337644", "title": "Rojals", "text": ""}
{"id": "337645", "revid": "11782", "url": "https://eu.wikipedia.org/wiki?curid=337645", "title": "Sant Fulgenci", "text": ""}
{"id": "337646", "revid": "11782", "url": "https://eu.wikipedia.org/wiki?curid=337646", "title": "San Isidro de Albatera", "text": ""}
{"id": "337647", "revid": "11782", "url": "https://eu.wikipedia.org/wiki?curid=337647", "title": "Sant Isidre d'Albatera", "text": ""}
{"id": "337648", "revid": "11782", "url": "https://eu.wikipedia.org/wiki?curid=337648", "title": "Sant Isidre", "text": ""}
{"id": "337649", "revid": "11782", "url": "https://eu.wikipedia.org/wiki?curid=337649", "title": "Sant Miquel de les Salines", "text": ""}
{"id": "337650", "revid": "11782", "url": "https://eu.wikipedia.org/wiki?curid=337650", "title": "Torrevella", "text": ""}
{"id": "337651", "revid": "11782", "url": "https://eu.wikipedia.org/wiki?curid=337651", "title": "Torrevella de la Mata", "text": ""}
{"id": "337652", "revid": "11782", "url": "https://eu.wikipedia.org/wiki?curid=337652", "title": "Salses-le-Ch\u00e2teau", "text": ""}
{"id": "337658", "revid": "1545", "url": "https://eu.wikipedia.org/wiki?curid=337658", "title": "Chun Doo Hwan", "text": ""}
{"id": "337659", "revid": "1545", "url": "https://eu.wikipedia.org/wiki?curid=337659", "title": "Roh Tae Woo", "text": ""}
{"id": "337661", "revid": "1545", "url": "https://eu.wikipedia.org/wiki?curid=337661", "title": "Kim Young Sam", "text": ""}
{"id": "337662", "revid": "1545", "url": "https://eu.wikipedia.org/wiki?curid=337662", "title": "Kim Jung Sam", "text": ""}
{"id": "337663", "revid": "1545", "url": "https://eu.wikipedia.org/wiki?curid=337663", "title": "Kim Young-Sam", "text": ""}
{"id": "337664", "revid": "1545", "url": "https://eu.wikipedia.org/wiki?curid=337664", "title": "Pak Hon-yong", "text": ""}
{"id": "337665", "revid": "1545", "url": "https://eu.wikipedia.org/wiki?curid=337665", "title": "Pak Heon-yeong", "text": ""}
{"id": "337666", "revid": "1545", "url": "https://eu.wikipedia.org/wiki?curid=337666", "title": "Kim Il-Sung", "text": ""}
{"id": "337667", "revid": "1545", "url": "https://eu.wikipedia.org/wiki?curid=337667", "title": "Gim Seong-su", "text": ""}
{"id": "337668", "revid": "512", "url": "https://eu.wikipedia.org/wiki?curid=337668", "title": "Koronelari ez dio inork idazten", "text": "Koronelari ez dio inork idazten (jatorrian, gaztelaniaz, \"El coronel no tiene quien le escriba\") Gabriel Garc\u00eda M\u00e1rquez kolonbiar idazlearen bigarren eleberria da, 1961. urtean argitaratua. Gerran borrokatzearen ondoriozko pentsioaren zain dagoen koronel zahar baten bizipenak kontatzen ditu. Agurea emaztearekin bizi da eta arazo ekonomiko larriak ditu, pentsioa ez zaiolako heltzen. XX. mendeko literatura hispanoamerikarreko pertsonaia maitagarrienetako bat da.\nGarc\u00eda M\u00e1rquezek berak eleberria bukatu ostean aitortu zuen bere ordura arteko nobelarik sinpleena izan zela hura. Egilearen ohiko bereizgarrietako asko ez dira antzematen obran: ez dago argumentuaren saltorik, ez fenomeno fantastiko eta errealen arteko nahasketarik, ezta Garc\u00eda M\u00e1rquezen testuetan nabarmendu ohi diren beste xehetasun batzuk ere. Eleberriak, autoreak adierazi zuenez, itxaronaldiaren aurreko urduritasun sentimendua islatu nahi du.\nEgileak bere liburu onena dela adierazi izan du: \u201cNik uste dut, zalantzarik gabe, nire libururik onena dela. Gainera, eta hau ez da \"boutade\" bat, \"Cien a\u00f1os de soledad\" idatzi behar izan nuen \"Koronelari ez dio inork idazten\" irakur zezaten\".\nEleberria argitaratu eta urte askotara, 1999an, Arturo Ripstein zuzendari mexikarrak zinemara eraman zuen obra, jatorrizko izenburuarekin.\nEuskarazko itzulpena Tomas Sarasolak egin zuen eta Ibaizabal argitaletxeak argitaratu zuen 1992an, Literatura Unibertsala bildumaren barruan.\nArgumentua.\nKoronela Mila Egunetako Gerrako beterano bat da. Emaztearekin bizi da, diruz urri, kostalde atlantiko kolonbiarreko herri batean. Ekintza 1956. urtean garatzen da.\nIstorioa urriko goiz batean hasten da, koronela hileta batera joateko eta berriki semea galdu duen familia bati dolumina adierazteko prestatzen ari dela.\n15 urtez, koronela portuan dagoen postetxeko bulegora jaisten da ostiralero, pentsioaren konfirmazioa iritsiko zaion esperantzan. Diru-sarrerarik gabe, dirua irabazteko haren esperantza bakarra borroka-oilar bat da. Bere hildako semearengandik oinordetu zuen oilarra eta hainbat hilabetez hezi du, urtarrilean borrokan eginarazteko asmoz, horrela apustuetatik irabaziak lortuko dituelakoan.\nKoronelak eta emazteak eztabaidatu egiten dute, geratzen zaizkien aurrezkiak oilarrarentzako janarian inbertitzearen egokitasunaren inguruan.\nAbokatuz aldatu ostean, koronelak eskutitz bat idazten dio gobernuari berriz ere bere pentsioa eskatzeko. Egun horretan hain zuzen ere oilarrarentzako artoa bukatuko da eta koronela babarrun zaharrak ematen dizkio jateko. Emazteak herriko jostunari erloju zahar bat saltzeko proposatzen dio. Jostundegira abiatzen denean, Agustin bere hildako semearen lagunekin topo egiten du eta oilarra eskaintzen die opari. Lagunek, ordea, beste proposamen bat egiten diote: haiek elikatuko dute oilarra urtarrileko borroka iritsi artean.\nSabas jaunari bisita bat egiten ari zaiola, oilarra saltzeko iradokizuna egiten dio hark, 900 pesoren truke salduko lukeela esanez. Koronelak, bere emazteak ezkontza-eraztunak bahian eman behar izan zituela jabetu ostean, oilarra Sabas jaunari saltzea erabakitzen du, nahiz eta honek esaten dion baduela bezero bat 400 pesoren truke erosteko prest dagoena. Medikuak ez saltzeko aholkua ematen dio koronelari, ondoren Sabas jaunak 900 pesotan saldu nahiko duela pentsatuta.\nSabas jauna bidaia batera joaten da eta akordioa itzultzean ixtekotan geratzen dira. Ostiralero bezala koronela txalupak geratzen diren portura doa eta bidean borroka oilarraren entrenamenduak egun horretan hasiko direla gogoratzen da. Oilartokitik pasatzean bere oilarra han dutela konturatzen da. Orduan, koronela hura jasotzera abiatzen da, eta ikusleak entzuten ditu han, gogoberoturik, oilarrari txalo jotzen. Anabasaren erdian oilarra hartu eta etxera eramaten du, ez duela salduko esanez. Azkeneko elkarrizketan zehar, emaztearekin eztabaidatzen du eta honek diru falta eta idealismoa aurpegiratzen dizkio. Nobela eszena oso ospetsu batekin bukatzen da. Koronelaren emazteak galdetzen dio ea zer jango duten oilarrak galtzen badu. Koronelak bihotz hartzen du eta \u201cgorotza\u201d erantzuten dio. Eleberri honek benetako gertaerak ditu oinarri.\nKanpo estekak.\nEuskarazko itzulpena www.armiarma.eus web gunean irakurgarri dago: https://www.armiarma.eus/unibertsala/marquez/"}
{"id": "337669", "revid": "512", "url": "https://eu.wikipedia.org/wiki?curid=337669", "title": "Roh Moo-hyun", "text": "Roh Moo-hyun (; ahoskatua; Gimhae, 1946ko irailaren 1a \u2013 \"ibidem\", 2009ko maiatzaren 23a) korear politikaria izan zen, Hego Koreako 15. presidentea (2003\u20132008) izan zena.\nGiza eskubideen aldeko aktibista, berarekin batera politikari belaunaldi berri batek hartu zuten boterea, 386 belaunladia izenekoa. Hasieran emaitza onak lortu arren, kontserbadoreen kritika zorrotzek kargua uztera behartu zioten. 2009an, eskandalu baten ondoren, bere buruaz beste egin zuen."}
{"id": "337671", "revid": "3829", "url": "https://eu.wikipedia.org/wiki?curid=337671", "title": "Lassen Vir\u00e9n", "text": ""}
{"id": "337673", "revid": "105290", "url": "https://eu.wikipedia.org/wiki?curid=337673", "title": "Slup", "text": "Slupa (ingelesezko \"sloop\" hitzetik, hau nederlanderazko \"sloep\"-etik eta hau frantsesezko \"chaloupe\" hitzetik datozela) aurrera samar kokatutako masta bakarra, kuter batean baino aurreraxeago, eta branka eta txopako aparailua ('fore and aft rig' ingelesez) dituen belaontzi bat da.\nMota horretako aparailua duten ontziek masta bakoitzaren aurrean eta atzean kokatuta eta gutxi gorabehera gilaren gainean lerrokatuta doazen haize-oihalak eramaten dituzte.\n\"Slup\" baten fokea \"kuter\" batena baino txikiagoa da eta, \"kuter\"rek ez bezala, \"slup\"ek mastaren aurrean bela bakarra eduki ohi dute, beti horrela ez bada ere; \"slup\" batzuek bela bat baino gehiago baitute aurrean. Mastaren kokapena da garrantzitsuena itsasontzi bat \"slup\"a den ala ez erabakitzeko.\nGaur egungo belaontzi gehienak \"slup\"ak dira, edo, beste era batera esanda, gaur egungo belaontzi gehienek \"slup\"en aparailua daramate. Gaurko ohiko \"slup\"ek masta bakarraren atzean ezpeleta batez ornitutako bela nagusia eta aurrean bela triangeluar bat daramate, foke bat edo genoa) bat."}
{"id": "337679", "revid": "1545", "url": "https://eu.wikipedia.org/wiki?curid=337679", "title": "Yoon Po-son", "text": ""}
{"id": "337680", "revid": "1545", "url": "https://eu.wikipedia.org/wiki?curid=337680", "title": "Yun Po-sun", "text": ""}
{"id": "337681", "revid": "96586", "url": "https://eu.wikipedia.org/wiki?curid=337681", "title": "Choi Kyu-hah", "text": "Choi Kyu-hah (, edo ahoskatua; Wonju, Gangwon-do, 1919ko uztailaren 16a - Seul, 2006ko urriaren 22a) Hego Koreako militarra eta politikaria izan zen. Herrialdeko presidentea izan zen 1979-1980 bitartean.\nKanpo Harremanetarako ministroa izan zen 1967-1971 bitartean, eta lehen ministro 1975-1979 bitartean. Park Chung-hee presidentea erail zutenean, haren ordezkoa izan zen. 1979ko abenduaren 6ko presidentetzarako hauteskundeak irabazi zituen. Chun Doo-hwanek buru zuen estatu-kolpe batek kargugabetu zuen 1980ko abuztuan."}
{"id": "337682", "revid": "1545", "url": "https://eu.wikipedia.org/wiki?curid=337682", "title": "Choi Kyu-ha", "text": ""}
{"id": "337683", "revid": "336", "url": "https://eu.wikipedia.org/wiki?curid=337683", "title": "Ezekiel Kemboi", "text": "Ezekiel Kemboi Cheboi (Matira, Rift Haraneko probintzia, 1982ko maiatzaren 25a) Keniar atleta da. 2004 eta 2012ko Olinpiar Jokoetan, eta 2009 eta 2011ko Munduko Txapelketetan 3.000 metro hesidunak probako urrezko domina lortu zuen. Proba honetan historiako 6. gizonik azkarrena da, 2011ko uztailaren 22an lortutako 7:55.76 markarekin."}
{"id": "337685", "revid": "21098", "url": "https://eu.wikipedia.org/wiki?curid=337685", "title": "Larisa Latynina", "text": "Larisa Semionovna Latynina \u2014 \u2014 edo Larysa Semenivna Latynina \u2014 \u2014 (Kherson, Sobietar Errepublika Sozialisten Batasuna, 1934ko abenduaren 27a) sobietar gimnasta ohia da. 1956 eta 1964 artean 18 olinpiar domina lortu zituen, 2012an Michael Phelpsek gailendua izan arte Olinpiar Jokoetan dominarik gehien eskuratu zituen kirolaria izanik. Bere lanari esker, Sobietar Batasunak gimnastikaren eskola nagusi bilakatu zen."}
{"id": "337689", "revid": "922", "url": "https://eu.wikipedia.org/wiki?curid=337689", "title": "Jorge G. Aranguren", "text": ""}
{"id": "337693", "revid": "4380", "url": "https://eu.wikipedia.org/wiki?curid=337693", "title": "The Shard London Bridge", "text": ""}
{"id": "337694", "revid": "4380", "url": "https://eu.wikipedia.org/wiki?curid=337694", "title": "The Shard", "text": ""}
{"id": "337695", "revid": "336", "url": "https://eu.wikipedia.org/wiki?curid=337695", "title": "Gabrielle Douglas", "text": "Gabrielle Christina Victoria \"Gabby\" Douglas (Virginia Beach, Virginia, 1995eko abenduaren 31) Ameriketako Estatu Batuetako gimnasta da. 2012ko Udako Olinpiar Jokoetan gimnastika artistikoko banakako eta taldekako probetan urrezko dominak irabazi zituen. Era horretan, buruz buru urrezko domina bat lortu zuen lehen gimnasta beltza izan zen. Horrez gainera, 2011ko Munduko Txapelketan urrea irabazi zuen AEBetako taldean zegoen."}
{"id": "337696", "revid": "1519", "url": "https://eu.wikipedia.org/wiki?curid=337696", "title": "Lur (argipena)", "text": "Lur terminoak esanahi zenbait ditu:\nAurrekoa bezala, euskarazko hitzaren erlazionatuta daude:\nBeste hizkuntza eta kultura batzuetako terminoak:"}
{"id": "337697", "revid": "96586", "url": "https://eu.wikipedia.org/wiki?curid=337697", "title": "Bego\u00f1a Aretxaga", "text": "Bego\u00f1a Aretxaga Santos (Donostia, 1960ko otsailaren 24a - Austin, Texas, 2002ko abenduaren 28a) Euskal Herriko antropologoa izan zen. Euskal Herriko Unibertsitatean lizentziatu ondoren, doktorego-tesia Princetongo Unibertsitatean eskuratu zuen 1992 urtean. Harvard Unibertsitatean irakasle jardun zuen 1999 urtera arte. 1999tik 2002ra bitartean Austingo unibertsitatean izan zen irakasle. Biolentzia politikoa, generoa eta abertzaletasuna izan dira landu dituen gaiak, maiz Euskal Herriko egoera politikoarekin loturik.\nHeriotza.\n42 urte zituela hil zen, biriketako minbiziak jota."}
{"id": "337699", "revid": "448", "url": "https://eu.wikipedia.org/wiki?curid=337699", "title": "Ranchera", "text": ""}
{"id": "337704", "revid": "119347", "url": "https://eu.wikipedia.org/wiki?curid=337704", "title": "Trokoide", "text": "Geometrian, trokoidea kurba bat da, zirkunferentzia bat (sortzailea) marra zuzen baten gainean (gidatzailea), ukituz eta irristatu gabe, biratzen denean, berari lotutako puntu batek jarraitzen duen bideak ematen duena.\nTrokoide hitza grezierazko \"trokos\" (gurpila) errotik dator eta Roberval (1602-1675) matematikariaren burutapena izan zen .\nTrokoide kurba batean, zirkunferentziaren zentroa zuzen gidatzailearekiko paraleloki higitzen da.\nTrokoidearen ekuazio parametrikoak, zuzen gidatzailea X ardatza denean, hauek dira:\nnon \u03b8 a erradioko zirkunferentziak biratzen duen angeluaren aldagaia den, eta b zirkunferentziaren zentroa eta P puntuaren arteko distantzia.\nP puntua zirkunferentzia sortzailearekiko non den arabera, honela deitzen da:"}
{"id": "337705", "revid": "105290", "url": "https://eu.wikipedia.org/wiki?curid=337705", "title": "Fenologia", "text": "Fenologia klima eta urtaroen gorabeherek izaki bizidunengan duten eragina aztertzen duen zientzia-arloa. Adibidez, fenologiak txorien migrazioen, zuhaitz eta landareen loraldien eta intsektuen garapen-aldien datak aztertzen ditu urtetik urtera."}
{"id": "337706", "revid": "105290", "url": "https://eu.wikipedia.org/wiki?curid=337706", "title": "Lema (matematika)", "text": "Matematikan, lema teorema edo bestelako proposizio bat frogatzeko erabiltzen den tarteko proposizio bat da. Hala ere, teorema eta lemak formalki maila berekoak dira eta bien arteko bereizketa frogatzen den proposizioaren garrantzian datza soilik."}
{"id": "337707", "revid": "119247", "url": "https://eu.wikipedia.org/wiki?curid=337707", "title": "Zirku (geologia)", "text": "Geologian, zirkua glaziar batek sortutako depresio bat da, glaziarrak sortutako bailararen buruan, mendiaren oinarrian metatutako gelak hondoa higatu eta higaduraren materiala aurrera bultzatzen denean. Eguraldia oro har berotzen denean, bertako elurra urtu, eta aintzirak eratu ohi dira. Horixe da mendi goietako aintzira askoren jatorria. Morrenetan ere morrena aintzirak eratu ohi dira."}
{"id": "337708", "revid": "17", "url": "https://eu.wikipedia.org/wiki?curid=337708", "title": "Zirku (argipena)", "text": "Zirku hitzak esanahi zenbait ditu:"}
{"id": "337709", "revid": "336", "url": "https://eu.wikipedia.org/wiki?curid=337709", "title": "Hjulstr\u00f6m kurba", "text": "Hjulstr\u00f6m kurba Filip Hjulstr\u00f6m suediar geografoak 1935 urtean plazaratu zuen grafiko bat izan zen. Partikulen tamaina eta uraren abiaduraren arabera, ibai batean higadura gertatuko den, partikulak garraiatuko dituen edo partikulen sedimentazioa gertatuko den zehazteko balio du."}
{"id": "337711", "revid": "20653", "url": "https://eu.wikipedia.org/wiki?curid=337711", "title": "Ole Christensen R\u00f8mer", "text": ""}
{"id": "337712", "revid": "119347", "url": "https://eu.wikipedia.org/wiki?curid=337712", "title": "Hipotrokoide", "text": "Geometrian, hipotrokoidea kurba bat da, zirkunferentzia bat (sortzailea) beste zirkunferentzia baten barruan (gidatzailea), ukituz eta irristatu gabe, biratzen denean, berari lotutako P puntu batek jarraitzen duen bideak ematen duena.\nHipotrokoide hitza \"hipo\" \"hupo\" (behean) eta \"trokos\" (gurpila) grezierazko erroek osatuta.\nKurba mota hauek Albrecht D\u00fcrerrek 1525ean, Ole Christensen R\u00f8merrek 1674an eta Bernoullik 1725ean ikasi zituzten.\nHipotrokoidea ekuazio parametrikoetan:\nnon formula_3 horizontalak eta zirkunferentzia sortzaileko zentroak sortutako angelua (ohartu hauek ez direla ekuazio polarrak formula_3 angelu polarra ez delako), formula_5 zirkunferentzia gidatzaileko erradioa, formula_6 zirkunferentzia sortzaileko erradioa eta formula_7 P puntuaren zentroarekiko distantzia diren.\nformula_3 angelua 0-tik 2\u03c0-ra joaten da.\nElipsea hipotrokoidearen kasu berezia da, non formula_9 den.\nHipozikloidea beste kasu berezia da, non formula_10 (zirkunferentzia sortzaileko puntu finkoa)"}
{"id": "337713", "revid": "58701", "url": "https://eu.wikipedia.org/wiki?curid=337713", "title": "Konstituzio plaza (Mexiko Hiria)", "text": "Konstituzio plaza () Mexikoko Mexiko Hirian dagoen enparantza bat da. Hiri honetako enparantza nagusia da, herri hizkeran Zokaloa () izenez deitua delarik.\nAldameneko kale eta etorbideekin batera 46.800 m\u00b2-ko azalera du (195 m x 240 m). Izena aldiz, 1812ko Espainiako Konstituziotik datorkio. Mexiko Hiriko Hirigune Historikoaren bihotz-bihotzean dago, Cuauht\u00e9moc barrutiaren barnean.\nEnparantza honetan hainbat eraikin nabarmen daude, esate baterako: Mexikoko Jauregi Nazionala edota Mexiko Hiriko katedrala.\nXVI. mendearen hasieran Alonso Garc\u00eda Bravo espainiar konkistatzaileak Tenochtitlan uhartea zetzan eremuan lehenbiziko aldiz eraiki zuen. Ondorengo mendeetan zehar hainbat zaharberritze eta eraldakuntza jasan izan dituelarik."}
{"id": "337718", "revid": "119347", "url": "https://eu.wikipedia.org/wiki?curid=337718", "title": "Hipozikloide", "text": "Geometrian, hipozikloidea kurba bat da, zirkunferentzia bat (sortzailea) beste zirkunferentzia baten barruan (gidatzailea), ukituz eta irristatu gabe, biratzen denean, lehenengoko P puntu batek jarraitzen duen bideak ematen duena.\nHipozikloidea ekuazio parametrikoetan, \"r\" zirkunferentzia sortzaileko erradioa bada, eta \"R\" = \"kr\" zirkunferentzia gidatzailearena, honela da:\nedo:\nAdibideak.\nHipozikloidea hipotrokoidearen kasu berezia da, erruleta mota bat dena.\nHiru kuspideko hipozikloideak deltoide du izena.\nLau kuspideko hipozikloideak astroide du izena."}
{"id": "337720", "revid": "1545", "url": "https://eu.wikipedia.org/wiki?curid=337720", "title": "Javier Gorrosterazu", "text": ""}
{"id": "337723", "revid": "1545", "url": "https://eu.wikipedia.org/wiki?curid=337723", "title": "Francisque-Michel", "text": ""}
{"id": "337724", "revid": "1545", "url": "https://eu.wikipedia.org/wiki?curid=337724", "title": "Francisque Xavier Michel", "text": ""}
{"id": "337725", "revid": "105290", "url": "https://eu.wikipedia.org/wiki?curid=337725", "title": "War Horse (filma)", "text": "War Horse (euskaraz \"Gerra Zaldia\") 2011ko Steven Spielberg estatubatuar zinema zuzendariaren filma bat da. Bertan honako aktore hauek antzeztu izan zuten: Jeremy Irvine, Emily Watson, Peter Mullan, David Thewlis, Benedict Cumberbatch, Tom Hiddleston, Eddie Marsan, Toby Kebbell, Niels Arestrup eta David Kross.\nFilma hau Michael Morpurgo idazlearen \"War Horse\" eleberrian oinarritua dago. Bost Oscar Sari, bi Urrezko Globo Sari eta bost BAFTA Sarietarako izendatua egon zen, nahiz eta azkenean bakar bat bera ere ez irabazi izan.\nArgumentua.\nAlbert Narracott gaztea (Jeremy Irvine) Ingalaterrako hego-mendebaldeko Devon konderrian bere aita Ted (Peter Mullan) eta ama Rosekin (Emily Watson) batera baserri batean bizi den gazte bat da, honek bere aitak erositako Joey zaldiarekiko adiskidetasun sentimendu sakon bat garatzen du. Lehen Mundu Gerra hastean, familiaren zor latzei aurre egiteko asmoz aitak zaldia britainiar gudarosteko zalduneriari salduko dio, erabaki honek Albert gaztea guztiz atsekabetuko duelarik.\nHortik aurrera Joey gerra zaldi bilakatu eta gerra guztian zehar jabez-jabe irangango da (britainiarrak, alemaniarrak eta frantziarrak), guzti haien gerra handi eta basati harekiko ikuspuntu ezberdinak bizituz."}
{"id": "337726", "revid": "1545", "url": "https://eu.wikipedia.org/wiki?curid=337726", "title": "Lawrence Sterne", "text": ""}
{"id": "337727", "revid": "1310", "url": "https://eu.wikipedia.org/wiki?curid=337727", "title": "Igartza dorretxea", "text": ""}
{"id": "337728", "revid": "98220", "url": "https://eu.wikipedia.org/wiki?curid=337728", "title": "Prometheus (filma)", "text": "Prometheus (euskaraz \"Prometeo\") 2012ko Ridley Scott ingeles zinema zuzendariaren estatubatuar zientzia-fikziozko filma bat da. Bertan honako aktore hauek antzeztu izan zuten: Noomi Rapace, Michael Fassbender, Guy Pearce, Idris Elba, Logan Marshall-Green eta Charlize Theron.\n1979an Ridley Scottek zuzendutako \"Alien\" filmaren aurrekari gisa filmatua izan da.\nArgumentua.\nEspazio espedizio bat ustez gizateriaren jatorria dagoen planetara \"Prometheus\" deritzon espaziontzian bidalia izan da. Iristean itxuraz hustua dagoen planeta bat topatuko dute, estralurtarra dirudien estazio militar bat atzeman eta bertan sekretu beldurgarri bat gordetzen duten kapsula arraro batzuk aurkituko dituztelarik."}
{"id": "337730", "revid": "105290", "url": "https://eu.wikipedia.org/wiki?curid=337730", "title": "Bidaia sentimentala Frantzian eta Italian zehar", "text": "Bidaia sentimentala Frantzian eta Italian zehar (jatorrizko izena ingelesez: \"A Sentimental Journey Through France and Italy\") 1768an Laurence Sternek idatzitako eleberria da.\nHiru urte aurrerago, Sternek Frantzia eta Italia zeharkatu zituen Napoliraino eta bere bidaiak ikuspuntu sentimental batetik deskribatzea erabaki zuen. Horrela egileak setnimentalismoaren aurkakoa zen Tobias Smolletten \"Travels through France and Italy\" lanari erantzuna eman zion. Eleberria oso ospetsu bilakatu zen eta bidai-eleberriena XVIII. mendeko genero nagusi bihurtu zuen. Narratzailea Yorick apaiza da, Laurence Sterne beraren \"alter ego\"a dena.\n1998an Josu Barambonesek euskaratu zuen Ibaizabal argitaletxearen Literatura Unibertsala saialarentzat."}
{"id": "337734", "revid": "1545", "url": "https://eu.wikipedia.org/wiki?curid=337734", "title": "Per Henrik Ling", "text": ""}
{"id": "337735", "revid": "1545", "url": "https://eu.wikipedia.org/wiki?curid=337735", "title": "Gimnasta", "text": ""}
{"id": "337736", "revid": "1545", "url": "https://eu.wikipedia.org/wiki?curid=337736", "title": "Gregory Louganis", "text": ""}
{"id": "337738", "revid": "1545", "url": "https://eu.wikipedia.org/wiki?curid=337738", "title": "Michael Gro\u00df", "text": ""}
{"id": "337739", "revid": "1545", "url": "https://eu.wikipedia.org/wiki?curid=337739", "title": "Sir John Franklin", "text": ""}
{"id": "337741", "revid": "1491", "url": "https://eu.wikipedia.org/wiki?curid=337741", "title": "Konstituzio plaza (argipena)", "text": "Konstituzio plaza izena duten hainbat plaza daude:"}
{"id": "337742", "revid": "58701", "url": "https://eu.wikipedia.org/wiki?curid=337742", "title": "Mexiko Hiriko katedrala", "text": "Mexiko Hiriko katedrala () Mexikoko Mexiko Hiriko katedrala da. Konstituzio plaza eta Jauregi Nazionalaren alboan kokatua dago, Mexiko Hiriko Hirigune Historikoan. Jasokundeko Ama Birjinari sagaratua dago.\nEraikina.\nZabaleraz 59 metro, luzeraz 128 metro eta garaieraz gangara arte 60 metro ditu. Harri grisez eraikia dago, 5 nabe eta alboan 16 kapera ditu."}
{"id": "337744", "revid": "105290", "url": "https://eu.wikipedia.org/wiki?curid=337744", "title": "Base nukleiko", "text": "Base nukleikoak edo base nitrogenatuak nitrogenoa osagaitzat duten molekula organiko ziklikoak dira, oinarrizko bi eraztunetatik sortuak: purinatik eta pirimidinatik. Purinak bi eraztun ditu, eta pirimidinak bakarra. Purinatik eratorritako baseak adenina eta guanina dira (bi eraztun dituzte), eta pirimidinatik zitosina, timina eta urazilo (eraztun bakarra).\nAipaturiko bost base nukleiko horiek nukleotidoen eta azido nukleikoen osaketan parte hartzen dute. Timina azido desoxirribonukleikoan (DNAn) besterik ez dago, eta uraziloa RNAn bakarrik. Gainontzeko base nitrogenatuak ADNan zein ARNan daude.\nBase nukleikoen arteko elkarrekintzek DNAren egitura espaziala mantentzen dute. Zehazki, adenina eta timinaren arteko loturak alde batetik, eta zitosina eta guaninaren artekoak bestetik. Lotura horiek hidrogeno zubiaren motakoak dira.\nHorretaz gain, base nukleikoek kode genetikoaren funtsa osatzen dute. Izan ere, kode genetikoan RNAren base nukleikoen hirukote batek (kodoiak) aminoazido bat kodetzen du. Base nukleikorik gabe proteinen sintesia ez litzateke burutuko, eta bizia -guk ulertzen dugun eran- ezinezko izango litzateke Lurraren gainean.\nAipaturiko bost base nukleikoak garrantzitsuenak dira, baina ez dira bakarrak. Flabina, hipoxantina, sasiuraziloa eta erribotimidina, besteak beste, funtzio biologikoa duten beste base nukleiko batzuk dira."}
{"id": "337746", "revid": "13403", "url": "https://eu.wikipedia.org/wiki?curid=337746", "title": "Mexikoko Jauregi Nazionala", "text": ""}
{"id": "337747", "revid": "58701", "url": "https://eu.wikipedia.org/wiki?curid=337747", "title": "Jauregi Nazionala (Mexiko)", "text": "Mexikoko Jauregi Nazionala (gaztelaniaz \"Palacio Nacional\") Mexikoko Mexiko Hirian dagoen jauregi barroko bat da. Hain zuzen ere, Konstituzio plazan kokatua dago, Mexiko Hiriko katedralaren alboan eta Mexiko Hiriko Gune Historikoaren bihotz-bihotzean. 1522-1526 bitartean eraiki zen."}
{"id": "337749", "revid": "105290", "url": "https://eu.wikipedia.org/wiki?curid=337749", "title": "Jauregi Nazionala", "text": "Jauregi Nazionala hau izan daiteke:"}
{"id": "337752", "revid": "1491", "url": "https://eu.wikipedia.org/wiki?curid=337752", "title": "Fernando Mijangos", "text": "Fernando Mijangos Ugarte kimikaria, doktorea, eta Euskal Herriko Unibertsitateko Kimika Fisika saileko irakasle agregatu kontratatu erretiratua da, Zientzia eta Teknologia Fakultatean. Kimika gaiak euskaraz ezagutarazteko eta eguneroko bizitzaren kimikaren presentzia azaltzeko testuak egiteko lanean nabarmendu da. Euskal komunitate zientifikoaren Inguma datu-basean berak idatzitako 70 lan baino gehiago azaltzen dira.\n1982an \"Etilen oxidoaren polimerizazio kationikoa trifenilmetil tetrafluoroboratoarekin. Ikerketa zinetikoak eta konduktimetrikoak\" izenburuko doktorego-tesia aurkeztu zuen, Luis Manuel Leon irakaslearen zuzendaritzapean. EHUko Zientzia Fakultateko lehenengo tesi izan zen, urte berean aurkeztu zuen Jazinto Iturberenarekin batera.\nJose Mari Elortza, Jazinto Iturbe eta beste batzuekin batera, aitzindaria izan da Mijangos euskarazko irakaskuntzarako testugintzan. 2015ean Ikergazte kongresuko batzorde akademikoko kide izan zen \"zientzia zehatzak eta natur zientziak\" arloan.\nEuskal Herriko Unibertsitateko Gizarte Kontseiluko kidea da. Eusko Legebiltzarreko ordezkari gisa hautatu zuten."}
{"id": "337755", "revid": "512", "url": "https://eu.wikipedia.org/wiki?curid=337755", "title": "Skjaldm\u00f6", "text": "Skjaldm\u00f6 (islandieraz \"skjaldm\u00e6r\", suedieraz \"sk\u00f6ldm\u00f6\", euskaraz \"Ezkutudun Anderea\" esan nahi du) eskandinaviar mitologiaren arabera gerlari baten antzera borrokatzea aukeratu zuen andere edo neska gazte birjin bat zen. Hervarar saga eta Gesta Danorum kontakizunetan maiz aipatuak dira.\nNordisk familjebok suediar entziklopediaren arabera skjaldm\u00f6 andereak beste germaniar herrien kontakizunetan ere agertzen omen zen: godoak, nahiz zinbrioak eta markomanoen istorioetan. Skjaldm\u00f6 emakumezko gerlari birjinak Walkirien sorreraren oinarri izan zire. Jada XX. mendean, John Ronald Reuel Tolkien idazleak \"Eraztunen Jauna\" kontakizuneko \u00c9owyn anderea sortzeko oinarri gisa ere Skjaldm\u00f6 emakumezko gerlari birjinak, honi \"Rohango Ezkutudun Anderea\" ezizena ipini ziolarik (Tolkienek erabilitako ingeleszko \"Shieldmaiden\" ezizena, antzinako eskandinavierazko \"Skjaldm\u00f6\" izenaren parekidea da)..\nEskandinaviar sagetan \"ezkutudun Andere\" hauen aipamenak ugari dira, esate baterako \"[[Volsunga saga]]ko\" [[Brunilda (valkiria|Brynhildr]] izeneko Walkiria, \"[[Hervarar saga]]ko\" Hervor anderea, \"[[Hr\u00f3lfs saga Gautrekssonar]]\" kontakizuneko Thornbj\u00f6rg suediar printzesa, edota \"[[Gesta Danorum]]\" kontakizuneko Hed, Visna eta Veborg pertsonaiak.\n[[Saxo Grammaticus]] kontakizunaren arabera, [[Br\u00e1vellirgo gudua]]n daniarren alde 300 ezkutudun anderek borrokati omen zuten.\nKanpo estekak.\n[[Kategoria:Eskandinaviar mitologiako pertsonaiak]]\n[[Kategoria:Germaniar elezaharrak]]\n[[Kategoria:Euren existentzia eztabaidan dagoen pertsonak]]\n[[Kategoria:Fantasiazko tropoak]]\n[[Kategoria:Mitologiako arketipoak]]"}
{"id": "337761", "revid": "13403", "url": "https://eu.wikipedia.org/wiki?curid=337761", "title": "M\u00faspellsheimr", "text": ""}
{"id": "337762", "revid": "105290", "url": "https://eu.wikipedia.org/wiki?curid=337762", "title": "Erruleta (geometria)", "text": "Geometrian, erruleta kurba lau bat da, \"K1\" kurba bat (sortzailea) \"K2\" beste kurba baten gainean (gidatzailea), ukituz eta irristatu gabe, biratzen denean, lehenengoari lotutako puntu batek jarraitzen duen bideak ematen duena. Bai\" K1\" nola \"K2\" kurba lauak dira.\n\"K1\" kurba sortzailea (biratzailea) zirkunferentzia bada, erruleta zikloidal deitzen da."}
{"id": "337763", "revid": "137486", "url": "https://eu.wikipedia.org/wiki?curid=337763", "title": "Itxaropena (argitaletxea)", "text": "Itxaropena argitaletxea 1932an sortu zuen Zarautzen Patxi Unzurrunzagak (1906-1984). Euskal kulturaren garapenean lan handia egin zuen lantegi horrek; nolabait, gerra osteko euskal liburugintzaren oinarriak jarri zituen, bereziki Kulixka sorta bildumaren bitartez.\nHistoria.\nZentsura nagusi zen diktadura garai haietan eta liburu mota asko, tartean euskaraz idatzitakoak, ezin ziren plazaratu. Pedro Rocamora Franco zalea, Espainiako Prentsa eta Propaganda zuzendari orokorrak, Zarautzen igarotzen zituen udak. 1947ko irailaren 9an, Zarauzko Euskal Jaietan, Patxi Unzurrunzagak zuzenean beregana jo zuen, euskaraz idatzitako poema erlijioso eta folkloriko batzuen argitalpen lizentzia eske. Denen ezusterako, Rocamorak entzun eta onartu egin zuen. Hiru urte geroago, 1950eko hamarkadan eman zituen Kuliska sortak lehen urratsak: susmorik sortu gabe, inor minduko ez zuena, auto-zentsura, Espainiako zentsuraren baimenak...\n1952 urtean argitaratu zen Kuliska sortako lehen liburua: \"Noni eta Mani\", Svenssonen eleberri laburra; lan hura Plazido Muxikak euskaratu zuen. Liburu sorta berriak guztira 76 lan bildu zituen, literaturako esparru desberdinetakoak: olerkia, eleberria, saiakera, antzerkia, bertsolaritza, historia edota itzulpenak. Nabarmentzekoak dira, besteak beste, Jon Etxaideren \"Joanak joan\"; Salbatore Mitxelenaren \"Arraun ta amets\"; Txomin Agirreren \"Kresala\" eta Xabier Lizardiren \"Bihotz-begietan\", Joan Antonio Mogelen \"Peru Abarka\"; Camilo Jos\u00e9 Celaren \"Paskual Duarteren sendia\" eta Ernest Hemingwayren \"Agurea eta itxasoa\"...\nGarrantzia.\nEspainiako gerraren ondoren euskaraz argitaratzen hasi ziren lehenengo argitaletxeetakoa izan zen, 1952an eraturiko Kulixka sorta bildumaren bitartez. Ordudanik, laurogei baino euskal izenburu gehiago argitara eman izan du argitaletxeak. Egun, biloba Pellok kudeatzen du. Inprimaketa lanak ere egiten ditu.\nSaria.\n2010ean Itxaropena argitaletxeak 36ko gerraren ostean argitaratutako Kuliska sortak jaso zuen Dabilen Elea saria. Ekitaldi berean , Patxi Unzurrunzaga omendu zuten. Donostiako Udalaren eta Eusko Jaurlaritzaren laguntzaz III. Liburuaren Gaua antolatzen zuten liburugintzako sektoreari lotutako elkarteek ekimenean eman zioten saria."}
{"id": "337764", "revid": "1491", "url": "https://eu.wikipedia.org/wiki?curid=337764", "title": "Ramuntcho (eleberria)", "text": "Ramuntcho (euskaraz \"Erramuntxo\") Pierre Loti frantziar eleberrigileak idatzitako euskal giroko eleberri bat da.\n1891tik aurrera Pierre Lotik Hendaian militar lanak burutu zituen, eta Ipar Euskal Herriari estimu handia zion. 1893an Saran etxebizitza bat erosi zuen eta Hendaian hil zen 1923an.\nNobela hau Lotiren lanik nabarmenetako bat da, 1886an idatzitako \"P\u00eacheur d'Islande\" eleberriarekin batera.\nEleberria.\nOrdura arte Lotiren eleberriak urrutiko herrialde eta lurraldeei buruzkoa izan ziren, baina \"Ramuntcho\" eleberriarekin ohitura horrekin apurtu zuen. Bertan, Ipar Euskal Herriko ohitura eta usadioen goraipamena egiten du.\nArgumentua.\nKontakizuna Gatchutcha eta Ramuntchoren arteko amodio istorioa da. Ramuntcho kontrabandoan dabilen arrantzale eta abenturazalea da.\nEuskarazko itzulpena.\n1920an Toribio Altzaga donostiar idazleak \"Ramuntcho\" eleberriaren euskarazko lehenbiziko itzulpena egin zuen.\nFilmak.\nEleberrian oinarritutako hainbat film egin dira:\nPastorala.\n2003an Idauze-Mendi herriak eleberriaren bertsioa pastoralaren gisa antzeztu zuen, \"Ramuntxo\" izenburuarekin. Egilea Pier Paul Berzaitz izan zen."}
{"id": "337765", "revid": "1491", "url": "https://eu.wikipedia.org/wiki?curid=337765", "title": "Lur argitaletxea", "text": "\"Lur\" argitaletxea 1969 urtean Ramon Saizarbitoria, Ibon Sarasola, Arantxa Urretabizkaia eta beste zenbait euskaltzaleren eskutik Donostian sortutako argitaletxea da. Euskal gaietako liburuak plazaratu ditu, euskaraz nahiz gaztelaniaz, bereziki literatura, hiztegigintza, historia eta sukaldaritza arloetan.\nHistoria.\nHasiera batean literatura eta saiakera sailetan banatu zituen argitaletxeak argitaratutako liburuak. Saiakeran lehen lana \"Mendebaleko ekonomiaren historia\" izan zen, gaiari buruzko erreferentziazko liburuen bilduma, eta bigarrena Frantz Fanonen \"Afrikar iraultzaren alde\"; literaturan, Gabriel Arestiren eta Ramon Saizarbitoriaren lanak argitaratu zituen bereziki hasierako garai haietan. 1990ko hamarkadan \"Lur Hiztegi Entziklopedikoa\" (1991) eta \"Lur Entziklopedia Tematikoa\" (1999) erreferentziazko lanak plazaratu zituen, 2012 urtean lizentzia askearekin eskuragarri jarri eta horrela Euskal Wikipedia hornitzeko balio izan zutenak."}
{"id": "337766", "revid": "119247", "url": "https://eu.wikipedia.org/wiki?curid=337766", "title": "Breakfast at Tiffany's (filma)", "text": "Breakfast at Tiffany's (euskaraz \"Gosaria Tifanny's-en\") 1961eko Blake Edwards estatubatuar zinema zuzendariaren filma bat da. Bertan honako aktore hauek antzeztu izan zuten: Audrey Hepburn, George Peppard, Patricia Neal eta Buddy Ebsen.\nFilma izen bereko Truman Capote idazlearen \"Breakfast at Tiffany's\" eleberrian zinemarako egokitzapena da.\nFilmaren soinu banda Henry Mancini musikagile ospetsuak konposatu zuen, honen barnean filmaren ikur eta oso abesti ospetsua bilakatu zen \"Moon River\" abestia dagoelarik, hitzak Johnny Mercer konposatzaileak idatzi zituelarik.\nFilma bost Oscar Sarietarako izendatua egon zen, azkenik bi sari irabazi zituelarik: Jatorrizko soinu banda onenaren Oscar Saria (Henry Mancini) eta Jatorrizko abesti onenaren Oscar Saria (Henry Mancini eta Johnny Mercer).\nArgumentua.\nPaul Varjack (George Peppard) bera baino zaharragoa den emakume batek mantentzen duen idazle gazte bat da, New York hiriko solairudun eraikin batetara lekualdatu eta han bizilagun bitxi bat ezagutuko du, Holly Golightly (Audrey Hepburn) neska gaztea. Holly aktore izan nahi duen neska alai eta txoriburua da, hiri hartako Tiffany's diamante denda bisitatzeko zaletasuna du, gainera festarik-festa eta senargai ugariz beteriko bizimodua daramaki. Piskanaka Hollyren iragana argitara agertuz joango da, hau lehen Lula Mae deitzen zelarik, eta bi gazteen bideak elkargurutzatuko dira, ondorioz biek euren bizimoduak aldatuz eta egunerokotasunaren garrantziaz jabetuz joango dira, azkenean biak elkar maiteminduko direlarik."}
{"id": "337768", "revid": "105290", "url": "https://eu.wikipedia.org/wiki?curid=337768", "title": "Belar ondu", "text": "Belar ondua edo ihartua zenbait \"gramineae\" edo \"poaceae\" ihartuez egiten da. Belar hori animalien elikaduran erabiltzen da, bazka-landare moduan. Larretako loreak ere erabiltzen dira. Zehatz-mehatz hauexek dira belar ondu egiteko beste landare artean erabiltzen diren espezie nagusiak:\nZenbait herritan alpapa (\"Medicago sativa\") erabiltzen da kategoria handiagoko animaliei emateko, esaterako zaldiei eta idiei.\nErabilitako landareen arabera belar onduaren elikadura balioa aldatu egiten da. Esaterako, euri gutxi egiten duen inguruetan balio eskasago izaten du. Behin belarra moztuta eta jaso baino lehen, ondo ihartzeko, moztutako tokitan bertan uzten da, horrela hezetasuna hobeto galduz elikagaiak bere egitura gordetzen du, horrela ondoko jasotzeko prozesua erraztuz.\nGarai batean belar onduez metak egiten ziren. Gaur egun makinak erabiliz fardel handiak egiten dira gero biltegietara eramateko."}
{"id": "337769", "revid": "105290", "url": "https://eu.wikipedia.org/wiki?curid=337769", "title": "Moon River", "text": "Moon River (euskaraz \"Ilargiaren Ibaia\") 1961an Johnny Mercer estatubatuar musikagileak hitzak idatzi eta Henry Mancini estatubatuar musikagileak doinua konposatu zuten abesti bat da.\n1961eko \"Breakfast at Tiffany's\" film ospetsuaren soinu bandako abesti eta ikur ezaguna bilakatu zen, bai eta zinemaren historiako doinu ospetsuenetako bat ere. Urte hartako Jatorrizko abesti onenaren Oscar Saria irabazi zuen. Ordutik aurrera abesti hau filma honekin eta amodio edo maitasunarekin lotu ohi da.\nBestalde, urte hartako Grabazio Onenaren Grammy Saria ere irabazi zuen."}
{"id": "337770", "revid": "336", "url": "https://eu.wikipedia.org/wiki?curid=337770", "title": "Grenier", "text": "Grenier izenarekin honako udalerriak daude Frantzian:"}
{"id": "337771", "revid": "11782", "url": "https://eu.wikipedia.org/wiki?curid=337771", "title": "Segura Beherea", "text": ""}
{"id": "337775", "revid": "11782", "url": "https://eu.wikipedia.org/wiki?curid=337775", "title": "Bajo Segura", "text": ""}
{"id": "337776", "revid": "512", "url": "https://eu.wikipedia.org/wiki?curid=337776", "title": "True Blood", "text": "True Blood () EEBBko fantasiazko telesaila bat da. Telesaila Alan Ball gidoigileak sortu zuen, Charlaine Harris idazlearen \"The Southern Vampire Mysteries\" eleberrian oinarritua dagoelarik. 2008ko irailaren 7an HBO katean aireratzen hasi zen.\nArgumentua.\nOdol sintetikoa asmatu ostean, banpiroak kondairazko izaki beldurgarriak izatetik gaueko hiritar soilak izatera iragan dira.\nTelesaila EEBBko Louisiana estatuko Bon Temps udalerrian girotua dago. Bertako taberna batean Sookie Stackhouse (Anna Paquin) izeneko ahalmen telepatipoak dituen zerbitzariak lan egiten du, tabernaren nagusia Sam Merlotte (Sam Trammell) delarik. Gau batez, Sookie zerbitzariak Bill Compton (Stephen Moyer) izeneko gizon bat ezagutzen du, 173 urte dituen banpiroa, hau udalerria itzuli berri da, bertan bere azken senidea bizi baitzen. Sookiek gainontzeko gizakiekin ez bezala, Billen pentsamenduak entzun ez ditzakenez, harekin egotea eroso egiten zaio, bien harteko harremana sortuko delarik."}
{"id": "337777", "revid": "58701", "url": "https://eu.wikipedia.org/wiki?curid=337777", "title": "Jorge Negrete", "text": "Jorge Alberto Negrete Moreno (1911ko azaroaren 30a, Guanajuato - 1953ko abenduaren 5a, Los Angeles) mexikar abeslari eta aktore bat izan zen.\nRantxera eta mariatxi musikako abeslari bikaina izateagatik oroitua da. Bestalde, Mexikar zinemako urrezko aroko aktore nabarmenetako bat izan zen, Iberoamerika osoan eragin handia izan zuelarik."}
{"id": "337778", "revid": "98220", "url": "https://eu.wikipedia.org/wiki?curid=337778", "title": "Kanadako gaelera", "text": "Kanadako gaelera edo Kanadako gaelikoa (Kanadako gaeleraz \"G\u00e0idhlig Chanada\", \"A' Gh\u00e0idhlig Chanadach\" edo \"G\u00e0idhlig Cheap Bhreatainn\", bertakoek ingelesez \"ga\u00e8lic\" deitua) Eskoziako gaeleratik eratorritako dialekto multzo bat da, azken 200 urtean Kanadako zenbait tokitan mintzatua, nagusiki Cape Breton uhartean, Eskozia Berrian eta Eduardo Printzearen uhartearen kokaleku isolatu batzuetan. Bestalde, gaur egun oraindik badira gaeleraren hiztunak Ontario estatuko Glengarry konderrian, lotura historikoengatik. Brunswick Berrian ere, badira hiztun gutxi batzuk, bai eta gaeldar etorkinak dituzten Kanadako hainbat hiritan ere.\nKanadako gaelera ez da nahasi behar Ternuan mintzatzen den Ternuako irlanderarekin, nahiz eta antzekoak izan. Ternuako irlanderaren garairik onenean, XIX. mendearen erdialdean, Kanadako hirugarren hizkuntzarik mintzatuena bilakatu zen, ingelesaren eta frantsesaren ondoren, nagusiki garai hartan Irlandatik bertaratutako irlandar etorkin andanari esker. Hala ere, gaur egun Ternuako irlandera ia galduta dago. Azkenaldian, berreskuratze edo suspertze saiakera batzuk egin dira."}
{"id": "337779", "revid": "13403", "url": "https://eu.wikipedia.org/wiki?curid=337779", "title": "Kanadar gaelera", "text": ""}
{"id": "337780", "revid": "13403", "url": "https://eu.wikipedia.org/wiki?curid=337780", "title": "Kanadiar gaelera", "text": ""}
{"id": "337781", "revid": "96586", "url": "https://eu.wikipedia.org/wiki?curid=337781", "title": "Azkoin", "text": "Azkoinak edo dranbalak erdian zulo bat edukitzen duten elementu mekanikoak dira. Zuloek haria dute barruan, eta harian torlojua sartzen da, modu finkoan nahiz mugikorrean. Azkoinek, desmuntagarriak diren elementuen loturak ahalbidetzen dituzte eta normalki torloju bati lotzen zaizkio. Zenbaitetan, azkoinaren azpialdean zirrindola jartzen da, lotura hobetzeko eta tinkoagoa egiteko. Azkoinak guztiz automatikoak diren prozesuen bidez ekoizten dira, kopuru handitan. Torlojuaren eta azkoinaren hariak berdinak izan behar dute, bata bestearen barnean sartu ahal izan dadin. Hau bermatzeko, bien forma eta neurriak araututa daude; herrialdearen arabera arau sistema desberdinak daude.\nAzkoinen identifikazioa.\nAzkoin bat sailkatzeko 4 ezaugarri nagusi daude:\nAzkoinak estutzeko giltza finkoak erabili ohi dira, aurpegien arteko neurrira egokitutakoak. Giltza zabalgarriak ere erabil daitezke. Estutze momentu zehatza behar denean, giltza dinamometrikoak erabiltzen dira."}
{"id": "337782", "revid": "9009058", "url": "https://eu.wikipedia.org/wiki?curid=337782", "title": "Hari metriko", "text": "Oinarrizko profila.\nErabilpen orokorrerako gehien erabiltzen den hari mota da. ISO erakundea sortu bezain laster arautu zen hariaren forma.\nHari metriko komertzialen ezaugarri nagusiak.\n&lt;br clear = all&gt;"}
{"id": "337784", "revid": "336", "url": "https://eu.wikipedia.org/wiki?curid=337784", "title": "Felix Arteta", "text": "Felix Arteta Errasti (Valladolid, 1890eko otsailaren 20a - \"ib.\", 1986ko ekainaren 19a) euskal margolari, marrazkilari eta karikaturista bat izan zen. Aurelio Arteta margolari ospetsuaren anai gaztea izan zen, haren itzalpean egonik, ondorioz jendearentzat askoz ere ezezagunagoa izan zen.\nEuskal giroko gaien buruzko margo bikain eta ironikoei esker marrazkilari eta karikaturista bikaintzat jo izan ohi da, bere margolanak Hispanoamerikan oso estimatuak direlarik. Amerikako herrialde guztietan barna bidaiatu zuen, bai eta herrialde askotan erakusketak burutu ere, haien artean nabarmenenak Madril (1942), Bilbo (1948, 1949 eta 1951), Bartzelona (1949), Donostia (1950), Valladolid (1950), etab, izan zirelarik. 1951an Mexiko Hiriko Euskal Etxean erakusketa handi bat aurkeztu zuen, hau 1952an La Habana hirira iragan zelarik. Hainbat sari ere jaso izan ditu, horien artean 1946ko Bilboko Arte Ederretako Probintzia Erakusketako domina nabarmentzen delarik."}
{"id": "337785", "revid": "13403", "url": "https://eu.wikipedia.org/wiki?curid=337785", "title": "Marrazketa", "text": ""}
{"id": "337791", "revid": "63274", "url": "https://eu.wikipedia.org/wiki?curid=337791", "title": "Freyja", "text": "Freyja, Freja edo Freia () antzinako germaniarren artean maitasunaren jainkosa zen. Izenak \"anderea\" edo \"maiteena\" esan nahi du batzuentzat, eta erromatarren Venusen parekoa zen; hala, alemaneko \"Freitag\" hitzak \"Veneris dies\", ostirala, esan nahi du. Beste batzuentzat, Antzinako eskandinavieraz, andre, emakume, neska-lagun edo amorantea, maitea, esan nahi du. Eskandinaviar mitologian Odin jainkoaren emaztea eta Balderren ama da, Freyr jainkoaren arreba bikia eta jainkosa garrantzitsuena. Etorkizunean zer gertatuko den badaki, baina ez dio inori esaten.\nFreyja XIII. mendean idatzitako Edda poetikoan agertzen da, aurreko iturri tradizionaletatik jasota; Edda prosaikoan eta XIII. mendean Snorri Sturlusonek konposatutako Heimskringlan; Islandiako zenbait sagatan; \"S\u00f6rla \u00fe\u00e1ttr\" ipuin motzean eta garai modernoetako eskandinaviar folklorean.\nFreyjaren ikurrak.\nKatuek tiratutako gurdi batean mugitzen da eta horrekin, Eskandinaviako kosmos mitologikoaren inguruan bidaiatzen da. Beste atributu bat belatz lumaz egindako arropa da - beroki bat, kapa bat edo soineko bat -. Seguru asko, \"Hildisvini\" basurdea ere Freyjaren atributuen artean egongo litzateke; Hyndluljuventud poeman basurde hori zamalkatzen aipatzen da. Bere anaia Freyr ere basurde batekin lotzen da, \"Gullinbori\" izenekoa. S\u00fdr, Freyjarentat erabiltzen den beste izen bat, hainbat itzulpen ditu: \"liho\" , \"babestu\" edo \"entzun\" esan nahi du.\nH. R. Ellis Davidson folklorista eta germaniar mitologiaren ikertzailearentzat zaldiak eta behorrak Freyja-Freyr bikotearekin erlazionatuta zeuden, eta aipatutako jainko-jainkosa pareak ugalkortasunarekin. Jainkosaren beste ikur edo atributu bat \"Br\u00edsingamen\" izeneko lepokoa da.\nFreyjaren funtzio anitzak.\nUgalkortasuna, maitasuna, lizunkeria.\nFreyjaren funtzioen oinarria ugalkortasunaren jainkosa gisa duen zereginetik dator etga aldi berean, Vanir-en familiakoa delako. Badu ematen zaion beste izan bat: Horn (H\u00e4rn, edo H\u00e4rn), antzinako eskandinavieratik datorrena, eta \"lihoa\" esan nahi duena. Produktu garrantzitsua zen lihoa, eta Eskandinavian goiz hasi zen lantzen; uste zen gaitza saihestu (beraz, apotropaikoa zen) eta gizateriari emankortasuna ematen ziola. Lihoaren fabrikazioa emakumeen kontua zen, eta andregai-soinekoak lihoaz eginak zeudenez, Freyja maitasunaren eta ezkontzen defendatzaile bihurtu zen, baita ere. Beste izen bat, \"Gefn\", antzinako eskandinavieraz \"emalea\" esan nahi zuen, oparotasunaren jainkosa gisa zuen papera gogora arazten duena.\nMitologiak Freyjaren eginkizuna azpimarratzen du sexualitatearekin zerikusia duten gauza guztietan. Lizunkeriazko objektu zoragarri gisa agertzen da maiz, batez ere erraldoien begien aurrean. Thrym erraldoia, adibidez, Thor-i lapurtutako mailua itzultzeko prest dago, soilik Freyja beretzat lortzen badu. Gauza askoren \"prezioa\" izateaz gain - beste jainkoek ordaindu nahi ez dutena -, beste mito batzuek Freyjaren ustezko sexualitate librea eta nabarmena indartzen dute. \"Lokasenna\"-ren poeman Loki jainkoak inguruko guztiak iraindu eta jainkosa guztiei hainbat sexu-ekintza leporatzen badizkie ere, Lokik Freyjari honela egiten dio errieta:Zaude isilik, Freyja! Ondo ezagutzen zaitut,\nBekaturik gabe ez zara zu zeu;\nHemen bildurik dauden jainko-jainkosek eta elfoek,\nbakoitzak, zure maitaleak bezala, gezurra esan du. (30)Lau ipotxekin lo egitea onartzen du, haiek Brissingamen lepokoa eman diezaioten, eta Hyndluljuventud poeman \u00d3ttar heroiaren maitalea izatea leporatu diote. Badirudi, beraz, lehen eskandinaviarrek Freyjarengana jotzen zutela maitasun- eta lizunkeria-kontuetan.\nAberastasuna, oparotasuna.\nBedstalde, Freyja aberastasunaren jainkosa ere bada, altxorren batekin lotzen duten erreferentzia poetiko ugariek erakusten dutenez. Esaten da bere malkoak urrez eginak direla, baita materialaren sinonimo izanik ere:Urrea Freyjaren malkoak da (\u2026). Honela kantatu zuen Sk\u00fali Thorsteinssonek:\nEzpatagizon ausart ugarik\nFreyjaren malkoak jaso zituzten.\n(Sk\u00e1ldskaparm\u00e1l, 37)Freyjaren alaben izenak \"Hnoss\" eta \"Gersimiren\" dira, hau da: 'baliotsua' edo 'altxorra' dira eta horregatik, esan daiteke \"Freyjak altxorraren iturritzat hartu zuen poesia-konbentzioaren ondorio gisa: urrezko malkoez negar egiten duelako edo aberastasuna gobernatzen duen jainkosa gisa\".\nFuntzio psikoponpoa.\nJainkosa psikoponpoa da: Freyjak eta Odinek hildako gudarien arimak beren artean zatitu egin zituzten: erdiak Freyjako belaontzira joaten ziren, \"Folkvangrera\", eta beste erdiak Odinen aretoetara, Valhallara.\nMagia eta heriotza.\nMagiarekin duen lotura ere oso ezaguna da, eta Snorri Sturlusonek azpimaratzen du Freyjak irakatsi ziola aurrena xamanismo magiari (\"sei\u00f0r\" ) \u00c6sir-ei. \nAzkenik, Freyjak badu biolentziarekin lotuta dagoen beste funtzio bat: gorago esan den bezala, hildako gudariak beretzat aukeratzen ditu, Odinen egiten duen bezala. Ezaugarri hori dela eta, heriotzaren jainkosa gisa ere edukiko zituen zereginak, eta agian, gudaren jainkosa izan zitekeen.\nFreyjaren eta Odinen arteko lotura horrek, eta Odin-ek magiarekin duen gaitasun handiak ere, Odin eta \u00d3dr, Freyjaren senarra, hasieran pertsonai bera izan zitezkeela erakusten du.\nErrunen sorrerarekin ere lotzen da Freyja. Jainkoen esanak idazteko modu gisa ikusten ziren hasiera batean, eta bakarrik Freyjaren sazerdotisen esku zegoen hastapen batean haien ulermena.\nNeopaganismoa eta Freyja.\n20. eta 21. mendeko talde neopagano nordiko batzuek Freyjaren gurtza berreskuratu dute, Odinenarekin batera."}
{"id": "337792", "revid": "1545", "url": "https://eu.wikipedia.org/wiki?curid=337792", "title": "Karma Chameleon", "text": "Karma Chameleon Culture Club ingeles New Wave musika taldearen abesti bat da. 1983ko \"Colour by Numbers\" diskoaren barnean argitaratu zuten. Kaleratu bezain laster abestiak sekulako arrakasta izan zuen, 1980ko hamarkadan leku askotan entzungai zegoelarik.\nBideoklipa.\nAbestiaren bideoklipa 1870ean Mississippi ibaian girotu zen, taldeko abeslaria den Boy Georgek nolabaiteko jantzi bitxia jantzia zeramalarik, inguruko jende guztiak ere garai hartako jantziekin batera zihoan, hasiera batean denak ibaiaren ertzeko kai batean agertzen ziren, gerora ibaia zeharkatzen zuen baporeontzi batean igoz.\nBideoaren giro alai edo baikorra nahiz doinuak eragiten zuen lasaitasunaren ondorioz telebista nahiz irratiko iragarkietako ohiko doinu bilakatzea eragin zuten."}
{"id": "337793", "revid": "1545", "url": "https://eu.wikipedia.org/wiki?curid=337793", "title": "I'll Be There for You (The Rembrandts)", "text": "I'll Be There for You () The Rembrandts estatubatuar pop/rock musika taldearen abesti bat da. 1994an grabatu eta 1995an single modura argitaratu zuten.\nAbestia mundu osoan ospetsu bilakatu zen, nagusiki 1994-2004 bitartean filmatutako \"Friends\" telesaila ospetsuko abestia izateagatik."}
{"id": "337794", "revid": "105290", "url": "https://eu.wikipedia.org/wiki?curid=337794", "title": "Lemon Tree (Fool's Garden)", "text": "Lemon Tree (euskaraz \"Limoiondoa\") Fool's Garden alemaniar indie rock musika taldearen abesti bat da. 1995an \"Dish of the Day\" diskoaren barnean argitaratu zuten."}
{"id": "337795", "revid": "105290", "url": "https://eu.wikipedia.org/wiki?curid=337795", "title": "Fields of Gold", "text": "Fields of Gold (euskaraz \"Urrezko Zelaiak\") Sting ingeles abeslari eta musikariaren abesti bat da. 1993an \"Ten Summoner's Tales\" diskoaren barnean argitaratu zuen.\nOrdudanik abeslari eta musika talde askok abesti honen bertsio ezberdinak moldatu eta abestu izan dituzte."}
{"id": "337796", "revid": "336", "url": "https://eu.wikipedia.org/wiki?curid=337796", "title": "Under the Bridge", "text": "Under the Bridge (euskaraz \"Zubipean\", maiz City of Angels deitua, \"Aingeruen Hiria\") Red Hot Chili Peppers estatubatuar funk musika taldearen abesti bat da. 1992an \"Blood Sugar Sex Magik\" diskoaren barnean argitaratu zuten."}
{"id": "337798", "revid": "105290", "url": "https://eu.wikipedia.org/wiki?curid=337798", "title": "Song 2", "text": "Song 2 (euskaraz \"2 Abestia\") Blur ingeles rock alternatibo musika taldearen abesti bat da. 1997an izen bereko \"Blur diskoaren barnean argitaratu zuten.\nOrdutik aurrera sekulako arrakasta izan zuen, telebistako hainbat iragarkietako doinu ere izan delarik."}
{"id": "337801", "revid": "20653", "url": "https://eu.wikipedia.org/wiki?curid=337801", "title": "Andali\u00e9n", "text": "Andali\u00e9n (gaztelaniaz \"R\u00edo Andali\u00e9n\") Txileko ibaia da. 130\u00a0km luze da eta bere arroak 780\u00a0km\u00b2 ditu."}
{"id": "337802", "revid": "119347", "url": "https://eu.wikipedia.org/wiki?curid=337802", "title": "Biob\u00edo ibaia", "text": "Biob\u00edo (gaztelaniaz \"R\u00edo Biob\u00edo\") Txileko ibaia da. 380 km luze da eta bere arroak 24.262 km\u00b2 ditu."}
{"id": "337803", "revid": "119347", "url": "https://eu.wikipedia.org/wiki?curid=337803", "title": "Lloyd Cowan", "text": "Lloyd Cowan (Essex, Ingalaterra, Erresuma Batua, 1962ko uztailaren 8a - 2021eko urtarrilaren 11) atletismoko entrenatzailea izan zen. Atleta izan zen, 110 eta 400 metro hesietan espezializatua. 1984ko Los Angelesko Udako Olinpiar Jokoetarako selekzionatu zuten, baina ezin izan zuen joan, gaixotasunak jo baitzuen; 1994ko Commonwealth Jokoetan lehiatu zen, eta bere azken domina Ingalaterrako atletismo txapelketa nazionaletan irabazi zuen, 1999an. 39 urte zituela, atletismotik erretiratu zen, eta orain 18 atleta entrenatzen ditu, besteak beste Christine Ohuruogu (400 metroan Olinpiar Jokoetako, munduko txapelketetako eta Commonwealth Jokoetako txapeldun izana), Simeon Williamson (100 metroan Erresuma Batuko txapeldun izana) eta Andy Turner (110 metro hesian Europako eta Commonwealth Jokoetako txapeldun izana)."}
{"id": "337806", "revid": "1310", "url": "https://eu.wikipedia.org/wiki?curid=337806", "title": "Joseba Intxausti Rekondo", "text": ""}
{"id": "337808", "revid": "119347", "url": "https://eu.wikipedia.org/wiki?curid=337808", "title": "Ternuako irlandera", "text": "Ternuako irlandera (irlanderaz \"Gaeilge Thalamh an \u00c9isc\" eta ingelesaz \"Newfoundland Irish\") Kanadako Ternua uhartean mintzatu eta galduta edo galtzear dagoen irlanderaren dialekto bat izan zen. Ternuako irlanderaren azken hiztunak Avalon penintsulan bizi izan ziren.\nTernuako irlanderak Irlandako hego-mendebaldean mintzatzen den Munstergo irlanderaren antz handia zuen, Ternuako eremu hartara joan ziren irlandar etorkinak nagusiki Waterford, Wexford, Kilkenny, Tipperary eta Cork konderrietakoak baiziren.\nTernuako irlandarren kokapena.\n1610-1628 bitartean Ingalaterrako Erresumak errege agiriaren bidez Ternuan zazpi kolonia ezarri zituen, eta Londres hiriburuan egoitza zuten merkataritza konpainiak kolonia horiek populatzeko zelta hizkuntzen hiztunez baliatu ziren. Lehenbiziko kolonoak galesezko hiztunak izan ziren, baina haien artean maiz irlanderaz bakarrik mintzatzen ziren etorkinak ere iritsi ziren. XX. mendearen erdialdea rarte landa eremuetako eguneroko hizkuntza irlandera izan zen. Izatez, XVII. eta XVIII. mendeetan iritsitako irlandar etorkinen % 90 irlandar hiztun elebakarrak zirela frogatuta dago. Epaitegien erregistroek erakusten dutenez, sarri defendatuak nahiz akusatzaileak irlandarerazko hiztun elebakarrak izanik, ingelesezko itzultzaileak behar zituzten: horrek Avalon penintsulan eguneroko hizkuntza moduan irlandera ingelesari gailentzen zitzaiola adierazten du.\n2001ko erroldaren arabera, Ternuako hamar gizonek ama hizkuntza gisa gaelera zuten. Halere, \"gaelera\" izendapenak hizkuntza hori Ternuako irlandera edota Kanadako gaelera (Eskoziako gaeleratik eratorria) ote den ez du argitzen. Memorial University of Newfoundland unibertsitateko ikerleen arabera, Ternuako irlandera XX. mendearen erdialdean galdu omen zen."}
{"id": "337809", "revid": "688", "url": "https://eu.wikipedia.org/wiki?curid=337809", "title": "Albaniako Alderdi Sozialdemokrata", "text": "Albaniako Alderdi Sozialdemokrata () Albaniako alderdi politikoa da, sozialdemokrata motakoa. Internazional Sozialistaren kidea da. 2001ko hauteskundeetan botuen %3,6 eta 140 zizeiluen gainetik 4 diputatu lortu zituen; baina, Fatos Nanoren gobernuan Albaniako Alderdi Sozialistarekin aliatuta dago.\nAlderdi politiko honen burua Sk\u00ebnder Gjinushi da, Parlamentuaren bozeramailea."}
{"id": "337810", "revid": "922", "url": "https://eu.wikipedia.org/wiki?curid=337810", "title": "Belar ihar", "text": ""}
{"id": "337811", "revid": "8313467", "url": "https://eu.wikipedia.org/wiki?curid=337811", "title": "Duna", "text": "Duna harea-muinoa da, haizeak lurzoru finkatugabea multzo erregularretan pilatuz eratua. Landaredi gabeko zoru hareatsuetan eta hareazko basamortuetan eratzen dira batik bat. Dunak mugikorrak dira haizearen eraginez etengabe lekualdatzen badira, eta finkoak landarediak lekuz aldatzea galarazten dienean.\nDuna mota desberdinak daude: barjan izenekoek ilargierdi forma dute, batetik bestera tarte handia izaten da eta muturrak mugimenduaren norabiderantz bideratuak dauzkate; beste batzuek hogeita hamabost gradu inguruko malda dute haizebean dagoen aurpegian eta, aitzitik, txikiagoa izaten da hondarra igotzen den aurpegiko malda, hots, haizealdekoa. Hondar hedadura handietan barjanak multzoka eta lerrokatuta azaldu ohi dira: zeharkako duna esaten zaie horiei. Zeharkako duna batzuen multzoari hondarrezko itsaso esaten zaio, eta hori izaten da ergen ohizko egitura, alegia, gailurrak lerrokatuta egoten dira baina sakongune handiz elkarrengandik bereiziak, eta sakongune horietan azpiko haitza agerian geratzen ere da batzuetan.\nBeste duna mota bat parabolikoa da; horren adibide garbia dira kostaldeko dunak. Kasu horretan, ordea, dunaren antolamendua kontrakoa da, haizea datorren norabiderantz baitauzka muturrak. Malda handirik gabeko dunak dira, nahiko geldiak, baina haizea zakarra bada sakongunea aurrerantz higitzen da, dunak luzatu egiten dira, eta urkila itxurako dunak sortzen dituzte, beso luzekoak alegia. Luzetarako duna da hirugarren mota: indar handiko haizeek jotzen duten hondar gutxiko basamortuetako ordokietan eta goi ordokietan izaten dira horrelakoak. Berez, urkila itxurako dunen gehieneko garapena dira; izan ere, horrenbeste mugitzen dira, ezen hondar pilaketak sortzen baitituzte haizearen norabidean eta elkarren artean, deflazioak eraginak.\nEtimologia.\nDuna hitzak antzinako nederlanderan du jatorria, eta esanahi bera du: \"d\u00fbna\", \u201chondarrezko muinoa\u201d.\nEraketa.\nLandarediak finkatu gabeko harea ugari dagoen tokietan eratzen dira dunak, basamortu eta hondartzetan batez ere. Hondar aleak haizearen norabidean mugitzen dira, eta hondarrak oztoporen bat topatzen duenean, duna osatzen da. Hori gertatzen denean, hondar aleak bertan itsatsita geratzen dira, eta bata bestaren gainean metatzen; azkenik, muino bat osatzen dute. Prozesu hori ez da amaitzen harik eta muinoak oztopoaren garaiera gainditzen duen arte. Une horretan zatikiak gailurrera iristen dira baina, haizeak sortzen duen zurrunbiloaren ondorioz, muinoaren atzeko aldetik erori eta bertan metatzen dira oreka maldaren arabera.\nAtzeko malda aurrealdekoa baino nabarmenagoa izaten da, ez baitago haizearen eraginaren mende. Haizearen eraginez hondar aleak aurreko isurialdetik atera, malda igo eta atzeko isurialdera erortzen dira; era horretan, dunak aurrerantz egingo du haizea gelditzen den arte, edo alearen garraioa galaraziko duen oztoporen bat, landareak esaterako, bidean aurkitzen duen arte. Bazterretako aleak errazago higitzen direnez gero, duna aurrerantz doan heinean, ilargierdi itxura hartzen du.\nDuna motak.\nDunak mota askotakoak izaten dira, hainbat eragileren arabera: hondar hornitzearen, haizearen lastertasunaren, haizearen norabide aldaketaren edo hondarra higitzen den gainaldearen arabera.\nTamainaren arabera.\nTamainaren arabera, hiru hondarrezko metatze mota bereiz daitezke:\nHiru egitura eoliko horien arteko desberdintasunak, hain zuzen, garraioaren eta hondar metatzearen mekanismoen arteko balantzen ondorio dira.\nItxuraren arabera.\nZeharkako dunak.\nHaizearen norabidea beti bera izaten den lekuetan eta hondar ekarpena handia denean sortzen dira. Eremu handiak betetzen dituzte, uhin formakoak izaten dira, eta gailur bihurgunetsuak eta haizearekiko elkarzutak izaten dituzte. Uhinetik uhinera tarte erregularrak izaten dira eta batzuen eta besteen artean deflazio guneak izaten dira; horietatik mugitzen dira zatiki finak.\nIlargierdi formakoak edo barjanak.\nHaizearen norabidea beti bera izaten den lekuetan baina hondar ekarpena mugatua denean sortzen dira. Barjana dunak ilargierdi baten forma duten metatzeak dira, haizearen norabidearen kontrako aldean irekitzen direnak. Duna horien forma bi faktoreren eta faktore horien orekaren mende dago: haizearen indarra batetik eta, bestetik, hondar malda, 33 edo 34 gradu bitartekoa izaten dena. Zeharkako profila, beraz, disimetrikoa du; hau da, alde batean malda gutxiko aurpegi ganbila du eta bestean, berriz, desnibel handiko aurpegi ahurra eta, horrez gainera, gailur kurbatu eta zorrotz batek banatzen ditu bi aldeak. Duna horiek, gutxi gorabehera, bakandurik egoten dira eta norabide berean edo antzekoaren arabera mugitzen dira beti; batzuetan, gainera, kate luzeak edo koloniak osa ditzakete. Tamaina handiko barjanek laurehun metroko diametroa eta hogeita hamar metroko garaiera izan dezakete, baina izaten dira ehun metrotik gorakoak ere.\nLuzetarako dunak.\nHondar ekarpena mugatua den lekuetan sortzen dira, haizeen konbergentzia gertatzen denean. Luzetarako dunak, bestalde, \"seif\" izenaz ere ezagutzen dira eta nagusi den haizearekiko paralelo diren gailur estu eta luzez osatzen dira. Kilometro askotan zehar heda daitezke, eta zenbaitetan ehun kilometrotik gorako luzera izaten dute; garaierari dagokionez, berrehun metro ere irits dezakete. Ez dago adostasunik duna horien eraketari buruzko teorien artean: batzuen ustez, hondarraren pilaketa hutsetik sortzen da duna, oztopo baten atzean eta haizearen norabidean; besteen ustez, berriz, barjan aldez suntsitu horien (adarren) koaleszentzia adierazten dute duna hauek. Beste iritzi berriagoen arabera, aire jarioak helize formako mugimenduak egiten dituenean, eta mugimendu horiek hasierako hondar metatzeetako tarte edo barrutietan gertatzen direnean sortzen dira duna mota horiek. Australia erdialdean lur hedadura handiak hartzen dituzte; hala ere, hedadura ikusgarrienak Sahara basamortuko iparraldeko erg handietan, eta Arabiar Penintsulan aurki daitezke.\nIzar formako dunak edo piramidalak.\nHaizearen norabidea aldakorra den lekuetan sortzen dira. Oinarriek zenbait puntatako izar baten itxura dute, eta punta horiek bat egiten dute gailurrean. Izar itxurako dunak oso garaiak izaten dira: inguruko ordokiaren mailatik gora ehun metro ere izan daitezke. Duna erradial mota hau Iparraldeko Afrikako eta Saudi Arabiako eskualde askoren bereizgarri da. Barruko egituraren arabera, hiru norabide edo gehiagoko haizeek sortuak direla jakin da. Harrigarria bada ere, duna hauek finko iraun dute mendeetan zehar, eta basamortuan bidaiatzeko benetako bide erakusle izan daitezke.\nDuna parabolikoak.\nHaize bortitzek jotzen dutenean sortzen dira. Basamortuetan ez ezik, hondar kopuru handiko eta landaredi eskaseko hondartzak dauden kostaldeetan ere izan ohi dira. Obalo itxura izaten dute, haizearen norabide nagusian deflaziozko sakonuneak sortzen direlako, eta handituz doazen arku itxurako profilak eratzen direlako. Goitik ikusita, duna parabolikoen profilak barjanen profilen antzekoak dira."}
{"id": "337812", "revid": "512", "url": "https://eu.wikipedia.org/wiki?curid=337812", "title": "Jose Angel Ascunce", "text": "Jose Angel Ascunce Arrieta (Donostia, Gipuzkoa, 1946-2020ko otsailaren 5) literaturako kritikaria izan zen, Deustuko Unibertsitateko katedratiko emeritua, poesia garaikidean eta Espainiako kultura garaikidean espezialista, eta euskal herritarren erbesteko kulturaren ikertzailea. Ehunka liburu eta artikulu argitaratu zituen. 2000. urtean Saturraran argitaletxea sortu zuen; bertan erbestearekin lotura duten hogeita hamar liburu baino gehiago argitaratu dira. Erbesteen inguruko ikerketan, sortu zenetik Hamaika Bide Elkartearen lehendakaria zen. Bere lanak ezinbestekoak izan dira Ernestina Champourcin, Cecilia Garc\u00eda Gilarte, Teodoro Olarte Saez del Castillo, Ertze Garamendi, Castor Narvarte, Eugenio Imaz edo Justo Garateren mailako idazleak berreskuratzeko. Bere lan guztiak gaztelaniaz agertu dira, eta saiakerak dira.\nBiografia.\nDonostiarra jaiotzez, familia ugari baten laugarren semea izan zen. Donostiako Alde Zaharreko Los Angeles ikastetxean ikasi zuen. Bolada batean Donostiako apaizgaitegian ibili ondoren, Filosofia ikasteari ekin zion; ikasketa horiek utzita, Hizkuntza Erromanikoetako lizentzia lortu zuen Deustuko Unibertsitatean. Ondoren, Madrilgo Unibertsitate Autonomoan doktoregoa egin zuen, Le\u00f3n Felipe olerkariari buruzko tesiaz: \"La poes\u00eda prof\u00e9tica de Le\u00f3n Felipe\". 1975an Deustuko Unibertsitatean irakasten hasi zen, bereziki Donostiako fakultateetan, erretiroa hartu zuen arte. 1984tik 1988ra Filosofia eta Letren Fakultatearen Dekanoa izan zen. Urte horietan erbesteko euskaldunen lanak ikertzen hasi zen eta ondorioz lan talde bat sortu zuen, denboraz Hamaika Bide Elkartearen hazia, 2000.urtean sortuta. Lan horri esker harremana izan du erbesteko protagonista askorekin: Martin Ugalde, Kepa Derteano, Xabier L\u00f3pez Mendizabal, Carlos Blanco Aginaga, Jose Martin Elizondo, Pello Irujo eta abarrekin. Lanak argitaratzeko zailtasunak zituenez, hasieran edizio propioak egin zituen, Jose Angel Ascunce Editorea izenarekin, eta gero Saturraran argitaletxea sortu zuen 2000. urtean. Argitaletxe horrek 2010an itxi zituen ateak.\nMaria Luisa San Miguel gasteiztar irakaslearekin ezkonduta zegoen. Donostian bizi zen, eta hainbat arlotan lanean jardun zuen. 2014an Soziologiako doktore tesia irakurri zuen Madrilgo Complutense Unibertsitatean.\nDonostian hil zen, gaixotasun luze baten ondoren, 2020ko otsailaren 5ean."}
{"id": "337813", "revid": "10891", "url": "https://eu.wikipedia.org/wiki?curid=337813", "title": "Eleanor McEvoy", "text": "Eleanor McEvoy (1967ko urtarrilaren 22a, Dublin) irlandar kantautorea da. Pianoa, gitarra, biolina eta beste hainbat musika-tresna jotzeaz gain, abestu eta abestiak konposatzen ditu. Ziurrenik bere abesti ospetsuena \"Only a Woman's Heart\" da, bai eta 1996ko \"Some Mother's Son\" filmaren soinu banda osatu zuen \"The Seabird\" abestia ere."}
{"id": "337814", "revid": "512", "url": "https://eu.wikipedia.org/wiki?curid=337814", "title": "Big Big World (abestia)", "text": "Big Big World (euskaraz \"Mundu Handi Handia\") Emilia Rydberg suediar abeslariaren abesti bat da. Rydbergek abestia Lasse Anderson-ekin batera konposatu zuen. 1998an \"Big Big World\" diskoaren barnean argitaratu zuen."}
{"id": "337815", "revid": "512", "url": "https://eu.wikipedia.org/wiki?curid=337815", "title": "Only a Woman's Heart", "text": "Only a Woman's Heart (euskaraz \"Soilik Emakume baten Bihotza\") Eleanor McEvoy irlandar kantautoreak konposatutako abesti bat da. 1992an Mary Coughlan, Sharon Shannon, Dolores Keane, Wallis Bird eta Hermione Hennessy irlandar abeslariekin batera burututako \"A Woman's Heart\" diskoaren barnean argitaratu zuen."}
{"id": "337816", "revid": "11782", "url": "https://eu.wikipedia.org/wiki?curid=337816", "title": "Bajo Vinalop\u00f3", "text": ""}
{"id": "337817", "revid": "11782", "url": "https://eu.wikipedia.org/wiki?curid=337817", "title": "El Baix Vinalop\u00f3", "text": ""}
{"id": "337818", "revid": "119347", "url": "https://eu.wikipedia.org/wiki?curid=337818", "title": "Katenaria", "text": "Geometrian, Katenaria kurba lau bat da, bi puntutatik zintzilika dagoen kate, soka edo kable batek (dentsitate uniformekoa, guztiz malgua eta luzaezina izango balitz), grabitazio-eremu uniformean ezarrita, irudikatzen duena. Hitza latineko \"catenar\u012dus\" hitzetik dator (\"katearena\"). Katenariaren eboluta traktrizea da.\nEkuazioa.\nKatenariaren ekuazio kartesiarra hau da:\nnon cosh kosinu hiperbolikoa den. kurba simetrikoa da ordenatu-ardatzarekiko, eta (0,a) da kurbak ordenatu-ardatza ebakitzen duen puntua."}
{"id": "337819", "revid": "1545", "url": "https://eu.wikipedia.org/wiki?curid=337819", "title": "Baix Vinalop\u00f3", "text": "El Baix Vinalop\u00f3 Valentziar Herrialdeko eskualdea da, Elx hiriburua duena. Iparraldean Vinalop\u00f3 Mitj\u00e0 eta Alacant\u00ed ditu, ekialdean Mediterraneoa, hegoaldean eta mendebaldean Baix Segura.\nEskualdeak 3 udalerri ditu, 489,20 km\u00b2ko azalera du eta 2005ean 267.954 biztanle zituen.\nUdalerriak.\nDesanexio eskaera.\nCrevillent udalerriko San Felipe Neri herriskak berezko nortasun kultural eta geografikoa dauka eta Crevillentetik bereizteko eskaera bultzatzen ari dira.\nHizkuntzak.\nEskualdeko tokiko hizkuntza katalana da, Crevillent udalerriko hegoaldean dauden hiru auzotan izan ezik: El Realengo/el Realenc, Las Casicas/les Casiques eta San Felipe Neri/Sant Felip Nerin, Baix Segurako hainbat auzo-herritan bezala, berkolonizazioen ondorioz espainiera da hizkuntza nagusia."}
{"id": "337822", "revid": "11782", "url": "https://eu.wikipedia.org/wiki?curid=337822", "title": "Baix Vinalopo", "text": ""}
{"id": "337827", "revid": "11782", "url": "https://eu.wikipedia.org/wiki?curid=337827", "title": "Crevillente", "text": ""}
{"id": "337830", "revid": "1545", "url": "https://eu.wikipedia.org/wiki?curid=337830", "title": "Jos\u00e9 Luis Vilallonga Cabeza de Vaca", "text": ""}
{"id": "337831", "revid": "11782", "url": "https://eu.wikipedia.org/wiki?curid=337831", "title": "Baix Pal\u00e0ncia", "text": ""}
{"id": "337832", "revid": "6327", "url": "https://eu.wikipedia.org/wiki?curid=337832", "title": "Morvedre", "text": ""}
{"id": "337833", "revid": "1545", "url": "https://eu.wikipedia.org/wiki?curid=337833", "title": "Camp de Morvedre", "text": "El Camp de Morvedre Valentziar Herrialdeko eskualdea da, Sagunt hiriburua duena. Iparraldean Plana Baixa du, ekialdean Mediterraneoa, hegoaldean Horta Nord eta mendebaldean Camp de T\u00faria eta Alto Palancia.\nEskualdeak 16 udalerri ditu, 271,16 km\u00b2ko azalera du eta 2012n 90.178 biztanle zituen. \"Morvedre\" Sagunt hiriaren izen historikoa da.\nEskualde historikoak.\n1989tik ezagun egin den eskualde-banaketan bultzatu zen Camp de Morvedre egungo mugekin. Bi eskualde historikotako zatiak hartzen ditu:"}
{"id": "337834", "revid": "1545", "url": "https://eu.wikipedia.org/wiki?curid=337834", "title": "Play Boy", "text": ""}
{"id": "337836", "revid": "105290", "url": "https://eu.wikipedia.org/wiki?curid=337836", "title": "Erpin (kurba)", "text": "Geometrian, kurba baten erpina kurbako puntu bat da, non kurbaturaren lehenengo deribatua zero den. Hau da, erpina kurbaren maximo edo minimo lokal bat da. Zirkunferentziaren kasuan, kurbatura konstantea duenez, bere puntu guztiak erpinak dira"}
{"id": "337837", "revid": "11782", "url": "https://eu.wikipedia.org/wiki?curid=337837", "title": "Alg\u00edmia de la Baronia", "text": ""}
{"id": "337838", "revid": "11782", "url": "https://eu.wikipedia.org/wiki?curid=337838", "title": "Campo de Murviedro", "text": ""}
{"id": "337839", "revid": "11782", "url": "https://eu.wikipedia.org/wiki?curid=337839", "title": "El Camp de Morvedre", "text": ""}
{"id": "337841", "revid": "11782", "url": "https://eu.wikipedia.org/wiki?curid=337841", "title": "Algar (Camp de Morvedre)", "text": ""}
{"id": "337842", "revid": "11782", "url": "https://eu.wikipedia.org/wiki?curid=337842", "title": "Algar (Valentzia)", "text": ""}
{"id": "337845", "revid": "2241", "url": "https://eu.wikipedia.org/wiki?curid=337845", "title": "Erpin (argipena)", "text": "Erpina hauetako bati dagokio:"}
{"id": "337846", "revid": "11782", "url": "https://eu.wikipedia.org/wiki?curid=337846", "title": "Benifair\u00f3 de los Valles", "text": ""}
{"id": "337847", "revid": "11782", "url": "https://eu.wikipedia.org/wiki?curid=337847", "title": "Canet de Berenguer", "text": ""}
{"id": "337849", "revid": "11782", "url": "https://eu.wikipedia.org/wiki?curid=337849", "title": "Cuart de les Valls", "text": ""}
{"id": "337853", "revid": "11782", "url": "https://eu.wikipedia.org/wiki?curid=337853", "title": "Cuartell", "text": ""}
{"id": "337858", "revid": "1545", "url": "https://eu.wikipedia.org/wiki?curid=337858", "title": "Lur (argitaletxea)", "text": ""}
{"id": "337864", "revid": "119347", "url": "https://eu.wikipedia.org/wiki?curid=337864", "title": "Sharon Shannon", "text": "Sharon Shannon (1968ko azaroaren 12a, Ruan, Clare konderria, Irlanda) irlandar musikari bat da. Nagusiki akordeoia nahiz biolina jotzen maisu izateagatik ezaguna da, hauetaz gain tin whistle txistua eta akordeoi diatonikoa (trikitia) ere jotzen ditu. Bere musikak irlandar folk musikan oinarrituz munduko beste musika moten eragina ere jaso du: reggae, cajun musika, portugaldar musika edota Frantziar kanadar musika. \"What You Make It (da, da, da, da)\" izeneko bere singleak ere hip hop musikekin elkarlanean burutu zen.\nDenboraldi batez The Waterboys folk-rock musika talde ospetsua ere jardun zuen."}
{"id": "337866", "revid": "10891", "url": "https://eu.wikipedia.org/wiki?curid=337866", "title": "Mary Black", "text": "Mary Black (1955eko maiatzaren 23a, Dublin) irlandar abeslari bat da. Irlandar folk abestiak nahiz gaur egungo nazioarteko abestiak abesteagatik ezaguna da. Nahiz eta gaur egun bakarka abestu ohi duen, iraganean De Dannan irlandar folk musika ospetsuko kide eta abeslaria ere izana da."}
{"id": "337867", "revid": "56334", "url": "https://eu.wikipedia.org/wiki?curid=337867", "title": "Dolores Keane", "text": "Dolores Keane (1953eko irailaren 26a, Sylane, Galwayko konderria) irlandar folk abeslari bat da. Horretaz gain, tin whistle txirula jo eta noizbehinkako aktorea ere izan da. Iraganean eta denbora luzez De Dannan folk musika talde ospetsuko abeslaria izan zen. Se\u00e1n Keane abeslariaren arreba da."}
{"id": "337871", "revid": "56334", "url": "https://eu.wikipedia.org/wiki?curid=337871", "title": "Boni Fernandez", "text": "Bonifazio \"Boni\" Fernandez Ortiz (1924ko urtarrilaren 2a, Bilbo, Bizkaia - 2009ko urriaren 31, Bilbo) goi-mailako txistularia izan zen.\nBizialdia.\nUmezurtz gelditu eta Bilboko Misericordia etxean eman zituen urte asko eta asko. Bertan dantzak irakasten zituzten eta orduan sortu zitzaion txistua jotzeko grina. Hala ere, aita musikaria izan zuen, herriz-herri ibiltzen zen horietakoa, eta berak gutxi ezagutu bazuen ere, odoletik zetorkiola musikarako zaletasuna esaten zuen. Txistua jo baino lehen trikitrixa ikasi zuen, baina berak nahiago zuen txistua eta horretan bakarrik aritu zen gero.\nLanbidez jostuna zen. Txistua ikasi zuen, 23 urterekin soldaduskan oso aspertuta zegoelako, txistu-ikastaro edo metodoa erabiliz.\n1947an soldadutza egiten zegoela Vellido musika-dendara jo, txistu bat eta Aita Hilario Olazaranen ikas-metodoa erosi, eta jotzen ikasi hasi zen bere kaxaz. Izatez jostuna zenez txistua ikasteko ez zuen denbora askorik izan baina soldadutzan denbora libre asko izan zuenez, txistuari ekin zion. Soldadutza Santanderren egin behar izan zuen, beste euskaldun multzo batekin batera, eta behin amaituta Bilborako bueltan algaraka ospatu zuten. Hamaiketan Bilbora heldu berri zirela, txistua eta danbolina hartu eta egun osoan zehar ibili ziren tabernaz taberna. Ezagutzen zituen auzoko asko zur eta lur gelditu ziren Boni txistua jotzen ikustean.\nTxistulari eta txistu-maisu bikaina.\nHamarkada askotan zehar Bilboko Txistulari Bandaren eta Bilboko Txistulari Akademiaren zuzendaria izan zen. Atzerrian Etorki eta Gaztedi taldeekin batera txistu emanaldiak eskaini zituen, Victor Olaeta balleta eta Ondarreta Abesbatzarekin batera ere bai.\nManuel Landaluce, Victoriano Goitia eta Jes\u00fas Villar-ekin batera Txistu, Alboka eta Panderetako Udal Akademia sortu zuen Bilbon 1957an. aurrekari ona izan zen Euskal Herri mailan, hurrengo urtean 1958an Iru\u00f1ekoa sortu zuten. 1961ean txistua Iru\u00f1eko Kontserbatorioan ere sartu zen eta Baionakoa sortu; Gasteizen ere garai berean. Isidro Ansorena, Boni Fernandez, Polikarpo Garay eta Felix Ascasso sonatuak izan ziren hegoaldeko hiriburuetako eskola haien gidariak, eta Baionan I\u00f1aki Urtizberea gazteak hartuko zuen lan hura. 1960ko hamarkadaren hondarretan eta 1970ekoan, herri askotan ere txistu eskolak egonkortzen hasi ziren. Eskola berritu haien metodo nagusia, Isidro Ansorenaren \"Txistu ots gozoa, nola\u2026?\" liburua izango zen.\nBonik hiru hamarkadetan parte hartu zuen Bilboko hamaika kultur ekitalditan, Bilboko Aste Nagusian, esaterako. Igandero aritzen zen alborada jotzen Bilboko udaletxetik San Anton elizaraino. "}
{"id": "337872", "revid": "13403", "url": "https://eu.wikipedia.org/wiki?curid=337872", "title": "Bonifazio Fernandez", "text": ""}
{"id": "337873", "revid": "13403", "url": "https://eu.wikipedia.org/wiki?curid=337873", "title": "Bonifazio Fern\u00e1ndez", "text": ""}
{"id": "337874", "revid": "13403", "url": "https://eu.wikipedia.org/wiki?curid=337874", "title": "Boni Fern\u00e1ndez", "text": ""}
{"id": "337875", "revid": "13403", "url": "https://eu.wikipedia.org/wiki?curid=337875", "title": "Bonifacio Fern\u00e1ndez", "text": ""}
{"id": "337876", "revid": "13403", "url": "https://eu.wikipedia.org/wiki?curid=337876", "title": "Bonifacio Fernandez", "text": ""}
{"id": "337880", "revid": "96586", "url": "https://eu.wikipedia.org/wiki?curid=337880", "title": "Wyomia Tyus", "text": "Wyomia Tyus (Griffin, Georgia, 1945eko abuztuaren 29a) abiadurako probetan aritzen zen estatubatuar atleta ohia da. Olinpiar Jokoetan lau domina (urrezko hiru eta zilarrezko bat) eskuratu zituen. 100 metroko lasterketan lortu zuen markarik hoberena 11:08 izan zen (1968ko urriaren 15ean), orduko munduko errekorra."}
{"id": "337881", "revid": "103793", "url": "https://eu.wikipedia.org/wiki?curid=337881", "title": "Garbala", "text": "Garbala Lapurdiko Sara udalerriko auzo bat da. Hain zuzen ere, Sarako hegoaldean kokatzen da, Ipar Euskal Herria eta Hego Euskal Herriko mugaren alboan.\nAuzo honetan Sarako leizeak kokatzen dira. Bestalde, Zugarramurdi udalerrira nahiz Zugararmurdiko leizeetara doan Sorginen ibilbidearen mutur bat ere hemen kokatzen da, zehazkiago arrobiaren aparkalekuan, hau berez, antzina kontrabandistek muga zeharkatzeko erabiltze zuten bidezidor bat izan zelarik."}
{"id": "337882", "revid": "96586", "url": "https://eu.wikipedia.org/wiki?curid=337882", "title": "Gail Devers", "text": "Yolanda Gail Devers (Seattle, Washington, 1966ko azaroaren 19a) abiadura eta hesidun probetan aritzen zen estatubatuar atleta ohia da. Bartzelona eta Atlantako Olinpiar Jokoetan 100 metroko lasterketako urrezko dominak irabazi zituen."}
{"id": "337884", "revid": "1491", "url": "https://eu.wikipedia.org/wiki?curid=337884", "title": "Shelly-Ann Fraser-Pryce", "text": "Shelly-Ann Fraser-Pryce, jaiotzez izenez Shelly-Ann Fraser (1986ko abenduaren 27a, Kingston) jamaikar lasterkari bat da. Gorpuzkera txikia du (1,52 metro da luze), eta \"Poltsikoko suziria\" ere esaten diote, duen abiaduragatik. Zazpi olinpiar domina ditu.\n2008ko Udako Olinpiar Jokoetan 21 urte besterik ez zituela 100 metroko lasterketa 10,78 segundoko denboraz irabazteagatik ospea bereganatu zuen, urrezko domina irabaziz. Proba honetako bitxikeria bera lehenbiziko irabazleak jamaikarrak izatea izan zen, beste bi lasterkariak Kerron Stewart eta Sherone Simpson izan zirelarik.\n2009an Berlin hirian jokatutako Munduko Atletismo Txapelketan ere 100 metroko lasterketa 10,73 segundoko denborarekin irabazi zuen, bigarrena Kerron Stewart jamaikarra (10,75) eta hirugarrena Carmelita Jeter estatubatuarra (10,90) gelditu zirelarik. 10.73 segundoko denbora hori emakumezko 100 metroko lasterketako garai guztietako hirugarren markarik onena da, bai eta emakumezko jamaikar lasterkari batek ordura arte 100 metroko lasterketan inoiz lortutako markarik onena ere. Txapelketa honetan bertan 4x100 metroko errelebo lasterketan parte hartu eta urrezko domina irabazi zuen emakumezko jamaikar taldeko lau lasterkarietako bat ere izan zen, beste hiruak Kerron Stewart, Simone Facey eta Aleen Bailey izan zirelarik.\n2012ko Udako Olinpiar Jokoetan 100 metroko lasterketa ere irabazi eta 10,75 segundoko markarekin urrezko domina bereganatu zuen, bigarren postuan gelditu zen Carmelita Jeter estatubatuar lasterkariak baino 3 ehuneneko gutxiagorekin.\n200 metroko lasterketan ere parte hartu eta bigarren iritsi zen Allyson Felix eta Carmelita Jeter estatubatuarren artean, zilarrezko domina irabaziz, eta bere markarik onena eginez (22,09 segundo).\n2021eko uztailak 22 12:20\nAma izan ondoren, itzulera ikusgarria izan zuen 2019an, Dohako Munduko Txapelketan. 100 metroak irabazi zituen, 10,71ko marka eginez. "}
{"id": "337885", "revid": "105290", "url": "https://eu.wikipedia.org/wiki?curid=337885", "title": "Jesolo", "text": "Jesolo Italiako ipar-ekialdeko hiri bat da. Venetoko eskualdean dago, Veneziako probintzian."}
{"id": "337886", "revid": "17", "url": "https://eu.wikipedia.org/wiki?curid=337886", "title": "Seaska", "text": ""}
{"id": "337887", "revid": "105290", "url": "https://eu.wikipedia.org/wiki?curid=337887", "title": "Eboluta", "text": "Geometrian, \"\"K\" kurba baten eboluta beste kurba bat da, \"K\"\" kurbaren kurbadura-zentroek osatzen duten leku geometrikoa dena. Beste hitzez, eboluta kurbarekiko normalen kurba inguratzailea da. Jatorrizko kurbari bilkari esaten zaio.\nAdibidea.\nElipse baten eboluta.\nElipse hau emanda:\nformula_1\nBere ebolutaren ekuazioa hau da:\nformula_2\nparametroa ezabatuz gero:\nformula_3"}
{"id": "337888", "revid": "105290", "url": "https://eu.wikipedia.org/wiki?curid=337888", "title": "Bilkari (geometria)", "text": "Geometrian, bilkaria edo inboluta kurba lau bat da, eboluta izeneko beste kurba lau baten gainean irristatu gabe errodatzen duen zuzen baten puntu batek sortzen duena. Bilkaria erruleta bat da, non kurba biratzailea (sortzailea) bilkariaren puntu sortzailea duen zuzen bat den."}
{"id": "337889", "revid": "6327", "url": "https://eu.wikipedia.org/wiki?curid=337889", "title": "Inboluta", "text": ""}
{"id": "337890", "revid": "1310", "url": "https://eu.wikipedia.org/wiki?curid=337890", "title": "Pedro Ispizua Susunaga", "text": ""}
{"id": "337892", "revid": "11782", "url": "https://eu.wikipedia.org/wiki?curid=337892", "title": "Albalat de Taronchers", "text": ""}
{"id": "337893", "revid": "11782", "url": "https://eu.wikipedia.org/wiki?curid=337893", "title": "Albalat de Segart", "text": ""}
{"id": "337894", "revid": "11782", "url": "https://eu.wikipedia.org/wiki?curid=337894", "title": "Alfara d'Alg\u00edmia", "text": ""}
{"id": "337895", "revid": "1545", "url": "https://eu.wikipedia.org/wiki?curid=337895", "title": "Camp de T\u00faria", "text": "El Camp de T\u00faria Valentziar Herrialdeko eskualdea da, Ll\u00edria hiriburua duena. Iparraldean Alto Palancia du, ekialdean Camp de Morvedre eta Horta Nord, hegoaldean Horta Oest eta Hoya de Bu\u00f1ol eta mendebaldean Serranos.\nEskualdeak 16 udalerri ditu, 823,10 km\u00b2ko azalera du eta 2005ean 125.129 biztanle zituen.\nUdalerriak.\nDome\u00f1o/Domenyo berria ere eskualde honetan dago geografikoki, Ll\u00edriako lurretan eraiki baitzen; herri zaharra Serranosez zegoen.\nAzpieskualdeak.\n1970eko hamarkadatik zabaldu den banaketatik sortua, egungo Camp de T\u00faria zenbait eskualde historikoren zatiekin osatu zen: Camp de Ll\u00edria osoa eta Calderona zein Pla de Quarteko zatiak.\nEskualdea hiru azpieskualde geigrafiko-historikotan bana daiteke:\nHizkuntzak.\nEskualdeko udalerri gehienak eremu katalan hiztunean daude. Badira, ordea, espainiera lekuko hizkuntza den udalerri batzuk, egoera desberdinengatik:"}
{"id": "337896", "revid": "11782", "url": "https://eu.wikipedia.org/wiki?curid=337896", "title": "Camp de Turia", "text": ""}
{"id": "337897", "revid": "11782", "url": "https://eu.wikipedia.org/wiki?curid=337897", "title": "Campo de Turia", "text": ""}
{"id": "337899", "revid": "11782", "url": "https://eu.wikipedia.org/wiki?curid=337899", "title": "Olocau de Carraixet", "text": ""}
{"id": "337900", "revid": "11782", "url": "https://eu.wikipedia.org/wiki?curid=337900", "title": "Serra de Portaceli", "text": ""}
{"id": "337901", "revid": "448", "url": "https://eu.wikipedia.org/wiki?curid=337901", "title": "Algimia de Alfara", "text": ""}
{"id": "337902", "revid": "448", "url": "https://eu.wikipedia.org/wiki?curid=337902", "title": "Algimia d'Alfara", "text": ""}
{"id": "337903", "revid": "11782", "url": "https://eu.wikipedia.org/wiki?curid=337903", "title": "El Camp de T\u00faria", "text": ""}
{"id": "337907", "revid": "11782", "url": "https://eu.wikipedia.org/wiki?curid=337907", "title": "Benaguacil", "text": ""}
{"id": "337908", "revid": "11782", "url": "https://eu.wikipedia.org/wiki?curid=337908", "title": "La Eliana", "text": ""}
{"id": "337909", "revid": "11782", "url": "https://eu.wikipedia.org/wiki?curid=337909", "title": "Liria", "text": ""}
{"id": "337910", "revid": "11782", "url": "https://eu.wikipedia.org/wiki?curid=337910", "title": "Olocau del Carraixet", "text": ""}
{"id": "337911", "revid": "11782", "url": "https://eu.wikipedia.org/wiki?curid=337911", "title": "Puebla de Vallbona", "text": ""}
{"id": "337912", "revid": "11782", "url": "https://eu.wikipedia.org/wiki?curid=337912", "title": "Ribarroja del Turia", "text": ""}
{"id": "337913", "revid": "336", "url": "https://eu.wikipedia.org/wiki?curid=337913", "title": "Spiridon Louis", "text": "Spiridon \"Spiros\" Louis (; Marousi, 1873ko urtarrilaren 12a \u2013 \"ibidem\", 1940ko martxoaren 26a) greziar urketari eta korrikalaria izan zen, lehenengo Olinpiar Joko modernoen maratoia irabazi zuena.\nLouis Marousi herrian jaio zen, egun iparraldeko Atenasko barrutia dena. Haren aitak Atenasen ura saltzen zuen eta Spirosek harekin batera lan egiten zuen. Olinpiadetan Maratongo Guduaren osteko Filipidesen lana gogoratzeko 40 kilometroko lasterketa egitea erabaki zuten eta antolatzailea zen Papadiamantopoulos koronelak Louis parte hartzera gonbidatu zuen. Lasterketan 2 h 58 min 50 s-ko denbora egin zuen.\nGaraipenaren ondorioz, Louis greziar heroi nazional bilakatu zen. Hala ere, erretiratu eta ez zuen berriro korrika egin eta nekazari eta gero polizia moduan lan egin zuen."}
{"id": "337914", "revid": "1545", "url": "https://eu.wikipedia.org/wiki?curid=337914", "title": "Spiros Louis", "text": ""}
{"id": "337916", "revid": "336", "url": "https://eu.wikipedia.org/wiki?curid=337916", "title": "Merlene Ottey", "text": "Merlene Joyce Ottey (Cold Spring, Hanover, 1960ko maiatzaren 10a) abiadurako probetan aritzen den jamaikar atleta da. 2002an esloveniar herritartasuna hartu eta geroztik bertako selekzioarekin lehiatzen da. Hala ere, Olinpiar Jokoetako 9 dominak eta Munduko Txapelketetako 14ak Jamaikarekin eskuratu zituen. 1990ean Nazioarteko Atletismo Federazioak (IAAF) urteko atleta onena izendatu zuen. 2012ko Europako Txapelketan, 52 urte zituela, 4x100 erreleboetako proban laster egin zuen.\n2002tik aurrera Ljubljanan bizi da eta nazionalitate bikoitza duenez Esloveniaren izenean korritu du."}
{"id": "337919", "revid": "336", "url": "https://eu.wikipedia.org/wiki?curid=337919", "title": "Ferm\u00edn Cacho", "text": "Ferm\u00edn Cacho Ruiz (\u00c1greda, 1969ko otsailaren 16a) espainiar korrikalari ohia da, 1.500 metroko lasterketan aditua.\nEspainiako atleta nagusietako bat, bere palmaresean bi olinpiar domina (urrezkoa Bartzelonan eta zilarrezko Atlantan), Europako txapelketa bat (1994) eta munduko txapeldunordetza bi (1993 eta 1997) ditu.\nPista estalian zilarrezko dominak ditu Munduko Txapelketan (1991) eta Europakoan (1990)."}
{"id": "337920", "revid": "11782", "url": "https://eu.wikipedia.org/wiki?curid=337920", "title": "Villamarchante", "text": ""}
{"id": "337921", "revid": "1545", "url": "https://eu.wikipedia.org/wiki?curid=337921", "title": "Fermin Cacho", "text": ""}
{"id": "337922", "revid": "11782", "url": "https://eu.wikipedia.org/wiki?curid=337922", "title": "La Canal de Navarr\u00e9s", "text": ""}
{"id": "337923", "revid": "1545", "url": "https://eu.wikipedia.org/wiki?curid=337923", "title": "Canal de Navarr\u00e9s", "text": "La Canal de Navarr\u00e9s Valentziar Herrialdeko eskualdea da, Enguera hiriburua duena. Iparraldean Hoya de Bu\u00f1ol du, ekialdean Ribera Alta, hegoaldean Costera eta mendebaldean Gaztela eta Valle de Cofrentes.\nEskualdeak 8 udalerri ditu, 709,30 km\u00b2ko azalera du eta 2005ean 17.404 biztanle zituen. Tokiko hizkuntza espainiera da.\nEskualde historikoa.\nCanal de Navarr\u00e9s 1934an Emili Be\u00fctek eginiko \"Comarques naturals del Regne de Val\u00e8ncia\" banaketan dagoeneko agertzen zen eskualde historiko-naturalean oinarrituta dago. Desberdintasun bakarra Tous (egungo Ribera Altan) eta Dos Aguas/Dosaig\u00fces (Hoya de Bu\u00f1ol) bertan sartu izana da."}
{"id": "337924", "revid": "336", "url": "https://eu.wikipedia.org/wiki?curid=337924", "title": "Marie-Jos\u00e9 P\u00e9rec", "text": "Marie-Jos\u00e9 Perec (Basse-Terre, 1968ko maiatzaren 9a) frantziar korrikalari ohia da, 200 eta 400 metroko lasterketetan aditua."}
{"id": "337926", "revid": "1545", "url": "https://eu.wikipedia.org/wiki?curid=337926", "title": "Marie-Jos\u00e9 Perec", "text": ""}
{"id": "337927", "revid": "1545", "url": "https://eu.wikipedia.org/wiki?curid=337927", "title": "Marie-Jose Perec", "text": ""}
{"id": "337928", "revid": "11782", "url": "https://eu.wikipedia.org/wiki?curid=337928", "title": "Millars", "text": ""}
{"id": "337929", "revid": "11782", "url": "https://eu.wikipedia.org/wiki?curid=337929", "title": "Bicorb", "text": ""}
{"id": "337930", "revid": "11782", "url": "https://eu.wikipedia.org/wiki?curid=337930", "title": "Bolbait", "text": ""}
{"id": "337931", "revid": "11782", "url": "https://eu.wikipedia.org/wiki?curid=337931", "title": "Xella", "text": ""}
{"id": "337932", "revid": "11782", "url": "https://eu.wikipedia.org/wiki?curid=337932", "title": "\u00c9nguera", "text": ""}
{"id": "337936", "revid": "119347", "url": "https://eu.wikipedia.org/wiki?curid=337936", "title": "Oph\u00e9lie Aspord", "text": "Oph\u00e9lie Aspord (Brujas, 1991ko maiatzaren 21a -) igerilari olinpiko lapurtarra da. Aviron Bayonnais taldean aritzen da.\nBiografia.\nBrujasen (Flandrian) jaioa, 10 urte zituela gurasoekin joan zen Baionara. Tolosako Unibertsitatean zuzenbidea ikasten ari da.\nKirol ibilbidea.\n2010ean Frantziako Igeriketa txapelketan brontzezko domina lortu zuen 800 metrotan. 2011n berriro domina bera lortu zuen. Ur irekian, berriz, 10\u00a0km, 5\u00a0km eta erlojupeko 5\u00a0km-ko probak irabazi zituen.\n2011n ere, Munduko Ur Irekietako Txapelketan, Shangain, 6.a izan zen 5 kilometroko lasterketan eta 7.a Frantziako taldearekin proba berean.\n2012ko Olinpiar Jokoetan parte hartu zuen lehen aldiz eta 6.a izan zen 10 kilometroko maratoian. 1:58:43ko denbora egin zuen."}
{"id": "337937", "revid": "1545", "url": "https://eu.wikipedia.org/wiki?curid=337937", "title": "Ophelie Aspord", "text": ""}
{"id": "337938", "revid": "11782", "url": "https://eu.wikipedia.org/wiki?curid=337938", "title": "Concentaina", "text": ""}
{"id": "337939", "revid": "1545", "url": "https://eu.wikipedia.org/wiki?curid=337939", "title": "Comtat", "text": "El Comtat () Valentziar Herrialdeko eskualdea da, Cocentaina hiriburua duena. Iparraldean eta mendebaldean Vall d'Albaida du, ipar-ekialdean Safor, ekialdean Marina Alta, hego- Marina Baixa eta hegoaldean Alcoi\u00e0.\nEskualdeak 24 udalerri ditu, 376,40 km\u00b2ko azalera du eta 2005ean 27.157 biztanle zituen.\nAzpieskualdeak.\nBanaketa ofizialean Alcoi\u00e0rekiko bereizita agertzen bada ere, geografo askoren proposamenetan biak eskualde berean bildu dituzte, Valls d'Alcoi edo Muntanyes d'Alcoi izenpean; Alcoirekiko mota guztietako harremanak oso estuak direla kontuan hartu behar da.\nComtat sei azpieskualde historiko-geografikotan bana daiteke:"}
{"id": "337940", "revid": "11782", "url": "https://eu.wikipedia.org/wiki?curid=337940", "title": "El Comtat", "text": ""}
{"id": "337942", "revid": "11782", "url": "https://eu.wikipedia.org/wiki?curid=337942", "title": "Condado de Cocentaina", "text": ""}
{"id": "337943", "revid": "11782", "url": "https://eu.wikipedia.org/wiki?curid=337943", "title": "Comtat de Cocentaina", "text": ""}
{"id": "337944", "revid": "11782", "url": "https://eu.wikipedia.org/wiki?curid=337944", "title": "Alcoleja d'Aitana", "text": ""}
{"id": "337945", "revid": "11782", "url": "https://eu.wikipedia.org/wiki?curid=337945", "title": "Alcoletja", "text": ""}
{"id": "337946", "revid": "11782", "url": "https://eu.wikipedia.org/wiki?curid=337946", "title": "Alcolecha", "text": ""}
{"id": "337949", "revid": "11782", "url": "https://eu.wikipedia.org/wiki?curid=337949", "title": "Muro del Comtat", "text": ""}
{"id": "337950", "revid": "11782", "url": "https://eu.wikipedia.org/wiki?curid=337950", "title": "Muro (Comtat)", "text": ""}
{"id": "337951", "revid": "11782", "url": "https://eu.wikipedia.org/wiki?curid=337951", "title": "Muro (Alacant)", "text": ""}
{"id": "337953", "revid": "11782", "url": "https://eu.wikipedia.org/wiki?curid=337953", "title": "Alcosser", "text": ""}
{"id": "337954", "revid": "11782", "url": "https://eu.wikipedia.org/wiki?curid=337954", "title": "R\u00e0fol Blanc", "text": ""}
{"id": "337955", "revid": "11782", "url": "https://eu.wikipedia.org/wiki?curid=337955", "title": "Alqueria d'Asnar", "text": ""}
{"id": "337956", "revid": "11782", "url": "https://eu.wikipedia.org/wiki?curid=337956", "title": "Alquer\u00eda de Aznar", "text": ""}
{"id": "337957", "revid": "11782", "url": "https://eu.wikipedia.org/wiki?curid=337957", "title": "Beniarres", "text": ""}
{"id": "337958", "revid": "11782", "url": "https://eu.wikipedia.org/wiki?curid=337958", "title": "Benimasot", "text": ""}
{"id": "337959", "revid": "11782", "url": "https://eu.wikipedia.org/wiki?curid=337959", "title": "Gayanes", "text": ""}
{"id": "337960", "revid": "11782", "url": "https://eu.wikipedia.org/wiki?curid=337960", "title": "Billeneta", "text": ""}
{"id": "337961", "revid": "11782", "url": "https://eu.wikipedia.org/wiki?curid=337961", "title": "Billena del Travadell", "text": ""}
{"id": "337962", "revid": "11782", "url": "https://eu.wikipedia.org/wiki?curid=337962", "title": "Planes de la Baronia", "text": ""}
{"id": "337963", "revid": "11782", "url": "https://eu.wikipedia.org/wiki?curid=337963", "title": "Cuatretondeta", "text": ""}
{"id": "337964", "revid": "11782", "url": "https://eu.wikipedia.org/wiki?curid=337964", "title": "Quatredondeta de la Serrella", "text": ""}
{"id": "337965", "revid": "98220", "url": "https://eu.wikipedia.org/wiki?curid=337965", "title": "Waterloo zubia", "text": "Waterloo zubia (ingelesez \"Waterloo Bridge\") Erresuma Batuko Londres hiriko zubi bat da. Tamesis ibaia zeharkatzen du, Blackfriars zubia eta Hungerford zubiaren artean kokatua dagoelarik. 375 metroko luzera du.\nIzena 1815an jazotako Waterloo gudutik datorkio. Zubia leku estrategikoan dago, Westminster eta South Bank auzoak mutur edo ertze banatan dituelarik, mendebaldean London Eye gurpil handia du, aldiz, ekialdean City of London eta Canary Wharf auzoak ditu.\nLeku honetan bertan lehenbiziko zubia 1809-1810 artean granitoz eraiki zen. Lehenbiziko zubi hori erautsi ondoren 1942an bigarren zubia partzialki ireki eta jada 1945an erabat amaitu zen. Bigarren zubi honetan 1978an gertakati ospetsu bat jazo zen: Georgi Markov bulgariar disidentea KGBren laguntza izan zuten bulgariar espioiek erail zuten."}
{"id": "337966", "revid": "13403", "url": "https://eu.wikipedia.org/wiki?curid=337966", "title": "Waterloo Bridge", "text": ""}
{"id": "337967", "revid": "98220", "url": "https://eu.wikipedia.org/wiki?curid=337967", "title": "Blackfriars zubia", "text": "Blackfriars zubia (euskaraz \"Blackfriars Bridge\") Erresuma Batuko Londres hiriburuko zubi bat da. Tamesis ibaia zeharkatzen du, Waterloo zubia eta Blackfriars trenbide zubiaren artean kokatua dagoelarik. Iparraldeko mutur edo ertzean Inns of Court elkartearen egoitza eta Temple Church dauzka, hegoaldean aldiz Tate Modern museoa eta OXO Tower. 281 metroko luzera du.\nLeku honetan eraikitako lehenbiziko zubia 1769an Portlandeko harriz eraiki zen, John Gwynn eta George Dance arkitektoek diseinatu zutelarik. Bigarren zubia 1869an eraiki zen, Viktoria Erresuma Batukoak inauguratu zuelarik."}
{"id": "337969", "revid": "3591", "url": "https://eu.wikipedia.org/wiki?curid=337969", "title": "Burda", "text": ""}
{"id": "337970", "revid": "11782", "url": "https://eu.wikipedia.org/wiki?curid=337970", "title": "La Costera", "text": ""}
{"id": "337971", "revid": "16029", "url": "https://eu.wikipedia.org/wiki?curid=337971", "title": "Costera", "text": "La Costera Valentziar Herrialdeko eskualdea da, X\u00e0tiva hiriburua duena. Iparraldean Canal de Navarr\u00e9s eta Ribera Alta ditu, ipar-ekialdean Safor ikutzen du, hegoaldean Vall d'Albaida du eta mendebaldean Alt Vinalop\u00f3.\nEskualdeak 19 udalerri ditu, 528,10 km\u00b2ko azalera du eta 2005ean 70.861 biztanle zituen.\nEskualde historiko-naturalak.\nXX. mendearen amaierako banaketa proposamenetan egun ezagutzen den bezala definituta, zenbait eskualde historiko ditu bere baitan:"}
{"id": "337974", "revid": "11782", "url": "https://eu.wikipedia.org/wiki?curid=337974", "title": "Lugar Nuevo de Fenollet", "text": ""}
{"id": "337975", "revid": "11782", "url": "https://eu.wikipedia.org/wiki?curid=337975", "title": "Rogl\u00e0 i Corber\u00e0", "text": ""}
{"id": "337976", "revid": "11782", "url": "https://eu.wikipedia.org/wiki?curid=337976", "title": "Vall\u00e9s de la Costera", "text": ""}
{"id": "337977", "revid": "11782", "url": "https://eu.wikipedia.org/wiki?curid=337977", "title": "Torrella de la Costera", "text": ""}
{"id": "337981", "revid": "11782", "url": "https://eu.wikipedia.org/wiki?curid=337981", "title": "Fuente la Higuera", "text": ""}
{"id": "337982", "revid": "11782", "url": "https://eu.wikipedia.org/wiki?curid=337982", "title": "Font de la Figuera", "text": ""}
{"id": "337984", "revid": "11782", "url": "https://eu.wikipedia.org/wiki?curid=337984", "title": "Mogente", "text": ""}
{"id": "337988", "revid": "8361525", "url": "https://eu.wikipedia.org/wiki?curid=337988", "title": "Abordatzera!", "text": "Abordatzera! 2003 urteaz geroztik Donostiako Aste Nagusiaren baitan ospatzen den jai-ekitaldia da, Donostiako Piratak taldeak antolaturik eta bereziki gazteei zuzendurikoa, non gazteek beraiek eraikitako baltsaz Donostiako kaiatik atera eta jai giroan badia zeharkatu ondoren Kontxa hondartzan lehorreratze bat egiten den. Ekitaldia protesta moduan abiarazi zen Aste Nagusian jai herrikoiak eta partehartzaileak eskatzeko. Egun, ekitaldia \"Irrikitaldia\" izeneko jai egitarau alternatiboaren baitan dago. \"Abordatzera!\" Donostiako Udalaren onespena jasotzen joan ziren urteak aurrera egin eta jendearen parte hartzea ikusita eta 2010 urtetik jaien egitarau ofizialean sartu zen. 2011 urtean 4000 pertsonak inguru hartu zuten ekitaldian ehundaka baltsetan.\nAurrekariak.\n1980ko hamarkadan antzeko ekitaldi bat egin zen, NATOren aurako protestaldietan."}
{"id": "337989", "revid": "11782", "url": "https://eu.wikipedia.org/wiki?curid=337989", "title": "Alcudia de Crespins", "text": ""}
{"id": "337990", "revid": "1545", "url": "https://eu.wikipedia.org/wiki?curid=337990", "title": "Jos\u00e9 Mar\u00eda Aristrain de la Cruz", "text": ""}
{"id": "337991", "revid": "11782", "url": "https://eu.wikipedia.org/wiki?curid=337991", "title": "Cerd\u00e1", "text": ""}
{"id": "337992", "revid": "1545", "url": "https://eu.wikipedia.org/wiki?curid=337992", "title": "Fernando Schwartz Gir\u00f3n", "text": ""}
{"id": "337993", "revid": "11782", "url": "https://eu.wikipedia.org/wiki?curid=337993", "title": "Granja de la Costera", "text": ""}
{"id": "337994", "revid": "11782", "url": "https://eu.wikipedia.org/wiki?curid=337994", "title": "Llosa de Ranes", "text": ""}
{"id": "337996", "revid": "11782", "url": "https://eu.wikipedia.org/wiki?curid=337996", "title": "Novel\u00e9", "text": ""}
{"id": "337997", "revid": "11782", "url": "https://eu.wikipedia.org/wiki?curid=337997", "title": "Rotgl\u00e1 y Corbera", "text": ""}
{"id": "337998", "revid": "1545", "url": "https://eu.wikipedia.org/wiki?curid=337998", "title": "Alan Stewart Paton", "text": ""}
{"id": "337999", "revid": "1545", "url": "https://eu.wikipedia.org/wiki?curid=337999", "title": "Alberto Arrue Valle", "text": ""}
{"id": "338000", "revid": "1545", "url": "https://eu.wikipedia.org/wiki?curid=338000", "title": "Massachusettseko Teknologiako Institutua", "text": ""}
{"id": "338005", "revid": "1545", "url": "https://eu.wikipedia.org/wiki?curid=338005", "title": "Alberto Ullastres Calvo", "text": ""}
{"id": "338006", "revid": "1545", "url": "https://eu.wikipedia.org/wiki?curid=338006", "title": "Alberto Sols Garc\u00eda", "text": ""}
{"id": "338008", "revid": "1712", "url": "https://eu.wikipedia.org/wiki?curid=338008", "title": "Jos\u00e9 Antonio Elola estadioa", "text": ""}
{"id": "338009", "revid": "105290", "url": "https://eu.wikipedia.org/wiki?curid=338009", "title": "Leinu", "text": "Leinua familia edo klan bateko arbaso edo ondorengoen lerroa da. Lerro hauek matrilinealak edo patrilinealak izan daitezke, ama edo aitaren lerroen arabera, urrenez urren. Leinua matrilineala edo patrilineala den kulturaren arabera erabakitzen da, kultura batzuetan bakoitak pisu handiagoa edo txikiagoa baitu.\nTaxonomian ere leinu kontzeptua erabiltzen da, generoaren gainetik baina familiaren azpitik dagoen taldea identifikatzeko."}
{"id": "338010", "revid": "512", "url": "https://eu.wikipedia.org/wiki?curid=338010", "title": "Ardi-mihi", "text": "Ardi-mihia (\"Valerianella locusta\" (Linnaeus) edo \"Valerianella olitoria\" (Moench)) Valerianaceae familiako landare belarkara da. Entsaladaren osagarri modura erabiltzen da, eta Euskal Herrian gero eta ezagunagoa da.\nErroseta forma osatuz hazten da, 10\u201315\u00a0cm inguruko espatula itxurako hostoekin. Landare gogorra da, klima epeletan neguko landare modura haz daitekeena. Baldintza beroagoetan igotzeko joera du haziak sortzeko, beraz Euskal Herrian ez da komeni uda beroetan haztea.\nArdi-mihia Europan, Afrika iparraldean eta Asia mendebaldean bizi da modu naturalean. Europan eta Asia aski arrunta da labore lurretan eta bide ertzeko guneetan. Ipar Amerikan laborantza guneetatik irten eta bertakotu egin da.\nNutrizioa.\nAntzeko beste janari batzuek bezala (uraza, zerba...) elikagai asko ditu. Esaterako, urazak baino hiru aldiz C bitamina gehiago dauka, bai eta beta karotenoa, B6, B9 eta E bitaminak eta omega-3 gantzak."}
{"id": "338015", "revid": "96586", "url": "https://eu.wikipedia.org/wiki?curid=338015", "title": "B\u00e4rbel W\u00f6ckel", "text": "B\u00e4rbel W\u00f6ckel, jaiotza izenez B\u00e4rbel Eckert (Leipzig, 1955eko martxoaren 21a) abiadura probetan aritzen zen Ekialdeko Alemaniako atleta ohia da. Montreal eta Moskuko Olinpiar Jokoetan 200 mko eta 4 x 100 m erreleboetako urrezko dominak irabazi zituen.\nAlemaniako Errepublika Demokratikoan erabiltzen ziren dopatze programak ezagutu zirenean, lasterkari honen emaitzak zalantzan jarri ziren. Izan ere, 1991n kaleratutako ikerketa baten arabera, W\u00f6ckelek, herrialde horretako beste atleta askok bezala, \"Oral Turinabol\" esteroide anabolizantea hartzen zuen bere kirol errendimendua hobetzeko."}
{"id": "338016", "revid": "1545", "url": "https://eu.wikipedia.org/wiki?curid=338016", "title": "A. D. Hope", "text": ""}
{"id": "338017", "revid": "6950", "url": "https://eu.wikipedia.org/wiki?curid=338017", "title": "Aldamio", "text": "Aldamioa bata bestearen gainean jarritako plataformaz osaturiko aldi baterako eraikuntza da, eraikuntza-leku batean nahiz konponketa lanetan langileen pasabidea eta materialen garraioa ahalbidetzen dituena. Burdina, altzairu, aluminio nahiz zurezko pieza aurrefabrikatuez eraikitzen dira gehienetan, baina egun ere banbuzko kanaberaz egindako aldamioak ere eraikitzen dira, Asian bereziki. Finkoak, mugikorrak nahiz zintzilikatuak izan daitezke.\nPedagogian.\n\"Aldamio\", \"aldamio egitura\", aldamio egitura hezitzaile eta \"aldamio sistema\" kontzeptuak asko erabili izan dira pedagogian, batez ere konstruktibismoari lotutako testuinguruetan. Hegoaldean gaztelaniatik bere horretan \"*andamiaje\" (sic), \"*aldamiaia\" eta \"*aldamiaje\" neologismoak erabili izan dira inoiz."}
{"id": "338018", "revid": "1545", "url": "https://eu.wikipedia.org/wiki?curid=338018", "title": "Aleksander Glowacki Prus", "text": ""}
{"id": "338019", "revid": "1545", "url": "https://eu.wikipedia.org/wiki?curid=338019", "title": "Aleksander G\u0142owacki", "text": ""}
{"id": "338020", "revid": "512", "url": "https://eu.wikipedia.org/wiki?curid=338020", "title": "Nerea Txapartegi", "text": "Nerea Txapartegi Madariaga (Donostia, 1961eko irailaren 28a - ) Donostiako Udaleko kultur zinegotzi delegatua izan da 2011 urtetik 2013 urtera, Bildu alderdiaren eskutik. Gaur egun talde aholkularia da. Lehen hezkuntzako eta euskara irakaslea ere izan da."}
{"id": "338021", "revid": "1545", "url": "https://eu.wikipedia.org/wiki?curid=338021", "title": "Aleksander Trifonovitx Tvardovski", "text": ""}
{"id": "338023", "revid": "6327", "url": "https://eu.wikipedia.org/wiki?curid=338023", "title": "Aleksandr Mikhailovitx Prokhorov", "text": ""}
{"id": "338024", "revid": "1545", "url": "https://eu.wikipedia.org/wiki?curid=338024", "title": "Aleksandr Nikolaievitx Ostrovski", "text": ""}
{"id": "338025", "revid": "1545", "url": "https://eu.wikipedia.org/wiki?curid=338025", "title": "Pavel Sergeevitx Aleksandrov", "text": ""}
{"id": "338026", "revid": "12788", "url": "https://eu.wikipedia.org/wiki?curid=338026", "title": "B\u00e4rbel Eckert", "text": ""}
{"id": "338027", "revid": "1545", "url": "https://eu.wikipedia.org/wiki?curid=338027", "title": "Alessandro Pertini", "text": ""}
{"id": "338028", "revid": "1545", "url": "https://eu.wikipedia.org/wiki?curid=338028", "title": "Xabalina-jaurtiketa", "text": ""}
{"id": "338029", "revid": "12788", "url": "https://eu.wikipedia.org/wiki?curid=338029", "title": "Anemia pernizioso", "text": "Anemia perniziosoa gaixotasun larri, kroniko eta progresiboa da, B12 bitamina xurgatzeko ezintasuna ezaugarri duena. Bitamina horren gabeziak globulu gorrien eraketa -hots, eritropoiesia- eragozten du, eta anemiaren ohiko sintomak agertzen dira.\nB12 bitamina (kobalamina ere deitua) heste meharrean xurgatzen da, eta funtsezko zeregina burutzen du eritrozitoen sorrera prozesuan. Xurgapen hori gerta dadin beharrezkoa da urdailak ekoizten duen F faktorea edo faktore intrintsekoa (antza, faktore horrek B12 bitaminaren pinozitosia errazten du). Faktorerik ezean hartutako kobalamina ez da xurgatzen eta ez da odolera eta hezur-muinera iristen, anemia kaltegarria agertuz.\nGaixotasun autoimmune honen ondorioz organismoak faktore intrintseko sortzen duten urdailaren zelulen aurkako antigorputzak ekoizten ditu, atrofia gastrikoa eraginez eta faktore intrintsekoaren sorrera inhibituz.\nAnemia perniziosoa beste gaitz autoimmuneekin batera ager daiteke, besteak beste diabetes mellitus 1, Addisonen gaixotasuna, Crohn gaitza, miastenia gravis, Hashimotoren tiroditisa, etab.\nGaitzak eritrozitoen kopurua asko jaisten du. Eritrozitoak, bestalde, handitu egiten dira. Leukozito eta plaketen kopurua ere txikitu egiten da. Honen guztiaren ondorioz honako sintoma hauek agertzen dira: nekea, zurbiltasuna, arnasa hartzeko arazoak, beherakoak, odoljarioak eta hainbat kalte neurologiko.\nTratamenduari dagokionez B12 bitamina hartu behar da, injekzioaren bidez. Aho bidezko hartualdia ez da egokia, bitamina heste meharrean xurgatzen ez delako."}
{"id": "338030", "revid": "512", "url": "https://eu.wikipedia.org/wiki?curid=338030", "title": "Highland poni", "text": "Highland Ponia Eskoziako bertako zaldi arraza bat da, Eskoziako bertako hiru poni arrazetako bat izanik. Beste biak Eriskay ponia eta Shetland ponia dira. Galloway poni arraza berriz XVIII. mendean galdu zen. Beste hainbat poni arraza eta mota galduak daude ere Eskoziako uharte ezberdinetan, bereziki joan den mendean.\nBere tamaina zein ezaugarriengatik zaldi arraza hau ponien sailkapen taldean sartzen da.\nArrazaren jatorrizko liburua 1880. urtean hasi zen. Aspaldian Eskoziako Highlandetan zein uhartetan lanerako arraza zen, baina egun zela zaldia bezala erabiltzen da gehien bat.\nArraza gogor eta zaildua da, oso gutxitan behar du beregan gehiegi erreparatzea eta baserritarrei merke ateratzen zaie mantentzea.\nArrazaren egoera.\nEquus Survival Trust elkartearen irizpideak jarraituz, arraza arriskuan dago, munduan 5.500 abere inguru besterik ez baitago."}
{"id": "338031", "revid": "336", "url": "https://eu.wikipedia.org/wiki?curid=338031", "title": "Ereite", "text": "Ereitea, ereintza edo ereinaldia haziak lurrean edo beste euskarriren batean jartzea da, haziok ernatu eta landare berriak haz daitezen."}
{"id": "338032", "revid": "1491", "url": "https://eu.wikipedia.org/wiki?curid=338032", "title": "Ereintza elkartea", "text": "Ereintza Errenterian 1958. urtean sortutako kirol eta kultura elkartea da. Bere barnean antzerki, dantza, txistu eta eskubaloi taldeak biltzen ditu. Euskal kulturako tradizioen aldeko ekimen ugari antolatzen ditu; besteak beste, Euskal Herriko Eskulangintza Azoka antolatzen du urtero."}
{"id": "338033", "revid": "1712", "url": "https://eu.wikipedia.org/wiki?curid=338033", "title": "Ereinaldi", "text": ""}
{"id": "338034", "revid": "7100104", "url": "https://eu.wikipedia.org/wiki?curid=338034", "title": "Jorge Due\u00f1as", "text": "Jorge Due\u00f1as Galartza (Bilbo, 1962ko urriaren 16a) bizkaitar eskubaloi-jokalari ohi eta entrenatzailea da.\nAtezain moduan aritu zen Arraten edo Club Balonmano Valladoliden. Erretiratu ondoren, Arraten eta Zuazon entrenatu zuen.\nEgun Espainiako selekzioaren emakumezko taldearen entrenatzailea da, 2008ko Europako Txapelketan txapeldunordea izatea eta Londresko Olinpiar Jokoetan brontzezko domina lortuz."}
{"id": "338035", "revid": "1545", "url": "https://eu.wikipedia.org/wiki?curid=338035", "title": "Jose Miguel Marcos", "text": ""}
{"id": "338036", "revid": "512", "url": "https://eu.wikipedia.org/wiki?curid=338036", "title": "Santa Monica (Kalifornia)", "text": "Santa Monica Ameriketako Estatu Batuetako hiria da, Los Angeles konderrian dagoena.\nIzen bereko badian kokatuta, Los Angelesek inguratuta dago: Pacific Palisades ipar-mendebaldean, Brentwood iparraldean, Mendebaldeko Los Angeles ipar-ekialdean, Mar Vista ekialdean eta Venice hego-ekialdean ditu.\nBertan Hollywoodeko izar asko bizitzeak ospetsu bilakatu du hiria. 2010eko erroldaren arabera 89.736 biztanle zituen. Izena Agustin Hiponakoaren ama zen Santa Monikatik datorkio."}
{"id": "338038", "revid": "1545", "url": "https://eu.wikipedia.org/wiki?curid=338038", "title": "Santa Monica (AEB)", "text": ""}
{"id": "338039", "revid": "119347", "url": "https://eu.wikipedia.org/wiki?curid=338039", "title": "Europako Estatu txikietako jokoak", "text": "Europako Estatu txikietako jokoak bi urtetik behin ospatzen den ospakizun kirolanitz bat da. Lehen edizioa San Marinon ospatu zen eta 1985etik bederatzi olinpiar batzorde nazionalek (2009 arte zortzi) antolatuak.\nKideak.\nKirol ospakizun honetako kideak milioi bat biztanle baino gutxiago duten Europako estatuak dira. Egungo kideak honakoak dira:\n Faroe uharteak joko hauetan parte hartzen saiatu dira, baina, gainontzekoak ez bezala, estatu independente bat izan ordez Danimarkaren probintzia autonomo bat da, eta Nazioarteko Olinpiar Batzordearen kide ere ez da. Alabaina, zenbait kiroletan, futbola kasu, selekzio independente bezala parte hartzen du."}
{"id": "338040", "revid": "1545", "url": "https://eu.wikipedia.org/wiki?curid=338040", "title": "Arthur Stanley Jefferson Laurel", "text": ""}
{"id": "338044", "revid": "119347", "url": "https://eu.wikipedia.org/wiki?curid=338044", "title": "Novara", "text": "Novara (piemonteraz: \"Noara\"; lombardieraz: \"Nuara\") Italiako ipar-mendebaldean dagoen Piemonte eskualdeko udalerria eta Novarako probintziako hiriburua da. Agogna eta Terdoppio ibaien artean dago, Milandik 50\u00a0km mendebaldera. 105.574 biztanle ditu (2012) eta eskualdeko bigarren hiririk populatuena da, Turinen ondoren.\nHistoria.\nErromatarren okupazio garaian \"Novaria\" izena izan zuen. K.a. 49an, Julio Zesarrren agintaldian, \"municipium\" bilakatu zen. V. mendean suntsitua izan zen. 1110ean Henrike V.a Germaniako Erromatar Inperio Santuko enperadoreak hiria erre zuen. 1167an Lonbardiako Ligan sartu zen. Utrechteko Itunaren ondorioz (1714), Milanerriarekin batera, Austriaren eskura pasatu zen. 1738an Savoiako etxearen menpe gelditu zen. Novarako gudua (1849) erabakigarria izan zen Italiako Lehen Independentzia gerran, Josef Radetzky buru zuen austriar armada piemontear indarrei nagusitu baitzitzaien.\nOndasun nabarmenak.\nHiriko eraikinik aipagarrienak hauek dira:\nEkonomia.\nNekazaritza merkatu garrantzitsua da, arrozarentzat bereziki. Industriari dagokionez, kotoi eta zetaren manufaktura, kimikagintza, inprimagintza eta elikagaien transformazioa (gazta, galletak) dira aipagarrienak.\nKirola.\nNovara Calcio herriko futbol taldea Serie A mailan ibilitakoa da.\nHerri eta hiri senidetuak.\nNovarak honako hiri senidetuak ditu:"}
{"id": "338047", "revid": "201", "url": "https://eu.wikipedia.org/wiki?curid=338047", "title": "Kutxa", "text": "Kutxa, hegoaldean batzuetan kaxa, gai eta objektu mota zenbait gorde eta garraiatzeko zur, kartoi, plastiko edo beste materialez egina dagoen ontzi mota bat da, gehienetan estalki batez hornitua eta maiz prisma angeluzuzen formakoa. Egun, funtsezkoa da produktuak biltegiratu, garraiatu eta bezeroari produktua egoera onean eskaintzeko."}
{"id": "338048", "revid": "17", "url": "https://eu.wikipedia.org/wiki?curid=338048", "title": "Ereintza", "text": ""}
{"id": "338049", "revid": "105290", "url": "https://eu.wikipedia.org/wiki?curid=338049", "title": "Kartoi", "text": "Kartoia metro karratuko 226 g baino gehiago pisatzen duen paper lodia da, ohiko papera baino zurrunagoa dena. Material arin eta zurruna da, bereziki kaxak eta paketeak egiteko erabiltzen dena, paperean oinarritzen dena, gehienetan paperezko geruza batzuk bilduz eta uzkurtuz."}
{"id": "338050", "revid": "65203", "url": "https://eu.wikipedia.org/wiki?curid=338050", "title": "Giorgio Napolitano", "text": "Giorgio Napolitano ( ahoskatua; 1925eko ekainaren 29a - Erroma, 2023ko irailaren 22a) italiar politikaria izan zen, 2006tik 2015era bitartean Errepublikako Presidentea izan zena. Italiako Alderdi Komunistaren kide historiko, Democratici di Sinistran sartu eta 1992tik 1994ra arte Diputatuen ganberako presidentea eta 1996tik 1998ra Barne Ministroa izan zen.\nBiografia.\nPolitika.\nNapolin jaio zen 1925. urtean eta gaztetatik egon zen politikan sartua. PCI Italiako alderdi komunistan afiliatu izan aurretik talde komunista eta antifaxista bateko kide izan zen, zuzenbidea ikasten aritu zen momentuan. Bigarren Mundu Gerran nazien aurkako hainbat ekintza egin zituen talde horrek.\n1956an, PCIko batzorde nagusiko kide bilakatu zen eta ondoren, ekonomia eta atzerri politiken arduradun. Ezkutuko gobernuko diplomaziaburu lanetan aritu zen (1991-1993), dimisioa eman eta PCItik alde egin zuen arte.\nGero, PD Alderdi Demokratikora jaon zen eta bertan beste hainbat kargu izan zituen: Barne ministro moduan 1996 eta 1998 artean, eta bi aldiz eurodiputatu, 1992ko eta 1999ko legegintzaldietan, hurrenez hurren. Bruselatik bueltan, 2006an, izendatu zuten errepublikako presidente lehendabiziko aldiz.\n2015eko urtarrilaren 14an, Giorgio Napolitano Italiako presidente kargua utzi zuen.\nBizitza pertsonala.\nLiteraturazalea ere badenez laguna zuen Pablo Neruda idazlea eta \"Los versos del capit\u00e1n\" poema liburua argitaratzen lagundu omen zion Pablo Nerudari. Idazle moduan ere aritu zen eta hainbat liburu argitaratu zituen."}
{"id": "338051", "revid": "56334", "url": "https://eu.wikipedia.org/wiki?curid=338051", "title": "Carlo Azeglio Ciampi", "text": "Carlo Azeglio Ciampi ( ahoskatua; 1920ko abenduaren 9a - Erroma, 2016ko irailaren 16a) italiako politikari eta bankaria izan zen. 1993 eta 1994 artean Italiako lehen ministro eta 1999 eta 2006 artean presidentea izan zen. b\nBiziarteko senataria ere izan zen."}
{"id": "338052", "revid": "336", "url": "https://eu.wikipedia.org/wiki?curid=338052", "title": "Puxika (jostailua)", "text": "Puxika edo globoa material malgu batez egindako poltsa puzgarri bat da, puztuta handitu eta airean flotatzeko joera duena. Horretarako, airez edo, gailu bat erabiliz, helioz betetzen dira. Puxikak jostailu moduan nahiz jaietako apaingarri gisa erabiltzen dira. Puxika arruntak obalo forma du, baina egun forma askotako puxikak daude, haurrentzako fikziozko pertsonaia ezagunak irudikatuz kasu. Beste batzuetan, puxikak urez bete eta elkarri botaz jolasten da, \"puxika gerra\" delakoan."}
{"id": "338053", "revid": "17", "url": "https://eu.wikipedia.org/wiki?curid=338053", "title": "Globo (jostailua)", "text": ""}
{"id": "338055", "revid": "56334", "url": "https://eu.wikipedia.org/wiki?curid=338055", "title": "Italiako lehen ministro", "text": ""}
{"id": "338056", "revid": "56334", "url": "https://eu.wikipedia.org/wiki?curid=338056", "title": "Italiako Lehen Ministroa", "text": ""}
{"id": "338057", "revid": "1545", "url": "https://eu.wikipedia.org/wiki?curid=338057", "title": "Alcide De Gasperi", "text": ""}
{"id": "338058", "revid": "336", "url": "https://eu.wikipedia.org/wiki?curid=338058", "title": "Salafismo", "text": "Salafismoa, \"salaf\" (euskaraz, \"arbaso\" hitzetik) suni joerako islam mugimendua da, jatorrizko islamerako itzulera aldarrikatzen duena. Egun, mugimendu erradikal eta fundamentalistatzat jotzen da. Horren jarraitzaileak salafi edo salafistak dira."}
{"id": "338060", "revid": "336", "url": "https://eu.wikipedia.org/wiki?curid=338060", "title": "Kristau-demokrazia (Italia)", "text": "Kristau-demokrazia (italieraz \"Democrazia Cristiana\" edo \"DC\") Italiako alderdi politikoa izan zen. 1943an sortu zuten Italiako Alderdi Popularra ordezkatzeko. Ezkertiar eta eskuindar aldeak batu zituen, Italiako politika ia 50 urtez menderatuz 1992\u20131994. urteetan ustelkeria-eskandaluek deseginarazi zioten arte."}
{"id": "338061", "revid": "1545", "url": "https://eu.wikipedia.org/wiki?curid=338061", "title": "Democrazia Cristiana", "text": ""}
{"id": "338062", "revid": "1545", "url": "https://eu.wikipedia.org/wiki?curid=338062", "title": "Kristau Demokrazia (Italia)", "text": ""}
{"id": "338063", "revid": "119550", "url": "https://eu.wikipedia.org/wiki?curid=338063", "title": "Italiako Alderdi Komunista", "text": "Italiako Alderdi Komunista (, \"PCI\") Italiako alderdi politikoa izan zen.\n1921eko urtarrilaren 21ean, Livornon, sortu zuten, Amadeo Bordiga eta Antonio Gramscik zuzendutako Italiako Alderdi Sozialistaren zatiketa bat izanik. Faxismoaren garaian legez kanpo utzia, erresistentzian lan egin zuen eta Bigarren Mundu Gerra amaitu zenean, herrialdeko alderdi politiko nagusia izan zen. Mendebaldeko Europako alderdi komunista handien bilakatu zen, 1970eko hamarkadan botoen herena lortuz. 1991n desegin eta Partito Democratico della Sinistra (PDS) alderdiak ordezkatua izanik. Muturreko disidenteek, berriz, Partito della Rifondazione Comunista (PRC) sortu zuten.\nIdeologia.\nInternazional Komunista barneko alderdi bezala sortu zen Italiako Alderdi Komunista. Estatu burgesa eraistea, kapitalismoa abolitzea eta komunismoa ezartzea, Lenin bezalako errusiar komunisten eredua jarraituz; garaiko sistema politikoari kontrajarriko zitzaion sistema bat zuten helmuga, horretarako iraultza zein proletalgoaren diktadura izanik beraien helburua lortzeko bidea. \nHala ere, urte batzuk beranduago, XX. mendearen bigarren zatian, inspirazio sobietikoa zuten tesiak albo batera utzi zituzten pixkanaka eta Eurokomunismoa beraien marra politiko bezala ezarri zuten mendebaldeko beste alderdi komunista batzuk bezala; Frantzian zein Espainian, esate baterako. \nHistoria.\nItaliako Alderdi Komunista Italiako alderdi politiko garrantzitsu bat izan zen, XX. mendeko ezker alderdi politikoan kokatzen zena.\u00a0 Livornon jaio zen 1921eko urtarrilean Italiako Alderdi Komunista (Internazional Komunistaren italiar alderdia) izenpean, Amadeo Bordiga eta Antonio Gramsciren eskutik batik bat, azkeneko hau Italiako alderdi Sozialistako kongresuan emandako banaketa baten ondorioz sortuz. \nBere sorkuntzatik 4 urtera; 1925ean, Benito Mussoliniren erregimen faxistaren eskutik legez kanporatua izan zen alderdia eta ia bi hamarkadetan zehar, ezkutuan eta ihesik egin behar izan zuten lan politikoa bertako militanteek. Horrez gain, Internazional Komunistarekin zenbait desadostasun izan zituen 1920-30 hamarkadetan zehar. 1943 urteko uztailean, Mussoliniren gobernuaren erorketarekin batera berreraiki zen alderdia, \u00a0Italiako Alderdi Komunista siglapean. Bigarren Mundu Gerran milaka militante komunistak gudukatu zuten aliatuen bandoarekin batera Alemaniarren okupazio naziaren aurka. Gerra ostean izugarriko ospea izan zuen alderdiak Italian, herrialdeko alderdi handiena izanik ia 2 milioi kideturekin. Palmiro Togliattik, garai hartako alderdiaren buruak,\u00a0 gainontzeko alderdi demokratikoekin kooperazio politika bat ezarri zuen. Honek, influentzia handia izatea ekarri zion errepublika berriko instituzio berrien sorkuntzan. \nHainbat ministrorekin Italiako gobernuan parte hartu ondoren, Palmiro Togliatti 1947an kanporatua izan zen, izan ere, azken hau kanporatuz gero erraztasun gehiago zeuden Italia bloke estatubatuarrean zein OTANen sartzeko. Ordunik alderdia disolbatu zen arte, \u00a0(4 hamarkadaz zehar), Italiako Alderdi Komunista Italia \u00a0osotik bigarren boto gehienak lortu zituen alderdia izan zen eta nahiz eta maila nazionalean beti oposizioan izan, boto gehien lortu zituen alderdia izan zen Italia iparralde eta erdialdeko hainbat tokitan. 1970ko hamarkadara arte postulatu sobietikoei leial izan ziren arren, Sobietar Batasunaren eredu komunista alde batera utzi eta Eurokomunismoa hartu zuten beraien bide-orri mendebaldeko hainbat alderdi komunisten bezala; Frantziako Alderdi Komunista edota Espainiako Alderdi Komunista kasu. 1960eko hamarkada arte mendebaldeko alderdi komunista garrantzitsuena izan zen Italiako Alderdi Komunista\u00a0 eta 1965an Indonesiako Alderdi Nazionalak milaka pertsona hil ondoren Indonesiako Alderdi Komunistaren desartikulazioa lortu ondoren, mundu kapitalistako alderdi komunista handiena bihurtu zen Italiako Alderdi Komunista.\nNahiz eta Italiako eskuin politikoak zein OTANek presio eta ospe-galtze prozesua martxan jarri Italiako Alderdi Komunistaren aurka (Gladio Operazio, besteak beste) hauteskundetan hautesleen laurden eta heren batera iristea lortu zuten. 1984. urtean alderdiaren historiarako garrantzitsuak izan ziren bi gertakari izan ziren; Enrico Berlinguer, Italiako Alderdi Komunistako buru ohiaren hileta zela eta,\u00a0 \u00a0Erromako kaleak hartu zituzten 1 milioi pertsonak, Italiako mugimendu komunistako indar erakustaldi handienetako bat izanik. Egun batzuen ondoren, Europar Parlamentuko hauteskundeetan, Italian boto gehien lortu zituen alderdia izan zen, ia 12 milioi bototako langa betez eta Europa osoko bigarren alderdi komunista bihurtuz hauteskunde demokratikoen bidez irabazten. Bloke sozialistaren erorkeraren ondoren, alderdiaren XX. Kongresuan desegin zen; Ezkerreko Alderdi Demokratikoa (sozialdemokrata) eta Komunismoaren Birfundaziorako Alderdia (komunista) izan ziren Italiako Alderdi Komunistaren ondorengoak.\nPSI eta PCI alderdien arteko gerra kulturala 1976 eta 1978. Urteen artean egin zuen eztanda. Hainbat ziren bi alderdien desadostasunak bultzatu zituen faktoreak; Italia, Espainia eta Frantzian komunismotik sozialdemokraziara eraman ziren aldaketak, mendebaldeko komunismoak eurokomunismora eman zuen trantsizioa edota Antonio Gramsciren \u201chegemonia kontzeptuaren\u201d inguruan egon ziren eztabaidak, esate baterako. 1977. Urtearen ondoren, Gramscik zabaldutako zenbait kontzepturen\u00a0 (kultura, masa edo alderdi kultura gisa ulertuta) krisi garaia hasi zen, krisi prozesu hau ordea, langile mugimenduak Italian izandako krisiaren testuinguruaren barruan ulertu behar da.\nSorrera eta debekua.\nItaliako Alderdi Komunista Livornon sortu zen 1921eko urtarrilaren 21ean Italiako Alderdi Sozialistaren adar iraultzailearen eskutik. Adar horren buruek Amadeo Bordigak eta Antonio Gramscik, Italiako Alderdi Sozialistaren (IAS) \u00a0XVII. Kongresua egiten ari zirenean, Goldoni antzokitik atera eta kongresu konstituziogile bat sortu zuten San Markoko antzokiaren ondoan. Desadostasun hau IASko hainbat biltzarkideen zati handi batek\u00a0 Internazional Komunistara atxikitzeko ezetzaren ondoren hasi zen. \nFaxismoaren eta \u201calkandora beltzak\u201d izeneko taldeen biolentziaren gorakada dela eta (militante, sindikatu eta egunkari ezkertiarren aurkako erasoak ohikoak bihurtu ziren) Italiako Alderdi Komunistak lanerako bulego ilegala sortu ziren 1921eko udaberrian. Italia osoan banatuta zeuden horrelako bulegoak eta bertako kideek oinarrizko formazio militarra jaso eta armak gordetzen zituzten (gehienak Kontseiluen Errepublikar Hungariar eta Iraultza Alemaniarrean jasotakoak). Horrez gain, aktibista komunistak, Arditi del Popolo izeneko erakunde ez alderdikari antifaxistan hartu zuten parte. 1921eko uztailean, gobernuan indar armatuen taldeko kideak baztertu zituen baina faxistak ez zituzten baztertu. 1923ko otsailean, berriz, Italiako Alderdi Komunistari ofentsiba polizial zabal bat bideratu zen, ondorioz, 1000 atxiloketa baino gehiago eman ziren, horietako bat Amadeo Bordiga buruzagia, besteak beste. \nAlderdiaren lehengo deitura Italiako Alderdi Komunista izan zen (Internazional Komunistaren italiar alderdia). 1925eko azaroaren 5ean, Benito Mussoliniren alderdi faxistak Italiako Alderdi Komunista legez kanpokotzat jo zuen. Hala ere, alderdia klandestinitatean berreraikia izan zen, batzuek Italia bertatik eta beste batzuek berriz atzerrik, Frantzia eta Sobietar Errepublika Sozialisten Batasunean, besteak beste. \nAlderdi komunistako militanteak izan ziren gehienbat klandestinitatetik Mussoliniren erregimenari erresistentzia egin ziotenak. Azken hauek formakuntza hobeagoa zuten klandestinitateko ekintza horiek emateko beste alderdietako militanteak baino, izan ere, Alderdi Komunista beraren organizazioaren nolakotasuna\u00a0 eta autoritateen partetik errepresioa jasan izanak lagunduta. Diktaduran zehar, Italiako alderdi komunistak sare klandestinoa elikatzen asmatu zuen; eskuorri zein egunkariak zabalduz edota sindikatu edota erakunde faxistetan infiltratuz. 1926 eta 1943 urteen bitartean\u00a0 Italiako preso politikoen \u00be komunistak ziren. \nPCdI-tik PCI-ra.\n1943ko maiatzaren 15ean Internazional Komunista disolbatu ondoren, PCdI-k Italiako Alderdi Komunista deitua onartzen du behin-betiko eta irailean faxismoaren eta okupazio nazioaren aurkako Askapen Nazionalerako Komiteetan hartu zuten parte. \nItaliar Errepublikaren lehengo zatian Palmiro Togliattiren eskutik etorri zen Italiar Alderdi Komunistaren nagusitasuna. Palmiro Togliattik, proletalgoaren eskutik etorriko den botere demokratikoaren aldeko kontsignak defendatuko ditu eta Sobietar Batasuneko Alderdi Komunistarekin harremanak sendotu zituen. \nItaliako Alderdi Komunistaren sorreratik mafien aurkako borroka etengabea izan zen. 1947ko Langilearen egunean, zenbait gaizkilek bilduta zeuden nekazari komunista batzuk eraso zituzten eta 11 pertsona hil zituzten. \n1970eko hamarkada arte, Italiar alderdi Komunista nahiz eta bigarren boto gehien lortu zituen alderdia izan, Italian izandako gobernu desberdinen oposizioan ezarri zen. \nKonpromiso historikoa.\nItaliako Konpromiso historikoa Enrico Berlinguer, Italiako Alderdi Komunistako idazkari nagusiak pentsatutako kontzeptu bat da. Italiak 1970eko hamarkadan zuen krisi soziala konpontzeko alderdi politiko guztien batasuna eskatzen zuen batasun nazionaleko gobernu bat osatzea zuen xede. \nLehenengo saiakera 1977an egin zen, Giogio Amendola komunista eta Ugo La Marfa politiko zentristaren bitartekaritzarekin, baina, demo-kristauen eta sozialdemokraten arteko desadostasunengatik porrot egin zuen lehen saiakera horrek. Hala ere, 1978an egoera aldatu egin zen Enrico Berlinguer, Bettino Craxi sozialdemokrata eta Aldo Moro demo-kristauen esker. \n1978ko martxoan, Giulio Andreottik burututako gobernu demo-kristaua jaiotzen da. Nahiz eta Italiako Alderdi Komunistak ez zuen gobernuan parte hartu behar, bere babesa adierazi behar zion gobernuari. Hala ere, babes horri uko egitea erabaki zuen Berlinguerrek, gobernuan Antonio Bisaglia bezalako antikomunistak parte hartzen zutelako. \nEgoera aldatu egin zen berriz ere konfiantza mozioa bozkatu behar zen egunean Aldo Moro bahitu zutelako Brigada Gorriek. Honen aurrean, Italiako alderdi komunistak Brigada gorriek komunista eta demo-kristauek egindako itunaren aurkako erasoaren aurrean\u00a0 botazioan abstenitzea erabaki zuten, konpromiso historikoa mantenduz. \nOposiziora itzulera.\nMororen hilketaren ondoren, oposiziora itzuli zen Italiako Alderdi Komunista. Auziak Giovanni Leone presidentearen dimisioa ekarri zuen eta Sandro Pertini izendatu zuten presidente Parlamentuaren gehiengo handiarekin, izan ere, sektore politiko guztiei atsegina zitzaien hautagaia baitzen. Nahiz eta hasieran Enrico Berliguer gustura azaldu presidente berriarekin, izan ere, Andreottik ez dimititzeaz gain, Italiako Alderdi Komunistarekin erlazio denak moztu zituen. Hau honela, konpromiso historikoaren etapari amaiera eman zion Italiako alderdi komunistak eta ez zuen inoiz gehiago gobernuan parte hartuko. \nPio La Torre diputatu komunista hil zuen mafiak 1982ko apirilean. Hilketaren arrazoia zen lege berri bat egiten ari zela delitu mota berri bat ezartzeko Italiako sistema judizialean, tribunalei mafiosoen ondasunak bahitzea onartzen ziona. \nItaliako Alderdi Komunistaren disoluzioa eta PDS-aren jaiotza.\nBerlingo harresia erori eta hiru egunetara, 1989ko azaroaren 26an, Anchille Occhetto idazkari komunista nagusiak Italiako Alderdi Komunistak sozialdemokrazia europarrera gerturatzeko nahiak esposatu zituen. \nSobietar Batasunaren krisia behatu ondoren beharrezkoa ikusi zuen Occhettok alderdi berri bati hasiera emango dion kongresu bat konbokatzea. Honen aurrean, gatazka handi bat sortuko da militante komunisten artean, izan ere, horietako asko ez baitzeuden beraien idazkari nagusiarekin batere ados. \nHala ere, proiektua hasita zegoen jadanik eta 1991ko otsailaren 3an, Italiar Alderdi Komunistaren XX. Kongresu Nazionalean eman zioten amaiera. Erabakia ez zen izan gustukoa Alderdiaren ezker hegala osatzen zuten militanteentzat eta Komunismoaren Birfundaziorako Alderdia sortuko dute. Ondoren, Komunismoaren Birfundaziorako Alderdian bereizketa bat egon eta Italiar Komunisten Alderdia sortu zuten, alderdi komunistaren sigla berdinak izaki."}
{"id": "338064", "revid": "1545", "url": "https://eu.wikipedia.org/wiki?curid=338064", "title": "Partito Comunista Italiano", "text": ""}
{"id": "338065", "revid": "105290", "url": "https://eu.wikipedia.org/wiki?curid=338065", "title": "Sortzaile (geometria)", "text": "Geometrian, sortzailea ardatz batekiko biratuz edo arau batzuen arabera higituz, irudi geometriko bat sortzen duen puntua, lerro zuzena edo lerro makotua da. Adibidez, lerro zuzen batek (sortzaileak), beraren paraleloa den ardatz baten inguruan biratuz, zilindro bat sortzen du.\nSortzailea lerro zuzen bat beste zuzen gidatzaile (biraketa-ardatz deiturikoa) baten inguruan biratzen bada, gainazal konikoa, zilindrikoa eta abar sortuko du. Sortzailea kurba bat bada, genera esferak, elipsoideak eta abar sortuko ditu. gidatzaile bat edo gehiagoren gainean higitzen bada, gainazal erregelatu bat sortzen du.\nSortzailea lerro makotu bat izan daiteke, esaterako, zirkunferentzia bat biratzen dena beste zirkunferentzia gidatzaile baten gainean, ukituz. Berari lotutako puntu batek erruleta zikloidal deituriko ibilbide makotua sortzen du."}
{"id": "338066", "revid": "336", "url": "https://eu.wikipedia.org/wiki?curid=338066", "title": "Italiako Alderdi Sozialista", "text": "Italiako Alderdi Sozialista (italieraz: \"Partito Socialista Italiano\", \"PSI\") Italiako alderdi politikoa izan zen.\n1892an sortua, hainbat zatiketa jasan zituen bere historian: 1912an Partito Socialista Riformista Italiano alderdiarena edo 1921ean Italiako Alderdi Komunistarena."}
{"id": "338067", "revid": "1545", "url": "https://eu.wikipedia.org/wiki?curid=338067", "title": "Partito Socialista Italiano", "text": ""}
{"id": "338068", "revid": "124047", "url": "https://eu.wikipedia.org/wiki?curid=338068", "title": "Alderdi Nazional Faxista", "text": "Alderdi Nazional Faxista (, \"PNF\") Italiako alderdi politikoa izan zen.\n\"Fasci Italiani di Combattimento\" erakundearen ordezkaria, 1922ko urriaren 28ko Erromako martxaren ondorioz, faxistek boterea lortu zuten. Hauteskunde-legea bere alde jarri ondoren, 1924ko hauteskundeak irabazi zituen. 1928 eta 1943 artean Italiako alderdi bakarra izan zen. Alderdi Faxista Errepublikanoak ordezkatua izan zen.\nDoktrina faxista.\n\"Faxismoak kopurua baliogabetzen du. Ez du onartzen kopurua izatea gizartearen gidaria. Ezin du onartu aldian behin egiten diren hauteskundeetan ateratako kopuruak izatea gobernatzeko aukera.\nFaxismoak berretsi egiten du gizakien desberdintasun ezabaezin, oparo eta ongilea. Gizakiak ezin dira berdindu sufragio unibertsala bezalako kanpo gertaera mekaniko baten bidez.\nErregimen demokratikoetan herriari, noizbehinka, subiranotasunarekin liluratzeko aukera ematen zaio (...). Faxismoak guztiz arbuiatzen du demokrazian nola nahasten diren berdintasun politikoa, arduragabekeria kolektiborako ohitura, eta zorionaren eta aurrerapen etengabearen mitoa. Baina demokrazia beste modu batera uler badaiteke, demokrazia bada herria Estatutik kanpo ez uztea, faxismoa honela defini dezake lerro hauen idazleak: \u226ademokrazia antolatu, zentralizatu eta autoritarioa\u226b (...)\nEstatutik kanpo ez dago ez talderik (alderdi politiko, elkarte, nahiz sindikaturik), ez gizabanakorik. Beraz, sozialismoaren aurkakoa da faxismoa. Sozialismoak mugimendu historikoa klase-borrokara murrizten du eta Estatuaren batasuna ukatzen du, Estatuak, berez, klase guztiak bloke ekonomiko bakar batera biltzen dituen bitartean (...)\"\nBenito Mussolini, \"Faxismoaren doktrina\". 1932\nFraseologia faxista.\n\"\u00abJakin behar duzu faxistak, eta batez ere milizianoak, ez duela betirako bakean sinetsi behar.\u00bb\"\n\"\u00abEspetxeko egunak ongi merezitakoak dira beti.\u00bb\"\n\"\u00abAberriari mesede egiten dio baita gasolina-ontzi bat zaintzen ari denak ere.\u00bb\"\n\"\u00abZure kideak anaiak dira. Lehenenik, zurekin bizi direlako, eta gero, zuk bezala pentsatzen dutelako.\u00bb\"\n\"\u00abMosketoia, kartutxoentzako uhala, etab. ez zaizkizu eman astialdian hondatzeko, baizik eta gerrarako gordetzeko.\u00bb\"\n\"\u00abSekula ez duzu esango \u00abGobernuak ordaintzen badu!\u00bb, zu zeu zarelako ordaintzaile, zuk nahi zenuen gobernua duzulako eta zuk babesten duzun gobernua delako.\u00bb\"\n\"\u00abDiziplina da armadaren eguzkia: diziplinarik ezean, ez dago soldadurik, nahasmendua eta hondamena baizik.\u00bb\"\n\"\u00abMussolinik beti dauka arrazoia.\u00bb\"\n\"\u00abBoluntarioak ez du aitzakiarik, eta beti betetzen du agindua.\u00bb\"\n\"\u00abGauza bat preziatu behar duzu ororen gainetik: Duce-aren bizia\u00bb\"\nFaxista gazteen 1928ko dekalogotik ateratako aipamena."}
{"id": "338069", "revid": "1545", "url": "https://eu.wikipedia.org/wiki?curid=338069", "title": "Partito Nazionale Fascista", "text": ""}
{"id": "338070", "revid": "11782", "url": "https://eu.wikipedia.org/wiki?curid=338070", "title": "Barcheta", "text": ""}
{"id": "338071", "revid": "536", "url": "https://eu.wikipedia.org/wiki?curid=338071", "title": "Gidatzaile (geometria)", "text": "Geometrian, gidatzailea edo zuzentzailea lerro zuzena, gainazala edo bolumena da, sortzaile izeneko beste lerro zuzen, gainazal edo bolumen batek biraketa-irudia sortzeko egiten duen ibilbidea gidatzen duena.\nGidatzailea lerro zuzena bada, eta sortzailea beste zuzen bat haren inguruan biratzen dena, gainazal konikoak, zilindrikoak eta abar sortzen ditu. Sortzailea kurba bat bada, esferak, elipsoideak eta abar sortzen ditu. Sortzailea gidatzaile bat edo gehiagoren gainean higitzen bada, gainazal erregelatu bat sortzen du.\nGidatzailea lerro makotua ere izan daiteke, esaterako, zirkunferentzia bat biratzen denean beste zirkunferentzia gidatzaile baten gainean, ukituz. Sortzaileari lotutako puntu batek erruleta zikloidal deituriko ibilbide makotua sortzen du.\nKonikak.\nKoniketan, gidatzailea edo zuzentzailea fokuarekin batera konikaren definizioan parte hartzen duen zuzena da. Konikaren puntu bakoitzetik fokura dagoen distantziaren eta zuzentzailera dagoen distantziaren arteko zatidura konstantea da."}
{"id": "338072", "revid": "11782", "url": "https://eu.wikipedia.org/wiki?curid=338072", "title": "J\u00e1tiva", "text": ""}
{"id": "338073", "revid": "20653", "url": "https://eu.wikipedia.org/wiki?curid=338073", "title": "Zuzentzaile (geometria)", "text": ""}
{"id": "338074", "revid": "11782", "url": "https://eu.wikipedia.org/wiki?curid=338074", "title": "L'Horta Nord", "text": ""}
{"id": "338075", "revid": "119347", "url": "https://eu.wikipedia.org/wiki?curid=338075", "title": "Horta Nord", "text": "L'Horta Nord Valentziar Herrialdeko eskualdea da, Valentziako Horta eskualde historiko-naturalaren banaketatik sortutako lau eskualdeetakoa.\nGeografia.\nIparraldean Camp de Morvedre du, ekialdean Mediterraneoa, hegoaldean Valentzia, ipar-mendebaldean Camp de T\u00faria eta hego-mendebaldean Horta Oest.\nEskualdeak 22 udalerri ditu, 140,40 km\u00b2ko azalera du eta 2010ean 221.971 biztanle zituen.\nEz du hiriburu administratiborik. Udalerri nagusiak Burjassot, Alboraia, Montcada (barruti judizial burua), Pu\u00e7ol eta Massamagrell (barruti judizial burua) dira. Horta Nordeko Kirol Jokoak (\"Jocs Esportius de L'Horta Nord\") Alboraian egiten dira eta Zerga Agentziaren egoitza Montcadan dago.\nUdalerriak.\nValentziako iparraldeko auzo-herriak.\nZenbait auzo eta barrendegi Valentzia hiriaren administrazioaren menpean baina geografikoki Horta Norden barruan daude, Pobles del Nord barrutia osatuz; haietako batzuk udalerri independenteak izan ziren. Auzo-herri inportanteenak Benifaraig (942 bizt.), Poble Nou (1.512), Carpesa (1.245), Massarrojos (1.449) eta Borbot\u00f3 (791) dira.\nHiritik bereziki aldenduta eta isolatuta, les Cases de B\u00e0rcena (405 bizt.), Mauella (56) eta Tauladellak Valentziatik banatzea edota Horta Nordeko udalerrietan sartzea eskatu dute. Barrendegirik aldenduena Rafalell i Vistabella da."}
{"id": "338078", "revid": "6327", "url": "https://eu.wikipedia.org/wiki?curid=338078", "title": "El Puig de Santa Maria", "text": ""}
{"id": "338079", "revid": "11782", "url": "https://eu.wikipedia.org/wiki?curid=338079", "title": "Montcada de l'Horta", "text": ""}
{"id": "338082", "revid": "11782", "url": "https://eu.wikipedia.org/wiki?curid=338082", "title": "Alm\u00e1cera", "text": ""}
{"id": "338083", "revid": "11782", "url": "https://eu.wikipedia.org/wiki?curid=338083", "title": "Rocafort de Campolivar", "text": ""}
{"id": "338084", "revid": "105290", "url": "https://eu.wikipedia.org/wiki?curid=338084", "title": "Edinburgheko aireportua", "text": "Edinburgheko aireportua (ingelesez \"Edinburgh Airport\" eta Eskoziako gaeleraz \"Port-adhair Dh\u00f9n \u00c8ideann\") Eskoziako Edinburgh hiriburuko aireportu bat da. Berez, Edinburgh hiritik 13 kilometro mendebaldera dago. 2007an 9.047.558 bidaiariekin Eskozian bidaiari gehien izan zituen aireportua izan zen, eta Erresuma Batuko zazpigarrena.\nAireportu hau BAA Limited konpainiaren jabetzakoa da, gaur egun bertan EasyJet eta Ryanair bezalako konpainiak ere euren egoitzetako bat dutelarik."}
{"id": "338090", "revid": "1545", "url": "https://eu.wikipedia.org/wiki?curid=338090", "title": "Chan Santokhi", "text": "Chandrikapersad Santokhi (Wanica barrutia, 1959ko otsailaren 3), Chan Santokhi izenaz ezaguna ere, Surinamgo politikari eta polizia buruzagi ohia da. 2020tik Surinamgo presidentea da.\n2005eko irailaren 1ean, herrialdeko Justizia eta Polizia Ministro izendatu zuten, Vooruitstrevende Hervormingspartij alderdiaren izenean."}
{"id": "338093", "revid": "12788", "url": "https://eu.wikipedia.org/wiki?curid=338093", "title": "Igeriketa sinkronizatu", "text": "Igeriketa sinkronizatua (2017tik igeriketa artistikoa) igeriketa, gimnastika eta dantza bateratzen dituen uretako kirol bat da. Uretan, musikaren erritmoa jarraituz, mugimendu segida batzuk egiten dituzten igerilariak (banaka, binaka edo taldeka) ditu oinarri.\nHasieran neskek bakarrik praktikatzen zuten kirol bat izan arren, pixkanaka eta denborarekin, mutilek zein neskek praktikatzen duten kirol bihurtu da. Kirol honetan, ezinbestekoak dira, uretako gaitasun handiak izateaz gain, erresistentzia fisikoa, malgutasuna, artea, apnearen kontrola ur-azpian eta zehaztasuna denboran. Distirak, sormena eta makillajea, koordinazioa eta teknika bezain faktore garrantzitsuak dira.\n2015ean bikote mistoen diziplina gehitu zen, mutilen lehiatzeko eskaera zela eta. Igeriketa sinkronizatuan lehiatzen lehenengo mutila Bill May estatubatuarra izan zen, eta bigarrena Benoit Beaufils frantsesa. Espainiak ere bere bikote mistoa izan zuen, Pau Ribes eta Gemma Mengualek osatuta.\nHistoria.\nIgeriketa sinkronizatuak salbamendu eta igeriketa teknika desberdinetan dauka jatorria.\nXX. mendearen hasieran, igeriketa sinkronizatua ballet akuatikoa bezala ezagutzen zen. Lehenengo lehiaketa Berlinen (Alemania) izan zen 1981. urtean. Klub asko garai hartan sortu ziren, eta kirola pixkanaka garatzen joan zen, hala nola, Australia, Kanada, Estatu Batuak, Alemania, Frantzia eta Espainian.\nLehen urteetan gizonezkoentzako kirola zen, baina oso denbora gutxian emakumezkoen modalitate bihurtu zen. 1907an, Annette Kellermann australiarrak, New Yorken, kirola ezagutarazi zuen ur azpian dantzari bezala egindako erakustaldi batzuetan.\n1924. urtean, lehen lehiaketa iparramerikarra Kanadan ospatu zen, Montrealen, eta Peg Seller izan zen txapelduna. Kirol honetako beste aitzindari batzuk, Beulah Gundling, K\u00e4the Jacobi, Dawn Bean, Billie MacKellar, Teresa Anderson eta Gail Johnson izan ziren. Garai hartako lehiaketa asko ibai eta lakuetan egin ziren.\n1930eko hamarkadan zehar, Alemanian, Kanadan eta Estatu Batuetan lehenengo lehiaketak antolatu ziren.\n1933-1934 bitartean, Katherine Curtisek \u201cThe Modern Mermaids\u201d (\u201cSirena modernoak\") deituriko ikuskizuna antolatu zuen Chicagoko Mundu Feriarako, eta aurkezleak \u201cigeriketa sinkronizatu\u201d bezala aurkeztu zuen. Hori izan zen terminoak izan zuen lehenengo aipamena. Hala ere, Estatu Batuetan lortu zuen ospe handiena Esther Williams igerilari eta aktore famatuaren filmekin. Berak zabaldu zuen kirol hau bere filmen bitartez XX. mendeko 40 eta 50eko hamarkadetan zehar.\nIgeriketa sinkronizatua, 1973. urtean Belgraden ospatu zen lehiaketaz geroztik, FINAren munduko txapelketetan egon da. Emakumezkoen igeriketa sinkronizatua, 1984. urteko Los Angeles-ko Olinpiar Jokoetan bihurtu zen kirol olinpiko.\nLehiaketa.\nParte-hartzaile guztientzat eta kategoria guztietan, lehiaketa bi zatitan banatzen da: ariketa teknikoa eta ariketa librea. Epaileek, kalitate teknikoa, grazia, eraketa artistikoa musikarekin, indarra, sentiberatasuna, irudi bakoitzaren altuera eta jarrera baloratzen dute, gehienez 10 puntu emanez. Igerilariek igerilekuko hondoa ukitzen badute edo ertzari heltzen badiote, zigor bat jaso dezakete.\nIgerilarien kategoria mailaren eta adinaren arabera, burutu beharreko ariketa desberdina da. Igeriketaren Nazioarteko Federazioa (FINA) da, lehiaketetako arauak arautzeaz arduratzen dena, eta modu erregular batean lehiaketa eta ekitaldiak antolatzen dituena.\nAriketa teknikoa.\nIgerilariek, derrigorrezkoa den elementu multzo bat egin behar dute. Horiek ordena jakin bat jarraituz eta aldez aurretik zehaztutako denbora batean burutu behar dira. Banakako lehiaketetan 2 minutu dituzte derrigorrezko 7 elementu desberdin egiteko; bikote modalitatean 2\u201920\u201d bederatzi elementu egiteko eta \u201cispilu\u201d erako ariketak ez daude onartuta; taldeko modalitatean 3 minutu 19 elementu eta, gutxienez, formazio biribil bat eta marra zuzeneko formazio bat egiteko.\nLehiaketan, ariketa teknikoak azken puntuazioaren % 50 suposatzen du. Hala ere % 100eko balioa izan dezake, sailkapena ariketa librearen mende ez badago. Horrela egin zen 2007ko munduko txapelketan, zeinetan ariketa teknikoan dominak egon ziren. Espainian, modalitate horri \u201cindibiduala\u201d deitzen zaio.\nDenbora mugek, marjina bat daukate goitik eta behetik eta horrek nolabaiteko malgutasuna ematen dio ariketari. Igerilarien adinaren eta kategoria-mailaren arabera denborak aldatu egiten dira; zenbat eta gazteagoak izan orduan eta denbora gutxiagoan aritzen dira.\nAriketa librea.\nIgerilariek beren ikuskizunei ukitu pertsonal eta artistiko bat ezartzen diete, inongo derrigorrezko elementurik egiteko beharrik gabe. Normalean, igerilariak igerilekutik kanpo hasten dira eta 10 segundo dituzte uretan sartzeko. Aurreko ariketan bezala, ariketa libreak bukaerako puntuazioaren % 50eko balioa du, beti ere, ariketa librea bereiz hartzen ez bada. Ariketa librearen iraupena 2-4 minutu artekoa izan ohi da.\nPosizioak eta oinarrizko trantsizioak.\nPosizioak eta oinarrizko trantsizioak konbinatzen dira irudiak eta ariketa tekniko zein libreak egiteko.\nModalitateak.\nIndibiduala edo bakarkakoa.\nIgerilariek ariketa edo \u201cerrutina\u201d desberdinak prestatzen dituzte, irudi deituriko oinarrizko posizioen konbinaketa desberdinak eta trantsizioak eginez. Ekitaldietan, sormenezko trantsizioak erabiltzen dituzte igerilekuaren alde batetik bestera mugitzeko, ariketak igerileku osoan zehar mugituz burutu behar baitira.\nBikoteak.\nBikote modalitatean, igerilarien arteko koordinazio perfektu bat eta kidearen gorputzarekin sinkronizazio ona eskatzen da. Errutina librean ez daude derrigortuak irudiak aldi berean egitera, baina bien mugimenduek koordinatuak egon behar dute. Modalitate honetan bakarkakoan baino puntuazio altuagoa eman daiteke, bien arteko koordinazioa musika hasten den momentutik daukatelako.\nTaldeak.\nModalitate honetan taldeak 8 igerilarik osatzen dituzte. Guztiz sinkronizaturik jardun behar dute nahiz eta guztiek figura berdina ez egin. Modalitate honek, entrenamendu ordu asko eskatzen ditu. Kategoria absolutuko lehiaketa ofizialetan, ariketa tekniko bat eta ariketa libre bat eraman behar dute aurrera.\n\u201cKonbo\u201d edo konbinatu librea.\nModalitate hau talde modalitatearen antzekoa da baina bakarkako ariketak barne hartzen ditu, hau da, igerilariek koreografia berean, elkarrekin igeri egiten dute baina gero bakoitzak bakarka igeri egiten du, bukaeran berriz denek elkarrekin igeri egiteko. Modalitate hau ariketa libretzat hartzen da.\nOlinpiar Jokoak.\n1952. urteko Olinpiar Jokoetan izan zen kirol honen lehenengo erakustaldi olinpikoa. Hala ere, igeriketa sinkronizatua ez zen kirol olinpiko ofizial bilakatu 1984. urteko Olinpiar Jokoak arte. 1968. urtean ofizialki, FINA-k uretako laugarren kirol bezala ezagutzera eman zuen, igeriketa, tranpolin jauziak eta waterpoloaren atzetik.\n1984. urtetik 1992. urtera, Olinpiar Jokoetan modalitate indibiduala eta bikotekoa zeuden bakarrik, 1996. urtean talde modalitatea ere sartu zen arte. Eta hortik aurrera Olinpiada guztietan modalitate guztiak egon dira.\nPrestakuntza.\nLehiaketetan eta entrenamenduetan, igerilariek pintza moduko bat daramate sudurrean, ur azpian daudenean ura sudurretik ez sartzeko. Horrez gain, igerilari batzuek, tapoi moduko batzuk ere jartzen dituzte belarriak babesteko. Normalean ez dute txanorik erabiltzen eta orrazkera bere lekuan mantentzeko gelatina moduko bat ipintzen dute ilean.\nIgerilariek diseinatutako bainujantziak eramaten dituzte distira eta kolore adierazgarriekin apainduta, erabiliko duten musikarekin lotura ahalik eta handiena lortzeko. Bainujantzia eta musika ez dira epaitzen baina eragina dute ikuskizunaren adierazgarritasunean. Erabiltzen duten musika oso garrantzitsua izaten da errutinan egiten dituzten mugimendu eta irudiekin lotura bat izateko.\nIgerilariek ere makillajea jartzen dute aurpegian lehiatzerako orduan, baina azken urteetan, FINAk makillaje naturala (edo ahalik eta naturalena) eramatera derrigortzen ditu, ez dago baimenduta gehiegizko makillajea.\nLesioak.\n2012. urtean Estatu Batuetako bi medikuk ikusi zuten igerilariek ordu asko pasatzen zituztela uretan entrenatzen, eta entrenamendu saio guztietan, nahiz eta uretan egon eta mina jasangarriagoa izan, igerilari askok mugimenduak egitean, askotan, taldekideen kolpe asko jasotzen zituzten buruan nahigabe. Horregatik, buruko kolpe horiek sortutako ondorioak ahalik eta gehien murrizteko kontzientzia eta prebentzioan lan egiten hasi ziren. Kirol honetako igerilariek gehien pairatzen dituzten arazoak burukoak dira, kolpe horien eraginez. Hala ere, tendoietako lesioak ere maiztasun handiz gertatzen dira.\nIgeriketa sinkronizatua Euskal Herrian.\nEuskadiko Igeriketa federazioaren eta Nafarroako Igeriketa federazioaren barruan aurkitzen diren modalitate guztien artean, igeriketa sinkronizatua dago. Modalitate honetan txapelketak antolatzen dira beheko kategorietatik hasi eta kategoria goreneraino. Modalitate hau Gipuzkoa, Araba zein Bizkaian aurki daiteke, bertan duela urte batzuk sortu ziren talde desberdinetan. Txapelketak eta igerilariak entrenatzeko taldeak egoteaz gain, badaude epaileei formazioa emateko hainbat ikastaro ere."}
{"id": "338095", "revid": "336", "url": "https://eu.wikipedia.org/wiki?curid=338095", "title": "Bronzino", "text": "Agnolo di Cosimo edo Angelo di Cosimo, il Bronzino deitua (Florentzia, 1503ko azaroaren 17an - Florentzia, 1572ko azaroaren 23an), italiar margolari manierista izan zen.\nBiografia.\nRaffaellino del Garbo florentziar margolaria izan zen Bronzinoren lehen maisua, eta 1515 inguruan Jacopo Carucci \"Pontormo\" margolariaren lantegian hasi zen lanean.\n1530erako ospea lotua zuen, eta Della Rovere familiak Pesarora gonbidatu zuen, pintatzera. Han, Battista Dossi, Francesco Menzocchi, Raffaellino del Colle, Gerolamo Genga eta Dosso Dossi margolariekin batera jardun zuen lanean Della Rovere familiaren babespean.\n1539tik aurrera, Venezian lan egin zuen Medici familiarentzat. Palazzo Vecchioko kaperaren dekorazioa egin zuen, eta gorteko margolari ofizial bihurtu zen.\nHaren maisu Pontormo hil zenean 1556an, Florentziara joan eta San Lorentzo basilikaren freskoak amaitzen jardun zuen.\nAzken urteetan, Florentziako kultura-bizitzan parte hartu zuen: Accademia del Disegnoren sortzaileetakoa izan zen 1563an.\nBere ikasle kutun Alessandro Alloriren etxean hil zen 1572ko azaroaren 23an.\nObrak.\nBronzinoren obra gehienak erretratuak dira, Medici familiako kideentzat eginak batez ere. Pintura mitologikoak eta alegorikoak ere egin zituen, eta pintura erlijiosoa, Florentziako eliza batzuetan nagusiki.\nBronzinoren erlijiozko lanetan Pontormok hutsari zion beldur bera atzeman daiteke; esate baterako, Kristo linboan lanean (Florentzia, Santa Croce Opera). Bronzinok Florentziako manierismoari egin zion ekarpen nagusia erretratu-sail handia izan zen. Fisonomiaren zehaztasun guztiak lantzen zituen bere erretratuetan, baina abstrakzio garbia eta diziplinaz betea lortzen zuen aldi berean. Bai Florentzian, bai Florentziatik kanpo, ospe handia lortu zuen erretratugile gisa. Ez zuen pertsonaiaren barrura sartzen uzten, nahiz eta xehetasun ugari erakusten zituen.\nGizonezkoen erretratuen artean aipagarriak dira \"Ugolino Martelli\" (Berlin) eta \"Bartolomeo Panciatichi\" (Uffizi). Emakumezkoen erretratuetan ere pertsonaiaren aldartea ezkutaturik uzten du, kolore gorriak eta urreak erabiltzen ditu, batez ere emakumezkoen bitxietan, Lucrecia Panciaticbi-ren erretratuan, eta batez ere, Eleonor Toledokoaren erretratu-sailean. Azken horietan zehatz-mehatz erakusten ditu emakumearen arropa dotoreak.\nKolore irrealak, hotzak, erabili zituen; askotan, tonu more eta berdeak baliatzen zituen. Preziosismoa nabari da haren obra, eta xehetasun asko ematen zituen, baina haren margolanen \"perfektutasuna\" hotza gertatzen da. Europako gorteko erretratuan eragin handia izan zuen."}
{"id": "338096", "revid": "1545", "url": "https://eu.wikipedia.org/wiki?curid=338096", "title": "Egon Schiele", "text": "Egon Schiele (Tulln, Austria, 1890eko ekainaren 12a \u2013 Viena, 1918ko urriaren 31), austriar margolari figuratiboa, espresionismoaren ordezkari goiztiarra izan zen. Gustav Klimt eta Oskar Kokoschkarekin batera, austriar espresionismoa delakoa osatu zuen.\nAustriako espresionismoko margolari nagusietako bat izan zen, margolaria, marrazkilaria eta irarlea, eta haren irudien erotismoagatik nabarmendu zen. Vienako Arte eta Lanbide eskolan egin zituen ikasketak (1907-1909). Garai hartan harreman handia izan zuen Alemaniako Art Noveaurekin (Alemanian \"Jugendstil\" deitua), eta Gustav Klimt ere ezagutu zuen, Klimt Vienako Sezesioa taldeko buru zela. Izan ere, Schieleren estilo sotilak asko zor dio Klimten dotoretasun dekoratiboari. Nolanahi ere, Schielek garrantzi handiagoa eman zion espresioari dekorazioari baino, eta lerroaren ahalmen hunkigarria indartu zuen tentsio sukartsu batez.\nHasiera-hasieratik, giza irudia landu zuen batez ere (autorretratu asko egin zituen), eta gai erotikoak tratatzen zituen modu irekiak harridura handia sortu zuen. Vienako Akademiaren kontserbadurismoaz asperturik, 1909an Vienako \"Neukunstgruppe\" (\"Arte-talde berria\") taldea sortu zuten artistetariko bat izan zen. 1910etik aurrera, erakusketak egin zituen Europan zehar; 1918an areto bat eskaini zioten bere lanari Vienako sezesionisten erakusketan. Handik gutxira hil zen, Vienan bertan, 28 urte besterik ez zuela, Europa osoan 20 milioi hildako eragin zuen Espainiako gripeak jota (3 egun lehenago, haren emazte Edith ere hil zuen gripeak, 6 hilabeteko haurdun zegoela).\nBiografia.\nEgon Schiele Tullnen jaio zen, Austrian, 1890eko ekainaren 12an. Aita, Adolf Eugen Schiele izan zuen, Alemania iparraldeko jatorria zuen estazio-burua, eta, ama, berriz, Marie \u2014ezkon aurretik, Soukoup\u2014, Krumautik (egungo \u010cesk\u00fd Krumlov) etorritakoa, Bohemiatik. Sendi burgesetik zetorren Schiele, funtzionariotzari lotutakoa. Bi arrebarekin hazi zen: Melanie (1886\u22121974) eta Gertrude (1894\u22121981).\nEskolan zela marrazki ugari egiten zituen ordurako. Klosterneuburg institutuan Max Kahrer margolaria izan zen haren hasierako babesleetako bat, eta askotariko arte-teknikak irakatsi zizkion. Emaitza txarrak zirela eta, amak eskolatik ateratzea erabaki zuen eskolaldia amaitu baino lehen. Marrazteko zeukan abileziak arte-ikasketak egitera eraman zuen.\n1905ean, aita hil egin zen, eta Egon gaztea Leopold Czihaczek osabaren etxera bidali zuten. Alferrik saiatu zen osaba iloba burdinbidegintzara bideratzen, eta mutilaren artista-gaitasunak begi bistakoak zirela onartu beharrean izan zen. Aintzat hartuko zituen Schielen amak eginiko laguntza eskaerak, tutoreak Vienan burutu beharreko ikasketak bere gain hartzea nahi baitzuen. Garai horretan hasiko zen margolaritzan, autorretratuak batez ere. Vienako Arte Ederren Akademiara sartzeko azterketa gainditu zuen 1906ko urrian, aita hil eta ia bi urtera. Bertan Christian Griepenkerl historia-margolaria izan zuen irakasle.\nGazte-gaztetan, burdingintzatik bizi zen familiaren eragina nabarmendu zen bere lanean eta baita geroago ere, paisaia asko treneko leihatilatik ikusita agertzen baita. Vienan bizi zenean, maiz hartzen omen zuen handik Bregenzerako bidea, hiriari erreparatu gabe, itzulerako trena hartzeko helburuaz.\nVienako lehen garaia eta Klimekiko antzekotasunak.\n1906an, Vienako Arte Ederren Akademian sartu zen, bertan marrazketa eta deseina ikasi zituen. Freud, Mahler, Wittgenstein edo propio Klimten hiria zen Viena -Schielen erreferente bilakatuko zen azken hau- behintzat-. Interes handia jarri zuen anatomiako eskoletan, baina berehala egin zuen ihes historizismo eta kontserbadurismo zantzu orotatik.\n1909an, hango giro kontserbadore eta itxiak erabat jota zeukan artista; erakusten zuten diziplinak betiko bideak jarraitzera eramaten zuten, modeloen azterketa, konposizioak eta jantziak betiko moldeetan egiten ziren, eta, ezin ase, bera eta beste kide batzuen artean, Akademia utzi eta \"Neukunstgruppe\" (Arte berriaren taldea) sortu zuten.\n1907an, Gustav Klimt margolaria ezagutu zuen. Asko miretsi zuen Schielek hura, eta eragin handia izan zen beretzat. Hark eman zizkion bereak egingo zituen printzipio sortzaileak, lerro lodiz bere margoen marrazkiak nabarmenduz, gorputz biluziaren errepresentazioan bereziki. Klimtekin batera sartu zen Schiele joera berrian, Vienako Sezesioa zeritzon erkidego artistikoan. Joseph Maria Olbrich eginiko euren erakusketa-eraikin zuten, eta hau zen haien lema, eraikinean idatzita jarraitzen duena:\nKlimt izango zen taldearen margolari nabarmenena eta bere lehen lehendakaria. Oso estimatu zuen honek Schiele eta mezenas aberats bat baino gehiago aurkeztu zizkion, hasiberriari nolabaiteko finantza egonkortasuna eskainiz. Behin, Schielek marrazki elkarbanatzea proposatu zion Klimti, ondo iruditu zitzaion porposamena honi, eta gehiago ere erosi zizkion.\nEtxean ez zuten asko sustatu Schieleren arterako trebetasuna, aitaren moduan treneko langile izatea espero baitzuten. Dena dela, Schielek Gustav Klimt (1862\u20131918) margolariaren babesa bilatu zuen; Schiele baino 28 urte zaharragoa zen, eta, neurri batean, gidariarena egin zuen bai artegintzan bai bizitzan. Biek modu bertsuan landu zuten erretratugintza: konposizioa antzekoa da, izan ere, formatu luzanga, lerro arinak eta edergarriak baliatu zituzten, are antzeko arropak irudikatu. Nolanahi ere, Klimtek kolorea erabiltzen zuen pertsonaien arropak apaintzeko; Schielek, berriz, pertsonaien barnea, haien aldartea, aditzera emateko. Schieleren lanetan bihurritutako gorputzak, jarrera asimetrikoak eta ingerada gorabeheratsuak maiz agertzen dira, eta adierazten dute egituran eta lerroan interesa zuela. Klimtek, sarri, edertasuna goratzen zuen haren lanetan; Schielek, ordea, itsustasuna, sexualitate gorria eta eritasuna nabarmentzen zituen nahita.\n1908an, Schielek lehen norbanako erakusketa burutu zuen 1903an Josef Hoffman eta Koloman Moserrek sortutako Wiener Werkst\u00e4tten. Oinarri teorikoa \"arte orokorraren lana\"-ren inguruan ezarri zuen, betiko esparruetara mugatzen ez zen artea, eguneroko bizitzari eragiten zien esparru formal eta espiritualak ere hartzen zituena baizik.\nAkademiako estilo zorrotza alboratu eta espresionismo aldera aldatu zen: lagunen erretratu eta autorretratuen artean, gorputz biluzia aurkeztu zuen, baina distortsio figuratibo bortitza erakutsiz. Klimtek figura eta apaingarri aurrez aurre jartzen bazituen, Schielek esanahi garrantzitsuagoa eman zion jokoari, eta lerroak erakutsi zuen esanahi hori, ez zuen ezkutatzen, askatu baizik, eta lerro honek berak zituen balio ornamentalak.\n1909an, Schielek II. Nazioarteko Erakusketan erakutsi zuen bere lana. Kunstschaun egokitu ziren 54 aretotan izan zen, ordura arte Austrian ikusi zen ekitaldi artistikorik handiena izan zelarik. Pintura eta eskultura erakutsi zituzten, egunero erabiltzen ziren gauzakiak, loreak, eszenografia edo jantzia. Klimtek egin zuen inagurazio-hitzaldia eta europar abangoardian kokatzen ziren artista asko izan ziren bertan: Ernst Barlach, Paul Gauguin, Max Klinger, Pierre Bonnard, Max Lieberman, Henri Matisse, Edvard Munch, Vincent Van Gogh. Baita belgikar Georges Minne eskultorea eta Ferdinand Hodler margolaria ere, Schielen arte espresionistan eragin handiena izango zutenak. 4 erretratu aurkeztu zituen Oskar Kokoschkak ere lanak aurkezten zituen areto berean.\nNeukunstgruppeko kideekin batera Vienako Pisko galerian gauzatutako erakusketan parte hartu zuen, baina, Franz Ferdinand Austriakoa bisitan izan bazuten ere, ez zuten espero zuen arrakasta lortu.\nNeulengbach.\n1910 aldera, Erwin Osen eszenografoa ezagutu zuen eta estudio bat alokatu zuten lehen aldiz Krumaun \u2014amaren herrian\u2014. Biluzik agertzen da garai hartan egindako autorretratuetan eta antzeko gaia erakusten du Osen bere lagunari eginiko erretratuek. Vienatik alde egiteko beharra zuen.\n1911n, 17 urte besterik ez zuen Valerie Neuzil (Wally) ezagutu zuen Vienan. Harreman sentimentala izan zuten elkarrekin eta bere obra hoberenen modelo ere izan zen. Schiele eta Wally inspirazio bila joan beharra sentitu zuten eta Krumaura aldatu ziren bizitzera. Bizitzeko era hark talka egin zuen herrixka txiki hartako biztanleekin. Modeloarekin elkarbizitzan, gazteegi ikusten zituzten neskak margotzen... Eskandalu usaina zegoen han, eta berehala alde egin zuten Krumautik eta Viena mendebaldean zegoen Neulengbachera joan ziren. 1912an izan zen eskandalurik handiena, maitalearen gaztetasuna zela medio, adinez txikikoak galbideratzeagatik salatu zutenean. Hori gutxi ez eta etxera hurbiltzen ziren umeei erretratuak egiten zizkien, biluzik gehienetan, edo jarrera zantarretan. Ia-ia pornografiatzat hartu zen beraren lana, eta 3 astez eraman zuten espetxera, ondoren, 3 egun espetxean egoteaz gain, estudioan zituen lanak erretzeko agindua jaso zuen.\nSchiele Vienara itzuli eta estudio berrian instalatu zen. Bere lagun Klimti esker, makina bat enkargu jaso zuen, eta goi-mailan kokatu zen Austriako eszena artistikoan, eta nazioarteko erakusketa askotan parte hartu zuen Budapesten, Municheko Hans Goltz galerian edo Koloniako \"Sonderbund\" erakusketan ere.\nEkoizpen artistikoa zuzendu egin zen garai honetan. Bildumagile handiak ezagutu zituen, August Lederer industrialaria tartean. Haren seme Erichen erretratua eskatu zion honek eta 1912ko Eguberriak Gy\u00f6reko etxean pasatzeko gonbidapena egin zion. Handik idatzi zituen gutunek industriari horren bizitzaren luxua deskribatzen du, beti erabiltzeko prest egon ohi zen karroa edo zilarrezko botoiak zituzten uniforme gris haiekin jantzitako zerbitzariak.\nBere talentua ukaezina zen, jada, eta, bat-batean, eskandalua iritsi zen. Adinez txikia zen bat bahitu zuen salaketa jaso zuen eta biluzi erotikoak erakusteaz ere bai. Espetxeratu zuten, eta jendaurrean erre zituzten hainbat marrazki. Akuarelak margotu zituen espetxean egon zen bitartean, eta, atera zenean, Berlin, Erroma, Brusela eta Parisen egin zituen erakusketak.\n1913an, Austriar Artisten Ligan sartu zen eta erakusketa askotan hartu zuen parte; horren adibidea da Viena, Hamburg, Stuttgart edo Berlingo Sezesioko \"Zuria eta Beltza\" nazioarteko erakusketa. Azken hiri honetan, \"Die Aktion\" aldizkariko sortzaile eta argitaratzaileak Schielengan erreparatu zuen eta lankide egin zen. 1916an, ale berezi bat dedikatu zioten Egonen lan osoa erakutsiz.\nEzkontza eta heriotza.\nSchielek burgesiako kide ziren Edith eta Adele Harms ahizpak ezagutu zituen. Paseatzera gonbidatu zituen, ama fidagaitz agertzen baitzen eta, lasaitzeko xedean, Wally amorantea eraman zuen berarekin. Bi ahizpen atzetik ibili bazen ere, 1915eko ekainaren 17an, Edithekin ezkondu zen azkenean. I. Mundu Gerra garaian izan zen ezkontza eta Egon Schiele elite intelektualaren barnean kontsideratu zuten, eta ez zuten frontera bidaltzerik izan. Hala ere, Pragara bidali zuten administrazioko lanak burutzera eta, urtebete geroago, Vienara, lantegia erabili ahal izateko pribilegioarekin.\nKartzelan eman zituen 3 asteak traumatikoak izan ziren Egon Schielentzat; erretiratuta zegoen militar baten alaba eraman zuen etxera, erretratatzeko xedean; ez zen bahiketarik frogatu; ezta sexu-gehiegikeriarik ere; baina Neulengbachen ezin zituzten esamesak eta eskandalua ahaztu. Ez zuten hiritik etorritako artista haren bizitza bohemioa ulertu eta gorroto zioten haren lanari. Gorroto zioten bere pertsonari ere. Hala ere, gaitz erdi, salaketa ezetsi baitzuten azkenean.\nEzkondu zen urtean, 1915ean, Schiele \"Neskatxa eta heriotza\" margolana egin zuen, bikote baten besarkada desesperatua erakutsiz, zimurtutako oihal zurixka baten gainean, heriotza balitz bezala. Irudiak airean daude eta gizonezkoa autorea bera da, garbi, emakumea Wally den bitartean. Emakumeak gizona besarkatzen du bi eskuekin, baina gizonak eskuineko eskuaz apartatuko balu bezala ikusten da, inguraketa eta distantziaren tentsioa. Horrela egin zion Schiele agurra Wallyri.\n1918an, berriro hartu zuen parte Vienako Sezesioaren erakusketan; berak egin zuen erakusketaren kartela eta aurkeztu zituen 50 koadroetatik gehienak saldu zituen. Z\u00fcrich, Praga eta Dresdenen egin zituen erakusketak urte berean.\n1918ko udazkenean, 1918ko gripe pandemia izan zen (20 milioi hildako izan ziren Europan), eta Vienari ere egin zion eraso. Edith haurdun zegoen, 6 hilabeteko, eta urriaren 28an hil zen. 3 egun geroago, 1918ko urriaren 31n, Egon Schiele bera ere hil egin zen. Gripeak eraman zuen 28 urte besterik ez zuenean. Bi heriotzen artean, Schielek Edithen bozeto batzuk egin zituen, azken lantzat hartu direnak. Hilabete batzuk azkarrago, urte bereko otsailean, laguna eta maisu izan zuen Gustav Klimt ere hil egin zen.\nEzaugarriak.\nGaiak beti du obsesio erotiko bilakatzen den sentsualitate handia; baita bakardadeak sortzen duen larritasuna ere. Lerro zorrotza erabiltzen zuen Schielek bere errealitatea erakusteko, eta gizabanakoaren suntsiketa fisiko eta moral lazgarria ageri da bat-batean. Koloreak balioa hartzen du bere kasa eta efikazia handia hartuz akuarela ez gutxitan.\nBeste austriar margolari batzuek egin ohi zuten eran, Alfred Kubin edo Oskar Kokoschka bezala, espazioak gizakiaren dimentsio existentzial tragikoa aurkezten digu, bizitza eta heriotzaren arteko etengabeko borrokan, eta ziurgabetasuna, batez ere. Gustav Klimten eragina jaso zuen hasiera batean, baina 1910 aldera bere margolanak introspekzio psikologikoaren bidaia bilakatu ziren.\nAutorretratuak.\nAutorretratua izango da bere haustura- eta ihes-bidea. Mende bat igaro eta gero, XX. mendearen hasierako pezak liluratzen gaituzte, aurkezten duen modernitatearekin, keinuen lotsagabekeria eta atrebentziarekin, punkaren arora arte ez duguna berriz ikusiko.\nSchielek 100 erretratu inguru egin zituen, garaiko margolarien artean gauza bitxia izan zelarik, ez baitzuten bere buruari begiratzeko joerarik. Aitaren falta konpentsatzeko ahalegina izan zitekeen bere nortasunaren bilaketa hau... Aitak beti goraipatu zituen semearen marrazkiak eta bere egoaren erakusketa izan zitekeen hau, \"etxeko gizona\"k bere harrotasuna aldarrikatzen zuelarik.\n1910etik aurrera, ordea, irudia itxuragabetuz joan zen, eta jarrera gero eta arloteagoak erakusten zituzten, berariaz zahartuta edo despertsonalizatuta.\nIrudia oso argala zen beti, gorputza makurtuta erabat, ile motza eta menderakaitza eta mimika tetrikoa erakusten zuen.\nHala ere, ez zuen bere irudiarekin harro sentitzen zenik ematen, eta erakusten zuenak egoera hondatu baten patetismoa zirudien gehiago. Biluzi hark ez zuen akademiako ideal klasikoa jarraitzen, ezta erretratua bilatzen ere, eta hori baino gehiago, nahaste psikosozial batetik jaiotako irudia zirudien. Gero eta ohikoagoa zen bere irudia biluzik ateratzea, inongo oinarririk gabe, hondo lau eta monokromo batean, gorputz irregular eta okerra marrazten zuten lerroek irudiari espresio gehiago ematea lortzen zutelarik. Irudiaren naturaltasunak ihes egiten du, ordea, eta pintzelada zabal eta kromatismo bortitzak gehiago laguntzen dute horretan.\nGiza irudiak.\nEgon Schielen arreta artistikoa zabaldu zuena giza irudia izan zen gehien bat, emakumearenak batez ere; era ezberdin askotan erakutsi zuen hura: biluzi bortitza, emakume indartsu eta harroak, hondo psikologiko handiko erretratuak, maitasunik gabeko besarkada erotikoan lotutako bikoteak...\nGorria, marroi iluna, hori argia edo beltz-beltzak erabili zituen, atsekabez beteriko ama-semeen irudi desesperatuak. Inkontzientea erakutsi nahi zuen, ia neurotikoa den lerro urduriaz. Estetikari ihes egin eta molde tradizionala hautsi nahi du artistak. Bere egoa ateratzen da, materia tolestarazi eta bere zuloetatik irten nahi duten begiak edo erabat bihurritutako eskuak agertzen dira. Hauetan ikus daiteke oinazea, sufrimendua, arimaren tristura. Schielek aitaren galera goiztiarra nozitzen jarraitzen du eta betirako markatuko dizkio emakumeekin dituen harremanak eta erotismoa. Bere emakumeen gorputzak probokazioaren bila dabiltza, ez hanka eta ez buru duten posturetan. Schielen erotismoak ez dauka moralitate zirkinik, protagonistek ume aurpegia dute eta ez dute lots zipitzik erakusten. Goitik ikusita, aldamenetik, postura arraroetan...\nMarrazkilari trebea, ez zion dekorazioari lekurik egiten eta ikuslea interpretazio psikoanalitikoa egitera bidaltzen du zuzen-zuzenean. Errebeldia eta ezinegon existentzialaren atzetik, erreprimitutako instintuen bila dabil artista, exhibizionismoa eta voyeurismoa aztertuz, patologia izan daitekeen egoera afektibo batean murgiltzen delarik.\nDramatismoa landu zuen eten gabe eta bere arteak aurrez aurre jartzen gaitu bizitzaren esanahiarekin, ordena desafiatuz. Bere lagun Erwin Osenek gaixo mentalekin izan zituen esperientziak izan zituen inspirazio-sorburu, Steinhofeko eroetxean zeuden gaixoen marrazkiak. Jean Martin Charcot neurologoaren urgazle izan zen Paul Richer doktorearen marrazkiekin ere konpara ditzakegu, katalogatutako aldarte patologikoen bereizgarri izan zirenekin, alegia. Artistak tipologia horiek erabili zituen modelo batzuengan, berak ere bai, Charcoten \"manikien\" antzera.\nIkuspegiak.\nVan Goghek txunditu zuen zeharo Schiele. Hura omentzeko beta hartu zuen \"La salle de l'artiste \u00e0 Neulengbach\" egin zuenean, \"Logela Arlesen\" (1888) inspiratuta, edo \"Ekiloreak\" lanaren bere bertsioa, marroi ilun batean, petalo zimurtuek dekadentzia besterik iragartzen ez dutena. Haien luzera eta mimikak ia gizatiarrak diren sentimenduen isla dirudite.\nAmaierarako lerroa urduriagoa bilakatzen da eta paisaiak marrazten ditu, 1917ko \"Lau Zuhaitz\" lanak bezala; kolore epelagoak erabiltzen ditu eta hondoa emozio bortitzen eszenategia da. Lerro horizontal eta bertikalak daude konposizio honetan eta hostoak erori zaizkion arbola bat, gainontzekoek hostoez lepo dauden bitartean, udazkeniko melankolia zantzua lortzeko xedean.\nAdinarekin Schielen paiasaiak ere aldatu egin ziren. Hasierakoak estilo tradizionalean kokatu daitezke, Klosterneuburgekoak adibidez. 1910ean, \"Hiri hila\" izeneko bi koadro margotu zituen, Georges Rodengachen \"Brugues-la-morte\" (1892) eleberrian inspiratuta. Eraikuntza zuen gai, inguruaren deskribapena baino gehiago; \"Krumauko paisaia\" (1916) edo \"Arropa zabalik duen aldiriko etxea\" (1917) dira adibide.\nSchielen azkenekotako margolan garrantzitsua \"Familia\" (1918) izan zen. Garai horretan Edith emaztea haurdun zegoen eta artistak egoera biografikoa azaldu nahi du; biluzi talde bat aurkezten digu, gizona -bere burua- besaulkian eserita dago; bere aurrean, lurrean eserita, andre bat dago, mantan bildutako haur txiki bat magalean. Helduak eta umearen aurpegiak argiztapen berezia dute hondo ilun batean; tonu kromatikoek gorputzen bolumenak nabarmentzen dituzte eta ez dira kolorez betetako lerro lodiak, lehen egiten zuen bezala. Schiele ez zaigu izan ohi zuen bezain oldarkor agertzen, baina malenkoniak ez du alde egiten, bai gizonak eta baita emakumeak ere pentsamenduetan murgilduta dirudite, begirada galdua...\nBizitza motz eta arazotsua izan zuen, miserian eta baztertua maiz, baina utzi zuen ondarea aberatsa izan zen erabat. 2.500 marrazki baino gehiago ditugu paperean eta 300 bat egur edo oihal gainean; haren liburuxkek marra eta kolorearen alkimista honen laborategia dirudite."}
{"id": "338097", "revid": "65203", "url": "https://eu.wikipedia.org/wiki?curid=338097", "title": "Kasimiro IV.a Jagellondarra", "text": "Kasimiro IV.a. Jagellondarra (; ; Krakovia, 1427ko azaroaren 30a - Hrodna, 1492ko ekainaren 7a), Lituaniako duke handia (1427-1492) eta Poloniako erregea (1447-1492) izan zen.\nLadislao II.a Jagellonen eta haren laugarren emazte Sofia Holszanykoaren bigarren semea. Haren osaba Sigismundo I.a K\u0119stutaitis hil zutenean, Lituaniako dukerria eskuratu zuen, eta anaia Ladislao borrokan hil zitzaionean bilakatu zen Poloniako errege.\nHaren erreinaldiko garaipen nagusia Hamahiru Urteko Gerran Zaldun Teutonikoak menderatzea izan zen (1454-1466). Horren ondorioz, Prusiaren parte bat (Errege Prusia edo Prusia Poloniarra) \u2014Gdansk-eko Pomerania\u2014 bereganatu zuen, eta Ekialdeko Prusiaraino hedatu zuen bere jabegoa.\nHaren erregealdian inprimatu zen lehen liburua Polonian (1474). 1484an, turkoek Besarabiako parte bat eta Moldavia bereganatu zituzten.\nElisabete Hungariakoarekin ezkondu zen, eta 13 seme-alaba izan zituzten. Haien semeetariko lau errege izan ziren: Ladislao II.a Bohemiakoa eta Hungariakoa, Hungariako eta Bohemiako errege; Joan I.a Alberto, Poloniako errege; Alexandro I.a Jagellon, Lituaniako duke handia eta Poloniako errege; eta Sigismundo I.a Zaharra, Poloniako erregea eta Lituaniako duke handia."}
{"id": "338098", "revid": "512", "url": "https://eu.wikipedia.org/wiki?curid=338098", "title": "Artaxerxes", "text": "Artaxerxes ( ,; ) Persiako errege akemenestarra K.a. 465-424 urteen bitartean, Xerxes I.aren semea eta ondorengoa. Akemenestar Inperioko seigarren erregea izan zen.\nIturri grekoetan \"Makrokheir\" goitizenaz aipatzen da (latinez, \"Longimanus\", eskuluzea), esaten baitzen eskuin-eskua ezkerra baino luzeagoa zuela.\nXerxes erregearen eta Amestris erreginaren bigarren semea zen. Aita gorteko ofizial batek hil zuen, eta Artaxerxesek, erreinaldiaren hasieran, erregetza bermatzearren, bere anaia zaharrena, Dario, hil zuen. Xerxesen beste seme bat, Histaspes, Baktrianan haren aurka altxatu zen zen, baina garaitua izan zen. Printze eskuzabal baten oroitza utzi zuen, Temistokle atenastarra bere erbesteratzean onartu zuelako K.a. 463an eta juduei Jerusalema itzultzen utzi zielako.\nK.a. 450ean, atenastarrek, Zimon buru zutela, Zipreri eraso zioten, eta persiarrak garaitu zituzten. Ondorioz, greziarrekiko bakea sinatu behar izan zuen (Kaliasen bakea, K.a. 449-448), eta Kersoneso (gaur egungo Krimeako penintsula) galdu zuen.\nArtaxerxes hil zenean, haren seme Xerxes II.ak eskuratu zuen tronua."}
{"id": "338099", "revid": "512", "url": "https://eu.wikipedia.org/wiki?curid=338099", "title": "Magnus III.a Norvegiakoa", "text": "Magnus III.a \"Oinutsa\" (1073 - Irlanda, 1103ko abuztuaren 24a), Norvegiako erregea 1093tik 1103 arte. Olaf III.aren sasiko semea zen, eta Harald Hadrada-ren biloba.\nVikingoen garaiko garaipenak gogoan, bere lurraldea hedatzen saiatu zen. Danimarkaren eta Suediaren kontra egin zuen. Danimarkako Halland aldea arpilatu zuen. Geroago, 1097an, G\u00f6taland eskualdean sartu zen, Suedian, eskualdea baketzeko eta muga berrezartzeko. V\u00e4nern aintziraraino iritsi zen. Soldatu-talde bat utzi, eta Norvegiara itzuli zen, baina suediarrek, neguan, berriro eskuratu zuten eskualdea. Hurrengo udan berriro itzuli zen Magnus III.a Suediara, baina suediarrek garaitu zuten G\u00f6ta ibaiaren ertzean.\nEz zuen lortu lurrik eskuratzerik Eskandinavian, eta Britainiar uharteetara abiatu zen 1098an, armada handi bat berekin zeramala. Orkadak beretu ondoren, Hebridetara abiatu zen, eta arpilatu egin zituen. Gero, 160 itsasontziz osatutako itsas armada batekin, Man uhartera jo zuen, eta bere egin zuen. Handik, Britainia Handira jo zuen, eta normandiarren aurka borrokatu zen Angleseyn, eta nagusitu.\n1102an berriro itzuli zen Britainiar uharteetara, bere inperioa sendotzera eta Irlanda konkistatzeko asmotan. Dublin bereganatu ondoren, iparralderantz abiatu zen, Ulsterrera. Irlandaren parte handi bat bereganatzea lortu zuen, baina borroka batean hil zuten irlandarrek.\nErregea hil ondoren, berak sortutako inperioa berehala desegin zen."}
{"id": "338100", "revid": "336", "url": "https://eu.wikipedia.org/wiki?curid=338100", "title": "Roger II.a Siziliakoa", "text": "Roger II.a Siziliakoa (Mileto, 1095eko abenduaren 22a - Palermo, 1154ko otsailaren 26an), Siziliako kondea (1105-1130), Apulia eta Calabriako Dukea (1127-1130) eta Siziliako erregea (1130-1154), Hauteville normandiar familiako kidea. Rogerrek normandiarren Hego Italiako konkistak erresuma batean biltzea lortu zuen, eta gobernu bat oso zentralizatu eta eraginkorra antolatu zuen.\nBizitza.\nRoger I.a Siziliako kondearen eta Adelaida del Vastoren semea izan zen. Aita hil zenean, Rogerren anaia Simon bilakatu zen Siziliako konde, baina, lau urte geroago, ondorengorik utzi gabe hil zen Simon, eta Rogerrek eskuratu zuen Siziliako konderria (1105).\nBere lehengusu Gilenen oinordeko zenez, Apuliako dukerria jaso zuen 1127. urtean, Gilen hil zenean. Rogerrek, orduan, Italiako hegoaldeko lur guztiak beretzat eskatu zituen Hauteville familiaren izenean. Honorio II.a aita santuak eta Apuliako biztanleek aurka egin zioten (1127-1128), ez baitzuten nahi Apuliak Siziliarekin bat egiterik, baina amore eman behar izan zuten. Erramun Berenger III.a Bartzelonako kondearekin bat egin zuen 1127an, eta gerrarako berrogeita hamar ontzi eskaini zizkion hari sarrazenoen aurka borroka zedin.\nHonorio II.a aita santua hil zenean, Rogerrek laguntza eman zion Anakleto II.a antipapari Inozentzio II.a aita santuaren kontra, eta, ordainetan, Anakletok Roger Siziliako errege koroatu zuen Palermon 1130ean. Horrek Inozentzio II.a aita santuaren aldekoen aurkako gerra piztu zuen. Sarrazenoen laguntzaz, kanpoko eta barneko etsaiei aurre egin ahal izan zien, eta Inozentzio II.a segada batean atxilotu ondoren (1139), aita santuak Siziliako erregetzat (\"Rex Siciliae\") onartu behar izan zuen atxilotu eta handik hiru egunera.\n1144an bere erresumaren eta aita santuaren estatuen arteko mugak zehazten zituen hitzarmena izenpetu zuen. Europako errege nagusietakoa bilakatu zen, eta Sizilia Mediterraneoko itsas potentzia nagusi bilakarazi zuen bere itsas armada ahaltsuari esker. Afrikan eta Grezian eraso ugari egin zuen Bizantziar Inperioaren aurka.\nPalermon hil zen, eta hiriko katedralean lurperatu zuten. Haren laugarren seme Gilen I.a Siziliakoak jarauntsi zuen Siziliako koroa."}
{"id": "338101", "revid": "56334", "url": "https://eu.wikipedia.org/wiki?curid=338101", "title": "Amadou Hamp\u00e2t\u00e9 B\u00e2", "text": "Amadou Hamp\u00e2t\u00e9 B\u00e2 (Bandiagara, Mali, 1901eko otsaila - Abidjan, 1991ko maiatzaren 15a), Maliko idazle eta etnologoa izan zen.\nBizitza eta lanak.\nB\u00e2 klaneko fulania zen. Koloniaren garaian funtzionario izan zen, eta independentziaren ondoren (1960), Giza Zientzien Institutua sortu zuen Bamakon, eta Maliren Unescoko ordezkari izendatu zuten. 1966an, Unescoko Batzorde Eragileko kide izendatua izan zen, eta 1966an Afrikako hizkuntzak transkribatzeko sistema bateratu bat ezartzen lagundu zuen.\n1960an, Unescon zegoela, honela esan zuen:\nBere herriaren tradizioak oso ondo gogoratzen zituen, eta historialari eta etnologo egin zen. Jacques Dagetekin batera 1955ean idatzi zuen \"L'Empire peul du Macina\" (\u00abMacinako fulanien inperioa\u00bb) lanean, ahozko tradizioaren araberako inperioaren historia osatu zuen; inperioa 1818an sortu zen Niger ibaiaren barrualdeko deltan, eta 1893an frantsesek konkistatu zuten.\nBestalde, fulanien ahozko hainbat kontakizun papereratu zituen: \"Koumen, texte initiatique des pasteurs peuls\" (1961, \u00abKoumen, artzain fulanien iniziazioko idatzia\u00bb), \"Ka\u00efdara, r\u00e9cit initiatique peul\" (1969, \u00abKaidara, fulanien iniziazioko kontakizuna\u00bb), \"L'\u00c9clat de la grande \u00e9toile\" (1974, \u00abIzar handiaren distira\u00bb), \"Njeddo Dewal, m\u00e8re de la calamit\u00e9\" (1985, \u00abNjeddo Dewal, zorigaitzaren ama\u00bb), \"La Poign\u00e9e de poussi\u00e8re, contes et r\u00e9cits du Mali\" (1987, \u00abHauts-eskukada, Maliko ipuinak eta kontakizunak\u00bb).\nHala ere, ospe gehien eman zion lana bere eleberri bakarra da, \"L'\u00e9trange destin de Wangrin\" (1973, \u00abWangrinen patu bitxia\u00bb), afrikar interprete baten abenturak kontatzen dituena. Bestalde, bi memoria-liburu idatzi zituen: \"Amkoullel l'enfant peul\" (1991, \u00abAmkoullel haur fulania\u00bb) eta \"Oui mon commandant!\" (1994, \u00abBai, nire komandantea!\u00bb)."}
{"id": "338102", "revid": "96586", "url": "https://eu.wikipedia.org/wiki?curid=338102", "title": "Murad I.a", "text": "Murad I.a (\"H\u00fcdavendi\u011far\", Jainkotiarra, deitua; Amasya, 1326ko ekainaren 29a - Kosovoko gudua, 1389ko ekainaren 15a) Otomandar Inperioko printzea (1359-1383) eta sultana (1383-1389) izan zen.\nOrhan I.aren eta Nil\u00fcfer Hatun bizantziar kristauaren bigarren semea izan zen. Bizantziar Inperioren ereduan oinarritutako armada iraunkorra antolatu zuen, eta administrazio-sistema burokratikoa ezarri zuen. Beretutako lurraldeetan, kristauak erabili zituen bere inperioa sendotzeko, eta kristauei beren erlijioa eta ohiturak atxikitzen utzi zien, baldin eta zergak ordaintzen bazituzten.\nGerra ugari izan zen Murad I.a aginpidean egon zen garaian. Grezian, Asia Txikian eta Balkanetan, eta serbiar, hungariar eta bosniarren kontra borrokatu zen. Lehenik, Bizantziar Inperioaren aurka egin zuen, eta Trazia okupatu zuen. 1361ean Adrianopolis hartu, eta bere hiriburu izendatu zuen. Handik aurrera, Edirne izena hartu zuen ordura arte Adrianopolis izan zena.\nBalkanetara ere abiatu zen, Konstantinopla inguratzeko asmoz, eta Serbiako eta Bulgariako printzerrien aurka borrokatu zen. 1368an, Itsaso Beltzaren kostaldera jo zuen, eta Burgaz hartu zuen. Geroago, 1371n, serbiarrak eta bulgariarrak erabat garaitu zituen, eta Mazedonia ere hartu zuen. Horren ondorioz, Bizantziar Inperioko Androniko IV.a Paleologo Murad I.aren basailu bihurtu zen. Sofia eta Nis hiriak ere hartu zituen haren armadak, eta, 1383an, Kairoko kalifak, ordainetan, sultan izendatu zuen.\nSerbiarrak berriro altxatu zirenean, Murad hara abiatu zen; Kosovoko guduan serbiarrak garaitu zituen, eta serbiarren erregea hil zuen, baina zaldun serbiar batek, desertorea zelako itxura eginez, haren dendara iritsi eta sastakai pozoitu batekin sastakada bat ematea lortu zuen. Han bertan hil zen sultana."}
{"id": "338103", "revid": "11782", "url": "https://eu.wikipedia.org/wiki?curid=338103", "title": "Bonrep\u00f3s y Mirambell", "text": ""}
{"id": "338104", "revid": "11782", "url": "https://eu.wikipedia.org/wiki?curid=338104", "title": "Burjasot", "text": ""}
{"id": "338105", "revid": "11782", "url": "https://eu.wikipedia.org/wiki?curid=338105", "title": "La Venta de l'Emperador", "text": ""}
{"id": "338106", "revid": "11782", "url": "https://eu.wikipedia.org/wiki?curid=338106", "title": "La Venta (Horta Nord)", "text": ""}
{"id": "338107", "revid": "11782", "url": "https://eu.wikipedia.org/wiki?curid=338107", "title": "Llocnou d'Emperador", "text": ""}
{"id": "338108", "revid": "11782", "url": "https://eu.wikipedia.org/wiki?curid=338108", "title": "Foyos", "text": ""}
{"id": "338109", "revid": "11782", "url": "https://eu.wikipedia.org/wiki?curid=338109", "title": "Masalfasar", "text": ""}
{"id": "338110", "revid": "11782", "url": "https://eu.wikipedia.org/wiki?curid=338110", "title": "Masamagrell", "text": ""}
{"id": "338111", "revid": "11782", "url": "https://eu.wikipedia.org/wiki?curid=338111", "title": "Montcada (Valentzia)", "text": ""}
{"id": "338112", "revid": "11782", "url": "https://eu.wikipedia.org/wiki?curid=338112", "title": "Puebla de Farnals", "text": ""}
{"id": "338113", "revid": "11782", "url": "https://eu.wikipedia.org/wiki?curid=338113", "title": "La Creu (Horta Nord)", "text": ""}
{"id": "338114", "revid": "11782", "url": "https://eu.wikipedia.org/wiki?curid=338114", "title": "La Creu del Puig", "text": ""}
{"id": "338115", "revid": "11782", "url": "https://eu.wikipedia.org/wiki?curid=338115", "title": "Puzol", "text": ""}
{"id": "338116", "revid": "11782", "url": "https://eu.wikipedia.org/wiki?curid=338116", "title": "Rafelbu\u00f1ol", "text": ""}
{"id": "338117", "revid": "11782", "url": "https://eu.wikipedia.org/wiki?curid=338117", "title": "R\u00e0fel", "text": ""}
{"id": "338118", "revid": "11782", "url": "https://eu.wikipedia.org/wiki?curid=338118", "title": "Rocafort (Valentzia)", "text": ""}
{"id": "338119", "revid": "11782", "url": "https://eu.wikipedia.org/wiki?curid=338119", "title": "Tabernes Blanques", "text": ""}
{"id": "338129", "revid": "11782", "url": "https://eu.wikipedia.org/wiki?curid=338129", "title": "L'Horta Oest", "text": ""}
{"id": "338130", "revid": "1545", "url": "https://eu.wikipedia.org/wiki?curid=338130", "title": "Horta Oest", "text": "L'Horta Oest Valentziar Herrialdeko eskualdea da, Valentziako Horta eskualde historiko-naturalaren banaketatik sortutako lau eskualdeetakoa.\nGeografia.\nIparraldean Camp de T\u00faria eta Horta Nord ditu, ekialdean Valentzia, hegoaldean Ribera Alta eta mendebaldean Hoya de Bu\u00f1ol.\nEskualdeak 9 udalerri ditu, 187,30 km\u00b2ko azalera du eta 2005ean 344.379 biztanle zituen. Hiriburu edo udalerri nagusia Torrent da."}
{"id": "338132", "revid": "11782", "url": "https://eu.wikipedia.org/wiki?curid=338132", "title": "Huerta Norte", "text": ""}
{"id": "338133", "revid": "11782", "url": "https://eu.wikipedia.org/wiki?curid=338133", "title": "Huerta Oeste", "text": ""}
{"id": "338134", "revid": "11782", "url": "https://eu.wikipedia.org/wiki?curid=338134", "title": "Aldaia (Valentzia)", "text": ""}
{"id": "338137", "revid": "11782", "url": "https://eu.wikipedia.org/wiki?curid=338137", "title": "Alacu\u00e1s", "text": ""}
{"id": "338138", "revid": "11782", "url": "https://eu.wikipedia.org/wiki?curid=338138", "title": "Aldaya", "text": ""}
{"id": "338139", "revid": "11782", "url": "https://eu.wikipedia.org/wiki?curid=338139", "title": "Torrent de l'Horta", "text": ""}
{"id": "338140", "revid": "11782", "url": "https://eu.wikipedia.org/wiki?curid=338140", "title": "Pica\u00f1a", "text": ""}
{"id": "338141", "revid": "11782", "url": "https://eu.wikipedia.org/wiki?curid=338141", "title": "Cuart de Poblet", "text": ""}
{"id": "338142", "revid": "11782", "url": "https://eu.wikipedia.org/wiki?curid=338142", "title": "Torrente (Valentzia)", "text": ""}
{"id": "338143", "revid": "11782", "url": "https://eu.wikipedia.org/wiki?curid=338143", "title": "Chirivella", "text": ""}
{"id": "338144", "revid": "11782", "url": "https://eu.wikipedia.org/wiki?curid=338144", "title": "L'Horta Sud", "text": ""}
{"id": "338145", "revid": "11782", "url": "https://eu.wikipedia.org/wiki?curid=338145", "title": "Huerta Sur", "text": ""}
{"id": "338146", "revid": "119347", "url": "https://eu.wikipedia.org/wiki?curid=338146", "title": "Horta Sud", "text": "Horta Sud Valentziar Herrialdeko eskualdea da, Valentziako Horta eskualde historiko-naturalaren banaketatik sortutako lau eskualdeetakoa.\nGeografia.\nIparraldean Horta Oest du, iparralde eta ekialdean Valentzia eta Albufera eta hegoaldean Ribera Alta eta Ribera Baixa.\nEskualdeak 12 udalerri ditu, 165,70 km\u00b2ko azalera du eta 2005ean 155.245 biztanle zituen. Hiriburutzat Catarroja jotzen da.\nUdalerriak.\nValentziako hegoaldeko auzo-herriak.\nT\u00faria ibaiaren hegoaldean zenbait auzo Valentzia hiriaren administrazioaren menpean baina geografikoki Horta Suden barruan edo harreman estuan daude, Pobles del Sud barrutia osatuz; haietako batzuk udalerri independenteak izan ziren eta 2009an 20.698 biztanle zituen. Hauek dira barrutiko auzo-herriak:"}
{"id": "338148", "revid": "11782", "url": "https://eu.wikipedia.org/wiki?curid=338148", "title": "Guadalaviar (ibaia)", "text": ""}
{"id": "338149", "revid": "11782", "url": "https://eu.wikipedia.org/wiki?curid=338149", "title": "T\u00faria", "text": ""}
{"id": "338150", "revid": "105290", "url": "https://eu.wikipedia.org/wiki?curid=338150", "title": "Luzeka eta zeharka", "text": "Eraikuntzan, estekadura batean, luzeka zabal baino luzeagoak diren piezak, bereziki adreiluak, jartzeko modua adierazteko hitza da, piezak beren alderik txikienetik elkarren kontra jarrita daudela adierazten duena. Zeharka, aldiz, piezaren alderik luzeena paramentuari elkarzut jartzen dela adierazten duena.\nBi moduen konbinazioa, non harlanduak aldizkatzen diren, luzeka eta zeharka esaten da: batzuk bere alderik luzeenetik (\"luzeka\") jartzen dira eta beste batzuk laburrenetik (\"zeharka\")."}
{"id": "338152", "revid": "56334", "url": "https://eu.wikipedia.org/wiki?curid=338152", "title": "Adreilu-zoladura", "text": "Adreilu-zoladura edo aparailua murruak eta fatxadak egiteko eraikuntza-ekai modularren (harlandu, harlangaitz eta adreiluen) antolaketa eta kokatzea da.\nBatzuetan \"aparailu\" edo \"apareilu\" erabili izan da."}
{"id": "338153", "revid": "6327", "url": "https://eu.wikipedia.org/wiki?curid=338153", "title": "Lotura (eraikuntza)", "text": ""}
{"id": "338158", "revid": "336", "url": "https://eu.wikipedia.org/wiki?curid=338158", "title": "Billar", "text": "Billar mahai berezi batean, kolorezko zenbait bola jotzean datzan jokoa da.\nMotak.\nNagusiki bi motako bilar jokoak daude, mahaiaren arabera. Mahai batzuetan zulorik ez da eta karanbolak egitea da koxka (bola batekin besteak jotzea), eta beste mota batzuetan mahaiek zuloak dituzte (normalean lau ertzetan eta banda zabal bietako erdialdean), eta joko hauetan bolak ordena jakin batean zuloetan sartu behar dira.\nMahaiek forma laukizuzena izan ohi dute, baina tamaina desberdinetakoak izan ohi dira. Arauzko bolak ere tamaina desberdinetakoak dira joko batetik bestera.\nHistoria.\nAntzinako Grezian eta Egipton antzeko jokoak egin arren, XV. mendeko Europan hasi zen egungo jokoa. Izena frantsesezko \"bille\" hitzetik dator, \"bola\" esan nahi duena.\n1825ean Erresuma Batuan lehen txapelketa ofiziala jokatu zuten eta 1835ean Gaspard-Gustave Coriolis matematikariak jokoari buruzko \"Th\u00e9orie math\u00e9matique des effets du jeu de billard\" idatzi zuen.\n2004ko Olinpiar Jokoarentzat olinpiar lizentzia lortu arren, ez da inoiz egutegian sartu izan.\nBolizko bolekin jokatzen zen antzina, baina 21. mendean zuntz sintetizkoko bolak erabiltzen dira."}
{"id": "338159", "revid": "1545", "url": "https://eu.wikipedia.org/wiki?curid=338159", "title": "Gaspard-Gustav Coriolis", "text": ""}
{"id": "338163", "revid": "11782", "url": "https://eu.wikipedia.org/wiki?curid=338163", "title": "Poblenou de la Corona", "text": ""}
{"id": "338164", "revid": "11782", "url": "https://eu.wikipedia.org/wiki?curid=338164", "title": "Alc\u00e1cer", "text": ""}
{"id": "338165", "revid": "11782", "url": "https://eu.wikipedia.org/wiki?curid=338165", "title": "Benet\u00faser", "text": ""}
{"id": "338166", "revid": "11782", "url": "https://eu.wikipedia.org/wiki?curid=338166", "title": "Pueblo Nuevo de la Corona", "text": ""}
{"id": "338167", "revid": "11782", "url": "https://eu.wikipedia.org/wiki?curid=338167", "title": "Masanasa", "text": ""}
{"id": "338168", "revid": "11782", "url": "https://eu.wikipedia.org/wiki?curid=338168", "title": "Picasent", "text": ""}
{"id": "338169", "revid": "11782", "url": "https://eu.wikipedia.org/wiki?curid=338169", "title": "Valentziako eskualdea", "text": ""}
{"id": "338170", "revid": "1519", "url": "https://eu.wikipedia.org/wiki?curid=338170", "title": "Giner", "text": "Giner Valentziako Erkidegoan jatorria duen abizena da. \"Urtarrila\" hitzetik dator (), hilabete horretan jaiotzen ziren umeei jartzen zitzaien zorte oneko ikur gisa\nKatalunia, Aragoi eta Valentzia zein Mallorkako erresumatan oso hedatua izan zen abizen hau."}
{"id": "338171", "revid": "11782", "url": "https://eu.wikipedia.org/wiki?curid=338171", "title": "Foia de Bunyol", "text": ""}
{"id": "338172", "revid": "119347", "url": "https://eu.wikipedia.org/wiki?curid=338172", "title": "Hoya de Bu\u00f1ol", "text": "La Hoya de Bu\u00f1ol Valentziar Herrialdeko eskualdea da, Chiva/Xiva hiriburua duena. Espainieraz batzuetan Hoya de Bu\u00f1ol-Chiva edo Hoya de Chiva-Bu\u00f1ol izenak ere ematen zaizkio, herri nagusi bien izenak islatzearren. Katalanez antzekoa gertatzen da: ohiko izena la Foia de Bunyol bada ere, la Foia de Bunyol-Xiva ere baliatzen da. Tokiko hizkuntza aragoieraren eraginpeko espainiera da.\nGeografia.\nIparraldean Serranos eta Camp de T\u00faria ditu, ekialdean Horta Oest eta Ribera Alta, hegoaldean Canal de Navarr\u00e9s eta Valle de Cofrentes eta mendebaldean Requena-Utiel.\nEskualdeak 9 udalerri ditu, 817,30 km\u00b2ko azalera du eta 2005ean 37.061 biztanle zituen.\nEskualde historiko-naturalak.\nEgun erabiltzen den eskualdea zenbait errealitate historiko-geografikotan bana daiteke:\nEmili Be\u00fcten 1934ko eskualde naturalen banaketan egungo osaerarekin agertu zen salbuespen bakarrarekin, orduan Dos Aguas Canal de Navarr\u00e9sen sartu baitzuen."}
{"id": "338174", "revid": "11782", "url": "https://eu.wikipedia.org/wiki?curid=338174", "title": "La Foia de Bunyol", "text": ""}
{"id": "338175", "revid": "119347", "url": "https://eu.wikipedia.org/wiki?curid=338175", "title": "Cardiffko aireportua", "text": "Cardiffko aireportua (galeseraz \"Maes Awyr Caerdydd\" eta ingelesez \"Cardiff Airport\") Galesko Cardiff hiriburuko aireportua da. 2011an 2,1 bidaiari izan zituen, 2010ekin alderatuta %13ko murriztea izan zuelarik. Berez Vale of Glamorgan konderriko Rhoose udalerrian dago, Cardiffko erdigunetik 12 kilometro mendebaldera."}
{"id": "338177", "revid": "11782", "url": "https://eu.wikipedia.org/wiki?curid=338177", "title": "Xiva de Bunyol", "text": ""}
{"id": "338178", "revid": "11782", "url": "https://eu.wikipedia.org/wiki?curid=338178", "title": "Xiva (Hoya de Bu\u00f1ol)", "text": ""}
{"id": "338179", "revid": "6327", "url": "https://eu.wikipedia.org/wiki?curid=338179", "title": "Xiva (Valentzia)", "text": ""}
{"id": "338181", "revid": "105290", "url": "https://eu.wikipedia.org/wiki?curid=338181", "title": "Acetobacter", "text": "Acetobacter generoa bakterio Gram negatiboz osatuta dago, bazilo itxura dutenak. Aerobio hertsiak eta mugikorrak dira. Bere flageloek kokapen peritrikoa dute.\nBakterio hauek, Gluconobacter generoarekin batera, bakterio azetikoaren multzoan (\"Acetobacteraceae\") sailkatzen dira. Azetikoaren bakterioek azido azetikoa sortzen dute etanola oxidatzen dutenean. Hori dela-eta, Acetobacter garrantzi handiko mikrobioa da ozpinaren sortze prozesuan (ozpina uretan disolbaturiko azido azetikoa baita), eta ozpinaren ekoizpen industrialean erabili ohi da.\nAzido azetikoa sortzen duenez, Acetobacter gai da pH azidoetan hazteko (pH=5). Sortzen duen azidotasunak, beraz, ez du bakterioa hiltzen.\nOzpinaren ekoizpenean onuragarria bada ere, Acetobacter kaltegarria ere izan daiteke ardogintzan, ardoaren alkohola (etanola) oxidatzen duenean: ardoa garrazten du, etanola azido azetiko bihurtuz. Era berean, gure sagardogileen etsai amorratua ere bada, arrazoi berarengatik: sagardoa garrazten du ozpina sortzerakoan.\nArdoa, garagardoa eta sagardoa Acetobacter-ek garratz ez dezan kupelak oxigenorik gabe mantendu behar dira, ez dira aireztatu behar. Bakterio hondatzailea oso aerobioa denez, oxigenorik ezean ez da haziko eta ez du ardoa edo sagardoa hondatuko.\nArdogintzan sufre dioxidoa ere erabiltzen da mikrobio horren hazkuntza galarazteko.\nGenero honetako hainbat espezie gai dira nitrogenoaren finkapena egiteko. Finkapen hau landareekin sinbiosian daudenean burutzen dute."}
{"id": "338184", "revid": "11782", "url": "https://eu.wikipedia.org/wiki?curid=338184", "title": "Hoya de Bu\u00f1ol-Chiva", "text": ""}
{"id": "338185", "revid": "11782", "url": "https://eu.wikipedia.org/wiki?curid=338185", "title": "Hoya de Chiva-Bu\u00f1ol", "text": ""}
{"id": "338186", "revid": "11782", "url": "https://eu.wikipedia.org/wiki?curid=338186", "title": "Foia de Bunyol-Xiva", "text": ""}
{"id": "338187", "revid": "336", "url": "https://eu.wikipedia.org/wiki?curid=338187", "title": "Veronica Campbell", "text": "Veronica Campbell (Clark's Town, Trelawny, 1982ko maiatzaren 15a) abiadura probetan espezializatutako jamaikar atleta da. Olinpiar Jokoetan zazpi domina irabazi ditu (hiru urrezko, bi zilarrezko eta bi brontzezko). Beijingeko Olinpiar Jokoetan (2008) 200 metroak 21.74 segundotan korritu zituen (hamarkadako markarik hoberena) eta bi Olinpiar Jokoetan jarraian 200 mko proban nagusitzen zen historiako bigarren emakume bilakatu zen (lehenengoa B\u00e4rbel W\u00f6ckel izan zen). 2007an 100 mko Munduko Txapelketa irabazi zuen eta 2011n 200 mkoa."}
{"id": "338191", "revid": "25421", "url": "https://eu.wikipedia.org/wiki?curid=338191", "title": "Buber", "text": "Buber:"}
{"id": "338192", "revid": "105290", "url": "https://eu.wikipedia.org/wiki?curid=338192", "title": "1713ko Santzio Pragmatikoa", "text": "1713ko Santzio Pragmatikoa Karlos VI.a Austriakoak 1713. urtean egindako legea izan zen. Lege honek etorkizunean Maria Teresa I.a erregina izatea baimenduko zuen. Habsburgotarren eremu guztian ezarritako lehenengo oinarrizko legea izan zen. Enperadoreak Germaniako Erromatar Inperio Santuaren batasuna eta integrazioa lortu nahi zuen. Hala ere konstituzioa aldatu behar izan zuten Hungariak onar zezan eta horrek, denboran, Hungariaren independentzia grina piztu zuen luzera."}
{"id": "338193", "revid": "96586", "url": "https://eu.wikipedia.org/wiki?curid=338193", "title": "Sanya Richards-Ross", "text": "Sanya Richards-Ross (Kingston, Jamaika, 1985eko otsailaren 26a) estatubatuar herritartasuna duen eta 400 metroko lasterketan espezializaturik dagoen atleta da. 2009ko Munduko Txapelketan eta 2012ko Olinpiar Jokoetan proba honetako urrezko domina eskuratu zuen. AEBetako taldearekin, 4 x 400 m erreleboetako urrezko hiru domina irabazi ditu Olinpiar Jokoetan."}
{"id": "338194", "revid": "12788", "url": "https://eu.wikipedia.org/wiki?curid=338194", "title": "Sanya Richards", "text": ""}
{"id": "338196", "revid": "105290", "url": "https://eu.wikipedia.org/wiki?curid=338196", "title": "Belfasteko Nazioarteko aireportua", "text": "Belfasteko Nazioarteko aireportua, formalki \"Aldergroveko aireportua\" deitua (ingelesez \"Belfast International Airport\" edo \"Aldergrove Airport\") Ipar Irlandako Antrimeko konderrian dagoen Aldergrove udalerriko aireportu bat da. Aireportu hau Belfast hiriaren erdigunetik 5 kilometro mendebaldera dago, Nenagh aintziaren ekialdeko ertzean. Bestalde, Belfast hiriko beste aireportua George Best Belfast City aireportua da.\n2011an 4,1 bidaiari izan zituen, aireportuko errekorra delarik, 2011 urteko bidaiari kopuruarekin alderatuz %2,2ko hazkundea izan zuelarik. Belfasteko Nazioarteko aireportua Ipar Irlandako hegazkin trafiko eta bidaiarien joan-etorri handiena duena da, Irlandako bigarrena delarik, Dublingo aireportuaren atzetik."}
{"id": "338199", "revid": "58701", "url": "https://eu.wikipedia.org/wiki?curid=338199", "title": "Rosslyn kapera", "text": "Rosslyn kapera (ingelesez \"Rosslyn Chapel\") Eskoziako Midlothian konderriko Roslin udalerrian dagoen eliza bat da, Roslin gazteluaren alboan. Dan Brown estatubatuar idazlearen \"Da Vinci Kodea\" eleberrian agertu zenetik nahiko eraikin ospetsua eta bisitatua bilakatu da. A mailako eraikina izendaturik dago.\nEraikina.\nKapera 1440an eraikitzen hasi zen, ofizialki 1446an inaurugatu zelarik, halere bere amaiera hogeitamalau urtez berandutu zen. Kaperaren diseinatzailea Gilen Saintclair izan zen, Caithnesseko kondea, hau normandiar jatorriko Sinclair Familia eskoziarreko kide bat izan zelarik.\nHasiera batean kolegiata bat izateko proiektatua izan zen (San Mateoren Kolegiata Kapera), baina azkenean kapera batean gelditu zen. Gaur egungo eraikina amaitzeko berrogei urte behar izan ziren. Bertan Bibliaren eszena asko ikus daitezke: Edenaren lorategia, Aingeru Eroria edota Gurutziltzatzearen irudiak masoien inguruko irudi paganoekin batera loturik daude. Azken honen adibidez, \"Ikaslearen Zutabe\" ospetsua da, korua kaperaren erdialdeko nabetik banatzen duten hiru zutabeetako bat.\nKondairak.\nIkaslearen zutabearen kondaira.\nEraikin hau kondaira ugariz betea dago, ziurrenik denetan ospetsuena \"Ikaslearen Zutarriaren kondaira\" delarik, kondaira honen inguruan kaperaren hargina eta bere ikaslea daude. Hone arabera, hargina zutabe bat sortu eta eraikitzeko inspirazioa topatzeko helburuz Erromara joan omen zen. Bienbitartean, ikasleak zutabea jada amaitua ikus zezakeen amets bat izan zuen, ondorioz denbora galdu gabe hura eraikitzeari ekin ziolarik. Hargina Erromatik itzuli eta zutabea amaitua ikusi zuen. Zutabe haren eraikitzearen arduraduna nor izan zen galdetu eta ikaslea izan zela erantzun ziotenean, harginak amorruaren ondorioz mailu bat hartu eta ikaslea kolpeka hil omen zuen.\nArtoa eta Ameriketaren deskubrimenduaren kondaira.\nBestalde, eraikin honetako grabatuetako batzuk artaburuak ote diren uste da, honen inguruan Henrike I. Sinclairrekoa, Orkadetako kondea, Islandia eta Groenlandiako ibilbidea eginez Ameriketan egona izanaren kondaira sortu zen, hain zuzen ere, Kristobal Kolon kontinente hura deskubritu baino 100 urte lehenago iritsiko delarik.\nBitxikeriak.\nGaur egun, eraikinaren inguruan siniskera, esoterismo eta ufologiaren inguruko iritzi eta uste ugari ere badaude: jende askok kapera honetako eskulturak beste dimentsioen atariak direla baiestatzen dute, bertako batzuk inguruan Objektu Hegalari Ezezagunak ikus izan dituztela aipatu izan dute,\nLiteratura.\nDan Brown estatubatuar idazlearen \"Da Vinci Kodea\" eleberriaren amaiera eraikin honetan girotua dago, Graal Santua edo Kristoren Edalontziaren bilaketan leku garrantzitsua delarik."}
{"id": "338200", "revid": "448", "url": "https://eu.wikipedia.org/wiki?curid=338200", "title": "Atletismoa 2012ko Olinpiar Jokoetan - 100m", "text": ""}
{"id": "338201", "revid": "448", "url": "https://eu.wikipedia.org/wiki?curid=338201", "title": "Atletismoa 2012ko Olinpiar Jokoetan - Altuera jauzia", "text": ""}
{"id": "338202", "revid": "56334", "url": "https://eu.wikipedia.org/wiki?curid=338202", "title": "Eraikuntza ekai", "text": "Eraikuntza ekaiak edo materialak lehengai bat dira, edo, maizago, manufakturatutako produktuak, eraikinak egiteko edo ingeniaritza zibileko lanetan erabiltzen direnak.\nTerminoa.\nEraikuntza ekai erabil daiteke, modu generikoan, eraikuntzan erabili ohi diren era guztietako gaiak izendatzeko. Euskaltzaindiaren Hiztegiaren arabera, \"ekai\" hitzak, pluralean, adiera hau dauka: \u00ab(pl.) zerbaiten eraketan erabiltzen diren gaiak\u00bb. Orotariko Euskal Hiztegian adibide ugari agertzen dira, hitzak pluralean hartzen duen adiera horretaz.\nHistoria.\nGizakiak hasiera-hasieratik aldatu nahi izan du ingurunea, bere beharretara egokitzeko. Horregatik, mota guztietako material naturalak erabili izan ditu, eta, denboraren poderioz eta teknologia garatuz, gero eta sofistikazio handiagoko manufaktura prozesuen bidez produktu bihurtu ditu. Prozesatu gabeko gai naturalak (buztina, harea, haitzurdina) lehengaitzat hartzen dira, eta horiekin egindako produktuak (adreilua, beira, lauza), berriz, eraikuntza ekaitzat.\nNolanahi den ere, eraikuntza prozesuetan lehengai asko aurretik tratamendu gutxirekin edo batere gabe erabiltzen dira. Halakoetan, lehengai horiek eraikuntza ekaitzat hartzen dira.\nHori dela eta, material bera zenbait kategoriatan sailkatuta aurki daiteke: adibidez, harea eraikuntza ekai gisa aurki daiteke (harea oinarriak zoladura mota batzuen azpian), beste eraikuntza material batzuk integratuz (morteroak, esaterako), edo beste eraikuntza material bat egiteko lehengai gisa (beira edo beira zuntza).\nGizakiak erabili zituen lehenengo ekaiak buztina, harria eta landare zuntzak (zura edo lastoa) izan ziren. Ekai manufakturatuetan, berriz, ziurrenik buztinezko adreiluak (adobeak) izan ziren lehenak, K.a. 5.000 urteko lehen adobe eraikuntzak ezagutzen baitira. Buztin egosizko lehen adreiluak, berriz, K.a. 4.000. urtekoak dira. Ehunak eta larruak ere aipatu behar dira, bizitoki gisa erabilitako kanpadendetan bilgarriak edo ate eta leiho primitiboak egiteko baliatzen baitziren.\nEzaugarriak.\nEraikuntza ekaiak kopuru handietan erabiltzen direnez, lehengai ugari eta merkeetatik atera behar dira. Horregatik, gehienetan gai oso eskuragarrietan oinarritu ohi dira, bereziki harea, buztina edo harria.\nGainera, komeni da eraikuntza ekaien manufaktura prozesuetan energia gutxi erabiltzea eta ez landuegiak izatea. Horrela, adibidez beira askoz ere garestiagoa da adreilua baino, nahiz eta biek dituzten harea eta buztina lehengaitzat.\nEraikuntza ekaien ezaugarri orokor bat da iraunkorrak izatea, eraikinak irauteko egiten baitira, definizioz. Erabileraren arabera, gainera, beste baldintza batzuk ere bete beharko dituzte, hala nola gogortasuna, erresistentzia mekanikoa, suarekiko erresistentzia edo garbitzeko erraztasuna.\nOro har, eraikuntzako material bakar batek ere ez ditu behar guztiak aldi berean betetzen: eraikuntzako diziplinak materialak konbinatzen ditu behar horiek asetzeko.\nMaterialen propietateak.\nEraikuntza ekaiak egoki erabili eta konbinatzeko, haien propietateak ezagutu behar dira. Fabrikatzaileek gutxieneko baldintza batzuk bermatu behar dituzte beren produktuetan, zehaztapen orrietan xehatzen direnak. Materialen propietateen artean daude:\nAraubidea.\nHerrialde garatuetan, eraikuntzako ekaiak zenbait koderen eta arauren bidez erregulatzen dira, bete behar dituzten ezaugarriak eta aplikazio eremua definituta.\nErregulazio horrek helburua bikoitza du: alde batetik, gutxieneko kalitate estandarrak bermatzea eraikuntzan; eta, bestetik, erabilitako materialen portaera eta ezaugarriak zehatzago ezagutzeko aukera ematea arkitektoei eta ingeniariei.\nEraikuntza ekaiak arautzeko gehien erabiltzen diren nazioarteko estandarrak ISO arauak dira.\nEuropar Batasunean, eraikuntza ekaien erregelamendu bat orokor bat dago. Batasuneko herrialde guztietan bete beharrekoa.\nNomenklatura.\nProduktuek erabili aurretik kalitate kontrol batzuk pasatu behar dituztenez, eraikuntzan erabiltzen diren ekai guztiak enpresa batek hornituak izan behar dira. Material ohikoenentzat fabrika eta marka komertzial ugari daudenez, materialaren izen generikoa errespetatu egin behar da (zementua. adreilua. eta abar). Hala ere, fabrikatzaileak merkatuaren zati handi bat duenean, ohikoa da izen generikoaren ordez marka nagusiarena jartzea. Horren adibide izan daitezke fibrozementua (\"Uralita\"), kartoi igeltsua (\"Pladur\") edo lurzoru laminatuak (\"Pergo\"). Ez da harritzekoa, halaber, produktu jakin batzuk, berariazkoagoak, bakanagoak edo berriagoak izateagatik, fabrikatzaile batek bakarrik ematea. Halakoetan, behar bada ez dago beti izen generikorik materialarentzat, eta, orduan, merkaturatzen den markaren izena jarri ohi zaio. Egoera hori material konposatuetan gertatzen da maiz.\nMotak.\nFabrikatzeko erabiltzen den lehengaiaren arabera, eraikuntzako materialak zenbait multzotan sailka daitezke.\nHareatsuak.\nHarea erabiltzen da morteroen eta hormigoien zati gisa.\nHarearen osagai nagusia silizio dioxidoa (SiO2) da. Konposatu kimiko horretatik ateratzen dira:\nBuztina.\nBuztina kimikoki harearen antzekoa da: silizio dioxidoaz gain, aluminio oxidoa eta ura ditu. Granulometria askoz finagoa du, eta hezea dagoenean trinkotasun plastiko handia. Buztina hautsarekin eta lurzoruaren beraren beste elementu batzuekin nahastuta, lokatza sortzen da. Material hori zenbait modutan erabiltzen da:\nBuztina tenperatura handitan berotzen denean (900 \u00b0C edo gehiago), gogortu egiten da eta material zeramikoak sortzen dira:\nBentonita izeneko buztin fin-fin batetik, hau lortzen da:\nHarria.\nHarria zuzenean erabil daiteke tratatu gabe, edo lehengai gisa beste material batzuk sortzeko. Eraikuntzan gehien erabiltzen diren harri motak dira:\nUharri biribilduak erabili ohi dira kanpoaldeko zoladurak egiteko eta teilatu lau batzuetan akabera babesle gisa. Horrez gain, hormigoiaren osagaietako bat da.\nZenbait harri mota birrinduta eta tratatuta, eraikuntzan erabiltzen diren konglomeratzaile gehienak fabrikatzeko lehengaia lortzen da:\nZementua konglomeratzaile gisa erabiltzen da zenbait ekai motatan:\nHarearekin nahasitako zementuak morteroa eratzen du: mota guztietako ekaiak (adreiluak, lauzak eta abar) finkatzeko erabiltzen den orea, baita estaldurarako material gisa ere (emokadura), igeltsua eta karea egokiak ez direnean, hala nola kanpoaldean, edo erresistentzia eta gogortasun handia behar denean.\nZementuak harearekin eta legarrarekin nahasita sortzen du:\nIgeltsua kartoiarekin ere konbinatzen da. gaur egungo eraikuntzan oso hedatua den eraikuntza material bat osatzeko, askotan ontzi estalkiak egiteko ere erabiltzen dena:\nHarri jatorria duen beste material bat sortzen da basaltoa urtu eta luzatuz:\nMetalikoak.\nBurdina eta aluminioa dira erabilienak. Lehenengoa karbonoarekin aleatzen da, sortzeko:\nEraikuntzan erabiltzen diren beste metal batzuk:\nOrganikoak.\nBatez ere zura eta haren deribatuak erabiltzen dira eraikuntza ekai gisa, nahiz eta beste gai organiko batzuk ere erabiltzen diren, hala nola lastoa, banbua, artelazkia, lihoa, ehun elementuak edo animalien larruak.\nSintetikoak.\nBatez ere petroliotik eratorritako plastikoak erabiltzen dira eraikuntzan, baita beste gai sintetiko ugariren produktuak ere. Eraikuntzan oso erabiliak dira, aldaezinak direlako, baina, aldi berean, ezaugarri horrengatik ez dira oso ekologikoak, birziklatzen zailak baitira.\nMundrunak eta beste zenbait polimero eta mota desberdinetako produktu sintetikoak ere erabiltzen dira. Lortzen diren materialak irudika daitezkeen ia forma guztietan erabiltzen dira: aglomeratzaileak, zigilatzaileak, iragazgaizgarriak, isolatzaileak, edo pinturak, esmalteak eta bernizak.\nJasangarritasuna.\n2017an. eraikinek eta eraikuntzak batera kontsumitu zuten mundu mailan ekoitzitako energiaren %\u00a036, eta, aldi berean, CO2 jaulkipen %\u00a039ren erantzule izan ziren. Eraikuntza industria soilik kontuan hartuta, kuotak ziren %\u00a06 (energia kontsumoa) eta %\u00a011 (CO2 jaulkipena). Eraikuntzako ekaiak ekoiztean kontsumitzen den energia da eragile nagusia, eraikuntza industriaren kuota globala hainbestekoa izan dadin, batez ere ekoizpenean elektrizitatea erabiltzen delako. Taula honetan erakusten da Estatu Batuetan garrantzitsuak diren eraikuntza ekaien energia grisa:"}
{"id": "338203", "revid": "20653", "url": "https://eu.wikipedia.org/wiki?curid=338203", "title": "Eraikuntzako material", "text": ""}
{"id": "338204", "revid": "20653", "url": "https://eu.wikipedia.org/wiki?curid=338204", "title": "Ekai (eraikuntza)", "text": ""}
{"id": "338205", "revid": "20653", "url": "https://eu.wikipedia.org/wiki?curid=338205", "title": "Material (eraikuntza)", "text": ""}
{"id": "338206", "revid": "20653", "url": "https://eu.wikipedia.org/wiki?curid=338206", "title": "Eraikuntza material", "text": ""}
{"id": "338207", "revid": "90523", "url": "https://eu.wikipedia.org/wiki?curid=338207", "title": "Ekai", "text": ""}
{"id": "338208", "revid": "105290", "url": "https://eu.wikipedia.org/wiki?curid=338208", "title": "1985eko Europako Estatu txikietako I. Jokoak", "text": "1985eko San Marinoko Europako Estatu txikietako Jokoak joko hauen I. edizioa izan zen. San Marinon ospatu ziren 1985eko maiatzak 23tik 26 arte\nHistoria.\nLehen edizio hau, esan bezala, San Marinon ospatu zen, eta zortzi herrialdek parte hartu zuten zazpi kiroletan: atletismoa, txirrindularitza, saskibaloia, igeriketa, halterofilia, tiroa eta judoa.\nLehen edizio honetan Islandia izan zen nagusi, bere domina gehienak judoan eta igeriketan lortu zituena, baita Zipre ere, atletismoan eta saskibaloian 14 urrezko domina irabazi zituena. Herrialde partehartzaile batek urrezko dominarik lortu ez duen edizio gutxietako bat izan zen hau. Edizio honetan hau izan zen Andorra, Liechtenstein, Monako eta Maltaren kasua."}
{"id": "338209", "revid": "2135", "url": "https://eu.wikipedia.org/wiki?curid=338209", "title": "1985eko San Marinoko Europako Estatu txikietako Jokoak", "text": ""}
{"id": "338210", "revid": "1659", "url": "https://eu.wikipedia.org/wiki?curid=338210", "title": "Fatxada", "text": "Eraikuntzan, fatxada eraikin baten kanpoko paramentua da, hedaduraz, kanpoko edozein paramentu; nahiz eta gehienetan, \"fatxada\" hitza paramentu nagusiari, aurrealdekoari dagokion, bestela datu gehiago aipatzen dira: atzeko fatxada, ipar fatxada, etab.\nEtimologia.\nFatxada hitza italierazko \"facciata\" hitzetik dator, zeina \"faccia\" (bisaia) hitzaren eratorria den.\nKanpo estekak.\n[[Kategoria:Eliz arkitektura elementuak]\n[[Kategoria:Arkitektura elementuak]]"}
{"id": "338211", "revid": "119347", "url": "https://eu.wikipedia.org/wiki?curid=338211", "title": "Parisko meridianoa", "text": "Parisko meridianoa (frantsesez \"M\u00e9ridien de Paris\") Parisko Behatokitik igarotzen den meridiano bat da (2\u00b020\u203214.025\u2033 ekialdeko longitudea). Garai batean Greenwich meridianoarekin lehia izan zuen, 1884an \"Meridianoaren Nazioarteko Batzarrak\" bozketa bidez Greenwich meridianoa ofizialki bereganatu zuen arte (Frantzia abstenitu egin zen).\nParis hirian \"Arago\" izena daramaten 12 zentimetro diametroko 135 plaka edo domin daude, Fran\u00e7ois Arago frantziar astronomoaren omenez. Astronomo honek meridiano honen neurketa zehatza burutu zuen eta hiriko lurzoruan ezarritako 135 plaka hauek meridianoaren ibilbidea adierazten dute."}
{"id": "338213", "revid": "11782", "url": "https://eu.wikipedia.org/wiki?curid=338213", "title": "Bunyol", "text": ""}
{"id": "338214", "revid": "11782", "url": "https://eu.wikipedia.org/wiki?curid=338214", "title": "Xest", "text": ""}
{"id": "338215", "revid": "11782", "url": "https://eu.wikipedia.org/wiki?curid=338215", "title": "Dosaig\u00fces", "text": ""}
{"id": "338216", "revid": "11782", "url": "https://eu.wikipedia.org/wiki?curid=338216", "title": "Setaig\u00fces", "text": ""}
{"id": "338217", "revid": "11782", "url": "https://eu.wikipedia.org/wiki?curid=338217", "title": "I\u00e0tova", "text": ""}
{"id": "338218", "revid": "11782", "url": "https://eu.wikipedia.org/wiki?curid=338218", "title": "La Marina Alta", "text": ""}
{"id": "338219", "revid": "11782", "url": "https://eu.wikipedia.org/wiki?curid=338219", "title": "La Hoya de Bu\u00f1ol", "text": ""}
{"id": "338220", "revid": "1545", "url": "https://eu.wikipedia.org/wiki?curid=338220", "title": "Marina Alta", "text": "La Marina Alta Valentziar Herrialdeko eskualdea da, D\u00e9nia hiriburua duena. Iparraldean Safor du, iparralde eta ekialdean Mediterraneoa, hegoaldean Marina Baixa eta mendebaldean Comtat.\nEskualdeak 33 udalerri ditu, 759,30 km\u00b2ko azalera du eta 2008an 196.606 biztanle zituen.\nAzpieskualde historiko-geografikoak.\nMarina Alta egun ezagutzen den bezala Marquesat de D\u00e9nia eskualde historikoari hegoaldeko zenbait herri eta Calp hiria gehituz eratu zen. Gehitutakoak Marina eskualde zaharraren zati ziren; horren ondorioz eskualde zaharreko hegoaldeari Marina Baixa izendapena eman zitzaion. Edozein kasutan bi Marinek batasun kultural bakarra osatzen dute eta berarekin identifikatzen dira biztanle gehienak, iparraldeko pertsona zahar batzuek \"Marquesat\" izena ere baliatzen dutelarik. Beraz, azpieskualde hauek bereiz daitezke:"}
{"id": "338222", "revid": "336", "url": "https://eu.wikipedia.org/wiki?curid=338222", "title": "Garguila", "text": "Garguila teilatuetako euri-ura kanporatzeko erabiltzen den irtenunea da, sarri animalia edo munstro itxuraz zizelkatua dagoena.\nErdi Aroko arkitektura eta bereziki arkitektura gotikoan eliza eta katedraletan apaindura gisa ere maiz erabili ziren, garguila hauek munstro, deabru, grifo, abere eta gizaki itxurakoak izan ohi direlarik. Elementu hauek arkitektura barrokoan ere erabili ziren, baina jada ez gotikoan bezainbesteko garapen eta xehetasunekin.\nGura garaian eraikitako garguilen aribide nabarmentako bat Le Corbusier frantziar arkitektoak Frantziako Ronchamp udalerriko Notre-Dame-du-Haut kaperan ezarritakoak dira.\nMaiz eta modu okerrean, garguila izenez elizetan agertu ohi diren mustruo itxura edo itxura groteskodun irudiak izendatzeko erabili ohi da, baina garguilak itxura hori izateaz gain teilatutik ura kanporatzeko erabilera duten irudiei bakarrik mugatzen da. Izan ere, hitza bera frantsesetik dator: \"gargouille\" &gt; \"gargouiller\", 'tutu batean dagoen likido batek egiten duen antzeko soinua', latinez \"gurgulio\" eta grezieraz \"\u03b3\u03b1\u03c1\u03b3\u03b1\u03c1\u03af\u03b6\u03c9\", 'gargarak egin')."}
{"id": "338223", "revid": "336", "url": "https://eu.wikipedia.org/wiki?curid=338223", "title": "KV62", "text": "KV62 hilobia, Egiptoko Erregeen Haranean dagoena, osorik aurkitutako egiptoar errege hilobi bakarra da, eta hobekien kontserbatutakoa. Hilobi hau Howard Carterrek aurkitu zuen 1922an ramesidar garaiko langileen etxebizitzen hondakinpean, garai hartako arpilaketetatik salbatu zuena. Bitxikeri bezala, Carterrek, ukitu bezain pronto desegin ziren lore eskaintza batzuri argazkia ateratzea lortu zuen.\nHilobia lau gelaz osatua dago, eta objektuz betea zegoen, baina desordenatuak. Bere egoera eta Carterren ikerketa metodo xehearen ondorioz, zortzi urte behar izan ziren hilobia hustu eta bertan aurkitutako guztia, 5.000 zati baino gehiago, horien artean urre hutsez eginiko Tutankamonen hil mozorroa barne, Kairoko Egiptoar Museora eramateko.\nSarritan esaten da Tutankamonen hilobia sekula ez zela behartua izan, baina hau ez da erabat zehatza. Izatez, faraoi gaztea lurperatua izan eta gutxira gutxienez bi aldiz behartu zuten: zigilatutako ateetako goiko ertzetan irekidura bat egin izanaren ebidentziak daude, beranduago itxia izan zena. \"Altxor\" deritzonean utzitako bitxien %60a lapurtuak izan zirela estimatzen da, eta nekropoliko funtzionarioek salbatu zirenak korrika eta presaka bildu zituztela. Kaperetako kanpo ateak, erregearen hierarkitutako zerraldoak zituztenak, irekiak eta zigilatu gabe utzi ziren.\nDirudienez, lapurreta horietako baten ondoren, KV62ko zenbait objektu KV54 hilobian utzi ziren.\nAurkikuntza.\n1907an, Egiptoko XVIII. dinastiako azken faraoia izan zen Horemheben hilobia aurkitua izan baino lehenxeago, Theodore M. Davisen taldeak ganbera txiki bat aurkitu zuen, KV54 deiturikoa, Tutankamonen izena zuten hil objektuak zituena. Hura Tutankamonen hilobia zela pentsatuz, Davisek indusketa amaitutzat eman zuen.\nLord Carnarvonen aginduetara zegoen Howard Carter britainiar arkeologoak Tutankamonen hilobia Erregeen Haranean 1922ko azaroak 4an aurkitu zuen, Ramses VI.aren hilobia den KV35en sarreratik gertu. Aurkikuntzak, mendebaldeko munduak egiptologiarekiko interesa berritu zuen. Carterrek Carnarvon abisatu zuen eta biak, azaroak 26an, azken 3000 urteetan hilobi hartan sartu ziren lehen pertsonak izan ziren. Orduan, bere esaldi ospetsua esan zuen: \"Gauza miragarriak ikusten ditut\".\nAsteetan kontu handiz industu ondoren, 1923ko otsailakren 16an Carterrek barne ganbera ireki eta faraoiaren sarkofagoa aurkitu zuen.\n1922ko azaroak 4an lehen eskailera zatia aurkitu zenetik, indusketak poliki-poliki eta xehetasunez aurrera egin zuen, 1930eko azaroak 8an amaituz, data honetan azken objektuak atera zirelarik.\nDeskribapena.\nHilobiak, dirudienez behintzat, ez du faraoi batentzat egina ematen. Korrika eta presaka egokitua izan den noble batena dirudi, soilik sarkofagoa dagoen ganberako hormak margotuak egoteak adierazten duenez, beste errege hilobi batzuetan ez bezala, non euren horma guztiak Hilen Liburuko eskenez apainduta dauden.\nSarrera.\nSarrera eskailera plataforma txiki batetik abiatzen da eta zigilatutako eta igeltsatutako lehen atera daroaten 16 mailaz osatua dago. Ateak, bi aldiz behartua eta berzigilatua izanaren itxura du.\nKorridorea eta aurreganbera.\nLehen ateburutik haratago, beherantz doan pasabide batek zigilatutako bigarren ate batera daroa, eta, honen atzean, Carterrek aurreganbera deitu zuena dago. Jatorrian, erregea baltsamatzeko erabili ziren gauzak uzteko erabili zen, lapurreten ondoren barnealdera edo KV54 hilobira eramana izan zena.\nHormak apaindu gabe daude. Carterrek \"kaos antolatu\" bezala deskribatu zuen. 600 objektu baino gehiago zituen, horien artean hiru hil ohe, Tueris irudikatzen zuten hipopotamo formako plakak, behi formakoak (Hathor) eta leopardo formakoak. Desmuntatutako lau gurdi ere bazeuden, bat ehizarako, beste bat gerrarako eta beste biak desfileetarako.\nEskuineko hormaren gainean, hondoan, bertan behera utzitako indusketen arrastoek, iparralderantz beste pare bat metro handitzea pentsatzen ari zela adierazten dute. Horma honen hasieran dago hil ganberarako sarrera, honen ezaugarriek proiektaturiko irekidurari buruz ere informatzen dutelarik.\nEranskina.\nAurreganberako hondoko hormaren ezkerrean pasabide txiki bat dago, ateak, behin amaitu ondoren izan beharko zuen irekidura adierazten duten beltz koloreko marrekin inguratuak, bere lurra aurreko gelarena baino 90 zentimetro beherago dagoen beste gela batera iristea ahalbidetzen duena. Carterrek \"erantsia\" deitua, honek, hormetan marra gorrien existentzia deskribatu zuen. Desordenatuak, saskiak, ardo pitxerrak, kaltzitazko platerak, lurrinak, itsasontzi maketak eta ushebtiak zituen: 280 objektu talde, orotara 2000 objektu zirelarik.\nSarkofagoaren ganbera.\nGela hau metro bateko desnibelean dago, eta, erdian zegoen sarkofagoaz gain, beste 300 objektu zituen. Apaindutako bakarra da, eta, hormetako bakoitzak, igeltsatuak eta margotuak, euren hondoa hori urre koloreko eskena ezberdinak dituzten nitxoak irudikatzen dituzte, hilobien ohiko apaindurarekin zerikusirik ez duen estilo ezberdin batean. Hilen Liburuko eskenak irudikatzen dituzte.\nBata bestearen barnean sartutako urreztaturiko egurrezko lau kaperak, lehen biak urre xaflez estalitako egurrezkoak eta hirugarrena urre hutsezkoa ziren momia formako hiru zerraldo zituen kuartzita gorrizko sarkofago bat estaltzen zuten. Barnean, faraoi gaztearen momia zegoen, burua eta sorbaldak mozorro ospetsuak estaltzen zizkiolarik.\nKanpoko kaperak 5,08 x 3,28 x 2,75 metro neurtzen du, eta 32 milimetroko sendoera du. Kapera honek ia ganbera osoa hartzen zuen, muturretan 60 zentimetro eta alboetan 30 zentimetro baino gutxiago libre utziz.\nLaugarren kaperak 2,90 metroko luzera eta 1,48 metroko zabalera du. Hormak erregearen hil prozesioarekin apainduak izan ziren, eta sabaian Nut zegoen, bere hegoekin kanpoaldeko sarkofagoa besarkatzen zuena.\nKaperetatik kanpo eguzki ontziarentzako hamaika arraun, lurrin potoak, Hapi jainkoarekin apaindutako lanparak eta Tutankamonen kanopoar tenplutxoa zeuden. Azken honen lau alboak Isis, Neftis, Serket eta Neit jainkosen irudiekin apainduak zeuden, eta bere barnean faraoiaren barne organuak gordetzeko erabili ziren lau ontzi kanopoak zituen kutxa zegoen.\nAltxorraren ganbera.\nCarterrek \"Altxorraren ganbera\" deitu zuen beste gela txiki batek 500 objektu inguru zituen."}
{"id": "338225", "revid": "512", "url": "https://eu.wikipedia.org/wiki?curid=338225", "title": "Tutankamonen hil mozorroa", "text": "Tutankamonen hil mozorroa K.a. 1354 eta K.a. 1340 artean egin zuten egiptoar urreginek, eta egiptoar arte guztiko objekturik ezezagunentzat hartzen da. 1922an Egiptoko Erregeen Haranean Howard Carterrek aurkitu zuen Tutankamonen hilobiko hil hatuaren zati zen.\nAurkikuntza eta historia.\nHil mozorroa 1922an aurkitu zuen Howard Carterrek Tutankamonen hilobia den KV62ren barnean, Erregeen Haranean (osorik aurkitutako egiptoar errege hilobi bakarra), eta Egiptoko XVIII. dinastiako faraoirik ezagunenetako bat izan zen eta K.a. 1336/K.a. 1335etik K.a. 1327/K.a. 1326 arte gobernatu zuen Tutankamonen (Amonen irudi bizia) aurpegi idealizatua irudikatzen du. Mozorroa faraoiaren momiaren aurpegian jarrita zegoen babes bezala.\nKontserbazioa.\nMozorro hau modu iraunkorrean erakusten da Kairoko Egiptoar Museoan"}
{"id": "338226", "revid": "11782", "url": "https://eu.wikipedia.org/wiki?curid=338226", "title": "Vall d'Ebo", "text": ""}
{"id": "338227", "revid": "105290", "url": "https://eu.wikipedia.org/wiki?curid=338227", "title": "Burbank", "text": "Burbank, Los Angeles konderriko hiri bat da, Kalifornia estatukoa (Ameriketako Estatu Batuak).\nHollywoodetik hurbil dago, eta \"komunikabideen munduko hiriburu\" gisa da ezaguna, Burbanken baitute egoitza komunikabide eta entretenimendu-enpresa askok, besteak beste, Warner Bros, NBC Universal, The Walt Disney Company, Nickelodeon, Cartoon Network eta Teletoon enpresek.\nDemografia.\nEstatu Batuetako 2010eko errolda ofizialaren arabera, 103.340 biztanle ditu, eta 2.301,03 bizt./km\u00b2-ko dentsitatea.\nEkonomia.\nEntretenimendu-industria da nagusi Burbanken. Nahiz eta industria horren sinbolotzat Hollywood hartzen den, Burbanken egiten dira ekoizpen gehienak.\nFilm ezagun asko filmatu dira hiri honetan, hala nola \"Casablanca\" (1942), Gary Cooperren \"High Noon\" (1952) klasikoa, \"Mary Poppins\" (1964), \"Back to the Future\" (1985), \"True Romance\" (1993) eta \"Apollo 13\" (1995)."}
{"id": "338228", "revid": "336", "url": "https://eu.wikipedia.org/wiki?curid=338228", "title": "Atlantic City", "text": "Atlantic City, New Jersey estatuko hiria. Atlantic konderrian dago, AEBn.\nJokoan aritzeko kasinoengatik eta aisialdirako eskaintzen dituen aukerengatik da ezaguna.\nEstatu Batuetako 2010eko erroldaren arabera, 39.558 biztanle ditu, eta 44.125\u00a0km\u00b2-ko azalera.\nHistoria.\nNew Jersey estatuaren hegoaldean dago hiria, Ozeano Atlantikoari begira, eta New York eta Filadelfia hirietatik nahiko hurbil. Hori dela eta, leku paregabea iruditu zitzaien eraikuntza-enpresei, aukera handiak eskaintzen baitzizkien hiri handi horietako jende aberatsa erakartzeko. 1854an, trenbidez lotu zituzten Atlantic City eta New York eta Filadelfiako hiriguneak, eta, hala, leku ezagun bihurtu zen oporrak pasatzeko hiri gisa.\n1870ean, pasealekua eraiki zuten hondartzaren zati baten ertzean, parean zeuden hoteletara hondarra sar ez zedin. Pasealekuak helburua betetzen zuela eta jendeak gustuko zuela ikusirik, behin baino gehiagotan luzatu zuten. Gaur egun, munduko pasealekurik luzeena da.\nEstatu Batuetan alkohola debekatu zuten garaian, ez ikusiarena egiten zuten agintariek Atlantic Cityn. Enoch L. Johnson mafiaburua agintean zela, dibertimendu- eta opor-leku bihurtu zen hiria. Garai hartan, goraldia izan zuen hiriak, legez kanpoko alkoholak, jokoak eta eraikuntza-proiektuek uzten zuten diruari esker.\nII. Mundu Gerraren ondoren, ordea, gainbehera etorri zen Atlantic City, eta ustelkeria, pobrezia eta krimena gailendu ziren.\n1976an, hiria suspertzeko ahaleginean, New Jerseyko boto-emaileek onespena eman zioten lehen kasinoari. Hala, 1978an zabaldu zuten Resorts International, Estatu Batuen ekialdeko legezko lehen kasinoa. Orduz geroztik, kasino gehiago ireki zituzten itsasertzeko pasealekuan. Gaur egun, hamabi kasino daude Atlantic Cityn, eta Estatu Batuetako bigarren joko-hiria da, Las Vegasen atzetik.\n\"Monopoly City\" deitzen diote hiri honi; izan ere, Atlantic Cityko kaleen izenak jarri zizkioten Monopoly mahai-joko ezaguneko kaleei."}
{"id": "338229", "revid": "105290", "url": "https://eu.wikipedia.org/wiki?curid=338229", "title": "London (Ontario)", "text": "London Ontario probintziako hiri bat da, Kanadan. 366.151 biztanle ditu (2011ko errolda). 1826an sortua izan zen, eta 1855ean bihurtu zen ofizialki hiri. Ekonomia dibertsifikatua du, ibilgailu militarrak egiteko industrian, aseguruetan, teknologia informatikoan eta medikuntzako saiakeretan oinarritua. Unibertsitate publikoa du, University of Western Ontario, 30.000 ikasle ingururekin.\nKokapena.\nLondon Ontarioko hego-mendebaldean dago, Torontotik 240 km mendebaldera.\nHistoria.\nEuroparrak iritsi aurretik, XVII. mendean, Londonen askotariko irokesak zeuden. Ontarioko Thames ibaiaren (\u00abAskunessippi\u00bb (\"Eshkani-ziibi\": \u00aboreinen basoko ibaia\u00bb) bokalean dagoen hiriak algonkineraz \u00abPahkatequayang\u00bb izena du (\"Baketigweyaang\": \u00abibaia adarkatzen den lekua\u00bb).\nJohn Graves Simcoek, Kanada Garaiko gobernadoreordeak, leku hau aukeratu zuen Kanada Garaiko hiriburu gisa, baina ez zen hala izan. 1826ra arte itxaron, eta orduan sortu zuen Thomas Talbotek.\nLondonek XIX. mende osoan zehar mantendu zuen Erresuma Batuarekin zuen harremana, baina 1837ko Kanada Garaiko matxinadan Charles Ducombek gidatutako matxinada labur bat izan zen.\nBigarren Mundu Gerra|Lehen eta Bigarren Mundu Gerretan London barruti militar baten erdigune izan zen.\n1847an John Labatt negozio-gizonak garagardo-fabrika bat sortu zuen Londonen. Thomas Carlingek ere han sortu zuen Carling garagardo-fabrika. 1874an London Life aseguru-konpainia sortu zen."}
{"id": "338232", "revid": "134826", "url": "https://eu.wikipedia.org/wiki?curid=338232", "title": "Tarot", "text": "Etorkizuna igartzeko erabiltzen diren karten multzoa. Ohiko karta-jokokoak baino gehiago dira, eta horietako batzuek pertsonaia eta ikur bereziak irudikatzen dituzte. Jatorria Italian du, XIV. mendean. \nTarota 78 kartaz dago osatua, eta horien artean esoteristek ezberdindu egiten dituzte arkano nagusiak eta arkano txikiak.\nArkano nagusiak 22 dira. Arkano hitzak berak \"gordeta dagoen zerbait\" esan nahi du. Esoteristen arabera, arkano nagusietan gizaki bezala ditugun ezaugarri sakonak islatzen dira.\nBestalde arkano txikiak ditugu, 56 dira, eta ohiko lau palotan banatuta daude: urreak, kopak, ezpatak eta bastoiak. Palo bakoitzak bizitzaren hainbat alderdiren berri eman dezake, esate baterako, urreek mundu materialari buruzkoa, kopek emozioei buruzkoa, ezpatek espiritualtasun eta ezagutzaren eremuari buruzkoa, eta, azkenik, bastoiek sexu eta sormenari buruzkoa.\nTarot karta-sorta ugari dauden arren, mundu mailan gehien erabiltzen dena Marseillakoa da.\nHistoria.\nOhiko sorta (ez Tarotekoak) Europa kristauan agertu ziren Iberiar penintsulako erresumetan (ziurrenik arabiarrek ekarri zituzten Ekialdetik) Bartzelonan debekatu zituzten 1310ean.\nTarotari buruzko lehen erreferentziak XV. mendean agertu ziren Italian. Sortarik zaharrena Filippo Mar\u00eda Visconti (1412-1447) Milango dukearen tarota da, egun Yale unibertsitateko liburutegian dagoena. Gaur egun Visconti-Sforza karta-sorta deitzen zaio, bere alaba Bianca Maria ondorengoa izango zenarekin, Francesco I.a Sforza dukearekin, ezkontzea ospatzeko seguruena.\nZenbait autoreren arabera ijitoak izan ziren tarot zabaldu zutenak Europan zehar. Horrela tarotak lortuko zuen Inkisizioa saihestea, ijitoak ez baitziren jurisdikzio inkisitorialaren lehentasunezko helburuak. Bide horretatik praktika esoteriko ezagunak jazarpenetik eta sutatik ihes egitea lortu bide zuten. Baina ijitoak Europara iritsi zirenean tarota ezaguna zen.\nArkano Nagusiak.\n22 arkano nagusiei \"triunfo\" izena ematen zaie (\"atouts\" frantsesez eta \"atutti\" italieraz). Arkano bakoitza izaera arketipiko baten isla da, sinbolismo handiarekin. Karta-sorta batzuetan zenbaki erromatar bat edota izen bat ager badaiteke ere, zaharrenetan ez dira kartan agertzen. Sorta desberdinak badaude ere aurredefinitutako ordenari jarraitzen diote denek: \nArkano txikiak.\n56 karta dira eta sorta batzuetan ohiko paloak erabiltzen dira, adibidez Minchiate karta-sorta, baina beste batzuetan aldatzen dira. 1etik 10era zenbatzen direnei figurak gehitu behar zaizkie: txota, zaldia, erregina eta erregea. Sorta batzuetako paloak karta espainolekin bat datoz eta beste batzuk karta frantsesekin. Esanahiari lotuta, ezpatak nobleziari dagozkio, bastoiak nekazariei, kopak kleroari eta urreak merkatariei. \nAdibide gisa lauko koparen edo bosteko koparen esanahiak kontsulta daitezke.\nJaurtialdiak.\nKartak botatzen dituzten pertsonek adina modu daude kartak \"botatzeko\"; hala ere, badira forma komun batzuk, beste askoren artean:\nInterpretatzeko mezuak.\nErlijioez, sekretu enkriptatuez eta haien jatorriaz haratago, Taroten irakurketa batek gure misterioetako asko erakuts diezazkiguke. 22 arkano nagusiz osatua (\"arkano\" misterioaren sinonimoa da), ezkerretik eskuinera jarriak eta zenbakitze progresiboarekin Izaki, kontzientzia edo arimaren osotasuna marrazten dute, Zodiakoa bezalako beste praktika batzuetan ere gertatzen den bezala.\nTirada batean, Eroa, zenbakirik gabeko arkanoa, erabateko askatasuna irudikatzen du, energia sortzailea bere egoerarik puruenean, jatorrizko kaosa, ondoren ezagutzen den ordena sortuko dena. Mundu-mailan, gutun honek eromena adieraz dezake, bizitzaren etapa nahasia, baina baita abiapuntua ere.\n4. arkanoak, Enperadoreak, egonkortasun ia perfektuaz hitz egiten du, Izakiak mundu materialean duen autoritateaz. Botere-figura bat adieraz dezake, oso gizon prestua, edo finantza-une on bat marka dezake.\nAita Santuak, atzetik datorkion gutunak, zerurantz altxatzen du bere erakuslea, inork ez dezan espiritualtasuna ahaztu. Adineko gizon bati buruz hitz egin dezakezu, gidari bati buruz, maisu bati buruz.\nBere aldetik, 10. arkuak, La Rueda de la Fortuna izenekoak, biradera biratzen du beste plano batean sartzeko, guk uste ez bezala.\nLehen zatiko giza irudiek La Papisa (2an), La Emperatriz (3an) edo Justizia (8an) bezalako emakumeak hartzen dituzte. Beste irudi konplexuagoak dira Izenik Gabeko Arkanoa (13. gutuna, askok Heriotza deitzen dutena), erronka berriak markatzen dituena, zaharrarekin hausteko deia egiten duena, iraganarekin hausteko deia egiten duena (bere segak markatzen duen bezala), baina haustura bat ere ekar dezake, errotiko eraldaketa; Torrek (16), tximista batek zatitua, eraikitzen ari ginen definizio eta eskema zurrunetatik ihes egitea adierazten du (baita askapena edo sekretua ere).\nMunduak, 21 arkanoak, bere barnean hartuko gaitu bidaiaren amaieran, non emakume gazte eta eder batek erabateko errealizazioa eta unibertsoarekiko erabateko komunioa irudikatzen duen, aingeru batek eta arrano batek zeruan babestua, eta lehoi eta idi batek lurrean. Materiala eta espirituala bat egiten dira harmonia perfektuan bizi gaitezen, sinpre, eternalki.\nMaitasunari, ideiei, materialari eta sormenari buruzko begirada zabaltzen duten 56 arkano txikiekin batera, Tarot-en jakinduria eskuzabalak eguneroko bizitzako gai puntualei buruz gidatzen gaitu, baina azken helburua osotasun baten parte bezala ikusi ahal izatea da.\nTirada osoarekin edo erantzun bakar baten bila, gure iragana ulertzeko, oraina onartzeko edo etorkizuna iragartzeko, ehun urteko praktika misteriotsu horrekiko gizakiaren lilura ez da inoiz modatik pasatuko."}
{"id": "338233", "revid": "119347", "url": "https://eu.wikipedia.org/wiki?curid=338233", "title": "Municheko Unibertsitatea", "text": "Municheko Unibertsitatea, Munich hiriko unibertsitate publikoa da. Alemaniako zaharrenetakoa da, eta bigarren handiena, ikasle-kopuruari dagokionez.\nLudwig-Maximilians-Universit\u00e4t M\u00fcnchen (LMU Munich) du izen ofiziala: unibertsitatea 1472an fundatu zuen Luis IX.a Bavariakoa dukearen (\"Ludwig\") eta orduko errege Maximiliano I.aren (\"Maximilian\") izenak batzen ditu.\nAlemaniako eta Europako unibertsitate entzutetsuenetako bat da, XIX. mendeaz geroztik, bereziki. Unibertsitate honetan aritu dira 34 Nobel saridun, besteak beste, Wilhelm R\u00f6ntgen, Werner Heisenberg, Otto Hahn and Thomas Mann.\nLMU Munichen ibilitako ikasle asko nabarmendu ziren mekanika kuantikoa garatzeagatik. Horietako bat da Max Planck, teoria kuantikoaren sortzailea eta 1918ko Fisikako Nobel sariduna. Mekanika kuantikoaren fundatzailetzat hartzen diren Werner Heisenbergek eta Wolfgang Paulik ere lotura estua izan zuten unibertsitatearekin. Gerhard Ertl Kimikako Nobel sariduna ere irakasle izan zen Municheko Unibertsitatean 1973tik 1986ra.\nEuropako unibertsitateen artean, aitzindari da ikerketan eta bikaintasunean. Bostehun urtetik gorako ikerketa-tradizioa du, eta Alemanian goi-mailako ikerketa sustatzen duen bikaintasun-ekimenean jarrita ditu indarrak, egungo ikerketa-profila hobetzeko eta etorkizunera begira unibertsitateak nazioartean duen lekua indartzeko.\n2010-2011 ikasturtean, 49.000 ikasle, 700 irakasle eta 13.000 langile zituen.\nUnibertsitateak 18 fakultate ditu: teologia katolikoa, teologia protestantea, zuzenbidea, enpresa eta administrazioa, ekonomia, medikuntza, albaitaritza, historia eta arteak, filosofia, psikologia eta hezkuntza-zientziak, kultura-ikasketak, hizkuntzak eta literaturak, gizarte-zientziak, matematika informatika eta estatistika, fisika, kimika eta farmazia, biologia eta geozientziak.\nFakultate horiez gainera, ikerketa-zentro asko ditu. Programa akademikoak osatzeko, fakultate eta diziplina arteko proiektuak egiten dituzte."}
{"id": "338234", "revid": "105290", "url": "https://eu.wikipedia.org/wiki?curid=338234", "title": "Ur-jauzien mendikatea", "text": "Ur-jauzien mendikatea (ingelesez: \"Cascade Range\" edo \"Cascades\") Ipar Amerikako mendebaldeko mendikate handia da, Ozeano Barearen paraleloan hedatzen dena. Kanadako Columbia Britainiarra eta Estatu Batuetako Washington, Oregon eta Kalifornia estatuak zeharkatzen ditu. Sumendi garrantzitsuak (adibidez, High Cascades) eta bolkanikoak ez diren mendiak (adibidez, North Cascades gailur zorrotzak) ditu. 1.100 kilometro luze da iparraldetik hegoaldera. Rainier mendia da gailurrik garaiena (4.395 metro).\nGeografia.\nIpar Amerikako mendebaldean dago; Columbia Britainiarraren hegoaldetik hasi, eta Washington eta Oregon estatuetan barna, Kalifornia iparralderaino iristen da. Mendikateko sumendi garaienak High Cascades aldean daude, inguruko mendien garaiera bikoitza dute. Rainier mendia da garaiena (4.395 metro).\nMendikatearen iparraldeak, Rainier mendia baino iparralderago, North Cascades izena du, eta Estatu Batuetan dago. Mendebaldeko alderdian euri asko egiten du, metro karratuko 3.800 litro urtean. Helen aintzira (Lassen Peaken) munduan elur gehien egiten duen lekuetariko bat da. Mendien mendebaldeko isurialde hezea Douglas izeiz estalita dago; ekialdekoa, aldiz, lehorragoa da itzal orografikoaren eraginagatik.\nUr-jauzien mendikatea Ozeano Bareko Suzko Eraztunaren parte da, Ozeano Barea inguratzen duen sumendiz eta mendiz osatutako eraztunaren parte. Estatu Batuetan izan diren eta ezagutzen diren erupzio guztiak mendikate horretako sumendiek eragindakoak izan dira. Bi gertatu berrienak Lassen Peak, 1914tik 1921era, eta 1980an St. Helens mendian izandako erupzio handia dira. St. Helens mendiaren beste erupzio txikiagoak duela gutxikoak dira, 2006koak.\nHistoria.\n1792an, George Vancouver britainiar nabigatzailea iritsi zen bertara, eta ikusi zituen mendi garaiei izen ingelesak eman zizkien.\nEremu babestuak.\nLau parke nazional ditu, Estatu Batuetakoak:"}
{"id": "338235", "revid": "119347", "url": "https://eu.wikipedia.org/wiki?curid=338235", "title": "Mantxuera", "text": "Mantxuera () desagertzear dagoen hizkuntza tungusiko bat da, Txinako ipar-ekialdean mintzatzen zena.\nGaur egun, mantxu gehienak txineraz mintzo badira ere, mantxuen berezko hizkuntza da. Mantxu etniakoak 10 milioi inguru dira, baina mantxueradunak 20 inguru baino ez dira. Mantxuera desagertutzat jo badaiteke ere, gaur egun Xinjiang eskualdean, Txinako mendebaldean, badira xibe hizkuntzaz mintzo diren 40.000 pertsona inguru, eta xibe hizkuntza eta mantxuera ia-ia berdinak dira, hiztunak ofizialki etnia desberdinekotzat jotzen badira ere.\nFrogatuta dago jurtxeneratik, jurtxen herriaren hizkuntzatik, eratorri dela mantxuera, nahiz eta mongolieraren eta txineraren mailegu asko dituen.\nMantxuera hizkuntza eranskaria da, eta bokal-harmonia du. Bere alfabetoa du, mongolieraren alfabetotik eratorria, eta goitik behera idazten da. Latindar alfabetora aldatzeko, Paul Georg von M\u00f6llendorf-en mantxueraren gramatikari buruzko liburuan agertzen den transkripzio-sistema erabili ohi da. Txineraren karaktereak ere erabil daitezke mantxuera idazteko.\nMantxueraz, perpausaren barneko oinarrizko ordena \"subjektua-objektua-aditza\" da.\nMantxueraren garrantzi historikoa.\nJurtxen herriak (gerora, mantxu herria izango zenak) Txina gobernatu zuten bi dinastia eman zituen: Jin dinastia, XII. eta XIII. mendeetan, eta Qing dinastia, Txinako azken dinastia. Mantxuek txinera hartu bazuten ere gobernu-hizkuntzatzat, mantxuerak garrantzia izan zuen, eta eragina izan zuen hala mongolieran nola txineran.\nQing dinastiaren garaian, mantxuera hizkuntza ofiziala izan zen, txinerarekin batera, eta, beraz, Txinako administrazio-hizkuntza ere bihurtu zen. 1911n Txina inperiala galdu zen arte, dokumentu ofizialak txineraz eta mantxueraz idazten ziren."}
{"id": "338237", "revid": "119347", "url": "https://eu.wikipedia.org/wiki?curid=338237", "title": "Castel Gandolfo", "text": "Castel Gandolfo (italieraz ahoskatua; ) Italiako erdialdean dagoen Lazio eskualdeko herria da. 14\u00a0km\u00b2ko eremua dauka eta 2015eko maiatzean 9.013 biztanle zituen.\nUrbano VIII.az (1623\u20131644) geroztik, aita santuen udako egoitza herri honetan dagoelako da ezaguna. Castel Gandolfon hil ziren Pio XII.a (1958) eta Paulo VI.a (1978).\nGeografia.\nAlbano aintziraren ertzean dago, Erromatik 18\u00a0km hego-ekialdera. Inguruko herriak Albano Laziale, Marino Laziale eta Ariccia ditu.\nCastel Gandolfok honako udalerri hauekin egiten du muga:\nOndarea.\nHainbat eraikin aipagarri daude Castel Gandolfon, besteak beste:"}
{"id": "338238", "revid": "512", "url": "https://eu.wikipedia.org/wiki?curid=338238", "title": "Subaru", "text": ", Japoniako automobil-ekoizlea.\n1956an sortu zen enpresa, Fuji Heavy Industries taldeko kide da, eta Subaru Impreza modelo enblematikoagatik da ezaguna Mendebaldean.\nTaurus konstelazioko izar-multzo baten japonierazko izena da Subaru, eta \"elkartuta\" esan nahi du. Horren erakusgarri da, hain zuzen ere, 6 izarrez osatutako Subaruren logotipoa.\n1953an sortu zen enpresa. Munduko automobil-ekoizleen sailkapenean, 19. postura igo zen 2004an, 601.505 ibilgailu ekoitzi baitzituen.\n1966an, Japonian masiboki fabrikatu zuten aurreko trakziodun lehen automobila (1000 modeloa) merkaturatu zuten. 1972an aurkeztutako SW 4WD kamioneta ere nabarmentzeko moduko gertaera izan zen: lau gurpiletako trakzioa zuen munduko lehen automobila izan baitzen.\nSubaru aitzindaria da turismoetan erabateko trakzioa erabiltzen. Subaruren modelo guztiek dute sistema hori.\nModelo apartekoena Legacy da; 2010ean aurkeztu zuten modelo horren bosgarren belaunaldia, Outback-ekin batera. Bi auto horiek motor ahaltsuak eta osagarri ugari dituzte, eta erdiluxuzko automobilen segmentuan sailkatuta daude.\nLau gama egiten ditu Subaruk Japoniatik kanpo esportatzeko: Impreza (C segmentuko turismoa), Legacy (D segmentuko turismoa), Outback (kiroletako auto utilitarioa) eta Forester (kiroletako auto utilitario konpaktua). Azken nobedadea B9 Tribeca 4 x 4 ibilgailua izan da, gamako modelorik handiena."}
{"id": "338239", "revid": "119347", "url": "https://eu.wikipedia.org/wiki?curid=338239", "title": "Alitalia", "text": "Alitalia \u2014 Compagnia Aerea Italiana S.p.A. Italiako airelinea nagusia, Alitalia izenaz ezagutzen dena.\nItalierazko bi hitz hauek elkartuta dago osatuta izena: \"ali\" (hegalak) eta \"Italia\".\nEgoitza nagusia Fiumicinon du, Erroman.\nAlitalia-Linee Aeree Italiane enpresak (lehengo Alitaliak) porrot egin zuenean, Alitalia \u2014 Compagnia Aerea Italiana S.p.A.k erosi zituen haren marka-, aireportu- eta bide-eskubideak eta hegazkin-flotaren zati bat, bai eta Air One konpainiaren aktiboak ere. Hala osatu zen, beraz, 2009an Alitalia berria.\nSkyTeam aliantzako kide da. Negozio-zifra bost mila milioi eurotik gorakoa du, eta 12.500 langile inguru ditu. Urtean, 24 milioi bidaiari baino gehiago garraiatzen ditu.\nAir One marka erabiltzen du kostu txikiko airelinea gisa, zeinak Milan-Malpensa baitu aireportu nagusi eta distantzia txiki eta ertainetako opor-bidaiak egiten baititu bereziki.\nFlota.\n2010eko abenduaren 31n, 147 hegazkin zituen: kontinentearteko distantzietarako 20 hegazkin, distantzia ertainetarako 111 hegazkin eta herrialde barrurako 16 hegazkin:\nHegaldiak.\nAfrikan:\nAmerikan:\nAsian:\nEuropan:"}
{"id": "338240", "revid": "28455", "url": "https://eu.wikipedia.org/wiki?curid=338240", "title": "Balfourren deklarazioa", "text": "Balfourren deklarazioa edo Balfour deklarazioa britainiar gobernuak 1917. urteko azaroaren 2an egin zuen adierazpen formala izan zen. Britainiarren Palestinako Mandatuan juduen etxea sortzeko prest agertu ziren britainiarrak.\nDokumentua Arthur James Balfourrek, Kanpo Harremanetarako Idazkariak (\"Foreign Office\"koak), sinatutako gutuna zen. Britainia Handiko juduen komunitateko buruzagietako bat zen Lionel Walter Rothschild baroiari igorri zion gutuna, Britainia Handiko eta Irlandako Federazio Sionistari eman ziezaion. Gutuna Britainiar Liburutegian gordeta dago.\nJuduen eskubideak onartzen zituen adierazpena zen, baina zehaztasun gutxikoa; izan ere, Lehen Mundu Gerrako sasoian kokatzen zen, eta egoera ere aldakorra zen.\nAdierazpenaren testua.\n\"His Majesty's government view with favour the establishment in Palestine of a national home for the Jewish people, and will use their best endeavours to facilitate the achievement of this object, it being clearly understood that nothing shall be done which may prejudice the civil and religious rights of existing non-Jewish communities in Palestine, or the rights and political status enjoyed by Jews in any other country.\"\nBere Maiestatearen Gobernuak ontzat ematen du Palestinan herri juduarentzako jaioterri nazional bat ezartzea, eta ahaleginik onenak egingo ditu helburu hori betetzen laguntzeko, argi eta garbi adieraziz ez dela Palestinan dauden komunitate ez-juduen eskubide zibil eta erlijiosoei edo beste edozein herrialdetako juduen eskubideei eta estatus politikoari kalte egingo liekeen ezer egingo."}
{"id": "338241", "revid": "336", "url": "https://eu.wikipedia.org/wiki?curid=338241", "title": "Hawaii uharteak", "text": "Hawaii (; ) Ozeano Bareko iparraldeko artxipelago bat osatzen dute. Zortzi uharte nagusi, hainbat atoloi, uhartetxo ugari, arrezife eta hondar-bankuz osatutako artxipelagoa da. Ozeano Barean, ipar-mendebaldetik hego-ekialderako lerrokatuta dago, 2.450 kilometroan zehar. Artxipelagoak uharterik handienaren izena du, Hawaii.\nArtxipelagoko uharteak jarduera bolkanikoak sortutako urpeko mendilerroen gailurrak dira, itsaspetik gailentzen direnak. Hurbilen duen kontinentetik, Amerikatik, 3.000 kilometro ingurura dago, eta lehorretik urrunen dagoen artxipelagoa da.\nUharteak.\nHawaii uharteak hemeretzi uharte eta atoloik osatzen dituzge, eta 16.639 km\u00b2-ko azalera dute denera. Artxipelagoa bi uharte-multzotan banatu daiteke:\n- zortzi uharte handienak (Hawaii, Maui, Oahu, Kauai, Molokai, Lanai, Niihau, Kahoolawe). Bertan jendea bizi da. Ekialderago daudenak dira.\n- ipar-mendebaldeko uharteak, guztiak hutsik, jenderik gabe. Uharte txikiagoak, atoloiak eta arrezifeak dira.\nMidway atoloia izan ezik (Midway Estatu Batuen barne dago), gainontzeko guztiak Hawaii estatuaren administraziopean daude.\nEkialdetik mendebaldera uharteak honakoak dira:\nGeologia.\nUharteak bolkanikoak dira jatorriz, Ozeano Bareko plaka puntu bero batera mugitzean sortuak. Ipar-mendebaldeko uharteak zaharragoak dira eta txikiagoak, hego-ekialdekoak, aldiz, berriagoak eta handiagoak. Hawaii uhartea da artxipelagoko handiena eta berriena, eta zenbait sumendi aktibo ditu. \nMauna Loa sumendiak uhartearen erdia hartzen du, eta munduko zabalena da. Garaiagoa da ordea Mauna Kea sumendia, zeina, itsaso-azpiko mailatik neurtuta (ez bakarrik lurrazaleko uharteko itsas-mailatik), munduko mendirik altuena ere izango litzatekeen, 9.966 metro itsasoaren hondotik (Everest baino gehiago altxatzen da bere oinarritik), 4.205 meters itsas-mailatik.\nEkologia.\nHawaii uharteek espezie endemiko ugari dituzte. Fauna eta flora ia erabat isolaturik garatu ziren 70 milioi urtez. Polinesiarrekin izan zen lehen giza harremanean, bestelako zuhaitz, landare eta animaliak sartu ziren. Duela gutxiko biztanleek eman zioten hasiera ekosistemaren deforestazio eta degradazioari. Ondorioz, zenbait espezie desagertuak dira jadanik.\nEuroparren helduerak eragin handia izan zuen; esportaziorako monolaborantzako nekazaritza, ganaduaren sarrera eta hiri-garapena neurri handian bultzatu zituzten. Gaur egun, oraindik geratzen diren espezie endemikoetako asko desagertzeko zorian daude.\nKlima.\nUharteak hezeagoak dira iparraldean eta ekialdera, alisio haizeek gogor jotzen duten eta euri gehiago egiten duen lekuan. Itsasertzeko zonaldeak, oro har, eta batez ere, hegoaldean eta mendebaldera, lehorragoak dira. Gune turistikoenak haizeak jotzen ez duen itsasertzetan daude.\nEuri gehien urriaren eta apirilaren artean egiten du. Sasoirik lehorrena, beraz, maiatzetik irailera bitartekoa da, baina sasoi horretan urakanen arriskua izaten da.\nItsas mailako batez besteko tenperatura 29 eta 32\u00a0\u00b0C artean izaten da udan, eta 18 eta 21\u00a0\u00b0C artean neguan. Gero eta gorago tenperatura jaitsi egiten da, eta hiru mendirik garaienak, Mauna Kea, Mauna Loa eta Haleakala, elurrez estaltzen dira neguan. Hawaii uharteek tsunamien eragina izan dezakete.\nHistoria.\nPolinesioak ezarri ziren lehen aldiz uharteak, noizbait, K.o. 124 eta 1120 urteen artean. Hawaiiko zibilizazioa munduko gainerako lekuetatik isolatuta egon zen gutxienez 500 urtez. \u00a0\nRuy L\u00f3pez de Villalobos kapitain espainiarra izan zela 1542an uharteak ikusi zituen lehen europarra. James Cook esploratzaile britainiarrak zuzendutako espedizioa 1778an iritsi zen. Cook iritsi eta bost urtera, Europako teknologia militarrak lagundu zion Kamehameha I.ari, Hawaii uharteko agintariari, uharteak konkistatzen eta bateratzen lehen aldiz, 1795ean Hawaiiko Erresuma ezarriz. Erresuma oparoa eta garrantzitsua zen bere nekazaritzarako eta Ozeano Barean zuen kokapen estrategikorako.\nEstatu Batuetako biztanleen immigrazioa, misiolari protestanteak buru zirela, eta Hawaiiko emigrazioa, batez ere baleazaleen ontzietan lanean, Cook iritsi eta ia berehala hasi zen. Estatubatuarrek azukrea landatzeko landaketak egin zituzten eta lanerako etorkin iraunkorren olatuak ekarri zituzten Japonia, Txina eta Filipinetatik soroetan lan egiteko. Japoniar jatorrikoak 1896an hawaiiar populazioaren %25 inguru ziren.\n19. mendean zehar, Hawaiiko erresumako instituzio eta legeak estatubatuarren esku geratu ziren pixkanaka, haien begiradapean konstituzioa berridatzi zelarik: erregearen boterea gogor murriztea lortu zuten, eta baita jatorrizko hawaiiar eta asiar herritar gehienen eskubideak galaraziz, jabetza eta dirusarrera handiegiko baldintzak ezarri herritartasunerako. Horrek abantaila nabarmena ekarri zien landaketen jabe zuriei. Lili \u2018uokalani erregina 1893an saiatu zen errege-botereak berreskuratzen, baina jauntxo kolonoek atxilotu zuten etxean, Estatu Batuetako armadaren laguntzarekin. Erreginaren nahien kontra, Hawaiiko Errepublika eratu zen, baina tarteko manibora bat besteik ez zen izan, Gobernu honek, Hawaiiren izenean, 1898an Estatu Batuekin bat egitea erabaki baitzuen, Hawaiiko lurralde gisa. \n1959an, uharteak Hawaiiko estatu bihurtu ziren."}
{"id": "338242", "revid": "119347", "url": "https://eu.wikipedia.org/wiki?curid=338242", "title": "Israelgo Erresuma (Samaria)", "text": "Israelgo Erresuma (hebreeraz: \u05de\u05de\u05dc\u05db\u05ea \u05d9\u05b4\u05e9\u05b0\u05c2\u05e8\u05b8\u05d0\u05b5\u05dc, \"Mamlekt Yi\u015bra\u02c0el\"; hebreera modernoan: \"Mamlekhet Yisra'el\"; hebreera tiberianoan: \"Maml\u00e9\u1e35e\u1e6f Yisrael\"), Bibliak dioenez, antzinako Israelgo Monarkia Batuaren ondorengoetako bat da. Izan ere, Salomon erregea K.a. 931. urte inguruan hil zenean zatitu zen lurraldea.\nIkertzaileen ustez K.a. 930. urtetik K.a. 720. urte bitarteko Erresuma izan zen. Hiri nagusiak: Siquem, lehenengo hiriburua; Tirsa, bigarren hiriburua; eta Samaria, azkenengo hiriburua, asiriarrek suntsitu zuten arte.\nHistorialariek antzinako Israeli Iparraldeko Erresuma esaten diote, hegoalderago zegoen Judeako Erresumarengandik bereizteko.\nLurraldea.\nIsraelgo Erresumako eremua tribu hauen lurrek osatzen zuten: Zabulon-en tribuko lurrek, Isakar-enek, Axer-enek, Neftali-renek, Dan-enek, Manases-enek, Efrain-enek, Ruben-enek eta Gad-enek."}
{"id": "338243", "revid": "448", "url": "https://eu.wikipedia.org/wiki?curid=338243", "title": "Brian De Palma", "text": "Brian Russell De Palma (Newark, 1940ko irailaren 11), AEBko zinema-zuzendari eta gidoigilea da.\nBerrogei urteko ibilbide luzea du zinemagintzan, eta egin dituen suspense- eta thriller-filmengatik da ezaguna, besteak beste, \"Carrie\", \"Dressed to Kill\", \"The Bonfire Of The Vanities\", \"Scarface\", \"The Untouchables\" eta \"\" filmengatik.\nFisikako lizentzian ikasle zela piztu zitzaion zinemagintza-zaletasuna; Alfred Hitchcock, Roman Polanski eta Jean-Luc Godarden lanek markatu zuten, batez ere. 1962tik 1964ra, arte dramatikoko ikasketak egin zituen New Yorkeko Sarah Lawrence Collegen, eta film labur batzuk zuzendu zituen.\n1973an izan zuen lehenbizikoz arrakasta, \"Sisters\" thrillerrari esker; film horretan, lehenbizikoz erabili zuen estilo voyeurista, gero bere estiloa definituko zuen ezaugarrietako bat. Hala ere, Gaston Lerouxen \"Le Fant\u00f4me de l'Op\u00e9ra\"ren egokitzapen batekin, \"Phantom of the Paradise\" filmarekin, bihurtu zen ospetsu.\nGero, bi film fantastiko egin zituen: \"Carrie\" (1976), Stephen Kingen lan baten egokitzapena, eta \"The Fury\". Orduz geroztik, thriller psikologikoen aldera bideratu zuen ibilbide profesionala. Arlo horretan, sexualitatearen eta indarkeriaren nahasketa izan ditu bereizgarri (\"Dressed to Kill\", \"Obsession\", \"Pulsions\", \"Blow Out\", \"Body Double\").\nOndoren, film beltz batzuk egin zituen: 1980ko hamarkadan, \"Scarface\", \"Mafia Salad\" eta \"The Untouchables\", eta, aurrerago, \"Carlito's Way\", \"Snake Eyes\" eta \"The Black Dahlia\".\n\"The Untouchables\" (1986) filmari dagokionez, aipagarriak dira aktoreak: Kevin Costner eta Andy Garc\u00eda hasiberriak, Robert De Niro \u2014Al Capone bikain antzeztuz\u2014 eta Sean Connery \u2014zeinak Taldeko Aktore Onenaren 1987ko Oscar saria irabazi baitzuen lan honekin\u2014.\n2000n \"Mission to Mars\" zuzendu eta gero, Frantziara joan zen bizitzera. Hango ekoizle batzuekin, \"Femme Fatale\" filmatu zuen 2002an. Urte batzuk geroago, Art Linson ekoizlearekin berriz topo egin, eta AEBra bueltatu zen. Orduan, 2006an, zuzendu zuen \"The Black Dahlia\", baina emaitza eskasak lortu zituen."}
{"id": "338244", "revid": "336", "url": "https://eu.wikipedia.org/wiki?curid=338244", "title": "Zirilo I.a Moskukoa", "text": "Zirilo I.a (errusieraz: \u041a\u0438\u0440\u0438\u043b\u043b ; jaiotzez: Vladimir Mikhailovitx Gundiajev, errusieraz: \u0412\u043b\u0430\u0434\u0438\u043c\u0438\u0440 \u041c\u0438\u0445\u0430\u0439\u043b\u043e\u0432\u0438\u0447 \u0413\u0443\u043d\u0434\u044f\u0435\u0432 ; Leningrad, 1946ko azaroaren 20a), 2009ko otsailaren lehenetik Moskuko eta Errusia guztietako XVI. patriarka da, Errusiako Eliza ortodoxoaren burua.\nBiografia.\nHaren aita eta aitona ere errusiar apaiz ortodoxoak izan ziren. Patriarka bihurtu aurretik, eta 1984az geroztik, Smolensk-eko artzapezpiku izendatu zuten (1989an, titulua aldatu zuten, eta Smolensk eta Kaliningrad-eko artzapezpiku bihurtu zen).\n2008ko abenduaren 6an, Alexo II.a patriarkaren heriotzaren hurrengo egunean, Errusiako Sinodo Santuak patriarka-tronuaren \"locum tenens\" (ordezko) izendatu zuen. 2009ko otsailaren 1ean Moskuko Kristo Salbatorearen elizan tronuratu zuten.\n2009ko irailaren 18an, Eliza katolikoarekiko harremanak onbideratzeko keinu bat egin zuen, artzapezpiku bat bidali baitzuen Benedikto XVI.a aita santua bisitatzera."}
{"id": "338245", "revid": "1519", "url": "https://eu.wikipedia.org/wiki?curid=338245", "title": "Dalmaziar (txakurra)", "text": "Dalmaziarra, txakur-arraza bat da, eta zera du bereizgarri: larruazal zuria, orban beltz txikiz zipriztindua.\nTamaina ertaina eta gihar sendoak izaten ditu, eta iraupen-ahalmen handia ematen dio horrek. Ilea motza, gogorra eta trinkoa izan ohi du. Oin biribilak, eta hatz kakotuak; azazkalak, berriz, zuriak edo orbanen kolore berekoak. Dalmaziar txakurkumeek, jaiotzen direnean, ez dute orban beltzik, baina lehen urtean zehar ateratzen zaizkie. Sudurra ere orbanen kolorekoa izaten du, eta begiak, marroi ilunak edo anbar kolorekoak. Belarri bigunak ditu, eta tolestu eta behera erortzen zaizkio.\nGarai batean, zalgurdien ondoan eramaten zituzten dalmaziar txakurrak zaldiei bidea erakusteko. Ariketa fisikoa ezinbesteko zaio. Iraupen-ahalmen handiko korrikalaria da. Bizi-bizia da, eta jolasteko gogo handia izaten du. Primerako laguna izaten da pertsonentzat. Izaerari dagokionez, txakur independente eta barea dirudi, baina lurraldekoia eta izaera gogor eta zailekoa da.\nZabalduta dagoen uste baten arabera, Kroaziako Dalmazia eskualdekoa izateagatik du izen hori, baina ez dago horren erakusgarri fidagarririk. XIX. mendekoak dira \"dalmaziar\" izenaren lehen aipamenak. Txakur hau, haatik, antzinako txakurra da; izan ere, Egiptoko grabatuetan dalmaziarren irudiak aurkitu dituzte, zalgurdien ondoan korrika ari direla. Oso ongi konpontzen dira oraindik zaldiekin, eta eskoltaren lekuan jartzen dira zalgurdiren batekin topo eginez gero."}
{"id": "338247", "revid": "1519", "url": "https://eu.wikipedia.org/wiki?curid=338247", "title": "Rottweiler", "text": "Rottweiler txakur-arraza bat da, garai batean aziendak zaintzeko erabiltzen zena.\nMoloso motako txakurra da, hau da, gihar sendoak, masailezur indartsua, buru handia eta mutur motza ditu. Tamaina ertain edo handia izan ohi du: garaierari dagokionez, 61-68 cm arrak, eta 56-63 cm emeak; pisuari dagokionez, berriz, 42 kg inguru pisatzen dute emeek, eta 50 kg, arrek. Txakur sendoa da, gihartsua, indartsua eta zalua.\nIle motz eta gogorra du. Beltza, oro har, eta ile gorri-horixka masail eta muturraren gainean, lepo azpian, bularrean, hanketan, begi azpian eta buztan-hasieraren azpialdean.\nIzaerari dagokionez, lasaia, ona, esanekoa, otzana eta langilea da. Uste osoa izaten du bere buruan, eta ausarta da, ez da erraz beldurtzen.\nNFZren sailkapenean, nazioartean ezagututako arrazen artean, 2. taldean dago moloso txakur eta antzekoekin batera.\nJatorria.\nArtzakurrak dira gaurko rottweillerren arbasoak. Erromatarren garaian, kanpaina militar handietara joaten ziren, legionarioek jateko hazten zituzten aziendak zaintzera. Alpeak igaro eta gero, Alemaniaraino heldu ziren erromatarrak, eta, han, Rottweil-en (Wurtemberg eskualdean) bereziki, hainbat soldadu-talde kokatu ziren.\nErdi Aroan, Rottweiler hiri aberats bihurtu zen, merkataritza-jarduerari esker. Ordukoa da oraingo rottweilerraren arbasoa, \"metzgerhund\" izenekoa ( izango litzateke hitzez hitzezko itzulpena); izan ere, garai hartan, harakinei laguntzen zien rottweilerrak, dela idiak zainduz dela haiek gidatuz.\nDenboraren poderioz, homogeneoago egin zen arraza, eta XIX. mendearen bukaeran azaldu zen \"rottweiler\" izena, 1892ko txakur-erakusketa batean. XX. mendearen hasieran, debekatu egin zuten idiak garraiatzea, eta desagertzeko zorian egon zen rottweilerra. Nolanahi ere, Lehen Mundu Gerran berreskuratu zen, zeregin militarretarako. Konturatu ziren txakur-arraza hau ezin hobea zela polizia-lanetarako. Hori dela eta, bai lehenengoan bai Bigarren Mundu Gerran, mezulari- eta zaintza-lanak egiteko baliatu zuten."}
{"id": "338249", "revid": "56334", "url": "https://eu.wikipedia.org/wiki?curid=338249", "title": "Kristian IX.a Danimarkakoa", "text": "Kristian IX.a Danimarkakoa (Gottorp, 1818ko apirilaren 8a \u2013 Kopenhage, 1906ko urtarrilaren 29a), Danimarkako erregea (1863-1906). \"Europako aitaginarreba\" izengoitia eman zioten.\nJaiotza eta familia.\nKristian 1818ko apirilaren 8an jaio zen, familiaren Gottorpeko gazteluan (Schleswig). Frederiko Gilen Schleswig-Holstein-Sondenburg-Gl\u00fccksburgko dukearen (1785-1831) eta Luisa Danimarkakoaren alaba Luisa Karolina Hesse-Kasselgoaren laugarren semea zen. Amaren aldetik, Frederiko V.a Danimarkakoaren eta beste errege-etxe europarren ondorengoa zen, baina ez ondorengo zuzena.\nEzkontza eta ondorengoa.\nKrititan Luisa Gilen Hessen-Kasselgoarekin ezkondu zen 1842an. Luisa Gilen Hessen-Kasselgoa eta Karlota Danimarkakoa printzesaren alaba zen. Bikoteak sei seme-alaba izan zituen:\nSei seme-alaben ezkontzak zirela eta, Kristian Danimarkako Kristian X.a erregearen, Norvegiako Haakon VII.a erregearen, Erresuma Batuko Jurgi V.aren, Errusiako Nikolas II.a tsarraren, Greziako Konstantino I.a erregearen eta Ernesto Augusto Hannoverkoaren aitona izan zen, eta Kopenhage monarkia europarren gune garrantzitsuenetakoa bihurtu zen. Horregatik, Kristiani \"Europako aitona\" izengoitia jarri zioten.\nDanimarkako tronurako ondorengotza.\nKristianen emazte Luisaren osaba Kristian VIII.a Danimarkakoaren ondorengoa Frederiko VII.a Danimarkakoa izan zen; ezin izan zuen seme-alabarik izan, eta lege salikoa aldatu behar izan zuen. Hala, Luisarekin ezkonduta egonik, Kristian egin zuten Danimarkako errege 1852an, Kristian IX.a izenarekin.\nBizitza politikoa.\nKristian IX.aren erregealdian lau gertaera nagusi aipa daitezke:\nLehena, Danimarkako Dukerrien Bigarren Gerrako porrota izan zen, 1864an. Gertaera horretan, Danimarkak Schleswig, Holstein eta Luxenburgoko dukerriak galdu zituen. Horren guztiaren ondorioz, Kristianek erregealdiaren hasieran bere mendekoen onarpena galdu zuen.\nBigarren gertaera xede kontserbatzaileak zituen gobernu baten sorrerari laguntzea izan zen. Estrut lehen ministroaren gobernuari (1874-1892) lagundu zion, eta horrek erregearen onarpenik eza indartu egin zuen.\nHirugarren gertaera Islandiari, orduan daniarren esku baitzegoen, bere konstituzioa izaten uztea izan zen (1874). Konstituzio horrek uharteko entitate politiko autonomoak izateko aukera eman zion Islandiari.\nLaugarren gertaera ongizatearen estatua sortzea izan zen. 1891n, pentsioak eta erretiroa indarrean sartu ziren, eta 1893an langabeentzako eta familientzako laguntza. Horrek guztiak daniar langile-klasearen egoera ekonomikoa asko hobetu zuen."}
{"id": "338252", "revid": "65203", "url": "https://eu.wikipedia.org/wiki?curid=338252", "title": "Augusto II.a Poloniakoa", "text": "Augusto II.a Poloniakoa edo Augusto II.a \"Sendoa\" (; ), Federiko Augusto I.a izenarekin ere ezaguna (Dresden, 1670 - Varsovia, 1733) Saxoniako hautesle (1694-1733) eta Poloniako errege (1697-1733) izan zen.\nBiografia.\nAugusto Dresdenen jaio zen, 1670ean, eta Joan Jorge III.a Saxoniakoaren semea zen. Anaia hil ondoren, Saxoniako hautesle egin zen. Katoliko egiten da Joan III.a Sobieski erregea hil ondoren, Poloniako errege izan ahal izateko. Horrela, 1697an, \"szlachta\" delakoak Polonia-Lituaniako errege izendatu zuen; horrek Errusia eta Suediarekiko etsaitasuna ekartzen dio. Erreforma politikoak egiteari ekin zion; besteak beste, Polonian dinastia sortzeko ideia bultzatu zuen, horrela tradiziozko monarkia hautatzailea alde batera utzi nahi baitzuen. Ordura arte, \"szlachta\" delakoak edo aristokrazia poloniarrak erabakitzen zuen zein izango zen hurrengo erregea.\nHaren erreforma-nahiak bertan behera geratu ziren 1701ean, Iparraldeko Gerra Handia hasi zenean. Gerra horretan Polonia Danimarkarekin elkartu zen, Suediaren aurka egiteko. Poloniako tropek porrot handiak izan zituzten, gerra hasi eta berehala, eta, 1706an, Augusto erregetzatik kendu eta haren ordez Estanislao I.a Leszczynski Suediaren aldekoa jarri zuten. Poltavako guduaren ondoren, errusiarrek suediarrak garaitu ondoren, berreskuratu zuen tronua.\nTronura itzulita gero ere, jarraitu zuen Polonia-Lituanian \"szlachta\" delakoen pribilegioak gutxitu eta absolutismo erreala jartzeko ahaleginekin. Bi urteko benetako gerra zibilaren ondoren, amore eman behar izan zuen, eta \"szlachta\" delakoek beren pribilegioak berreskuratzea onartu behar izan zuen.\nAugusto II.ak errege izaten segitu zuen, eta arteak eta zientziak bultzatu zituen. Varsovian hil zen, 1733an.\nOndorengotza.\nKristina Eberhardina Brandeburgokoarekin ezkondu zen, eta seme bat izan zuten, Augusto III.a. Emaztea ez zen katolizismora bihurtu, eta bere fede protestanteari eutsi zion. Maitale asko izan zituen Augusto II.ak, eta ezkontzaz kanpoko zortzi seme-alaba izan zituen; horien arten, Maurizio Saxoaniakoa.\nMezenasa.\nOso gazte zela, Augustok Versaillesko jauregia bisitatu zuen, eta gertaera horrek orientatu zuen Estatua gobernatzeko hark zuen modua. Dresden, hiriburua, Europako hiri ederrenetako bat izatea lortu zuen. Musikari handiez osatutako kapera bat zuen."}
{"id": "338253", "revid": "512", "url": "https://eu.wikipedia.org/wiki?curid=338253", "title": "Osloko Unibertsitatea", "text": "Osloko Unibertsitatea, Norvegiako unibertsitate nagusia.\nUniversitetet i Oslo du izen ofiziala 1939az geroztik. 1811n fundatu zuten, Kopenhageko eta Berlingo unibertsitateen ereduari jarraituz. Orduan, \"Det Kongelige Frederiks Universitet\" (norvegieraz) eta \"Universitas Regia Fredericiana\" (latinez) jarri zioten izena, Frederiko VI.a Danimarkako eta Norvegiakoaren omenez. Norvegiako unibertsitate bakarra izan zen 1946ra arte; hori dela eta, \"universitetet\" deitzen zioten, hau da, \"unibertsitatea\".\nGaur egun, 27.700 ikasle eta 6.000 langile inguru ditu.\nUnibertsitateak fakultate hauek ditu: teologia, luteranismoa, zuzenbidea, medikuntza, humanitateak, matematika eta natura zientziak, odontologia, gizarte-zientziak eta hezkuntza. Zuzenbide Fakultatea Karl Johans Gateko campus zaharrean dago, hiriburuko kale nagusian; gainerako fakultateak, berriz, campus moderno batean daude, 30eko hamarkadan eraikitako Blindern campusean, alegia.\nUnibertsitate honekin lotura estua izan dute bost Nobel saridunek, besteak beste, Fridtjof Nansen (Bakearen Nobel sariduna), Ragnar Frisch (Ekonomiako Nobel sariduna) eta Odd Hasselek (Kimikako Nobel sariduna)."}
{"id": "338254", "revid": "6950", "url": "https://eu.wikipedia.org/wiki?curid=338254", "title": "Tokamak", "text": "Tokamak-a energia termonuklearrari buruzko ikerketak egiteko erabiltzen den makina da, eremu magnetiko eta energia handiak erabiliz plasma sortzeko eta atomo arinen nukleoen fusioa lortzeko erabiltzen dena. Hutsean dagoen toru-formako ganbera da, eremu magnetiko toroidala eratzen duen elektroiman-sistema batez inguratua dagoena.\nHitza errusierazko akronimoa da: \"\u0442\u043e\u0440\u043e\u0438\u0434\u0430\u043b\u044c\u043d\u0430\u044f \u043a\u0430\u043c\u0435\u0440\u0430 \u0441 \u043c\u0430\u0433\u043d\u0438\u0442\u043d\u044b\u043c\u0438 \u043a\u0430\u0442\u0443\u0448\u043a\u0430\u043c\u0438\" - \"toroidal'naia kamera s magnitnimi katushkami\"\".\nSobiet Batasunean asmatu zuten 50eko hamarkadan Igor Tamm eta Andrei Sakharov fisikoek, eta batez ere 60ko hamarkadan garatu zuten, baina XXI. mendean ere lanean jarraitzen dute tresna honen arazoen eta ezarpenen gainean."}
{"id": "338257", "revid": "512", "url": "https://eu.wikipedia.org/wiki?curid=338257", "title": "Lakshmi Mittal", "text": "Lakshmi Mittal (izen osoa, Lakshmi Narayan Mittal, eta Lakshmi Niwas Mittal izenarekin ere ezaguna) 1950ean jaio zen, Rajasthan-en, Indian, eta Erresuma Batuan, Londresen, bizi da.\n\"Forbes\" aldizkariak argitara ematen duen munduko pertsona aberatsenen zerrendan hamargarren zegoen 2010ean.\nLakshmi Mittal Mittal Steel Company enpresako (munduko altzairu-ekoizlerik handieneko) lehendakari eta kontseilari delegatua da. Gaur egun, Mittal Steel Company-k 14 herrialdeetan ditu sukurtsalak.\n2002an, handikia eskandalu politiko baten tartean egon zen, hedabideetan \"Mittalgate\" izenaz ezaguna, Tony Blair lehen ministro britainiarrarekin batera.\nBizitza pertsonala.\n1950ean jaio zen Sadulpur-en, argindarrik ez zegoen herrixka batean. Mohan Mittal aitak familia osoarekin batera Kalkutara emigratu zuen, eta han metalurgia-lantegi txiki bat ireki zuen. Lakshmik lantegia jaso zuen herentzian, eta etengabe hedatzen segitu zuen gaur egungo Mittal Steel eraiki arte.\nMunduko laugarren pertsona aberatsena da, Bill Gates, Carlos Slim Hel\u00fa (mexikarra) eta Ingvar Kamprad-en (suedirra) ondoren.\nBi seme-alaba ditu; zaharrenak, gizonezkoa bera, erantzukizun betearazleak ditu enpresaren barruan. Alabaren ezkontza, 2004an, historiako ezkontzarik garestiena izan zela esaten da.\nLakshmi Mittalek Mittal Steel Company-ren % 43,3a du.\nHaren bizitokia munduko bigarren garestiena dela esaten da. Kensington-en dago, Londresen, eta ia 130 milioi euro kostatu zen."}
{"id": "338258", "revid": "119347", "url": "https://eu.wikipedia.org/wiki?curid=338258", "title": "Abidos (Egipto)", "text": "Abidos (; antzinako egiptoeraz: \"Abdju\"; ), Egipto Garaiko hiri zaharrenetakoa eta VIII. nomoko hiriburua. Seti I.aren eta Ramses II.aren zenotafioak daude han. Egipto Garaiko hiri garrantzitsuenetakoa izan zen, monarkia tiniten garaiko erregeen nekropolia.\nNiloren mendebaldean dago, 11 km-ra, 26\u00b0 10' N latitudean, hau da, gaur egungo el-'Araba el Madfuna eta El-Balyana herrietatik hurbil.\nOsiris jainkoaren erlikiategia han zegoela uste zen, eta hiri santu bilakatu zen. Faraoiek behin eta berriz eraberritu edo handitu zuten Osirisen tenplua.\nAntzinako Egiptoko arkeologia-aztarnategi nagusietakoa da. Abidosen aurkitu dira Aro Aurredinastikoko agintarien aztarnak, tenpluak eta hilobiak. Lehen dinastiako errege-erreginak eta bigarreneko batzuk Abidosen ehortzi zituzten.\nGaur egun, Seti I.aren oroigarrizko tenpluagatik, Ramses II.aren tenpluagatik eta Osirisen tenplu handiarengatik da ezaguna Abidos. XIX. dinastiaren inskripzio bat dago han, Abidosko Errege Zerrenda deritzona: Egiptoko faraoi dinastiko gehienen zerrenda kronologiko bat da, Menesetik hasi eta Ramses I.rainoko faraoiei buruzko kartutxo egiptoarrez osatutako zerrenda.\nAbidosen aurkitu zituzten, halaber, 1997an, G\u00fcnther Dreyer alemaniar arkeologoak eta haren lankideek inoiz aurkitu diren idazkera-dokumentu zaharrenak: buztinezko 300 pitxer eta oholtxotan grabatutako hieroglifiko-karaktereak dira, eta erregeari salgaietan (lihoa, olioa...) ordaindutako zergak irudikatzen dituzte, besteak beste. Aro Aurredinastikoko Horus Eskorpioi II.aren hilobian aurkitu zituzten, Abidosko Umm el-Qaab nekropolian, eta K.a. 3.300-3.200 urtekotzat jo zituzten, karbono-14aren bidez."}
{"id": "338260", "revid": "1545", "url": "https://eu.wikipedia.org/wiki?curid=338260", "title": "Pravda", "text": "Pravda (, \u00abEgia\u00bb) Errusiako egunkari bat da, ofizialki 1912ko maiatzaren 5ean sortua (lehenago ere bazen). Sobietar Batasuneko Alderdi Komunistaren argitalpen ofiziala izan zen; garai hartan, Sobietar Errepublika Sozialisten Batasuneko hedabide nagusietako bat izan zen, \"Pravda\" egunkariaren 11 milioi ale banatzen baitziren. Egun, Errusiar Federakundeko Alderdi Komunistarena da papereko egunkaria; \"Pravda.ru\" online egunkaria, berriz, \"Pravda\" egunkarian ziharduten kazetari batzuen esku geratu zen 1996an, eta geroztik ez du loturarik Alderdi Komunistarekin.\nGerra Hotzaren garaian, Mendebaldeko herrietan famatua egin zen \"Pravda\", Sobietar Batasunaren ikuspegiaren berri ematen zuelako. Sobietar Batasuna desagertu zenetik, egunkariak ez du lehengo nabarmentasuna."}
{"id": "338261", "revid": "96586", "url": "https://eu.wikipedia.org/wiki?curid=338261", "title": "Mswati III.a", "text": "Mswati III.a (Manzini, 1968ko apirilaren 19a) Eswatiniko erregea da. Bere aita (Sobhuza II.a) oinordetu zuen 1986an.\nSobhuza II.aren 60. semea izan zen, eta Ntombi Thwalaren seme bakarra. \"Raleigh Fitkin Memorial Hospital\"ean jaio zen, Eswatinik independentzia lortu baino lau hilabete lehenago. \"Masundwini Primary School\" eta \"Lozitha Palace School\" ikastetxeetan ikasi zuen.\n1982an bere aita hil ondoren, oinordeko izendatu zuten, baina adin-nagusitasuna lortu arte bi emakume egon ziren agintean: Dzeliwe Shongwe (1982-1983) eta Ntombi Thwala (1983-1986).\n18 urte bete, eta 1986ko apirilean errege izendatu zuten. Gaur egun, Afrikako azken errege absolutista da.\nEmazteak.\nMswati III.ak 12 emazte ditu eta 2 emaztegai:\nEmaztegaiak:"}
{"id": "338262", "revid": "11782", "url": "https://eu.wikipedia.org/wiki?curid=338262", "title": "Setla, Mira-rosa i Miraflor", "text": ""}
{"id": "338263", "revid": "512", "url": "https://eu.wikipedia.org/wiki?curid=338263", "title": "Apolonio Rodaskoa", "text": "Apolonio Rodaskoa (, Alexandria, K.a. 295 - Rodas, K.a. 215) poeta greziarra zen, \"Argonauticas\" poema epikoaren egilea, hain zuzen ere.\n\"Rodaskoa\" deitzen zaio han igaro izan zuelako bere bizitzaren parterik handiena eta, ia erabateko ziurtasunarekin, hango hiritartasuna hartu zuelako. Alexandrian egin zituen ikasketak, eta Kalimako izan zuen maisu eta ikaskide gisa Eratostenes fisikari eta astronomoa.\nHogeita hamar urte inguru zituela, Ptolomeo II.ak bibliotekari izendatu zuen, Efesoko Zenodoto gramatikari ospetsuaren ondorengo izateko. Aldi berean, Ptolomeoren semea, Ptolomeo III.a Evergetes izango zena, eskolatzeko mandatua jaso zuen.\nKarguan aritu zen hogei urteetan \"Argonauticas\" poema epiko famatua konposatu zuen. Jasonek gidatzen zuen eta era guztietako heroi mitiko tripulatzaile gisa zituen Argos ontziak Kolkidara, urrezko ahari-larruaren bila, egindako bidaia kontatzen du.\nGramatikari buruzko hainbat liburu ere idatzi zituen. Kalimako maisuarekin, narrazio-poema luzeen etsai porrokatua zenarekin, eztabaidan aritzen zen.\nEz dago oso garbi zergatik joan zen Rodasera. Batzuen ustez, \"Argonauticas\" poemak haren kideen irainak eragin zituen, eta horrek bultzatu zuen Rodasen bizitzera. Rodasen berridatzi egin zuen bere lana, eta ospea eta esker ona jaso zituen.\nKalimakorekin zuen etsaitasunaz ere ez dira ikertzaileak ados jartzen."}
{"id": "338268", "revid": "336", "url": "https://eu.wikipedia.org/wiki?curid=338268", "title": "Platonismo", "text": "Platonismoa Platon eta bere jarraitzaileen filosofia-sistema da; egiazko ezagutza ideien mailan lortzen dela dio, eta zentzumenen bidezkoa aldakor eta ez-ziurtzat jotzen du.\nK.a. I. mendetik aurrera garatu zen, eta aro honetako lehen mendeetako mugimendu intelektual nagusia izatera iritsi zen. Haren ordezkari nagusia Plotino izan zen, bere maisua ohoratzeko hartutako izena, hain zuzen ere.\nPlatonismoak pentsamendu erlijiosoaren hainbat sektoretan eragin du; hala, uste da hainbat erritu, pentsamendu eta doktrina filosofia-sistema hartan oinarrituak direla. San Agustinek uste zuen Platonen bidez kristau-fedea teologikoki artikula zitekeela, Filon Alexandriakoa judaismoarekin egiten saiatu zen bezalaxe.\nJustiniano enperadore erromatarrak Atenasko filosofia-eskolak itxi zituen, horrela platonismoaren eragina gutxitzeko asmoarekin, arriskutzat jotzen baitzuen eragin hori.\nErrenazimentuan berriz agertu zen platonismoa, batez ere Florentziako Akademia Platonikoan (XV. mendea).\nPlatonismoa eta Aro Modernoa.\nPlatonismoak Aro Modernoan dituen jarraitzaile garrantzitsuenak Frege eta Russell filosofo analitikoak dira. Hauen arabera, proposizio logiko eta matematikoen esanahiak era autonomoan existitzen diren domeinu bat dago. Ludwig Wittgenstein-ek sutsuki kritikatu zuen platonismo hori bere \"Tractatus logico-philosophicus\" lanean. Aipatzekoak diren beste izen batzuk, platonismoaren aldeko ideiak defendatu zituztenak: Kurt G\u00f6del eta Alain Connes matematikariak eta Roland Omn\u00e8s fisikaria."}
{"id": "338269", "revid": "512", "url": "https://eu.wikipedia.org/wiki?curid=338269", "title": "Lady Godiva", "text": "Lady Godiva XI. mende-hasierako dama anglosaxoi bat izan zen, bere edertasuna eta eskuzabaltasunagatik ospetsu egin zena (1066 eta 1086 artean hil zela uste da).\nHaren izen anglosaxoiak, \"Godgifu\" edo \"Godgyfu\", \"gift of God\" (\"Jainkoaren oparia\") esan nahi du; Godiva izenaren latinezko bertsioa da.\nPertsonaia historrikoaren biografia.\nLeofric-ekin (968-1057), Chester eta Mercia-ko konde eta Coventry-ko Jaunarekin, ezkondu zen eta bederatzi seme-alab izan zituzten.\nGodiva \"Domesday Book\" iturrian agertzen da aipatuta, ordurako hilda egon arren, eta garaiko hainbat iturrietan.\nDama honek, bere basailuen sufrimenduarekin errukiturik (senarrak gehiegizko zergak jartzen baitzizkien), elkartasuna erakutsi nahi izan zien haiei.\nSenarrarekin batera, 1043an Coventryko monasterio beneditarra eraiki zuen.\nKondaira.\nBere senarrari, haren anbizio eta handinahikerien aurrean, zergak beheratzeko eskatu zion. Kondeak amore eman zuen, baina baldintza batekin: Lady Godivak biluzik Coventry osoa zaldiz igarotzea. Damak horrela egin zuen, aurretik bere auzokideekin bakoitza bere etxean egongo zela hitzartuta. Zehaztutako egunean, Lady Godiva herritik zaldiz igaro zen, biluzik, bere auzokideak etxean, leihoak itxita, gelditzen ziren bitartean.\nKondaira, historiagileen arabera istorio erreal batean oinarritua egon zitekeen neurri batean bada ere, eta Leofric-ek bere emaztearen keinuarekin hunkiturik, bere hitza bete eta zergak beheratu zituela esanez bukatzen da.\nPeeping Tom.\nHerritar guztiak etxean sartu ziren, Peeping Tom (Tom begiluzea) izeneko jostun bat izan ezik. Kondairaren arabera, jostunak ezin izan zion andrea biluzik ikusteko gogoari eutsi, eta, ondorioz, itsu geratu zen.\nArtea.\nHerbert Art Gallery &amp; Museum-en, Coventryn (Ingalaterra) kokatua, Lady Godivari buruzko erakusketa bat ikus daiteke. Obrarik zaharrena, autorea Adam van Noort duena, 1586an Coventryn aurkitu zuten. Bildumako beste margolan bat John Collier-ek 1897 inguruan egina da, beharbada gai honen inguruko lanik aipagarriena.\nCoventry hirian bere omenez eskultura dago.\nZinema.\nLady Godiva gaitzat duten hainbat film egin dira. Bi aipatzearren:\n1911: \"Lady Godiva\", lehenengo aldiz istorio hau kontatzen duen filma da, paper nagusian Julia Swayne Gordon duena, eta Vitagraph Company-k ekoitzita.\n1955: \"Lady Godiva of Coventry\": Maureen O'Hara da Lady Godiva antzeztu zuena Arthur Lubinen zuzendaritzapean.\n2007: \"Lady Godiva: Back in the Saddle\"."}
{"id": "338271", "revid": "15795", "url": "https://eu.wikipedia.org/wiki?curid=338271", "title": "Buran transbordadorea", "text": ""}
{"id": "338272", "revid": "119347", "url": "https://eu.wikipedia.org/wiki?curid=338272", "title": "Salmonidae", "text": "Salmonidae, Salmoniformes ordenako familia bakarra.\nUr gezatako eta gazietako arrainak dira, eta Ipar hemisferio osoan bizi dira. Familia honetako espezie asko anadromoak dira: bizitzaren zati bat itsasoan igarotzen dute, baina jaio ziren errekara itzultzen dira helduaroan; errekan gora joaten dira hasieraraino, legar-ohantzeetan arrautzak errutera. Gero, hil egiten dira gehienak.\nGizakiak erreketan arrantzatu izan ditu tradizioz. Gaur egun, ordea, elikagai gisa balio komertzial handia dutela ikusita, akuikultura bidez hazten ditu espezie batzuk. Gure artean, oso ezagunak dira amuarraina (\"Salmo trutta\") eta izokina (\"Salmo salar\").\nLatinezko \"salmo\" hitzetik datorkio izena, Antzinako Erroman hala deitzen baitzieten familia honetako arrainei.\nZikloide-motako ezkata txikiak dituzte. Ez dute hezurrik hegaletan, eta gantz-hegal bat izaten dute bizkarraldean.\nSailkapena.\nSalmonidae familiaren barruan, 3 azpifamilia daude: Coregoninae, Thymallinae eta Salmoninae. Guztira, 12 genero eta 209 espezie sartzen dira arrain-familia honetan:"}
{"id": "338273", "revid": "119347", "url": "https://eu.wikipedia.org/wiki?curid=338273", "title": "Erebus mendia", "text": "Erebus mendia, Antartikan, Lurreko sumendi aktibo australena. 3.794 metroko garaiera du, eta Ross uhartean kokatzen da. Uharte horretan jarduerarik gabeko beste sumendi batzuk daude, Terror mendia adibidez. Erebus mendiak Ozeano Bareko Suzko Eraztunaren zati bat da, bertan guztira 160 sumendi aktibo daude.\nSumendi hau 1972tik aktibo egon da etengabe, eta arrazoi horregatik, sumenditik gertu Erebus Sumendiaren Behatokia dago.\nKraterra munduan dauden laba-laku iraunkor gutxitako bat da.\nHistoria.\nSir James Clark Ross esploratzaileak aurkitu zuen Erebus mendia 1841eko urtarrilaren 27an. Honen ontzien izena \"HMS Erebus\" eta \"HMS Terror\" ziren, eta aurretik Sir John Franklinek ere erabili zituen Artikora egin zuen espedizioan. \"Erebus\" izena Erebotik dator, jatorrizko jainko grekoa, iluntasuna eta itzalpearen pertsonifikazioa eta Kronosen eta Anankeren semea.\nSumendiaren kraterraren ertzeraino lehen aldiz 1908. urtean igo ziren Edgeworth David eta bere taldea (Nimrod espedizioaren kideak Sir Ernest Shackletonen agindupean). Ezagutzen den lehen bakarkako igoera Charles J. Blackmerrek egin zuen, 1991. urteko urtarrilaren 19a eta 20aren artean. Blackmerrek igoera 24 ordutan burutu zuen, eta sumendira igotzeko 17 ordu inguru behar izan zituen. Ekintza hau Antartikari buruzko hainbat liburutan aipatu izan da: Sara Wheelerren \"Terra Incognita\" eta Nicholas Johnsonen \"Big Dead Place\".\nAire-hondamendia.\nAir New Zealanden 901 hegaldia aireko garraio erregularra zen, geldialdirik gabekoa Aucklandeko Nazioarteko Aireportuaren (Zeelanda Berrian) eta Antartikaren artean. 1979ko azaroaren 28an hegaldi hau burutzen zuen hegazkinak Erebus mendia jo zuen. Hegazkinaren barruan zauden 257 bidaiariak hil egin ziren. Egun oraindik, udan zehar elurra urtzean, airetik ikus daitezke hegazkinaren hondakinak."}
{"id": "338274", "revid": "688", "url": "https://eu.wikipedia.org/wiki?curid=338274", "title": "Leptis Magna", "text": "Leptis Magna (arabieraz: \u0644\u064e\u0628\u0652\u062f\u064e\u0629), Kartagoko eta gero Erromatar Inperioko hiri garrantzitsua.\nGaur egungo Tripolitik (Libia) hurbil daude garai hartako hondakinak, eta gizateriaren ondare izendatu zituen Unescok 1982an.\nHistoria.\nFeniziar kolonoek fundatu zuten hiria K.a. 1100. urte inguruan. Hala ere, K.a. IX. mendean Kartago Mediterraneo itsasoko potentzia bihurtu zenean hartu zuen garrantzia hiriak. Kartagoren parte izan zen Hirugarren Gerra Punikoaren amaiera arte, eta Erromatar Errepublikakoa egin zuten K.a. 146. urtea eta gero, nahiz eta hiri independentetzat zuten K.a. 200. urteaz geroztik.\nLeptis Magna Erromaren zati izan zen Tiberio enperadorearen erregealdira arte. Orduan, Leptis Magna eta inguruak Afrikako erromatar probintzia bihurtu ziren ofizialki. Garai hartan, merkataritzagune garrantzitsua zen, baina goren aldia K. o. 193. urtean heldu zitzaion, sortzez Leptis Magnakoa zen Luzio Septimio Severok inperioko tronua bereganatu zuenean. Izan ere, Severo enperadore izan zen denboraldian, eraikin eta altxor piloa eraikiarazi zituen hain maite zuen sorterrian. Hala, Afrikako hiri nagusietakoa bihurtu zuen Leptis Magna, Kartago eta Alexandria hirien lehiakide.\nK. o. III. mendeko krisialdian, merkataritza gainbehera etorri zenean, Leptis Magnak ere sufritu egin zuen. Horren ondorioz, IV. mendearen erdialderako, hiriaren zati handi bat bertan behera utzia zegoen. Gero, Teodosio I.aren erregealdian izan zuen berpizte antzeko bat.\nK. o. 439. urtean, Leptis Magna eta Tripolitaniako gainerako hiriak bandaloen eskuetan erori ziren. Orduan, bandaloen Genseriko erregeak Kartago konkistatu, eta haien hiriburu egin zuen. Zoritxarrez, hiriko harresiak eraitsi zituen, Leptis Magnako herritarrak bandaloen kontra altxa ez zitezen. Horren ondorioz, K.o. 523.ean, berbere batzuek hiria arpilatu zuten, eta kalte handiak eragin zizkieten bai bandaloei bai bertako herritarrei ere.\nHamar urte geroago, Belisariok konkistatu zuen Leptis Magna Bizantziar Inperioaren izenean, eta bandaloen erreinua suntsitu zuen K. o. 534.ean. Hala, Bizantzioko Inperioaren probintzia-hiriburu bihurtu zen Leptis Magna, baina ezin izan zuen sekula berbereen kaltetik oneratu. Arabiarrek Tripolitania konkistatu zutenerako (K.o. 650) bizantziar soldatu-talde bat besterik ez zen gelditzen hirian.\nUrteak joan eta urteak etorri, hondarrak azpian hartu zuen hiri ahaztua. XVII. mendean, hango materialak hartzeko ustiatu zuten frantziarrek: Saint-Germain des Pr\u00e9sko abadiako aldare handia egiteko erabili zituzten zutabeak, esaterako. Gaur egun, Louvreko margolanen galeria handian daude.\nXX. mendearen hasieran ekin zioten hiriko hondakinei azterketa arkeologikoa egiteari. Gaur egun, Leptis Magnako hondakinak Erromatarren Inperioko aztarna ikusgarrienetakoak dira. 1982an, gizateriaren ondare izendatu zuen Unescok Leptis Magna.\nBerriki egindako aurkikuntzak.\n2005eko ekainean, Hanburgoko Unibertsitateko arkeologoek jakinarazi zuten Libiako kostaldean bost mosaiko erromatar aurkitu zituztela. I. eta II. mendekoak dira, eta argi eta garbi erakusten dute, adibidez, gerlari bat orein bat ehizatzen, lau gazte zezen basa batekin borrokatzen eta gladiadore bat aurkari hilari begira \u2014azken hori inoizko mosaiko ederrenetakoa dela diote adituek\u2014. Leptis Magnako etxe erromatar bateko termen zati zen frigidarium baten hormak apaintzen omen zituzten mosaikoek."}
{"id": "338275", "revid": "512", "url": "https://eu.wikipedia.org/wiki?curid=338275", "title": "Rafael (goiangerua)", "text": "Rafael kristautasun katolikoan eta ortodoxoan ezagutzen diren hiru goiaingeruetako bat da. Beste biak Mikel eta Gabriel goiaingeruak dira.\nIzena hebreerazko \u05e8\u05b8\u05e4\u05b8\u05d0\u05b5\u05dc (\"Rafa-El\") izenetik dator. \"Jainkoak sendatzen du\" edo \"Jainkoa, Hark sendatu du\" esan nahi du. Gaur egun sendagile esanahia duen hebreerazko hitza \"rofe\" da, Rafael izenak duen erro berberari lotua.\nDeskribapen biblikoa.\nTobiasen liburuaren arabera, Rafael Yahveh-ek bidali zuen Tobiasi lagun egiteko, gazteari emaztegai jainkozale bat aurkitzeko egin behar zen bidaia luze eta arriskutsu batean. Emaztegai hori Sara da, zazpi senargai hiltzen ikusitakoa, Asmodeo izeneko deabru batek, emaztegaiaz maiteminduta zegoenak, eztei-gauean hiltzen baitzuen senargaia.\nHasiera batean, Rafael Ananias handiaren Azarias izeneko seme gisa aurkezten da, baina bidaia amaitzean Tobiti itsutasuna sendatzen dio eta Rafael aingeru gisa aurkezten da.\nBidaian, Tobiasi arrain bat arrantzatzeko argibideak ematen dizkio; aurrerago arrain horren erraiak atera eta Asmodeo deabrua uxatzeko eta aitaren itsutasuna sendatzeko erabiliko zuen. Hori dela eta, Rafael ezkongaien babesletzat hartzen da.\nRafael eta Islama.\nIslamak auzi-eguna, tronpa baten soinuaz, iragartzeko ardura duen aingerutzat jotzen du. Hainbatetan, erromes-jantziarekin eta eskuan arrain handi bat duela irudikatzen da."}
{"id": "338276", "revid": "512", "url": "https://eu.wikipedia.org/wiki?curid=338276", "title": "Konrado III.a Alemaniakoa", "text": "Konrado III.a (1093 - 1152ko otsailaren 15a, Bamberg), Hohenstaufen etxeko lehen ordezkaria. Frederiko I.aren (Suabiako dukea) eta Inesen semea (Henrike IV.aren alaba) .\nBiografia.\nKonradok bere osabarengandik (Henrike V.a enperadorearengandik), jaso zuen Frankoniako dukerria 1115ean. Aitarengandik Suabiako dukerria heredatu zuen. 1138an Erromatarren errege koroarazi zuten. Guelfoei aurka egin zien, eta Bavieratik bota zituen.\nBohemian eta Polonian borrokatu zuen. 1147an, Luis VII.a Frantziakoarekin batera, Bigarren Gurutzadan parte hartu zuen.\n1147an, Konradok Lur Santura bidaiatu zuen. Bidaian Hungariako Erresuma zeharkatu zuen, eta bere armadak triskantza handiak eragin zituzten. Hungariarek babes-erasoekin erantzun bazuten ere, Geza II.a Hungariakoak, erabaki zuen Konradorekin gatazkarik ez izatea.\nLehenago, Geza II.a Hungariakoaren arreba (Sofia Hungariakoa) Konrado III.aren Henrike semearekin ezkontzeko hitz emanda zegoen. Baina, 1140ko hamarkadan, bi erregeen arteko harremanek okerrera egin zuten, eta ezkon-hitzak ez zuen aurrera egin.\nBestalde, Konradok Hungaria utzi ondoren, Geza II.ak Luis VII.a Frantziakoari egin zion harrera, hau ere Bigarren Gurutzadara baitzihoan. Luis VII.aren egonaldian bi erregeen arteko harremanak oso onak izan ziren, eta arrazoi horregatik, errege frantsesa Geza II.aren semearen (Eztebe) aitaponteko izan zen.\nBigarren Gurutzadan parte hartuta eta Damaskoko kanpainaren porrotaren ondoren, Konrado III.a Germaniako Erromatar Inperio Santura itzuli zen, eta 1152an hil zen. Bere iloba Frederiko I.a izan bere oinordekoa."}
{"id": "338277", "revid": "119347", "url": "https://eu.wikipedia.org/wiki?curid=338277", "title": "Carl Gustav Jakob Jacobi", "text": "Carl Gustav Jakob Jacobi (Potsdam, Prusiako Erresuma, egungo Alemania, 1804ko abenduaren 10a - Berlin, Prusiako Erresuma, egungo Alemania, 1851ko otsailaren 18a) matematikaria. Autore oparoa, matematikaren hainbat arlotan eragina izandakoa, batez ere, funtzio eliptikoetan, aljebran, zenbaki-teorian eta ekuazio diferentzialetan. Bere lan pedagogikoagatik ere ezaguna da.\nBiografia.\nJacobik, Niels Henrik Abelekin batera, funtzio eliptikoen teoria sortu zuen. Erakutsi zuen integral eliptikoak ebatzi daitezkeela funtzioak aplikatuz, hau da, berak sartutako serie esponentzial batzuk aplikatuz.\nEkuazio diferentzialak eta determinante funtzionalak garatu zituen (geroago jacobianoak deitu zitzaien).\nJacobiren aita bankaria zen, eta bere familia aberatsa; hori dela eta, Jacobik Berlingo unibertsitatean ikasi ahal izan zuen. 1825ean doktoregoa lortu zuen, eta K\u00f6nigsbergeko unibertsitatean matematika irakatsi zuen 1826tik hil zen arte. Jacobi entzute handiko irakaslea izan zen.\nHaurtzaroa eta gaztaroa.\nJacobi Potsdamen jaio zen 1804. urtean, Alemaniako familia judu batean. Bere aita bankari arrakastatsua zen, eta bere anaia zaharra, Moritz Jacobi, fisikari ospetsua izatera iritsi zen. 1817an 11 urterekin Gymnasiumean sartu zenean, zuzenean, azkeneko mailan jarri zuten. Hala ere, Berlingo unibertsitatean sartzeko gutxieneko adina 16 urtekoa zen, eta arrazoi horregatik 1821. urtera arte itxaron behar izan zuen. Gymnasiumean egon zenean, grezieran, latinean eta historian ere nabarmendu zen.\nIkasketa unibertsitarioak hasi zituenean, dagoeneko ezagutzen zituen hainbat matematikarien lanak, eta bere aldetik ikertzen ere hasia zen. 1824. urtean, judua izan arren, irakasle-postua eskaini zioten Berlineko bigarren hezkuntzako eskola ospetsu batean.\nHelduaroa.\n1825. urtean doktorego-tesia aurkeztu zuen, zatikien teoriari buruzko azterketa analitikoa. Irakaskuntza unibertsiotarioa juduei debekatua zegoenez, kristautasunera aldatu zen, eta horri esker, \"Privatdozent\" (unibertsitateko irakaslegai) gisa postu bat lortu zuen.\nOrduan, 20 urte zituen. Berlineko unibertsitatean urtebete egon ondoren, eta mailaz igotzeko aukera txikiak zituela ikusi ondoren, K\u00f6nigsbergera (gaur egun Kaliningrad, Errusia) mugitu zen 1826an. Bertan Franz Neumann idazlearekin, eta Friedrich Bessel matematikaria eta astronomoarekin egin zuen topo.\n1829. urtean \"Fundamenta nova theoria functionum ellipticarum\" argitaratu zuen, funtzio eliptikoen azterketan eragin handia izango zuena. Bere lanek Adrien-Marie Legendreren babesa zuten, eta horrek irakasle elkartu izateko aukera eman zion.\n1829an, Jacobi Parisera bidaiatu zuen, eta bertan, garaiko matematikari ospetsuenetako batzuekin elkartu zen: Fourier, Poisson eta Gauss.\n1831ean ezkondu zen Marie Schwinck-ekin. Bi urte geroago, bere anaia (Moritz Jacobi) K\u00f6nigsbergera mugitu zen, eta horren ondorioz, fisikan arreta handia jarri zuen. Garai honetan, ekuazio diferentzial eta determinanteekin egin zuen lan.\nAzken urteak.\nOsasun-arazoek eraginda, Italiara joan zen bizitzera. Urte horietan Jacobiren ikuspuntua aldatu egin zen, mekanikaren alderdi fisikoetan murgildu zen.\n1848an, Luis Filipe Frantziakoa uzkailtzearen ondorioz, iraultza-mugimendu batzuk hasi ziren Europan (1848ko iraultzak). Jacobik Berlinen eman zuen hitzaldi politiko baten ondorioz, bertan lan egiteko eta ikertzeko ematen zioten diru-laguntza kendu zioten, eta ondorioz, Gothara joan zen.\n1851. urtean baztanga harrapatu eta hil zen."}
{"id": "338278", "revid": "1545", "url": "https://eu.wikipedia.org/wiki?curid=338278", "title": "Agence France-Presse", "text": "Agence France-Presse (AFP) berri-agentzia munduko zaharrenetakoa eta handienetakoa da Reuters eta Associated Pressekin batera.\nAFP Parisen dauka egoitza baina Washington DC, Hong Kong, Nikosia eta Montevideon ere badauzka bere etxeak, eskualdeka. Berriak frantsesez, ingelesez, espainolez, arabieraz, alemanez, portugesez eta errusieraz ematen ditu.\nHistoria.\nAgentzia, 1835ean, Charles-Louis Havas Parisko itzultzaile eta plubizista batek sortu zuen \"Agence Havas\" izenez. Bertako bi langilek, Paul Reuterrek eta Bernhard Wolfek, Londresen eta Berlinen hurrenez hurren, irekiko zituzten agentzia lehiakideak beranduago. Havasen semeek, gastuak murrizteko asmoz, Reuter eta Wolffekin akordioetara iritsiko dira. Alemaniak 1940an Frantzia hartu zuenean, agintariek agentzia ere hartu zuten, eta Agence Fra\u00e7aise d'Information izena jarri zioten.\n1944ko abuztuaren 20an, aliatuak Parisera zihoazela, kazetari talde batek AFIko ofizinak hartu eta Agence France-Presse izenarekin lehenengo txostena argitaratu zuen askatutako hiriburuari buruz.\nGerraostean estatuko enpresatzat lanean aritu bazen ere, 1957an, Frantziako Parlamentuak agentzia libre utzi zuen. 1982an erabakiak deszentralizatzea erabaki eta Hong Kongen agentzia zabaltzea pentsatu zuen. Eskualde bakoitzeko aurrekontu bat, zuzendari administratibo bat eta erredakzio-buru bat dituzte.\n2007ko irailean, AFP Fundazioa sortu zuten kazetaritza eremu zabalago batean sustatzeko asmoz."}
{"id": "338279", "revid": "512", "url": "https://eu.wikipedia.org/wiki?curid=338279", "title": "Luis IV.a Frantziakoa", "text": "Luis IV.a, \"Itsasoz Haraindikoa\" ezizenez ezaguna (Laon, 920ko irailaren 10a \u2013 Reims, 954ko irailaren 10a), 936tik 954ra Mendebaldeko Frantziako erregea, Karolingiar leinukoa.\nKarlos III.a Frantziakoaren eta Eadgifu Wessexekoaren semea zen. Hiru urterekin, bere aitari koroa kendu ziotenean, amarekin ihes egin zuen Ingalaterrara, eta hortik datorkio ezizena.\nFrantziara itzuli zen, eta Raul I.a Frantziakoa oinordetu zuen hau hiltzean. Bere aurkari nagusiena Hugo Handia izan zen, Parisko kondea.\nGerberga Saxoniakoarekin ezkondu zen (914\u2013984), Oton I. Germaniako erregearen arreba, eta zortzi seme-alaba izan zituzten; horien artean:\nLuis IV.a Reimsen hil zen 954an, eta bere semeak Lotariok oinordetu zuen tronua."}
{"id": "338280", "revid": "336", "url": "https://eu.wikipedia.org/wiki?curid=338280", "title": "Telemako", "text": "Greziar mitologian Telemako (antzinako grezieraz: \u03a4\u03b7\u03bb\u03ad\u03bc\u03b1\u03c7\u03bf\u03c2 \"T\u00eal\u00e9makhos\"; literalki, \u2018urrutiko borrokalaria\u2019) Odiseoren eta Peneloperen semea zen, eta Homeroren \"Odisea\"ko pertsonaia bat.\nOdiseoren bila.\nTelemako oraindik haurra zen haren aita Odiseo etxea utzi (Itaka)eta Troiako gerrara joan zenean. Aita kanpoan izan zuen ia hogei urteetan, heldu bihurtu arte hazi zen. Odiseo kanpoan izan zen bitartean, haren etxea Peneloperen eskuaren bila joandako ezkongaiz josia zen. Jainkoek, batzartuta, Odiseok etxera itzuli behar zuela erabakitakoan, Atenea, Mentorren itxura hartuta, Itakara joan zen, eta Telemakori haren amaren ezkongaiak etxetik botatzeko esan zion, eta Pilosa eta Espartara joateko, aitari buruzko informazioa bil zezan.\nTelemakok aholkua jarraitu zuen, baina ezkongaiek uko egin zioten handik joateari, eta Ateneak, oraindik Mentorren itxurarekin, Pilosa lagundu zion. Han Nestorrek harrera ona egin zien. Nestorren alaba Polikastak Telemako bainatu zuen; haren seme Pisistratok Telemakorekin lo egin zuen, eta gero Espartaraino gidatu zuen. Menelaok ere harrera ona egin zion, eta Proteok Odiseori buruz egindako profezia esan zion: haren borondatearen kontra atxikia zuela Kalipso ninfak.\nTelemakoren itzulera.\nEspartatik etxera itzuli zen Telemako. Han, bere aita topatu zuen, haren txerrizain leial Eumeorekin. Ateneak, baina, Odiseo eskale bihurtua zuen. Horrela, Telemakok ez zuen bere aita ezagutu hark nor zen azaldu zion arte. Orduan, aita-semeek ezkongaiak zigortzea erabaki zuten. Haiekin bukatu zutenean, Telemakok bere aitari Laertes (Odiseoren aita, Telemakoren aitona) ikustera lagundu zion."}
{"id": "338282", "revid": "336", "url": "https://eu.wikipedia.org/wiki?curid=338282", "title": "Pax Romana", "text": "Pax Romana (euskaraz, \u00aberromatar bakea\u00bb), Erromatar Inperioaren mende zeuden lurraldeetan ezarritako bake-garaia, K.a. 29. urtetik K.o. 180. urtera arteko denboraldia.\nZesar Augustok bakea ezarri zuen, erromatar administrazioaren eta lege-sistemaren bidez, lehenago gatazkak izan zituzten buruzagi, tribu, errege edo hiri etsaien artean, besteak beste, Greziako polisen edo galiar tribuen artean.\nBakea Erromatar Inperioaren barruan ezarri zen, noski; inperioaren mugetan, ordea, borrokan segitu zuten tokian tokiko herriekin, germaniarrekin eta partiarrekin, adibidez.\nLehen enperadoreak, Zesar Augustok, ezarri zuen \"Pax Romana\"; hori dela eta, \"Pax Augusta\" ere deitzen zaio. Zesar Augusto enperadoreak Janoko tenpluko ateak itxi omen zituen K.a. 24. urtean, ustez kantabriarrak eta asturiarrak garaitu zituenean. Egiaz, K.a. 19. urtera arte segitu zuten kantabriarren aurkako gerrek, baina K.a. 29. urtea jotzen da \"Pax Romana\" denboraldiaren hasieratzat, orduan aldarrikatu baitzuen Zesarrek ofizialki gerra zibilen amaiera. Bakealdiaren bukaera, berriz, K.o. 180. urtea jotzen da, Marko Aurelio enperadorearen heriotza-urtea.\nBake-garai honen loraldia Antoniar leinua izan zen (K.o. 96-192). Erromatar Inperioak II. mendean izan zuen hedadura handiena: mendebaldean, Ozeano Atlantikotik hasi, eta, mendebaldean, Tigris ibairaino. Merkataritzari dagokionez, gero eta seguruagoak ziren komunikabideak, eta horrek mesede egin zion egoera ekonomikoari. Hiriak edertu egin ziren, eta kultura-jarduera aberastu."}
{"id": "338284", "revid": "105290", "url": "https://eu.wikipedia.org/wiki?curid=338284", "title": "Larisa", "text": "Larisa (, ahoskatua), Tesalia eskualdeko hiriburu eta hiri handiena. Peneo ibaiaren ertzean dago, Greziaren ipar-ekialdean.\nGaur egun, Greziako merkataritza eta industriagune nagusia da. Hirian bertan, 163.380 biztanle ziren 2011n. Garraiogunea ere bada, errepidez eta trenbidez lotuta dago Volosko portuarekin eta Tesalonika eta Atena hiriekin. Aireportua Nea Anchialosen dago, Larisatik hurbil.\nMitologia.\nLarisari buruzko istorio mitologikoak bertsio bat baino gehiago du. Larisa Tesaliako ninfa bat omen zen. Pausaniasen arabera, Pelasgoren alaba zen. Helanikoren arabera, aldiz, Poseidonen eta Larisaren semeetako bat Pelasgo zen. Estrabonek, berriz, Piaso printzearen alaba dela dio.\nNolanahi ere, K.a. 400-340 urteen bitartean Larisa hirian ekoitzi zituzten drakmetan irudikatu zuten Larisa, ile luze eta kizkurraz. Txanponaren beste aldean, zaldi bat ageri da, trostan. Akiles Larisan jaio omen zen; Hipokrates, medikuntzaren aita, berriz, hiri honetan hil omen zen.\nKlima.\nKlimari dagokionez, negua hotza eta hezea da; uda, berriz, beroa.\nBarrutiak.\nLarisa udalerria lau barrutitan eta bi azpiudalerriko komunitatetan banaturik dago eta baita Terpsith\u00e8a komunitatea du barnean.\n1. barrutia\n2. barrutia\n3. barrutia\n4. barrutia\nTerpsith\u00e8a\nIkustekoak.\nZenbait monumentu aipagarri ditu, besteak beste, Larisako akropolia, antzinako bi antzoki eta Hipokratesen monumentua."}
{"id": "338286", "revid": "119347", "url": "https://eu.wikipedia.org/wiki?curid=338286", "title": "Henri La Fontaine", "text": "Henri-Marie La Fontaine ( ahoskatua; Brusela, 1854 apirilaren 22a - Brusela, 1943ko maiatzaren 14a), belgikar abokatu eta Nazioarteko Bake Bulegoko presidentea. Bakearen Nobel saria jaso zuen 1913an.\nBruselan jaio zen, familia burges batean. Zuzenbidea ikasi zuen Bruselako Unibertsitate Librean, eta 1877an bukatu zituen ikasketak. Nazioarteko zuzenbideko aditu gisa hartu zuen ospea mundu osoan. Emakumezkoen eskubideen eta sufragio unibertsalaren alde borrokatu zen. Ildo horretatik, Emakumezkoen Eskubideen aldeko Belgikar Liga sortu zuen 1890ean. 1893an, nazioarteko zuzenbideko irakasle hasi zen Bruselako Unibertsitate Librean. Bi urte geroago, Belgikako Senaturako hautatu zuten, Alderdi Sozialistako kide gisa. Belgikako Senatuko lehendakariorde izan zen 1919tik 1932ra.\nNazioarteko Bake Bulegoko lehendakari izan zen 1907tik 1943an hil zen arte, eta eragin handia izan zuen 1899ko eta 1907ko Hagako bake-konferentziak antolatzeko. Lehen Mundu Gerrak buruan sartu zion gerra bukatutakoan nazioarteko auzitegi bat ezarri behar zela, eta zenbait legelari proposatu zituen auzitegi hura osatzeko, hala nola Joseph Hodges Choate, Elihu Root, Charles William Eliot eta Andrew Dickson White. Munduko bake-erakundeak batzeko ideia ere proposatu zuen.\nBelgikako ordezkari gisa parte hartu zuen 1919ko Parisko Bake Konferentzian eta Nazioen Ligako Batzordean (1920-21). Munduan bakea bultzatzeko, Centre Intellectuel Mondial sortu zuen (gero Kooperazio Intelektualerako Nazioen Ligako Institutuan sartu zena).\nSailkapen Hamartar Unibertsala asmatu zuen Paul Otletekin batera, liburutegietan lanak sailkatzeko eta kategorizatzeko jakinduriaren sailkapen-sistema bat. Sistema horren arabera sailkatutako artxibategi handi bat (12 milioi fitxa eta dokumentu) ere sortu zuen, Mundaneum, munduko jakintza guztia biltzeko helburua zuena.\n1913an Bakearen Nobel saria eman zioten Frantziaren eta Alemaniaren arteko harremanak hobetzeko egindako ahaleginengatik eta 1882az geroztik bakearen alde egindako lan handiarengatik.\nHenri La Fontaine fundazioa 2011n sortu zuten Henri La Fontaineren omenez. Erakundearen helburua da nazioarteko zuzenbidearen eta demokrazioaren ezagutzaren alde La Fontaine bakezaleak defendatzen zituen balioak transmititzea eta eguneratzea."}
{"id": "338288", "revid": "512", "url": "https://eu.wikipedia.org/wiki?curid=338288", "title": "Luis III.a Frantziakoa", "text": "Luis III ( - 882ko abuztuaren 2a), Mendebaldeko Frantziako erregea Karloman bere anaiarekin batera. Luis II.a Frantziakoaren bigarren semea izan zen.\nBiografia.\nLuis III.ak eta bere anaiak (Karlomanek) Mendebaldeko Frantziako errege izatea onartu zuten bere aita hiltzean 879an, eta urtebete beranduago izan zuten nobleziaren onarpena.\nLuisek, Karlomanekin batera, Boson V.a Proventzakoari (Behe Borgoinako erregeari) aurre egin zion, eta normandiarren aurka Saucourt-en-Vimeun garaipena lortu zuten 881. urtean.\n882ko abuztuaren 2an hil zen Saint-Denisen, eta bere anaiak oinordetu zuen.\nIkus, gainera.\nFrantziako errege-erreginen zerrenda"}
{"id": "338289", "revid": "119347", "url": "https://eu.wikipedia.org/wiki?curid=338289", "title": "Engels (hiria)", "text": "Engels () mendebaldeko Errusian dagoen Saratov oblasteko portu-hiria da. Volga ibaiaren ezkerreko ertzean dago, Saratov hiriaren aurrean; 1965etik zubi batek bi hiriak lotzen ditu. 2010ean 202.419 biztanle zituen.\nHistoria.\nUkrainar kolonizatzaileek sortu zuten 1747an Pokrovskaya sloboda () izenarekin. Katalina Nagusiaren erregealdian, alemaniar kolonizatzaileak iritsi ziren. Garai hartan Kosakenstadt izena eman zioten. 1914an hiri estatusa eman zitzaion eta Pokrovsk () berrizendatu zen. Volgako Alemaniarren Errepublika Autonomoaren hiriburu bilakatu zen 1924an, eta 1931ean Engels izena eman zitzaion, Friedrich Engelsen omenez.\nHiri honetan dago Engels-1a, Errusiako bonba-jaurtitzaileen base handiena eta aktiboena."}
{"id": "338290", "revid": "13352", "url": "https://eu.wikipedia.org/wiki?curid=338290", "title": "Amstetten", "text": "Amstetten Austriako hiria, izen bereko barrutiaren hiriburua, Austria Beherean.\nInguruetan Harri Aroko eta Brontze Aroko aztarnak topatu dituzte. Amstettengo lehen aipamen historikoa 1111ekoa da. 1858an hiria Austria-Hungariako Inperioari lotzen zaio trenbideari esker. 1868tik aurrera, tokiko administrazio gune bihurtu zen.\nBigarren Mundu Gerran Amstettenen egon ziren Mauthausen-Gusen kontzentrazio-esparruaren bi kanpamentu.\nBanaketa administratiboa.\nAmstetten 9 udaletan banatzen da (\"Katastralgemeinden\"):\nNazioarteko harremanak.\nAmstetten senidetuta dago hiri hauekin:"}
{"id": "338291", "revid": "512", "url": "https://eu.wikipedia.org/wiki?curid=338291", "title": "Tarentoko golkoa", "text": "Tarentoko golkoa (italieraz: \"Golfo di Taranto\"; latinez: \"Sinus Tarentinus\") Itsaso Jonikoan dagoen golko bat da. Italiaren hegoaldean dago, Salento penintsularen eta Calabriaren artean, Italiako botaren arkuan. Tarentoko golkoa ia karratua da, 140 kilometro luze eta zabal, eta hego-ekialdeko aldea Itsaso Joniko aldera zabalik du.\nGolkoa hiru lurraldek inguratzen dute: Apulia, Basilicata eta Calabria. Ibai garrantzitsuenak Basento, Sinni eta Agri dira.\nGolkoko hiri nagusiak Tarento eta Gallipoli dira.\nItaliak golkoko urak nazionaltzat ditu, eta beraz, itsasoko nazioarteko trafikoarentzat itxia du. Hala ere, zenbait herrialdek, hala nola Estatu Batuek eta Erresuma Batuak, ez dute jarrera hori onartzen."}
{"id": "338292", "revid": "105290", "url": "https://eu.wikipedia.org/wiki?curid=338292", "title": "Xari", "text": "Xari () erdialdeko Afrikako ibai luzea. Afrika Erdiko Errepublikan jaiotzen da, eta Txad aintziran isurtzen ditu urak. Ibilbidearen zati bat Txad eta Kamerunen arteko muga naturala da.\n1.400 km-ko luzera du, eta 548.747 km\u00b2-ko arroa. Munduko 55 arro handienen artean dago. Ibaiadar garrantzitsuenak Sara, Aouk, Bahr Ke\u00efta, Salamat eta Logone dira. Sarh eta N'Djamena hiriak dira zeharkatzen dituen hirietako batzuk.\nHistoria.\nXari ibaira iritsi ziren lehen europarrak Dixon Denham, Hugh Clapperton eta Walter Oudney britaniarrak izan ziren, eta Txad aintzirara iritsi ziren 1823an.\nGeografia.\nXari ibaia Afrika Erdiko Errepublikan jaiotzen da, Bamingui eta Gribingui ibaien elkargunean, Txad eta Afrika Erdiko Errepublikaren arteko mugan. Bamingui ibaia 50 km-tan zehar Txad eta Afrika Erdiko Errepublikaren arteko muga naturala da. Ibaiaren tarte honetan, Bangoran ibaiarekin bat egiten du, eta biek Bamingui-Bangorameko Parke Nazionala mugatzen dute.\nOndoren, Txadeko lurretan sartu baino pixka bat lehenago, eskuinetik Bahr Aouk ibaiarekin egiten du bat, Txad eta Afrika Erdiko Errepublikaren arteko muga eginez.\nXari ibaia Txadeko hiriburua (N'Djamena) zeharkatzen du, eta bertan ibaiadar nagusietako bat (Logone) hartu ondoren,\nTxad aintziran isurtzen ditu urak. Txad aintziraren uren % 80a Xaritik datoz.\nIbaiaren ibilbidearen azkeneko zatiak, Kamerun eta Txaden arteko muga egiten du, eta Logone ibaiarekin batera, Djamenan dauden 6.000 km\u00b2-ko lautadak urpetzen ditu."}
{"id": "338293", "revid": "105290", "url": "https://eu.wikipedia.org/wiki?curid=338293", "title": "Huntsville (Alabama)", "text": "Huntsville Ameriketako Estatu Batuetako hiri bat da, Alabamako estatuaren iparraldean. Jatorriz Twickenham deitua, hiri-maila eman zioten Alabamako lehen komunitatea izan zen (1811). 180.105 biztanle zituen 2010. urtean.\nAlabamako lehen konstituzio-konbentzioaren egoitza izan zen (1819) eta, tarte laburrean, estatuko hiriburua. Big Spring hiriaren inguruan dago eta belar ondu, kotoi, arto eta tabakoaren merkataritza-gunea da. Han daude George C. Marshall hegaldi espazial zentroa eta Huntsvilleko Alabamako Unibertsitatea.\nHiri horretan Wikipediaren sortzaile Jimmy Wales jaio zen."}
{"id": "338295", "revid": "11782", "url": "https://eu.wikipedia.org/wiki?curid=338295", "title": "Alcanal\u00ed", "text": ""}
{"id": "338296", "revid": "11782", "url": "https://eu.wikipedia.org/wiki?curid=338296", "title": "Alcal\u00e0 de la Jovada", "text": ""}
{"id": "338299", "revid": "11782", "url": "https://eu.wikipedia.org/wiki?curid=338299", "title": "Benichembla", "text": ""}
{"id": "338300", "revid": "105290", "url": "https://eu.wikipedia.org/wiki?curid=338300", "title": "Lauzatze", "text": "Igeltserotzan, lauzatzea zorua edo horma lauzaz estaltzea edo hornitzearen ekintza da. Igeltseroaren oinarrizko lanetariko bat da."}
{"id": "338301", "revid": "119347", "url": "https://eu.wikipedia.org/wiki?curid=338301", "title": "Poloniako voivodatoak", "text": "Poloniaren banaketa administratiboa, 1999tik, hiru mailatan antolaturik dago. Herrialdea 16 voivoderritan banaturik dago eta hauek 379 \"powiat\" edo konderritan. Konderriak, berriz, udalerritan (\"gmina\") azpizatiturik daude.\nVoivoderriak.\nXIV. mendetik aurrera Polonia hainbat voivoderritan banatuta egon da. XX. mendean zehar aldaketa hauek jazo ziren:\nBai bere izendapenez nahiz eskualdez Poloniako eskualde historikoekin bat datoz."}
{"id": "338302", "revid": "63274", "url": "https://eu.wikipedia.org/wiki?curid=338302", "title": "Arnold J. Toynbee", "text": "Arnold Joseph Toynbee (Londres, 1889ko apirilaren 14a - York, 1975eko urriaren 22a) historialari ingelesa.\nHistoriaren filosofian aditua, zibilizazioen garapenari buruzko teoria klinikoa proposatu zuen. Toynbeeren arabera, zibilizazioak sortzen dira gizatalde batek dituen erronkei (naturalak edo sozialak) erantzuna emateko. Teoria honen ustetan, zibilizazio batek aurrera egiten du ez bakarrik erronkari emandako erantzunak arrakasta duenean, baizik eta erronka berriak ere sortzen dituenean.\nZibilizazio baten gainbehera dator, sortzen zaizkion erronkei aurre egiteko gai ez denean. Erlijio-faktoreak oso kontuan izan zituen erronkei eman beharreko erantzunak formulatzerakoan.\nTeoria honen ondorioz, Toynbeek ukatu zuen zibilizazioen eboluzioaren determinismoa, eta hauek azkenean hil egin behar dutela (Oswald Spengler bezalako historiografoei aurka eginez). Hori dela eta, berak uste zuen mendebaldeko zibilizazio modernoak ordura arteko zibilizazioen gainbehera-arau orokor horretatik ihes egin zezakeela.\nAutore emankorra izan zen, eta bere lanik ezagunena eta eraginkorrena \"A Study of History\" izan zen; 12 liburuki 1934tik 1961era idatziak."}
{"id": "338304", "revid": "8918785", "url": "https://eu.wikipedia.org/wiki?curid=338304", "title": "Ha Long badia", "text": "Ha Long badia (), Tonkingo golkoaren sarrera. Hanoitik 170 km ekialdera, Vietnamgo iparraldean dago, Txinatik hurbil. Badiak 120 kilometroko perimetroa du, eta 1.500 km\u00b2 inguruko azalera. Vietnamerazko izenak, V\u1ecbnh H\u1ea1 Long, \u2018jaisten den herensugearen badia\u2019 esan nahi du.\nBadian kareharrizko 1.969 uhartetxo daude, bakoitza landaretza handiarekin. Uhartetxo batzuk hutsik daude, eta kobazulo handiak dituzte. Hang \u0110\u1ea7u G\u1ed7 (\u2018zurezko hesolen kobazuloa\u2019) inguruko kobazulorik handiena da. Haren hiru areto handiek estalaktita eta estalagmita handiak dituzte. Badiako uharte handienetan, Tu\u1ea7n Ch\u00e2u eta C\u00e1t B\u00e0n, jendea bizi da, eta instalazio turistikoak dituzte hondartzen inguruan. Uharte txikienek hondartza ikusgarri asko dituzte.\nUharte batzuetan arrantzaleen ur gaineko herriak daude. Arrantzale horiek sakonera txikiko urak baliatzen dituzte 200 espezie baino gehiagoko arrainak eta 450 espezie baino gehiagoko moluskuak arrantzatzeko.\nUharte askoren izenak uharteek berek dituzten forma ezohikoek iradokitakoak dira, hala nola Voi uhartea (\u2018elefantea\u2019), Ga Choi Islet (\u2018borroka-oilarra\u2019) eta Mai Nha (\u2018sabaia\u2019)\nBadia gizateriaren ondare izendatu zuen UNESCOk 1994an, eta Vietnamgo helmuga turistikorik ospetsuena da."}
{"id": "338305", "revid": "336", "url": "https://eu.wikipedia.org/wiki?curid=338305", "title": "Alberto I.a Belgikakoa", "text": "Alberto I.a Belgikakoa (Brusela, 1875eko apirilaren 8a - Marche-les-Dames, Namur, Belgika, 1934ko otsailaren 17a) belgikarren erregea izan zen 1909-1934 bitartean.\nBizitza.\nFilipe Flandesko kondearen eta Marie Hohenzollern-Sigmaringengoaren semea, eta Leopoldo I.a Belgikakoaren biloba zen. 1900ean, Elisabet Bavariakoarekin ezkondu zen. 1909ko abenduaren 17an, Leopoldo II.a erregea hil ondoren, Belgikako tronua oinordetu zuen. Armadako buru gorena izan zen, eta berak zuzendu zituen belgikar tropak Lehen Mundu Gerran; ospe handia eman zion horrek.\nKirolzale handia izaki, mendi igoera batean hil zen 1934an, istripu baten ondorioz. Laekengo elizako (Brusela) errege-panteoian lurperatu zuten. Haren seme Leopoldo izan zen ondorengoa.\nEzkontza eta seme-alabak.\n1900eko urriaren 2an, Elisabet Bavariakoa dukesarekin ezkondu zen Bavarian. Karl-Theodor Bavariako dukearen eta Maria Josefa Portugalgoaren alaba zen Elisabet. Hiru seme-alaba izan zituzten"}
{"id": "338306", "revid": "512", "url": "https://eu.wikipedia.org/wiki?curid=338306", "title": "Sejong Handia", "text": "Sejong Handia edo Seyong Handia erregea ((; 1397ko maiatzaren 7a \u2013 1450eko maiatzaren 18a), izen pertsonala Yi Do (\uc774\ub3c4; \u674e\u7979) zuena, Koreako Chos\u014fn dinastiako laugarren subiranoa izan zen, eta 1418tik 1450era arte gobernatu zuen herria.\nTronuratzea.\nSejong eta bere sendia Jeonjutik zetozen. Taejong (1367-1422) eta Won-gyong errege-erreginen semea izanik, Min klanekoak zirenak, Sejongi Chungnyeong Printzearen titulua eman zioten 1412an, eta 1418ko ekainean oinordeko Printze izendatu zuten, urte bereko abuztuan tronuratu aurretik Taejong erregeak abdikatu zuenean.\nBerez, Yangnyeong Printzea bihurtu behar zen errege. Baina Taejong erregeak Chungnyeong egokiagoa zela uste izan zuen, sortu zuen egonkortasun politikoa eta boterea hobeto baliatuko zituelakoan. Gorteko basailuek eskari bat aurkeztu zioten erregeari Yangnyeong formalki kargutik kentzeko eta Chungnyeong oinordeko Printze izendatzeko. Modu horretan, Chungnyeong printzea oinordeko printze izendatu zuten Taejong erregeak nahi bezala, eta bere mendeko gehienek gustura onartu zuten.\nJiphyeonjeonaren bitartez, Sejong erregeak akademiko adimentsu asko trebatu zituen, konfuzianismoan oinarritutako hainbat erritual eta sistema antolatu zituen, eta askotariko liburuak argitaratzeko programa zabal bat jarri zuen martxan. Proiektuen artean, Hangeul alfabeto korearra asmatzea, nekazaritza eta zientziaren garapena, medikuntzako tekniken sistematizazioa, musika eta legeak, eta lurralde nazionalaren hedatzea zeuden, eta guzti horrekin Sejongek nazioa sendotzea lortu zuen.\nBizitza.\nHizkuntzalari bikaina eta hangul idazkeraren asmatzailea izan zen. Eguzki-erlojua eta ur-erlojua ere asmatu zituela uste da, beste hainbat ekarpen zientifikoren artean.\nFilosofia neokonfuzianistaren jarraitzailea izanik, zenbait zigor gogor ere debekatu zituen. Gobernari errukiorra izan zen.\nSejong 53 urterekin hil zen eta Yeong Mausoleoan ehortzi zuten. Sejongen seme zaharrena, Munjong Chos\u014fngoa, izan zen hurrengo erregea."}
{"id": "338307", "revid": "90204", "url": "https://eu.wikipedia.org/wiki?curid=338307", "title": "Antioko III.a Handia", "text": "Antioko III.a Handia (; Susa, K.a. 241 inguru - Susa, K.a. 187) Seleukotar Inperioko seigarren agintaria izan zen; K.a. 222tik 187ra iraun zuen bere agintaldiak. Seleuko II.a Kalinikoaren semea eta Seleuko III.a Soter Zeraunoren anaia izan zen.\nBizitza.\nAntioko III.a K.a. 241 aldean jaio zen. Aita Seleuko II.a Kaliniko erregea izan zuen, eta ama Laodize II.a. Ordurako hasia zen Seleukotar Inperioaren gainbehera, Baktriana eta Partia galduak baitzituen. K.a. 225ean, Seleuko III.a, Antiokoren anaia nagusia, bilakatu zen errege. K.a. 223an, ordea, Seleuko erail zuten eta Antioko izendatu zuten errege; 18 urte zituen.\nAhalegin handiak egin zituen Seleukotar Inperioak galdutako eskualdeak berreskuratzeko. K.a. 219an Ptolomeotar Egiptoren mende zeuden Seleuzia eta Tiro hartu zituen, baina K.a. 217an Ptolomeo IV.aren armada nagusitu zitzaion Rafahko guduan; hala ere, Seleuzia atxiki ahal izan zuen. K.a. 212-205 bitartean, Baktriana eta Partia birkonkistatzea erdietsi zuen. \"Basileus Megas\" (\u00abErrege Handia\u00bb) izendapena hartu zuen.\nK.a. 202an, beste ekinaldi bat hasi zuen Siriaren hegoaldea beretzeko; K.a. 200an, Paniumgo guduan, Ptolomeo V.aren armada azpiratu zuen. Hala ere, Antiokok Egipto ez inbaditzea erabaki zuen; horren ordez, Asia Txikiko Zilizia eta Lizia hartu zituen. K.a. 196an, Trazia konkistatu zuen.\nK.a. 192-188 bitartean, Hanibalekin elkar harturik, Erromatar Inperioaren aurka borrokatu zen. Erromatarrek bi aldiz garaitu zuten: Termopiletan, K.a. 191n, eta Magnesian, K.a. 190ean. Azken desegigo horrek Antiokoren agintaldiaren gainbehera ekarri zuen. Asia Txikiko Tauro mendien iparraldeko lur guztiak galdu zituen, eta zerga handia ordaindu behar izan zion Erromari. Dirua lortzeko, tenplu batean ebasten saiatu zen, baina herriak hil zuen."}
{"id": "338308", "revid": "336", "url": "https://eu.wikipedia.org/wiki?curid=338308", "title": "Leonidak", "text": "Leonidak urtero azaroaren 15-21 bitartean gertatzen den ozar-izarra da; 33 urtetik behin intentsitate handiagoz gertatzen da, meteoro-ekaitzak sortuz: orduko mila meteoro baino gehiago (100.000 ere kontatu izan dituzte, 1966. urtean).\nTempel-Tuttle kometa 1865. urtean aurkitu zuten; eta 33,2 urteko orbita-periodoa dauka. Kometa horren partikulek atmosferara iristerakoan sortzen duten argi-fenomenoak dira Leonidak. Aldikako aktibitate handiagoa kometaren orbitako hautsa ez dagoelako guztiz homogeneoki banatuta gertatzen da. Leonidak, urte arruntetan, orduko hamar-hamabost meteoro inguru izaten dira.\nMeteoroek kolore gorrixka izaten dute, eta atzeko estela kolore berdekoa izaten da; oso azkarrak dira, segundo bakan batzuetan ikusi ahal izaten dira."}
{"id": "338309", "revid": "1310", "url": "https://eu.wikipedia.org/wiki?curid=338309", "title": "Atenasko eskola", "text": ""}
{"id": "338310", "revid": "512", "url": "https://eu.wikipedia.org/wiki?curid=338310", "title": "Basilio Mazedoniarra", "text": "Basilio Mazedoniarra (, \"Bas\u00edleios h\u014d Maked\u1e53n\"; , \"Barsegh A Makedonatsi\"; 826/835? \u2013 886ko abuztuaren 29a), Basilio I.a Handia ere deitua, 867\u2013886 bitartean Bizantziar Inperioko enperadorea izan zen.\nArmeniatik etorri eta Mazedonian finkatu zen familia batean jaio zen. Nekazari xume sortu bazen ere, gortean hazi zuten, eta Mikel III.a enperadorearen tronua usurpatu zuen. Nahiz eta jatorri xumekoa izan, gaitasun handia erakutsi zuen estatuko gaiak gobernatzeko orduan. Horrela, botere inperialaren berpiztea eta arte bizantziarraren birsortzea eragin zuen. Bizantziarrentzat enperadore handienetako bat zen, eta hark fundatu zuen dinastiak, Mazedoniarrak, Bizantziar Inperioaren aro oparo eta loriatsuena kontsideratzen den aroa gobernatu zuen.\nLegegintzan ikaragarrizko lana egin zuen Basilio I.ak, Justiniano I.aren bilduma eskuratu eta eguneratu zuen. \"Basilikak\" izeneko lanean bildu zituen legeak. Arlo eklesiastikoari dagokionez, Erromarekin oso harreman onak izan zituen, baina, aldi berean, ez zuen Erromaren mende, neurri batetik harago, jartzeko asmorik.\nBasilio I.aren agintaldia bogomiloak izeneko heretikoekin izandako gerra korapilatsuak markatu zuen.\nItalian izandako garaipen militarrek bizantziarrek penintsula horretan izan zuten menderatze-aldi berria ireki zuten. Baina, batez ere, bizantziarrak Mediterraneoaren eta, bereziki, Adriatikoaren jaun eta jabe izan ziren.\nBasilio I.ak 19 urtez gobernatu zuen. 886an hil zen, ehiza-istripu larri baten ondoren."}
{"id": "338311", "revid": "119347", "url": "https://eu.wikipedia.org/wiki?curid=338311", "title": "Oton III.a Germaniako Erromatar Inperio Santukoa", "text": "Oton III.a Germaniako Erromatar Inperio Santukoa (Ketil, 980 -Paterno, Lazio, 1002ko urtarrilaren 23a) Germaniako Erromatar Inperio Santuko enperadorea izan zen 996tik hil zen arte. Otondarren dinastiako kidea, Oton II.a enperadorearen eta Teofanoren seme bakarra izan zen.\nOton III.a 983an izendatu zuten Germaniako errege; hiru urte besterik ez zituen, eta aita hil berria zuen Italiaren hegoaldean hain zuzen ere, Bizantziar Inperioaren eta Siziliako Emirrerriaren aurkako kanpainetan. 984an Oton III.aren ama zen Teofania printzesa bizantziarra haren erregeorde izan zen, 991ean hil zen arte. Ondoren, haren aitaldeko amona zen Adelaida Borgoinakoa izan zen erregeorde 994 arte. 995ean, 15 urterekin, hasi zen errege-lanak egiten.\nInperioko subiranoa.\nAmaren ideiek eta tutore izan zuen Gerbert Aurillacekoaren ideiek eraginda, Erromatar Inperioak izan zuen goieneko maila berreskuratzea helburutzat jarri zuen; hau da, \"Renovatio\" bat egitea.\n996an, Joan XV.a aita santuari matxinada bat menderatzen lagundu zion. Lonbardiako errege koroatu zuten Pavian.\nJoan XV.a hil zenean, Oton III.ak lehengusu zuen Bruno Karintiakoa aita santu (Gregorio V.a) izateko hautatzea bultzatu zuen. Honek enperadore koroatu zuen Erroman, 996ko maiatzean.\nOton III.ak Erroma Inperioko gune administratibo egin zuen, eta ohitura eta zeremonia erromatarrak eta bizantziarrak eskuratu zituen, baina betiere Elizarekiko harreman estuari eutsita. Gregorio V.a hil ondoren, 999an, aitasantutzarako Silvestre II.a bultzatu zuen.\nHeriotza.\n1001eko otsailean Erromatik egotzi zuten, herriaren matxinada bat zela medio, eta Ravennara joan zen bizitzera. Berriro hegoalderantz zihoala, bere armadarekin Erroma konkistatzeko, Paternoko gazteluan hil zen 1002ko urtarrilean.\nHaren heriotzaren arrazoiei buruzko teoria bat baino gehiago daude."}
{"id": "338312", "revid": "336", "url": "https://eu.wikipedia.org/wiki?curid=338312", "title": "Poltavako gudua", "text": "Poltavako gudua (suedieraz: \"Slaget vid Poltava\"; errusieraz: \u041f\u043e\u043b\u0442\u0430\u0301\u0432\u0441\u043a\u0430\u044f \u0431\u0438\u0301\u0442\u0432\u0430; ukraineraz: \u041f\u043e\u043b\u0442\u0430\u0301\u0432\u0441\u044c\u043a\u0430 \u0431\u0438\u0301\u0442\u0432\u0430) 1709. urteko uztailaren 8an Errusiako Petri I.a \"Handia\" tsarraren eta Suediako Karlos XII.a erregearen armaden artean izan zen, Ukrainako lurretan. Iparraldeko Gerra Handiko gudu famatuenetarikoa da. Errusiarrak garaile izan ziren, eta orduan hasi zen Suediako Erresumak Europan zeukan indarra galtzen (ordura arteko potentzia handiena zen).\nKarlos XII.a eta bere armada Errusiako lurraldeetan oinazeak eta era askotako galerak jasaten ari ziren, baina zituzten indarrekin Vorskla ibaiaren ondoko Poltavako gotorlekua setiatu zuten. Petri I.aren armadak setioari erantzunez defentsako lerro bikoitzaz suediarrak inguratu zituen.\nKarlos XII.ak 20.000 lagun inguru zituen berarekin, baina Petri I.ak 45.000. Beraz, egoera eta ondorioak suediarren kalterako izan ziren batez ere. Gudua goizaldean hasi zen, eguna argitu baino lehen, eta eguerdirako Karlos XII.ak erretiratzeko agindu zuen. Arratsalderako suediarrek Poltavako setioa bertan behera utzi zuten, eta hegoalderantz abiatu ziren, baina errusiarrak ondorik joan zitzaizkien. Handik hiru egunera suediarrak errenditu egin ziren. Karlos XII.ak eta bere laguntzaile batzuek Prut ibaia zeharkatzea lortu zuten, Otomandar Inperioaren menpeko Moldaviako Bender hirian babesa hartzeko."}
{"id": "338313", "revid": "59723", "url": "https://eu.wikipedia.org/wiki?curid=338313", "title": "Makassar", "text": "Makassar Indonesiako hiria da, Hego Sulawesi probintziako hiriburua. Sulawesi uhartearen hegoaldean dago, Makassar itsasartean. 2010ean 1.338.663 biztanle zituen. 1512-1667 bitartean, portugaldar lurraldea izan zen. 1971tik 1999ra, \"Ujung Pandang\" izena izan zuen. 1956. urtean sortutako Hasanuddin Unibertsitatearen egoitza da.\nKlima.\nMakassar-ek klima tropikal monzonikoa du (\"Am\") K\u00f6ppen klima sailkapenaren arabera.\nHistoria.\nEuropatiko lehen kolonoak portugaldarrak izan ziren, 1512. urtetik aurrera bertan kokatu baitziren. XVI. mende hasieran, hiria Indonesiako ekialdeko merkataritza-gune handiena zen, eta gerora hego-ekialdeko Asiako irletako hiririk handienetarikoa izatera iritsi zen. Izan ere, Makassargo erregeek merkataritza askearen aldeko politika egin zuten, herbeheretarrek euren monopolioa ezarri nahi zuten arren: edozein etorkinek baimena zuen salerosketak egiteko, eta islama hiriko erlijio nagusi bihurtu zenean ere, kristauek salerosketetarako askatasuna izaten segitu zuten. Beraz, jatorri askotako merkatarientzako gune garrantzitsua izan zen, bai malaysiarrentzat, bai europarrentzat, bai arabiarrentzat, besteak beste.\nXVII. mendean, Ekialdeko Indietako Herbeheretar Konpainiak Makassar bere menpe hartu zuen, eta herbeheretarrek hiriaren kontrola erabat eskuratu zuten 1667. urtean. Horren ondorioz, merkataritza-indarra galdu zuen hiriak, herbeheretarrek espezien salerosketa eurei komeni zitzaizkien baldintzen pean ezarri zutelako, nahi zuten monopolioaren bitartez. Azkenean, 1848. urtean portu aske bihurtu zen. 1946-1950 bitartean, herbeheretarren esku zegoen Ekialdeko Indonesia estatuko hiriburua izan zen Makassar."}
{"id": "338314", "revid": "336", "url": "https://eu.wikipedia.org/wiki?curid=338314", "title": "Juri Zhirkov", "text": "Juri Valent\u00ednovitx Zhirkov (errusieraz: \u042e\u0440\u0438\u0439 \u0412\u0430\u043b\u0435\u043d\u0442\u0438\u043d\u043e\u0432\u0438\u0447 \u0416\u0438\u0440\u043a\u043e\u0432), Juri Zhirkov bezala ezaguna (Tambov, Errusia, 1983ko abuztuaren 20a), futbolari errusiarra. Erdilari gisa jokatzen du Anzhi Makhachkala Futbol Klubean Errusiako Premier ligan.\nJardunbidea.\nCSKA Mosku.\nJurik UEFA Kopa irabazi zuen 2004-2005 denboraldian CSKA Moskurekin.\nChelsea.\n2009an Zhirkov Ingalaterrako Chelseak kontratatu zuen 18 milioi libera esterlinagatik, Errusiako futbolari bati ordu arte egindako kontraturik garestiena. 18. zenbakia zeraman. Zhirkovek Chelsearekin debutatu zuen urte horretako uztailaren 24an, World Football Challenge estadioan AC Milanen kontra, eta garaipenaren gola ere sartu zuen (2-1).\nAnzhi Makhachkala Futbol Kluba.\n2011ko abuztuaren 6an, Jurik 4 urteko hitzarmena sinatu zuen Errusiako Premier ligako Anzhi Makhachkala Futbol Klubarekin.\nErrusiar selekzioa.\nZhirkov 19 aldiz deitu dute Errusiar selekzioarekin jokatzeko.\nEuropako Futbol Txapelketan izandako parte-hartzea:"}
{"id": "338315", "revid": "336", "url": "https://eu.wikipedia.org/wiki?curid=338315", "title": "Gustavo V.a Suediakoa", "text": "Gustavo V.a (; Drottningholmeko Jauregia, 1858ko ekainaren 16a - Drottningholmeko Jauregia, 1950eko urriaren 29a) Suediako erregea 1907tik 1950era arte (Bernadotte leinukoa). Oskar II.a eta Sofia Nassaukoaren seme zaharrena. Jaiotzean V\u00e4rland-eko duke titulua eman zioten.\n1881eko irailaren 20an ezkondu zen Estokolmon Viktoria Badengoarekin. Bikoteak seme-alaba hauek izan zituen:\nGustavo V.a Suediako eta Norvegiako printze oinordeko izan zen 1872. urtean. Suediako erregea izan zen 1907 urtetik (Norvegia 1905. urtean banandu zen), eta bera izan zen azken monarka gobernuan erabakitzeko ahalmena izan zuena, eta 1918an parlamentarismoa onartu behar izan zuen. Hala ere, kanpo- eta barne-politikan sartu zen, eta behin baino gehiagotan (batez ere, bi mundu gerretan) kontra eginez gobernu parlamentarioari. Suediako monarka batek izan duen gobernualdi luzeena izan zuen, 43 urtekoa. Politikari dagokionez joera kontserbadorea izan zuen, eta Alemania eta agintari nazi batzuekin gerturatze diplomatikoaren aldeko politika izan zuen. Nazionalistekin izan zuen harremanagatik, eta bere ustezko homosexualitateagatik polemika iturri izan zen.\nBigarren Mundu Gerraren ondoren, eta osasun-arrazoien eraginez, erregeak Nizan denboraldi luzeak pasatzen zituen.\nGaraiko tenis-jokalari onenen artean egon zen (\"Mr. G.\" ezizena erabiltzen zuen)."}
{"id": "338316", "revid": "119347", "url": "https://eu.wikipedia.org/wiki?curid=338316", "title": "Mentzio", "text": "Mentzio (; literalki, \"Meng maisua\") (K.a. 372 \u2013 K.a. 289) txinatar filosofo bat izan zen, konfuzianismoaren jarraitzailerik ospetsuena. Mentzio (Mengzi edo Meng-tzu ere idatzia) obran gizakia berez ona dela, eta beraz, jokaera arrazoizko eta zuzena gara dezakeela defendatu zuen. \nOinarri filosofikoak.\nPentsalari horren arabera, gizon-emakume ororen baitan bide onetik lagunduko duten lau berezko sentimendu edo joera daude:\nSentimendu horiek nolabaiteko sustraiak dira, eta, landuz gero, onginahia, zuzentasuna, gizalegea eta jakituria bertuteak garatzen dira. Mentzio bere garaiko gobernariengan eragiten saiatu zen, pertsonen garapenerako baldintzarik onenak sor zitzaten. Haren idatzietan esanda utzi zuen gobernari azkarra dela bere herriaren ongizateaz arduratzen dena.\nPentsamendu politikoa.\nMentziok herritar soilek estatuan duten garrantzia azpimarratu zuen. Konfuzianismoak, oro har, gobernarien aldeko estimu handia bazuen, Mentziok esaten zuen herritarrek jendearen beharrak baztertu eta gogor gobernatzen duen gobernaria baztertzea edo are hiltzea onargarria dela, justiziarekin gobernatzen ez duen gobernaria ez baita jada benetako gobernaria. Halaber, Udaberrietako eta Udazkenetako garaian, gerra justurik ez dela esan zuen.\nMenciok \u00abNekazaritza komunismo primitiboaren\u00bb sistema utopikoa proposatzen du, eta sistema horren eragina XX. mendera iritsiko da \u2014 batez ere marxisten artean, \u00abKomunismo primitiboaren\u00bb bertsio gisa interpretatuko baitute.\nEragina.\nMentziok egin zuen konfuzianismoaren interpretazioa bertsio ortodoxotzat jo zuten ondoren etorri ziren filosofo konfuzianistek, batez ere, Song dinastiako neokonfuzianistek. Mentzio, garaiko erregeekin egileak izandako elkarrizketak jasotzen dituen lana, Zhu Xik neokonfuzianismoaren pentsamenduen oinarrietako Lau Liburuetatik bat izan zen.\nMentzio Institutua.\nEgungo lehen Mentzio Institutua Xuzhoun (Txinan) sortu zen, 2008an, Jiangsu Normal University, China Zouchheng Heritage Tourism Bureau eta Xuzhou Mengshi Clan Friendship Network-en arteko lankidetzaren arabera. Txinatik kanpoko lehen Mentzio Institutua Universiti Tunku Abdul Rahmanen (UTAR) Kampar Campusean dago, Malaysian, eta 2016an sortu zen."}
{"id": "338317", "revid": "336", "url": "https://eu.wikipedia.org/wiki?curid=338317", "title": "Artemisia min", "text": "Artemisia mina edo zizare-belarra (\"Artemisia vulgaris\") Asteraceae familiako landare belarkara da, sendabelar gisa erabilia.\nIzena.\nArtemisia izena Artemisa jainkosaren ohorez jarri zioten, emakumeak babestea baitzuen hark bere zereginetako bat.\nDeskribapena.\nLandare belarkara iraunkorra da, hemikriptofitoa, 0,3-1,5 metro garai. Zurtoin tentea, gorri-purpurakara. Hosto pinatuak, lantza-formako segmentu dentatuekin. Kapitulu luzaranak, 4 mm luze eta 3 mm zabal, pedunkulu motzekoak, batzuetan apur bat dilindariak. Inbolukruko brakteak lantzeolatu-obalak, ilupadunak, ertz eskarioso zabalekin. Lore horixkak edo gorrixkak.\nBanaketa.\nEuropa, Asia eta Afrikaren iparraldeko leku epeletakoa da jatorriz, eta Ipar Amerikan bertakoturik dago.\nBizilekua.\nOngi hazten da nitrogenoz aberastutako lurzoruetan: azienda gehien ibiltzen den tokiak, landu gabeko sailak, zabortegiak, bide ertzak...\nOsagaiak.\nB bitaminaren taldeko kolina, DNA eta RNA azidoen osagai adenina eta, batik bat esentzian nabarmenak diren eukaliptola eta tujona.\nErabilpenak.\nHilekoa eragiteko eta ohikotzeko indarra du, zilborpean jarrita, zizare-belarraren hostoekin egindako enplastuak. Erditu ezinik dagoenari ere laguntzen dio eta, behin erdituta, kumino (\"Cuminun cyminum\") haziak, egositako oilo-arrautza gorringoak eta txerri gantza bere zukuarekin nahasian duen enplastua mina kentzeko aproposa da. Batzuetan abortatzeko ere erabili izan omen da, eta haren sinonimo gisa ere artemisa hitza darabilte gazteleraz.\nFrantzian XIV. mendean ziotenez, baraurik beraren ura hartzen duen emakumea loratu egiten da; ezker eskuaz eta eguzkia azaldu aurretik bildutakoa behar du, baina... Dioskoridesen testuetan, barne-zizareen kontrako erremedio gisa aipatzen da. Euskaraz ere, zizare-belar deritzo hizkera arruntean."}
{"id": "338318", "revid": "1545", "url": "https://eu.wikipedia.org/wiki?curid=338318", "title": "Isaias", "text": "Isaias (hebreeraz: \u05d9\u05b0\u05e9\u05b7\u05c1\u05e2\u05b0\u05d9\u05b8\u05d4\u05d5\u05bc, estandar: Yeshayahu, tiberieraz: \"Y\u0259\u0161\u1ea1\u02bby\u0101\u0301h\u00fb\"; antzinako grezieraz: \u1f28\u03c3\u03b1\u0390\u03b1\u03c2, \"\u0112sa\u00ef\u0101s\" ; arabieraz: \u0634\u0639\u064a\u0627 \"Shaiya\"; \"Yahveh nire salbatzailea da\")) K.a. VIII. mendeko Israelgo profeta izan zen, Asiriar Inperioak eragindako krisi garaian profetizatu zuena. Bere izena duen Bibliako liburuaren lehen zatia gutxienez idatzi zuen.\nZiur aski Jerusalemen jaio zen, K.a. 770-760 inguruan, eta errege-familiarekin ahaidetuta zegoen. Berak esanda, badakigu emakumezko profetisa batekin ezkonduta egon zela, eta bi seme izan zituela. Profeta nagusietako bat dela esaten da. Uste da mende erdiz egin zuela lan profeta gisa.\nHaren lanak poeta handia zela erakusten du, estilo bikainekoa eta konposizio eta doitasun harmoniatsukoa. Kritikarien ustez, harenak dira Isaiasen liburuko 1-12, 15-24 eta 33-35 kapituluak, eta eztabaidagai da liburuaren gainontzekoaren egiletza. 36-39 kapituluak hirugarren pertsonan idatzita daude, eta ziur aski, beste idazle batzuek idatzi zuten."}
{"id": "338319", "revid": "105290", "url": "https://eu.wikipedia.org/wiki?curid=338319", "title": "Aksaray", "text": "Aksaray Turkiako hiri bat da, Anatolian dago, eta izen bereko probintziako hiriburua da. 171.423 biztanle ditu (2009ko errolda). Kapadoziako hiririk garrantzitsuenetakotzat jotzen da.\nAksaray merkataritza-gune garrantzitsua zen zetaren bidean. Hititen zibilizazioaren loraldia ezagutu zuen, baita zibilizazio erromatarraren, bizantziarraren eta otomandarraren sortzea ere. Zibilizazio horien aztarnak Aksarayko museoan ikus daitezke, baita hiriko eraikuntza erlijiosoetan eta gune arkeologikoetan ere."}
{"id": "338321", "revid": "512", "url": "https://eu.wikipedia.org/wiki?curid=338321", "title": "Matt LeBlanc", "text": "Matthew Steven LeBlanc (Newton, Massachusetts; 1967ko uztailaren 25a) Matt LeBlanc izenaz ezaguna, aktore estatubatuarra da, Joey Tribbiani paperagatik famatua, \"Friends\" telesailean (1994-2004).\nBiografia.\nMatt LeBlanc 1967ko uztailaren 25a jaio zen Newtonen (Massachusetts). Haren ama (Patricia Grossman) pertsonal-burua zen, eta aita (Paul LeBlanc), mekanikaria. Ama jatorri italiarrekoa zen, eta aita, berriz, frantses-kanadarra.\nZurgintza ikasi zuen, eta ikasketak amaitutakoan, New Yorkera joan zen. Bertan antzezle lanetan hasi zen Flo Greenberg-en babesean, eta \"Private Wars\", \"Out of Gas On Lover's Leap\" eta \"A Streetcar Named Desire\" antzerki-lanetan lortu zituen paperak. 1987an telebista-iragarkietan jardun zuen: \"Levi's 501\", \"Coca-Cola\", \"Doritos\", \"Milky Way\", \"Tomato Ketchup Heinz\".\n1988an \"TV 101\" telesailean protagonistaren papera lortu zuen, eta Los Angelesera joan zen bizitzera. 1990ean, Jon Bon Joviren \"Miracle\" bideoklipean antzeztu zuen, eta 1991n Alanis Morissetteren \"Walk Away\" bideoklipean.\nLeBlancek arrakasta lortu zuen \"Friends\" telesailean, Joey Tribbianiren pertsonaia antzeztuz: rol horrengatik, Emmy sari bat lortu zuen. Telesailak hamar denboraldi iraun zuen, eta 2004an amaitu zen.\nGerora, \"Ed\" (1996), \"Lost in Space\" (1998), \"Charlie's Angels\" (2000), eta \"All the Queen's Men\" (2001) filmetan ere lan egin du.\nMaiz italiar-amerikarren paperak egiteko aukeratua izan da.\n2010. urtean bizitza publikora itzuli zen, \"Episodes\" telesailarekin: horrekin, 2011ko Emmy sarietarako proposatua izan zen.\nBizitza.\n2003. urtean, Melissa McKnight modeloarekin ezkondu zen, eta 2004. urtean alaba bat izan zuten (Marina), baina 2006an dibortziatu ziren."}
{"id": "338322", "revid": "336", "url": "https://eu.wikipedia.org/wiki?curid=338322", "title": "Lausanako Hitzarmena", "text": "Lausanako Hitzarmena (frantsesez: \"Trait\u00e9 de Lausanne\") gaur egungo Turkiako mugak ezarri zituen bake-hitzarmena izan zen. Greziako Erresumak, Turkiak eta Lehen Mundu Gerrako Aliatuek Suitzako Lausanan sinatu zuten 1923ko uztailaren 24an. Izenpetu baino lehen, Lausanako bake-konferentzia egin zuten: 1922ko urrian hasi zen, 1923ko otsailean eten egin zuten, euren arteko eztabaidengatik, eta apirilean berriz ekin zioten.\nEzaugarriak.\nSinatzaile nagusiak \u0130smet \u0130n\u00f6n\u00fc turkiarra eta Greziako Eleftherios Venizelos izan ziren. Besteak beste, muga eta jabetza berriak ezarri zituzten, eta biztanleriaren trukea ere hitzartu zuten (Turkiako grekoak Greziara bidali zituzten, eta Greziako turkiarrak Turkiara, salbuespenak salbu)."}
{"id": "338323", "revid": "119347", "url": "https://eu.wikipedia.org/wiki?curid=338323", "title": "Txerepovets", "text": "Txerepovets () ipar-mendebaldeko Errusian dagoen Vologda oblasteko ibai-portua eta hiririk handiena da. Sheksna ibaiaren ertzean dago, Ribinskiko urtegitik hurbil, Vologdatik 115 km mendebaldera eta Moskutik 375 km iparraldera. 2010ean 312.310 biztanle zituen.\nHistoria.\nHiriaren hasiera 1360. urtean bi monjek sortutako monasterioa izan zen, baina mendeetan zehar, merkataritza-, produkzio- eta garraio-gune garrantzitsu bihurtuz joan zen. 1777. urtean Katalina II.a \"Handiak\" hiri-izendapena eman zion.\nEkonomia.\nErrusiako ipar-mendebaldeko industria-gune garrantzitsua dago Txerepovets hirian (altzairugintza, metalurgia, ontziolak, kimika industria, papergintza); besteak beste, Severstal lantegi siderurgiko handia dago bertan. Industriarekin batera, merkataritza ere garrantzi handikoa da."}
{"id": "338324", "revid": "336", "url": "https://eu.wikipedia.org/wiki?curid=338324", "title": "Mitsubishi", "text": " Japoniako konpainia handienetakoa da. 1870eko maiatzaren 13an fundatu zuen Yatar\u014d Iwasakik, samurai familia bateko semeak. Japonia gizarte industrializatua bilakatzeko paper garrantzitsua bete zuen. Hasieran itsasoko garraioan aritu zen. Mitsubishiren markak eta izenak \"hiru diamante\" adierazten dituzte. Bere izena \"mitsu\"-tik, hiru, eta \"hishi\"-tik, triangelu-formako uretako gaztainak, dator. Gaur egun, deszentralizatutako konpainien partzuergo bat da.\nHistoria.\n1873an Mitsubishi Shokai izenez bataiatu zuten konpainia. Bere fundatzailearen bultzadari esker Japoniako partzuergo boteretsuenetakoa bilakatuko zen.\nXIX mendearen bukaeran, konpainiak (berak bakarrik Japoniako itsasoko garraioaren erdia sortuko du) hiru entitate sortuko dituen dibertsifikazio prozesu bat hasiko du:\nTaldeko elkarteek Mitsubishi izena ez daramaten filial eta kontratu ugari dituzte. Adibidez, telekomunikazioetako sateliteen operadore japoniarra, \"Space Communications Corporation\" Mitsubishiko hainbat elkartek osatzen dute nahiz eta izen hori ez eraman.\nBigarren Mundu Gerra amaitzean, Japonia Ameriketako Estatu Batuek okupatzen dute. MacArthur jeneralak gobernatzen du herrialdea. Estatu Batuek partzuergoak kendu nahi dituzte, gerra piztu zuten bultzatzaile nagusitzat dituztelako eta horietatik bat Mitsubishi bera zen. Arrazoien artean gerrarako armada japoniarrarentzat nahiko material ekoiztu izana dago, ehiza-hegazkin entzutetsua, Zero, \"kamikaze\" pilotuena, barne.\n1946ko irailaren 30ean Estatu Batuetako administratzaileek taldearen disoluzioa dekretatzen dute, eta bateratzeko berariazko debekua ezartzen dute. Hala ere, astiro, han-hemenka, taldeko antzinako enpresen artean hurreratzeko eta berriz batzeko pausoak ematen dira.\nMitsubishi taldeko elkarteak tradiziozko enpresatzat hartzen dira, gama altuko ondare eta zerbitzuen ekoizleak. Orokorrean markaren irudia asko zaindu eta administrazio ezberdinentzat lan egiten dute.\nMitsubishi taldeko enpresak.\nWeb ofizialetik (2005eko abuztuko datuak):"}
{"id": "338325", "revid": "336", "url": "https://eu.wikipedia.org/wiki?curid=338325", "title": "Gurutzatuen estatuak", "text": "Gurutzatuen estatuak entitate politiko feudalak izan ziren, Europako ekialdean eta Mediterraneo aldean XI. mende amaieran sortu zirenak, Gurutzaden sasoian europar kristau katolikoek eureganatutako eremu inguruetan. XIII. mendean desagertu egin ziren.\nBatez ere Ekialde Hurbileko Estatu Latindarrak izendatzeko erabiltzen zen izendapena, baina Balkanetako beste eskualde batzuetarako eta Itsaso Baltikoko ekialdeko eskualdeetarako ere erabiltzen zen.\nMediterraneoko Levanteko estatuak.\nLehenengo Gurutzadan sortu ziren:\nArmeniako Ziliziako Erresuma Gurutzadak orduko sortuta zegoen, baina Inozentzio III.ak Lusignan etxekoen menpeko erresuma izaera eman zion.\nZipre.\nZipreko Erresuma Rikardo Lehoi Bihotzak sortu zuen Hirugarren Gurutzadan: Jerusalemgo errege ohiari eman zion erresuma 1129. urtean. 1489. urtean, Zipreko Erresumako azken erreginak Veneziako Errepublikari saldu zion, eta horiek gerora Maltako Ordenako zaldunei eman zieten, baina ez zuen aurrerabide handirik izan.\nBalkanak.\nLaugarren Gurutzadaren ostean Bizantziar Inperioa (Ekialdeko Erromatar Inperioa) hainbat estatutan zatitu zuten, \"Frankokrazia\" izeneko aroari hasiera emanez (grekoz \"\u03a6\u03c1\u03b1\u03b3\u03ba\u03bf\u03ba\u03c1\u03b1\u03c4\u03af\u03b1\"):\nVeneziako Errepublikak irla batzuen gaineko agintea izan zuen, batzuk XVIII. mendera arte. Maltako Ordena ere irla, hiri eta lur-eremu batzuen jabe izan zen XVI. mendera bitartean.\nFeudo txikiagoak.\nMediterraneo itsasoko irla txiki batzuetan \"estatu\" izaerarik izan ez zuten entitate feudal txikiak sortu ziren, gurutzada txikiagoen eraginez, gaur egungo Tunisiako kostaldean diren Jerba eta Tabarka uharteetan, esate baterako.\nBaltikoko Gurutzadak.\nItsaso Baltikoko eskualde batzuetan, tribu indigena batzuk kristautasunaren aurka ekin zioten, eta Zelestino III.ak zaldun kristauen ordena bi bidali zituen prusiar, lituaniar, letoniar eta estoniar paganoak menperatzera."}
{"id": "338326", "revid": "96586", "url": "https://eu.wikipedia.org/wiki?curid=338326", "title": "Verkhoiansk", "text": "Verkhoiansk (errusieraz: \"\u0412\u0435\u0440\u0445\u043e\u044f\u043d\u0441\u043a\") Errusiako hiria da, Ekialdeko Siberian, Sakhako Errepublikakoa (edo beste izen batez, \"Jakutiako Errepublikakoa\"). Jana ibaiaren ertzean dago, Verkhoiansk mendikatearen eta Txerski mendien artean, Jakutsketik 675\u00a0km ingurura.\n1.311 biztanle zituen 2010ean: Errusian, hiri-izaera dutenetan txikienetakoa da, biztanleriari dagokionez.\nHistoria.\n1638an, kosakoak lekutu ziren egungo hiriaren 90\u00a0km hego-mendebalderantz zegoen kokagunean. 1775ean, kokalekua Jana ibaiaren alderantz eraman zuten, zergak errazago biltzekotan. 1817an, hiri-izendapena eman zioten.\n1917 arte, politikari atzerriratuen harrera-gunea izan zen. 1922an, hobi komuna egin zuten, Errusiako Gerra Zibilean hildako Armada Gorriko soldaduak lurperatzeko.\nEkonomia.\nHiriko jardunbide nagusia nekazaritza, abeltzaintza (ganadua, zaldi-aziendak, elur-oreinak) eta larru-salerosketa da. Egurdunak ere badaude. Ibaian lehorreratzeko tokia eraikita dago.\nKlima.\nNeguan oso tenperatura hotza egoten da: urtarrilean, batez beste -46,2\u00a0\u00b0C egiten du. Horrenbestez, urteko hozberoetan ere gorabehera handiak daude, uztailean 15,2\u00a0\u00b0C ere egoten direlako. 1892ko otsailaren 7an -69,8\u00a0\u00b0C egon zen, ezagutu duten hotzena; eta beroena, 37\u00a0\u00b0C jasoa dute."}
{"id": "338328", "revid": "105290", "url": "https://eu.wikipedia.org/wiki?curid=338328", "title": "Bagdadeko probintzia", "text": "Bagdadeko probintzia ( \"Mu\u1e25\u0101fa\u1e93\u00e4t Ba\u0121d\u0101d\") Irakeko gobernazioetariko bat da: Bagdad hiriburua eta inguruko eremua hartzen ditu. Denera 734 km\u00b2-ko azalera du, eta 2003. urtean 6.400.000 biztanle zeuden. Irakeko probintzia txikiena da eremuz, baina biztanle gehien dituena, hiriburuarengatik."}
{"id": "338329", "revid": "512", "url": "https://eu.wikipedia.org/wiki?curid=338329", "title": "Atlas (satelitea)", "text": "Atlas Saturnoren satelite natural bat da. Saturno XV izena ere eman ohi zaio.\nEzaugarri fisikoak.\nAtlasek A eraztunaren kanpo-ertzetik gertu orbitatzen du. Satelite txikia da, 30 bat km-ko diametrokoa.\n\"Cassini\" zundak 2005ean egindako bereizmen handiko argazkiek erakusten dute sateliteak irtengune ekuatorial handi bat duela.\nPrometeo sateliteak, nabarmen, eta Pandora sateliteak, maila txikiago batean, Atlasen orbitan eragiten dute. Bi satelite horien orbitak kaotikoak direnez, susmoa dago Atlasen orbita ere kaotikoa izango dela.\n2004an, Atlasen orbitan eraztun ahul eta mehe bat aurkitu zen, R/2004 S 1 behin-behineko izendapena duena.\nAurkikuntza.\nRichard J. Terrile astronomoak aurkitu zuen 1980an, \"Voyager 1\" zundak Saturnoren ondoan pasatzean bidalitako argazkiak aztertzean. 1980ko azaroaren 13an eman zen aurkikuntzaren berri.\nIzendapena.\nHasieran S/1980 S 28 behin-behineko izena eman zitzaion, eta 1983an ofizialki eman zioten Atlas izena, mitologia grekoko Atlas titanaren omenez, \"bizkarrean baitaramatza eraztunak\", Atlas titanak zeruari eusten zion bezala."}
{"id": "338330", "revid": "105290", "url": "https://eu.wikipedia.org/wiki?curid=338330", "title": "Saladin probintzia", "text": "Saladin probintzia (, \"\u1e62al\u0101\u1e25 ad-D\u012bn\") Irakeko gobernazioetariko bat da. 24.751 km\u00b2-ko azalera dauka, eta 2003. urtean 1.146.500 biztanle inguru zeuden. Probintziako hiriburua Tikrit den arren, hiri handiagoa den Samarra ere lurraldean dago.\nProbintziaren izena XII. mendeko heroi Saladin-engatik dator, bertako hiriburuan jaio zelako. Probintzia honetan jaio zen Sadam Hussein ere."}
{"id": "338331", "revid": "119347", "url": "https://eu.wikipedia.org/wiki?curid=338331", "title": "Equisetum arvense", "text": "Equisetum arvense \"Equisetaceae\" familiako landare-espeziea da. Euskaraz eztainu-belar eta azeri-buztan izenak ematen zaizkio, \"Equisetum\" generoko beste espeziei bezala.\nLandare bizikorra da. Zurtoina errizoma modukoa du, zeina antzua edo ugalkorra izan baitaiteke. Zurtoin ugalkorrak atera eta gero sortzen dira antzuak. Zurtoin antzuak luzeagoak izaten dira, eta adar luzeak (5-50 cm) eta 20 segmenturainokoak izaten dituzte; zurtoin ugalkorrak, aldiz, motzagoak izaten dira, eta zukutsuagoak. Mineraletan aberatsa da: silikatoak (%5-8), potasioa (%1,8), kaltzioa (%1,3), aluminioa, sufrea, magnesioa eta manganesoa\nIpar hemisferioan bizi da. Beharrezkoa du hezetasuna eta, beraz, toki laiotz hezeetan hazten da, erreka bazterretan eta iturri edo putzuetatik hurbil.\nSendagintzan erabiltzen da, propietate diuretikoak dituelako, batez ere; giltzurruneko gaitzak eta harriak sendatzeko baliatzen da, bai eta odoljario eta odol-gorakoen kontra egiteko ere. Garai batean, zainzuriak bezala jaten zituzten azeri-buztanaren zurtoinak, eta espartzuak egiteko ere erabiltzen zuten landarea. Gaur egun, nekazaritza ekologikoan ere baliatzen da, onddo eta izurriteen kontra."}
{"id": "338332", "revid": "512", "url": "https://eu.wikipedia.org/wiki?curid=338332", "title": "Mustafa IV.a", "text": "Mustafa IV.a ( \"Mu\u1e63\u1e6daf\u0101-yi r\u0101bi\u2018\"; 1779ko irailaren 8a \u2013 1808ko azaroaren 16a) Otomandar Inperioko sultana izan zen, Abdul Hamid I.a sultanaren eta Ayse Seniyeperver-en semea. Ama zen hezkuntzaren arduradun, baina Mustafak nahiago zuen olgetazko bizitza, ikasketetan aritzea baino.\n1807-1808 denbora-tartean izan zen boterean, jenizaroek haren lehengusu Selim III.a boteretik kendu ondoren. Selim III.ak egindako berrikuntza asko abolitu egin zituen, eta aurrerago Selim III.a asasinatzeko agindua eman zuen. Bayrakdar Rousseko paxak Mustafa hiltzeko agindua eman zuen, eta Mahmud II.a, Mustafaren anaia, koroatu zuen."}
{"id": "338333", "revid": "105290", "url": "https://eu.wikipedia.org/wiki?curid=338333", "title": "Mendebaldeko Finlandia", "text": "Mendebaldeko Finlandia (finlandieraz \"L\u00e4nsi-Suomen l\u00e4\u00e4ni\"), Finlandiako Errepublikak 1997-2009 bitartean izan zuen banaketa administratiboko probintzia edo lurraldeetako bat zen (denera sei probintziatan banatuta zegoen). Turku zen administrazio-hiriburua.\n2004. urtean, finlandiarren %35 (1.855.000 lagun inguru) Mendebaldeko Finlandian bizi zen. Probintziako hiririk handienak hauexek ziren: Tampere, Turku, Jyv\u00e4skyl\u00e4, Pori eta Vaasa. Hizkuntza nagusia finlandiera den arren, %10ek suediera zerabilen.\nEskualdeak.\nZazpi eskualde ziren Mendebaldeko Finlandian:"}
{"id": "338334", "revid": "119347", "url": "https://eu.wikipedia.org/wiki?curid=338334", "title": "Ida-Viru konderria", "text": "Ida-Viru konderria (estonieraz: \"Ida-Viru maakond\") Estoniako banaketa administratiboko hamabost konderrietako bat da, eta herrialdeko ipar-ekialdean dago. Konderriko hiriburua J\u00f5hvi da.\nHistoria.\nEstonia sobietarren gobernuaren agintepean egon zen azken aldian Ida-Viru konderriari \"Kohtla-J\u00e4rve barrutia\" zeritzon, eta bertako hiriburua Kohtla-J\u00e4rve zen.\nKonderriko gobernua.\nGaur egun, Estoniako konderri bakoitzak gobernadore (estonieraz \"maavanem\") bat dauka, gobernu zentralak bost urtetik behin izendatutakoa. Riho Breivel da Ida-Viru konderriko oraingo gobernadorea.\nUdalerriak.\nSei udalerri hiri-eremukoak dira:\nHamasei udalerri nekazaritza-eremukoak dira:"}
{"id": "338335", "revid": "96586", "url": "https://eu.wikipedia.org/wiki?curid=338335", "title": "Osman III.a", "text": "Osman III.a (1699ko urtarrilaren 2/3a - 1757ko urriaren 30a) Otomandar Inperioko sultana izan zen 1754tik 1757ra arte.\nMahmud I.aren anaia gazteena eta Mustafa II.aren semea, Edirneko jauregian jaio zen.\nHaren agintaldi laburrak alderdi negatibo bat zuen: musulman ez zirenen kontrako intolerantzia geroz eta handiagoa (kristauei eta juduei arropa bereizgarria eta intsigniak eramateko eskatu zitzaien). Istanbulen parte bat erre zuen sutea ere ezagutu zuen.\nOsmanek bizitzaren parterik handiena jauregian preso eman zuen, eta sultan egin zutenerako bazituen bere portaeran halako berezitasun batzuk.\nBere aurreko sultanek ez bezala, musika gorroto zuen, eta jauregitik musikari guztiak bota zituen. \"Kafes\" delakoetan bizita, haremean zegoen jauregiko presondegian alegia, emakumeekiko ezinikusia bereganatu zuen.\nTopkap\u0131 jauregian, Konstantinoplan, hil zen."}
{"id": "338336", "revid": "105290", "url": "https://eu.wikipedia.org/wiki?curid=338336", "title": "Babiloniako probintzia", "text": "Babiloniako probintzia (, \"Mu\u1e25\u0101fa\u1e93a B\u0101bil\") Irak erdialdeko muhafazah edo probintzia da. 5.603 kilometro koadroko eremua hartzen du, eta 1.729.666 biztanle zituen 2009an. Hiriburua Al-Hillah da. Lurralde honetan daude antzinako Babilonia hiriaren hondakinak ."}
{"id": "338337", "revid": "105290", "url": "https://eu.wikipedia.org/wiki?curid=338337", "title": "Wasit probintzia", "text": "Wasit (, \"W\u0101sit\") Irak ekialdeko probintzia da. Kut da hiriburua; gainera, 1976. urtera arte, lurraldeari \"Kut probintzia\" esaten zitzaion. Irango lurrak ditu mugan. Tigris ibaiaren ibilbidean, Bagdad eta Basora arteko erdibidean dago lurraldea."}
{"id": "338338", "revid": "105290", "url": "https://eu.wikipedia.org/wiki?curid=338338", "title": "Aedea (satelitea)", "text": "Aedea (grekoa: \u0391\u03bf\u03b9\u03b4\u03ae ), edo Jupiter XLI, Jupiter planetaren satelite natural bat da.\nEzaugarri fisikoak.\nAedea satelite erretrogrado irregular bat da. Txikia da, lau bat kilometroko diametroa du, eta Jupiter orbitatzen du batez beste 23,044 milioi kilometroko distantziatik, 714,657 eguneko orbitatze-periodoarekin, ekliptikarekiko 160\u00ba-ko inklinazioarekin, eta 0,6ko eszentrizitatearekin.\nOrbita.\nAedea satelitea Pasifearen taldekoa da, hau da, Jupiterren inguruan modu erretrogradoan planetatik 22.800.000 eta 24.100.000 km bitarteko distantziatik orbitatzen duten sateliteen taldekoa.\nAurkikuntza.\nHawaiiko Unibertsitateko astronomo-taldeak (S. Sheppard, D. Jewitt, J. Kleyna, Y. Fern\u00e1ndez eta H. Hsieh) aurkitu zuen 2003an. Aurkikuntzaren berri 2003ko martxoaren 4an eman zen, Jupiterren beste sei sateliteren aurkikuntzaren berriarekin batera.\nIzendapena.\nAedea satelite-izena mitologia grekoko Aedea pertsonaian du jatorria; Aedea jatorrizko hiru musetako bat zen, Zeusen alaba.\nHasieran, S/2003 J 7 izendapen sistematikoa eman zitzaion sateliteari; kode horrek adierazten du 2003an lehen aldiz ikusitako Jupiterren zazpigarren satelitea zela. Aedea behin betiko izena 2005eko martxoaren 30ean eman zitzaion, Jupiterren beste 9 sateliterekin batera."}
{"id": "338339", "revid": "688", "url": "https://eu.wikipedia.org/wiki?curid=338339", "title": "Irene urakana", "text": "Irene urakana, zikloi tropikal suntsigarria, 2011ko abuztuaren bukaeran Karibearen zati handiena eta AEBko ekialdeko kostaldea jo zuena.\n2011ko Atlantikoko urakan-denboraldiko bederatzigarren ekaitzaldia izan zen, eta urakan kategoria esleitu zitzaion lehena. Atlantikoko uhin tropikal definitu batetik sortu zen, Antilla Txikien ekialdean. Lehenik, St. Croix uhartean jo zuen lurra, ekaitz tropikal gisa, eta, gero, Puerto Ricon. Uhartea zeharkatzen zuen bitartean, urakanen indarra hartu zuen (1. kategoriakoa). Abuztuaren 24an, Bahamen hego-ekialdea jo eta gero, urakan-garaiko lehen urakan handi (3. kategoriakoa) bihurtu zen Acklins uharteen inguruan. Abuztuaren 27an jo zuen berriz lurra, Ipar Carolinan.\nKalte eta kostu handiak sortu zituen Irene urakanak, besteak beste, berrogeita hamasei hildako."}
{"id": "338340", "revid": "336", "url": "https://eu.wikipedia.org/wiki?curid=338340", "title": "1812ko angloamerikar gerra", "text": "1812ko angloamerikar gerra 1812-1815 urteetan Ameriketako Estatu Batuek eta Erresuma Batuak (Britainia Handia eta Irlandako Erresuma Batua eta kolonia kanadarrak) elkarren kontra egindako gerra izan zen. Borrokak lurrez eta itsasoz gertatu ziren Ipar Amerikako eremuan. Gerrak ez zuen garaile garbirik izan.\nArrazoiak.\nEstatu Batuek egin zuten gerra-deklarazioa, 1812. urteko ekainaren 18an. Horretarako arrazoiak luzaro izan dira eztabaidagai. Estatu Batuek beren herrialde subirano eredua garatu nahi zuten, baina Britaniar Inperioaren itzala luzea zen Atlantikoan, bereziki Trafalgarko guduko Espainia eta Frantziaren porrotaren ondoren. Orain, britainiarrek itsas blokeoa ezarri zieten Napoleonen Frantziari eta, horrenbestez, Estatu Batuekiko merkataritzari.\nBestalde, Estatu Batuetako Lehenengo Bankuaren gaineko kontrolari buruzko gatazka zegoen, 1811n bertan behera utzi baitzuen Estatu Batuetako kongresuak. Halaber, britaniarrek merkataritza-ontziak eta marinelak derrigorrez errekrutatzen ziharduten Britainiarren Errege Itsas Armadarako eta, gainera, britainiarrak Estatu Batuak kontinentean barrena metropolitik aparte zabaltzearen kontra zeuden. Ondorioz, britaniarrek indiar indigenei lagundu zieten.\nGerraren garapena.\nBritainiarren armada Europako Gerran lanpetuta zegoenez, britaniarrek defentsa-estrategiaz jardun zuten, estatubatuarrek Kanadako lurralde batzuk inbaditu arren, itsasoko erasoz uxatuz. Beraz, estatubatuarrek erabaki zuten Kanadan lurrez sartzea.\n1814an britainiarrek kontraeraso egin zuten, hiru armada bidali zituzten Ipar Amerikara Estatu Batuak inbaditzeko: Mainen sartu ziren, eta Washington Hiria ere hartu zuten, eraikin publikoak suntsituz, Etxe Zuria barne.\nBestalde, estatubatuarrek ipar-mendebaldean eta hego-ekialdean amerindiarrak garaitu zituzten: britainiarrek lagunduta, amerindiar indigenek estatu independentea sortu nahi zuten, baina menperatuak izan ziren. Britainiarrek New York, Baltimore eta New Orleans inbaditu nahi izan zuten arren, estatubatuarrek atzera eragin zieten.\nGerrako azken borroka New Orleansko gudua izan zen 1815eko urtarrilean, nahiz eta ordurako bakea sinatuta zuten alde biek Ganteko Hitzarmenean, baina Europan sinatu zutenez, akordioaren berriak asteak eman zituen Amerikara heltzerako. New Orleasen estatubatuarrak atera ziren garaile, Andrew Jacksonen gidaritzapean.\nEmaitza.\nMugak lehengo horretan geratu ziren, eta alderdi biak garaile sentitu ziren. Kanadakoak (britaniarren kolonia) pozik zeuden, hegoaldeko errepublika berriak menperatu ez zituelako. Estatubatuarrek ere nazio-batasunaren espirituaren indar handia ospatu zuten, baita nazioartean ahaltsuak zirela erakustearren ere. Armada indartsu bakar bat sortzearen aldeko apustua sendotu egin zen, baita botere federala ere aldi berean.\nGerrako zorraren mamuak berriz astindu zuen errepublika berria, eta errepublikarrak nahi ez zuten zuloan sartu ziren: bankuen maileguen eta nazioarteko finantzen menpeko bihurtzea. 1816an, Estatu Batuetako Bigarren Bankua sortu zen kongresuaren erabakiz; 20 urteko baimenaldia eman zitzaion. Alderdi Federalista desagertu egin zen gerra osteko urteetan, eta Alderdi Errepublikanoa geratu zen jaun eta jabe. Aldiz, biziki areagotu ziren errepublikarren barneko kontraesanak, eta hainbat fakzio desberdin agertu.\nGerraren amaierak berretsi egin zuen Estatu Batuen mendebaldeko hedakuntza James Madisonek Napoleoni Louisiana erosi ondoren. Era berean, zapuztu egin zuen betiko amerindiarrek Estatu Batuen estatu-funtzionamenduaren antzeko estatu bat, Ohioko lurraldean, sortzeko azken aukera (britaniarrekin aliatu ziren gerran)."}
{"id": "338341", "revid": "119347", "url": "https://eu.wikipedia.org/wiki?curid=338341", "title": "Knoxville", "text": "Knoxville Ameriketako Estatu Batuetako hiria da, Tennessee estatuko Knox konderrikoa. Tennesseeko hirugarren hiri handiena da, Menfisen eta Nashville hiriburuaren atzetik. Knox konderriko egoitza administratiboa bertan dago, eta konderriko hiririk handiena ere bada. Hiriaren izena Henry Knox Estatu Batuetako lehenengo defentsa-idazkariaren omenez ipinitakoa da.\nHiria 1786. urtean sortu zuten. Tennessee estatuko lehenengo hiriburua izan zen Knoxville, hala izendatuta 1796. urtean, Tennessee Estatu Batuetan sartzea onartu zutenean. Hala ere, 1817. urtean hiriburua Murfreesboro hirira aldatu zuten.\nKnoxvilleren goitizena \"Marmolaren Hiria\" da. Izan ere, XX. mendean hainbat marmol-meatze ustiatzen ziharduten, herrialdeko leku askotara banatzeko.\n1930eko hamarkadan \"Barruko Arroparen Munduko Hiriburua\" ere esaten zitzaion Knoxvilleri, orduan hiriko hogei lantegi baino gehiagok ekoizpen horretan zihardutelako. 1950eko hamarkadan lantegiak ixten hasi ziren, eta ondorioz biztanleria %10 inguru murriztu zen.\nHistoria.\nKnoxville dagoen eremuan lehenengoz Woodland tribua (\"oihandarrak\") bizi izan zen, K.a. 1000. urte inguruan. Shawnee eta Creek tribuak ere bizi izan ziren inguruetan, baina ez da ia horien arkeologia-aztarnarik geratu.\nXVIII. mendean, bertako indigena bakarrak Txerokiak ziren: lur-eremu hari ematen zioten izena \"Shacomage\" zen, \"Ke urdinaren lekua\". Kolono europarrek nahiko erraz egin zuten aurrera lurralde honetan, Great Smoky Mountains (Mendi Ketsu Handiak) alderantz, baina gerora liskarrak eta borrokak izan ziren kolonoen eta indigenen artean.\nEstatu Batuetako Gerra Zibileko zenbait bataila Knoxville inguruan izan ziren: 1863ko Sanders Fortekoa da ezagunena.\n1933. urtean, krisialdi latza jasaten ari zirenean, Estatu Batuetako gobernuak Tennesseeko Autoritatearen buruzagitza Knoxvillen ipini zuen, lanpostuak sortzekotan.\nKlima.\nHirian klima subtropikal hezea daukate: udan bero egiten du, eta eguraldi hezea daukate; neguan orokorrean hotza egiten du. Knoxvillen jaso duten tenperatura beroena 41\u00a0\u00b0C-koa da, eta hotzena -31\u00a0\u00b0C-koa.\nEkonomia.\nEstatu Batuetako erdigunean eta bi autobide handiren ondoan kokatuta dagoenez, Knoxvillen industria eta diru-iturri asko dago.\nHezkuntza: Unibertsitateak.\nTennesseeko Unibertsitateko egoitza nagusia Knoxvillen dago; famatuak dira \"Vols\" deritzen bertako kirol-taldeak. Hirian badaude unibertsitate-egoitza gehiago ere:"}
{"id": "338342", "revid": "119347", "url": "https://eu.wikipedia.org/wiki?curid=338342", "title": "Boeing 767", "text": "Boeing 767 motor biko eta fuselaje zabaleko hegazkin komertziala, Boeing enpresak egidakoa. Bidaiarien hegazkinek, modeloaren arabera, 181-375 pertsona eraman, eta 5.200-6.590 itsas milia (9.400-12.200era km) egin ditzake.\nBoeing 767ren zerbitzu komertziala 1982an hasi zen. 1.039 Boeing 767 eskatu dira, eta 2011ko otsailera arte 1000 entregatu dira. 2008ko kopuruen arabera, horietatik 862 martxan daude 48 aire-konpainia desberdinetan.\nBoeing 767ren 300 eta 300ER hegazkin-sailak \"blended winglets\" delakoekin hornitzen ari dira, autonomia hobetzeko eta kontsumoa gutxitzeko. American Airlines aire-konpainia izan da \"blended winglets\" hauek erabiltzen lehena, N389AA matrikuladun hegazkinetan. Zama-garraioko airelinea batzuk ere hasi dira hegazkinak \"blended winglets\"ekin hornitzen (DHL eta LAN Cargo, adibidez)."}
{"id": "338343", "revid": "3453", "url": "https://eu.wikipedia.org/wiki?curid=338343", "title": "Dayton (Ohio)", "text": "Dayton Estatu Batuetako hiria da, Ohio estatuko hego-mendebaldean. Montgomery konderriko hiri nagusi eta handiena da. Esate baterako, 2010. urteko erroldaren arabera, Dayton hirian 141.527 biztanle zeuden, eta metropolialdean, denera 841.502. Beraz, Ohioko laugarren metropolialde handiena da Daytongoa, eta Estatu Batuetan, 61.a.\nHirian landu eta lortu ziren Daytongo Hitzarmenak 1995. urtean, Balkanetako Gerrari amaiera ipintzeko.\nWright anaiak, abiazioan aitzindariak, Daytonen jaio ziren.\nHistoria.\nDayton kolonoek sortu zuten 1796ko apirilaren 1ean, Ohio Estatu Batuetan sartu (1803) baino zazpi urte lehenago. Hiri-izendapena 1805. urtean egin zuten, \"Jonathan Dayton\" izenez hasieran, Ameriketako Estatu Batuetako Konstituzioa sinatu zuen Independentzia Gerrako kapitainaren omenez.\nDaytonek Bigarren Mundu Gerran parte hartu zuen: besteak beste, Nagasakin bota zuten bonba atomikoaren zati batzuk bertan landu zituzten. NCR Corporation-ek ere egoitza izan zuen Daytonen: hegazkin-motorrak eta kodeak deszifratzeko makinak egiten zituzten, esaterako.\nGeografia.\nDayton hiria Miami ibaiaren ibarrean dago; mugak: Cincinnati, Toledo eta Columbus estatuetako lurrak.\nKlima kontinental hezea daukate: uda beroak eta negu hotz eta sikuak izaten dira Daytonen. Jaso duten tenperatura beroena 38,8\u00a0\u00b0C-koa da, eta hotzena -31,6\u00a0\u00b0C-koa. Udaberri-udazken sasoian tornadoak izaten dira; eta arrunta da tarteka uholdeak, haizeteak eta ekaitz gogorrak izatea ere."}
{"id": "338344", "revid": "1491", "url": "https://eu.wikipedia.org/wiki?curid=338344", "title": "Microsoft Visual Studio", "text": "Microsoft Visual Studio Windows sistema eragileetarako garapen-ingurune integratua. Hainbat programazio-lengoaia onartzen ditu, esate baterako, Visual C++, Visual C#, Visual J#, eta Visual Basic .NET, baita ASP.NET bezalako ASP.NET web garapen-inguruneak.\nVisual Studiok garatzaileei aukera ematen die aplikazioak, webguneak eta abar sortzeko, baita .NET plataforma onartzen duen edozein ingurunetan web zerbitzuak egiteko ere. Hala, bata bestearekin lotura izan dezaketen aplikazioak egin daitezke."}
{"id": "338345", "revid": "336", "url": "https://eu.wikipedia.org/wiki?curid=338345", "title": "Lord Howe uhartea", "text": "Lord Howe uhartea (), Australia eta Zeelanda Berriaren artean, Ozeano Barean dagoen sumendi-uhartea da. Port Macquarietik 600 kilometro ekialdera eta Norfolk uhartetik 900 kilometro ingurura dago. 11 kilometro inguruko luzera eta 2,8 eta 0,6 kilometroen arteko zabalera du, 16,6 ma2 guztira. Mendebaldeko kostan zehar koralezko arrezifedun urmael bat dago. Biztanle gehienak uharteko iparraldean bizi dira, eta hegoaldean Lidgirb (777 m.) eta Gower (875 m.) mendiak daude. Lord Howe osoa 28 uharte, uhartetxo eta harkaitzek osatzen dute.\nUhartea bisitatu zuen lehen europarra Henry Lidgbird Ball tenientea izan zen, 1788ko otsailaren 17an, presoak Norfolk uhartera zeramatzan itsasontziaren buru zela. Uhartea 1834an hasi zen populatzen. Garai hartan, uhartearen ekonomia balearen arrantzan eta bertako landare apaingarri baten esportazioan zetzan. Gaur egun, turismoa da nagusi.\nLord Howe uhartea gizateriaren ondare izendatu zuen UNESCOk 1982an.\nKlima subtropikala du. Euria dela eta, urteko batez bestekoa 1.600 litro ingurukoa da. Batez besteko tenperatura minimoa 6\u00a0\u00b0C-koa da, eta ez dago izozterik. Maximoa 29,5\u00a0\u00b0C-koa da."}
{"id": "338346", "revid": "58701", "url": "https://eu.wikipedia.org/wiki?curid=338346", "title": "Ann Arbor", "text": "Ann Arbor Estatu Batuetako hiria da, Michigango estatukoa, Washtenaw konderriko hiri nagusia, eta Michigan osoko zazpigarren handiena.\nAnn Arbor 1824. urtean sortu zuten John Allen eta Elisha Rumsey lurren espekulatzaileek: gobernuari lurrak 800 dolarren truke erosi zizkioten; hiriko trazadura Wayne konderriko erregistroan sartu zuten, \"Annarbour\" izenarekin.\nAnn Arbor-en dago Michigan Unibertsitatearen egoitza, 1839. urtean bertan kokatu zutenetik, eta hiriaren ekonomia, biztanleria eta kultura horren inguruan garatutakoa da. Izan ere, Unibertsitatearen inguruan 30.000 lanpostu inguru daude, 12.000 zentro medikuan. Unibertsitatearen ikerketa-jarduerak lagunduta, goi mailako teknologiako enpresak ere hirian kokatuta daude; horrek ekonomiaren hazkundeari eta kultura eta bizitza-mailari laguntzen dio."}
{"id": "338347", "revid": "119347", "url": "https://eu.wikipedia.org/wiki?curid=338347", "title": "Sinusitis", "text": "Sinusitisa aurpegiko hezur-sinuak estaltzen dituen mukosaren hantura da, sarritan infekzioek, alergiek edo autoimmunitate-faktoreek eragindakoa.\nGaixotasuna era akutuan eta era kronikoan agertzen da. Lehenak hiru aste baino gutxiago irauten du, eta bigarrenak hiru hilabete baino gehiago irauten du.\nKoadro klinikoa.\nPazienteak handitutako sinuaren aldean mina izaten du, sukarra izan lezake edo ez, sudurra buxatua, errinorrea, zefalea larria eta beste hainbat sintoma izan litzake. Edozeinetara ere, sendagilearengana joatea gomendatzen da, eritasun onbera izanik ere, batzuetan, behar bezala tratatzen ez bada, konplikazio larriak ager daitezkeelako.\nTratamendua.\nMedikuarengana jotzea beharrezkoa izanik ere, badira lagungarri gerta litezkeen neurri orokor batzuk: besteak beste, likidoak eta elikagaiak neurriz hartzea (jateko gogorik ez badago, elikagaiak neurri txikitan hartzea), alergiaren kontrako tratamenduak prebentzio gisa egitea eta faktore kaltegarriak (tabako-kea, alergikoak, poluzioa eta abar) saihestea."}
{"id": "338349", "revid": "98220", "url": "https://eu.wikipedia.org/wiki?curid=338349", "title": "Kew Errege Lorategi Botanikoa", "text": "Kew Errege Lorategi Botanikoak (), edo sarri Kew lorategiak (\"Kew Gardens\") Londres hego-mendebaldean dagoen lorategi botaniko handia da, Richmond upon Thames udalerriko Kew eremuan dagoena. 120 hektarea da azaleraz, eta berotegiak ere baditu. 700 langile inguruk dihardute Lorategia zaintzen.\nHistoria.\nTewkesburyko Lord kapilauak egin zuen hasierako lorategi exotikoa. Augusta printzesak, Galesko printzearen alarguna, lorategia handitu eta aberastu egin zuen: arkitektoen laguntzaz, hainbat eraikin jaso zituzten, 1761eko pagoda, besteak beste. Jurgi III.a Erresuma Batukoa erregeak lorategia gehiago handitu eta aberastu zuen, Kew jauregia eraikiz, besteak beste.\n1820. urtetik aurrera lorategi botaniko nazionala izaera eman zioten. Handik aurrera Lorategia gehiago hazi, apaindu eta bete zen: lur azaleraz, pasealekuz, \"arboretum\"a, eta abar.\n2003. urtean UNESCOk Gizateriaren Ondare izendatu zuen.\nLorategiak gaur egun.\nIkerketa botanikoan gune garrantzitsua da Keweko Lorategia; gainera, lorazain profesionalentzat ikasteko leku egokia da, eta bisitariak hartzeko ere erakargarria da. Hainbat berotegi daude, herbarioa eta liburutegia.\nBesteak beste, munduko hazi-ekoizle handienetarikoa da Lorategia. Nazioarteko harremanak ditu beste entitate handi batzuekin, hala nola Harvard Unibertsitatearekin, Australiako Herbario Nazionalarekin, eta abar."}
{"id": "338350", "revid": "1545", "url": "https://eu.wikipedia.org/wiki?curid=338350", "title": "Sviatoslav I.a Kievekoa", "text": "Sviatoslav I.a Kievekoa (ekialdeko eslavieraz, \u0421\u0432\u044f\u0442\u043e\u0441\u043b\u0430\u0432; antzinako eskandinavieraz: \"Sveinald Ingvarsson\"; - 972ko martxoa) Kieveko Ruseko printze-gerlaria izan zen, Igor Kievekoaren eta bere emazte Olgaren semea.\nSviatoslav ospetsua da bere kanpaina militarrengatik; kanpaina horiek Ekialdeko Europako bi potentzia handiren erortzea eragin zuten: Khazaren erreinua, eta Inperio bulgariarra. Volgako bulgariarrak, alanoak, eta bestelako tribu eslaviarrak ere mendean hartu zituen, eta magyarrekin eta petxenegoekin aliatu zen.\nKieveko Rusan izandako agintaldiak hamarkada bat iraun zuen, eta Volgaren haranera, Estepa Pontikora eta Balkanetara berehalakoan hedatzea izan zuen ezaugarri.\nSviatoslav pagano izan zen bere bizitza osoan.\nBorrokan hil zelako, haren konkistak ez ziren inperio gisa kontsolidatu, eta ondorengotza egonkorra ezartzen saiatzean izandako porrotak bere ondorengoen artean gerra zibila pitzarazi zuten.\nFamilia.\nSviatoslaven haurtzaro eta gaztaroari buruz ez dago ia daturik; Novgorodeko Ruseko agintean igaro zituen urte horiek. Bere aita, Igor, 942 inguruan asasinatu zuten, eta, ondorioz, Olga Kievekoa erregeorde izan zen, semea adinez nagusi izatera iritsi arte (963).\nSviatoslavek seme-alaba asko izan zituen, baina haren emazteen jatorriari buruzko datu zehatzik ez dago.\nKanpaina militarretara abiatu zenean, familiartekoak utzi zituen Printzerriko hiri garrantzitsuenetako erregeorde: Kieven, ama Olga, eta aurrerago, Yaropolk semea; Novgoroden Vladimir semea, eta Oleg semea drevlianiarren subirano.\nErregealdia.\nTronuratu bezain pronto, Sviatoslav gerra egiten hasi zen Rusa Volgaren haranera eta Estepa Pontikora hedatzeko. Haren lorpen handia Khazariarren erreinua, mendetan eta mendetan Ekialdeko Europako potentzia handienetakoa izan zena, konkistatzea izan zen.\nHeriotza eta ondorengotza.\n972ean asasinatu zuten, eta haren heriotzak tentsio handiak eragin zituen semeen artean, baita gerra ere bi seme legitimoen artean. 977an, Vladimir semeak ihes egin zuen Novgorodetik Eskandinaviara, baina armada batekin itzuli zen, eta bere anaia Yaropolk hil zuen 980an. Kieveko Ruseko printze bihurtu zen Vladimir."}
{"id": "338351", "revid": "336", "url": "https://eu.wikipedia.org/wiki?curid=338351", "title": "Leopoldo III.a Belgikakoa", "text": "Leopoldo III.a Belgikakoa (Brusela, 1901eko azaroaren 3a \u2013 Woluwe-Saint-Lambert, 1983ko irailaren 25a) belgikarren erregea izan zen 1934tik 1951era.\nBizitza.\nAlberto I.a Belgikakoaren eta Elisabet Bavariakoaren seme zeharrena izan zen; aitaren aldeko aitona-amonak Filipe Belgikakoa eta Maria Hohenzollern-Sigmaringen printzesa ziren, eta Karl-Theodor Bavariako dukea eta Maria Josefa Portugalgo infanta amaren aldekoak. Ingalaterran egin zituen ikasketak. 1926an, Astrid Suediako printzesarekin ezkondu zen .\n1934. urtean, 33 urte zituenean, Belgikako tronua oinordetu zuen, aita istripu batean hil ondoren. Bere erregealdia onarpen-maila handiarekin hasi zen. Nazismoaren indartzearen aurrean, Belgikaren neutraltasuna aldarrikatu zuen 1936an. 1940eko maiatzean, Alemaniako armadak Belgikan sartu zenean, Belgikako armadako buru jarri zen baina errenditzea sinatu zuen hiru aste baino lehen. Londresen erbesteraturik zegoen Belgikako gobernuak ez zuen begi onez ikusi erabaki hori.\nAlemaniarrek 1944ra arte itxita eduki zuten Laekengo gazteluan (Brusela). Alemaniara eraman zuten 1944an, Baudouin eta Alberto semeekin batera, baina berehala askatu zuten Aliatuek. Belgikan, ordea, guztiz kritikatu zuten sozialistek eta liberalek Leopoldo III.ak nazien aurrean izan zuen joera ahula; Suitzara jo behar izan zuen eta Karlos anaiak hartu zuen erregearen ordezkaritza. 1950ean plebiszitu batek berriro ezarri zuen erregetzan. Haren aurkako iritziak, ordea, indar handia zuen, Valonian batez ere, eta istilu larriak izan ziren. Hori zela-eta, Baudouin semeari utzi zion erregetza 1951n.\nEzkontzak eta seme-alabak.\n1926ko azaroan, Astrid Suediakoarekin ezkondu zen. Hiru seme-alaba izan zituzten:\nAstrid 1935eko abuztuaren 29an hil zen, auto istripu batean.\n1941ean, Lilian Baelsekin ezkondu zen; hiru seme-alaba izan zituzten:"}
{"id": "338352", "revid": "336", "url": "https://eu.wikipedia.org/wiki?curid=338352", "title": "Phaeophyceae", "text": "Phaeophyceae, zenbait alga itsastar eta zelulaniztunen klasea. Hizkera arruntean, \"alga arre\" edo \"feofito\" deritze. \nIpar hemisferioko alga asko sartzen dira klase honetan, eta zeregin garrantzitsua dute itsasoan, bai elikagai gisa bai eta habitatak osatzeko elementu gisa ere. Klase honetako espezie batzuk jateko edo iodoa ateratzeko erabiltzen dira.\nAlga arreak Heterokontophyta izeneko talde handiaren barnean daude, kloroplastoa lau mintzez inguratuta duten organismo-talde eukariotiko batean. Klorofila, \u03b2 karotenoa eta fukoxantina dituzte, eta, azken horren eraginez, kolore arrea dute. Ugalketa sexuala, ugaltze-ziklo konplexua eta belaunaldi-txandaketa dituzte. \nKlase honetan, 265 genero daude, eta 1.500-2.000 espezie inguru.\nItsaso epel eta hotzetako kostalde harkaiztsuetan bizi dira gehienak. Laminariales espeziea nagusi da Kaliforniako marearteko eremuan, eta itsas azpiko oihan handiak osatzen ditu. Beste zenbait espeziek, \"Sargassum\" algak, adibidez, itsasoan flotatzen dute, libre, eta hedadura handiko multzoak osatzen dituzte \u2014probintzia baten tamainakoak\u2014. Espezie horrek ematen dio izena, hain justu, Sargazoen itsasoaari.\nAnimalia ornogabe eta mikrobio batzuen lehen ekoizle nagusiak dira.\nSailkapena.\nHona hemen Phaeophyceae klaseko ordenak:"}
{"id": "338353", "revid": "1545", "url": "https://eu.wikipedia.org/wiki?curid=338353", "title": "Louis Vuitton", "text": "Louis Vuitton, luxuzko arropa ,osagarriak eta bidaietako boltza diseinatzen dituen enpresa frantsesa.\nGaur egungo luxuzko marka esklusiboenetakoa da. Laurehun eta berrogeita bost denda ditu munduko hirurogeita bi herrialdetan.\nLouis Vuitton (1821-1892) Jura departamenduko Chabouilla herri txikian jaio zen, familia xume batean. Txiki-txikitatik ikasi zuen lanabesak erabiltzen, aita errotari eta arotzak irakatsi baitzion. Hamalau urte zituela, Parisa joan zen, lan-aukeren bila. Jaioterritik hiribururako bidea oinez egin omen zuen (400 km). 1837an, mutil gisa hasi zen lanean, aberatsen ondasunak bidaietarako paketatzen zituen gizon baten lantegian.\nXIX. mendearen erdialdean, lurrun-makinak iraultza ekarri zien garraiobideei, eta, horri esker, asko hazi zen klase dirudunen nazioarteko turismoa. Louis Vuitton konturatu zen ekipaje eta fardel berritzaileak eta kalitate onekoak sortu beharra zegoela: \u00abluxua, funtzionaltasuna eta berritasuna\u00bb zituen buruan.\n1854an, Cl\u00e9mence-\u00c9milie Parriauxekin ezkondu, eta Louis Vuitton enpresa fundatu zuen. Lehen denda Parisen, Neuve-des-Capucines kalean, zabaldu zuten. Maleta zurrun eta sabelik gabea asmatu zuen, erosoa eta praktikoa, ordura arteko maleta sabeldunak baino hobea.\n1859an, enpresa hazi, eta Sena ibaiaren ertzera aldatu zuten denda, salgaiak ur bidez garraiatu ahal izateko. Emazteak eta biek etxe eder bat eraikiarazi zuten lantegien ondoan, gero Vuitton Museo bihurtu zena.\nGaur egun, LVMH taldeak zuzentzen du enpresa, eta Bernard Arnault da talde horren presidentea. Bestalde, Patrick Louis Vuittonek kudeaketa-lanak egiten ditu. Hark eta nazioartean ezagun diren diseinatzaile batzuek, besteak beste, Marc Jacobsek, enpresaren eta luxu nahiz esklusibotasunaren loturari eustea lortu dute. Enpresaren barne-politikako arau bat da beherapenik sekula ez egitea, bezeroek pentsa dezaten haien produktuek ez dutela inoiz baliorik galtzen."}
{"id": "338354", "revid": "336", "url": "https://eu.wikipedia.org/wiki?curid=338354", "title": "RISC", "text": "Konputagailuen arkitekturan, RISC () mikroprozesadore-mota bat da, makina-lengoaiako agindu-kopuru murriztu bat ezagutzen duena. CPU-diseinu mota bat da, CISC egitura baino sinpleagoa duena, eta, ondorioz, transistore-kopuru txikiagoa behar duena. Horrek berekin dakar azkarragoa izatea, bero-disipazio hobea izatea eta, ondorioz, aireztapen-kostu txikiagoa. Mikroprozesadore-mota hau Von Neumann arkitektura modernoan oinarrituta dago.\n1970eko eta 1980ko hamarkadetan, mikroprozesadoreen abiadura handitzeari begira egindako esperimentu batzuetan aurkitu zen ezen, oinarrizko arkitektura jakin bat erabilita, mikroaginduekin zuzenean konpilatutako eta zirkuitu integratutik kanpoko memoria batean kokatutako programen exekuzioa eraginkorragoa zela.\nRISC prozesagailuen oinarrizko ideia da CPUan zuzenean hardware bidez ezarritako agindu-multzo sinplifikatu bat izatea. Hala, mikrokodea eta agindu konplexuak deskodetu beharra ezabatzea lortzen da.\nCISC prozesagailuen aldean, RISC prozesagailuak agindu gehiago exekutatzen ditu, baina, agindu errazagoak direnez, azkarrago prozesa daitezke.\nHauek dira RISC prozesagailuen abantailak:"}
{"id": "338355", "revid": "1545", "url": "https://eu.wikipedia.org/wiki?curid=338355", "title": "Manzikerteko gudua", "text": "Manzikerteko gudua (persieraz/, \"Malazgirt Meydan Sava\u015f\u0131\"; , \"Manazkerti Jakatamartu\") 1071. urteko abuztuaren 26an izan zen, Bizantziar Inperioko tropek eta seljuktar turkoen tropek elkarren kontra jardun zuten Manzikert inguruan (gaurko Turkiako Mu\u015f probintziako Malazgirt). Alp Arslanen esanetara zeuden turkoak izan ziren garaile, eta Erroman IV.a Diogenes agintaria (\"basileus\"-a) bahitu egin zuten.\nHandik aurrera, Bizantziar Inperioaren etengabeko gainbehera etorri zen. Bestalde, turkoak Anatolian sartzeko eta indarra hartzen joateko bidea ere izan zen.\nErroman IV.a Diogenes bahituta egon zen denboran bere kargutik kendu egin zuten, eta Mikel VII.a Dukas jarrita zegoen \"basileus\". Gainera, Erroman IV.ari zigor fisiko gogorrak ezarrita eta babesik gabe utzita, hark turkoei agindutakoak ez betetzea erabaki zuen enperadore berriak. Horrenbestez, seljuktarrak ere hitzarmenetatik aske zeudelakoan, 1073. urtean Anatolian sartzen hasi ziren, eta oztoporik ere gutxi aurkitu zuten. Izan ere, bizantziarrek kostaldeko lurraldeak bakarrik gorde ahal izan zituzten. Horregatik bizantziar kronikariek Manzikerteko guduari \"egun ikaragarri hura\" esan izan zioten aurrerantzean.\nAurrekariak.\nSiria eta Egiptoren galerekin bi eremuk osatzen zuten bizantziar inperioa VII mendetik, batez ere: Balkanak eta Anatolia (edo Asia Txikia). Azken hau inperioaren aletegi nagusia zen eta baita bizantziar armadaren errekrutatze eremurik handiena ere. Basilio II.aren garaietan bi eskualdeen jabetza finkatu zen. Izan ere, ekialdeko muga bat ezarri zen islamaren munduarekin Antiokiatik Armeniaraino zihoana. Defentsa hori lurralde haietako gizon libreengan zeutzan.\nMazedoniar leinuaren amaierako krisiak bi alderen borroka ekarri zuen: militarrena eta funtzionario zibilena. Funtzionarioen garaipenak soldadu kopuruaren murriztea eta ekialdeko mugaren defentsaren zati handi baten eraistea eragin zituen. Hori zela eta, seljuktar turkoen erasoaldietarako irekita geratu zen muga eta Alp Arslan buru zutela Armenia menderatu zuten. \u00a0\nErroman IV.a Diogenes, militarra bera, tronura igotzeak 70.000 soldaduko armada eratzea ekarri zuen, turkoen mesedetan galdutako lurraldeak berreskuratzeko asmoz.\n1071n Roberto Guiscard normandiarrak Bari hiria konkistatu zuen. Hiri hura Italiako hegoaldean zegoen\nazken gotorleku bizantziarra zen. Beraz, Erroman IV.a enperadorea Italiari galdutzat iritzi zion eta turkoei aurre egiteaz konformatu zen. Ekialderantz abiatu zen 60.000 soldaduko armadarekin, zalditeria astuna barne, hau da, katafraktoak. Haiez gain, infanteriako talde asko, horien erdiak baino ez zirenak bizantziarrak, gainerakoak mertzenarioak eta turkoak zirelarik.\nBorroka.\nSeljuktar armada, batez ere, zaldun arinek osatzen zuten; haiek ez ziren bizantziar zaldun astunen eraso baten aurka eusteko gai, baina trebeagoak ziren eta, beraz, hobeto egiten zituzten mugimenduak.\nAlp Arslan 1071ko abuztuaren 25ean heldu zen Manzikertera. Etsaiak begiztatu orduko, Erroman IV.ak zaldunei turkoei oldartzeko agindu zien, horrela, bizantziar estrategiaren oinarriko arau bat apurtu zuen: izan ere, inoiz ez zen bidali behar zaldun astunak zaldun arinen jazartzera, ibai edo beste oztopo batek ez bazien traba egiten, behintzat. Jazarpen haiek zaldiak ahitzen zituzten eta kontraerasoen aurka ahul bilakatzen zituzten. Eta halaxe gertatu zen: turkiarrek zuhur jokatu zuten; alde egin zuten bizantziarrek harrapa ez zitzaten eta urrutitik geziez eraso zieten. Enperadoreak haren tropak lur jota zebiltzala ikusi zuenean atzera egiteko agindua eman zuen. Bizantziarrak kanpamentu bat ezartzen saiatzen ari zirela ilundu zuen eta turkiarrek matxarda mugimendu handi batean alde guztietatik eraso egin zieten. Borroka hartan, Erromanek abangoardia gidatzen zuen bitartean, mertzenario normandiarrek parte ez hartzeko erabaki zuten. Aldi berean, atzealdean, Androniko Dukas hanka egin zuen bere basileus bakarrik utzita eta Bizantziora itzuli zen haren interes politikoen alde egitera.\u00a0\nOndorioak.\nHasieran, Manzikerteko borrokaren emaitzak ez ziren hain larriak izan. Garaitutako enperadorea Alp Arslan sultanarekin bahisari bat, urteko zerga bat eta leku batzuen ematea adostu zuen; horren truke, sultanak askatu zuen.\u00a0\nHala ere, etxera itzuli zenean Erroman IV.a kargutik kendu zutela konturatu zen. Dukastarrek atxilotu, itsutu, torturatu eta abandonatu zuten. Mikel VII.ak, basileus berria, ez zuen kargutik kendutako enperadorearen akordioak bete nahi izan, beraz, seljuktarrek haien burua asketzat hartu zuten.\u00a0\u00a0\n1073z geroztik seljuktarrak Anatoliara sartzen hasi ziren, inork aurre egin barik. Urte gutxitan R\u00fcm sultanerri berria eratu zuten, hau da, Erromakoa (Bizantzio), penintsulako erdi-erdian. Bizantziarrek itsasertzaren zati bati baino ezin izan zioten eutsi. Bizantziar inperioak erein zitekeen haren lurraren eta biztanleen erdiak galdu zituen. Hori horrela, muga berria defenda ezina zen eta, horregatik, kronikariek aurrerantzean Manzikerteko guduari \u201cegun beldurgarri hura\u201d esango zioten.\nHorrela, mendeetan potentzia militar handia izan zen inperio bizantziarra defentsiban jarri zen. Hala ere, oraindik indar garrantzitsua izaten jarraitu zuen, harik eta Miriocefalo borroka gertatu arte, mende bat geroago. Bizantziarrek Islamaren bulkadari ezin ziotenez eutsi, Alexio Komneno enperadoreak Urbano II.a aita santuari laguntza eskaera egin zion mertzenarioak bidaltzeko. Aita Sanduak, beraz, 1095ean \u00a0Lehenengo Gurutzadarako deia egin zuen galdutako lurraldeak berreskuratzeko.\u00a0"}
{"id": "338356", "revid": "336", "url": "https://eu.wikipedia.org/wiki?curid=338356", "title": "Austen Chamberlain", "text": "Sir Austen Chamberlain (Birmingham, 1863ko urriaren 16a - Londres, 1937ko martxoaren 17a) Erresuma Batuko politikaria.\nCambridgeko Unibertsitatean ikasi ondoren, Chamberlain Europan zehar bidaiatu zuen, bereziki, Frantzia eta Berlinen ibili zen. Londresera itzuli zenean, Komunen Ganberako diputatu aukeratua izen zen alderdi kontserbadoretik (1892).\n1925tik 1929ra atzerri-ministroa izen zen. Gustav Stresemann eta Aristide Briandekin batera, Locarnoko Itunaren egileetako bat izan zen (1925). Urte horretan bertan, itun horregatik eman zioten Bakearen Nobel Saria."}
{"id": "338357", "revid": "512", "url": "https://eu.wikipedia.org/wiki?curid=338357", "title": "Ortzadar-amuarrain", "text": "Amuarrain ostadarra edo ortzadar-amuarraina (\"Oncorhynchus mykiss\"), Salmonidae familiako arrain eurihalinoa.\nUr gazi eta gezetan bizi da; jatorrizko ingurunea, Ozeano Bareko iparraldea du, Japoniatik hasi, Beringeko itsasartetik pasa, eta Behe Kaliforniaraino (Mexiko). Hala ere, ia mundu osoan sartu da espezi hau; izan ere, munduko 100 espezie inbaditzaile kaltegarrienen zerrendan dago.\nTamainari dagokionez, 60 bat cm luze izaten da, eta gorpuzkera luzea du. 3-4 hezur ditu bizkar-hegalean eta uzki-hegalean. Genero honetako beste espezie batzuekin alderatuta, \"Oncorhynchus mykiss\" espezieko ar ugaltzaileei ez zaie gorputzaren eta buruaren morfologia hainbeste aldatzen. Horren harira, azalaren kolorea diferentea da habitataren eta tamainaren arabera: beti erreketako ur gezetan bizi direnak ilunagoak dira; lakuetan bizi direnak, aldiz, azal argiagoa dute.\nUr subtropikal eta hotzetan bizi da, hondotik hurbil, 0-200 m bitartean. Arrain anadromoa da, hau da, ur gazietatik ur gezetara migratzen du urtero: errekan gora joaten da, sorlekura, arrautzak errutera. Hirugarren urtetik aurrera ugaltzen da, eta orduan egiten du bidaia luze hori lehenbizikoz. Hamaika bat urtez bizi denez, bizitzan zortzi aldiz ugaltzen da.\nElikadurari dagokionez, ale helduek ornogabeak eta arrain txikiak jaten dituzte; arrainkumeek, berriz, zooplanktona.\nEuskaraz, ortzadar-amuarrain du izen arrunta.\nEspezie hau asko arrantzatzen da, eta akuikultura bidez ere hazten da, merkataritza-balio handia baitu. Kirol-arrantza egiteko ere leku askotan baliatu da, eta ubide askotan sartu dute helburu horrekin. Espainian ere espezie inbaditzaileen zerrendan sartu zuten 2011ko 1628/2011 errege-dekretuaren bidez. Horren ondorioz, debekatu egin zen Espainian ortzadar-amuarraina haren ingurune naturalean eta Espainiaren jurisdikziopeko itsas eremuetan sartzea. Nolanahi ere, Administrazioarekiko Auzien Salak zuhurtziaz indargabe utzi zuen dekretu hori 2012an \u2014Espainiako arrantza-elkarteek eskatuta\u2014, espezie exotiko inbaditzaileen zerrenda eta katalogoa arautzen dituen dekretua, alegia."}
{"id": "338358", "revid": "56334", "url": "https://eu.wikipedia.org/wiki?curid=338358", "title": "Siamdar katu", "text": "Siamdar katua (thailandieraz: \u0e27\u0e34\u0e40\u0e0a\u0e35\u0e22\u0e23\u0e21\u0e32\u0e28) katu-arraza bat da.\nKatu-arraza honetan, bi barietate bereizten dira: batetik, katu siamdar modernoa edo \u00abkatu siamdarra\u00bb \u2014zentzu hertsian esanda\u2014; bestetik, katu siamdar tradizionala edo \u00abthai\u00bb katu siamdarra.\nZenbait ezaugarri partekatzen dituzte katu siamdar modernoak eta tradizionalak, adibidez, kolore-patroia eta ile motza. Kolore ilunagoa izaten dute gorputz-tenperatura txikiagoa den lekuetan, hau da, zangoetan, buztanean, aurpegian eta belarrietan. Alabaina, ezberdinak dira haien burua eta gorpuzkera.\nSiamdar katu tradizionala.\nBarietate honen jatorria garai bateko Siam erreinuan dago, gaur egungo Thailandian. Hango errege-erreginekin bizi omen ziren; izan ere, izaera purua egozten zieten, katakumeak jaiotzen direnean zuri-zuriak izaten baitira, Siamgo kolore sakratukoak.\nKatu siamdar tradizionalaren bereizgarri nagusia da forma biribilak dituela. Gorpuzkera trinko eta biribila du, masail bete-beteak, mutur motza, begi urdin luzexkak eta buztan ertain edo motza. Belarri eta begi handi samarrak izaten ditu.\nSiamdar katu modernoa.\nKatu siamdar modernoa ere Siam erreinuko arraza da, katu siamdar tradizionalaren ondorengoa. 1880an eraman zen Ingalaterrara, eta, 1890ean, Amerikako Estatu Batuetara. 1950etik aurrera, sona handia hartu zuen katu-erakusketetan. Horregatik deituko zaio, beharbada, \u00absiamdar\u00bb katu siamdar modernoari, barietate modernoa izan baitzen lehiaketetan ibili zena.\nKatu siamdar modernoa dotorea, liraina, malgua eta gihartsua da. Triangelu formako burua du, mutur fina, arbendola-itxurako begiak, belarri handiak, lepo mehe eta luzea eta gorpuzkera eta buztana ere luzeak.\nIzaerari dagokionez, oso lagunkoia, taldekoia eta txeratsua da, baina argi eta garbi adierazten du kontent ez dagoela gustuko ez dituen egoeretan. Jakin-nahi handia izaten du, eta inguruan gertatzen diren aldaketa guztiak aztertzen ditu. Arina da, eta oso bizia; nekaezina dirudi, korrika eta saltoka ibiltzen da etxe guztian barrena."}
{"id": "338359", "revid": "119347", "url": "https://eu.wikipedia.org/wiki?curid=338359", "title": "Minato", "text": " Tokioko 23 auzo berezietako bat da, Japonian. Sarritan \"Minatoko Hiria\" izena erabiltzen da auzoa izendatzeko. 1947. urteko martxoaren 15ean eratu zen.\nEzaugarriak.\nMinaton 49 nazioarteko enbaxada daude. Zenbait konpainia handi ere auzoan kokatuta daude; besteak beste Dentsu, Fuji Xerox, Mitsubishi Heavy Industries, Ltd., Mitsubishi Motors Corporation, Morinaga &amp; Co., Ltd., Morinaga Milk Industry Co. Ltd., NEC Corporation, Nippon Television, Toshiba, Sony eta Vodafone.\nGeografia.\nMinato zenak \"kaia\" esan nahi du eta Tokioko kai aldea hartzen du bere baitan, izan ere Jauregi inperialaren hegoaldera dagoen auzoa baita Minato. Tokioko erdiguneko auzotzat hartzen da Minato, Chiyoda eta Ch\u016b\u014d-rekin batera. Turismo, jaialdi, etxebizitza, aisialdi, merkataritza eta kultura gune garrantzitsua da."}
{"id": "338361", "revid": "512", "url": "https://eu.wikipedia.org/wiki?curid=338361", "title": "Meandro", "text": "Meandroa ibai baten ibilguak eratzen duen bihurgune itxia da. Nagusiki, oso malda txikiko alubioi ordokietan sortzen da; sedimentuak meandroaren ertz ganbilean metatzen dira, eta ertz ahurrean, indar zentrifugoaren ondorioz, higadura eta ibaiertzaren atzeratzea dira nagusi.\nHigaduraren ondorioz, meandroa bere isuriaren norabidetik aldentzen da, eta bihurgune handi bat egin ondoren, utzitako norabidea hartzen du ostera: areagotuaren areagotuz, meandroa bereizi egiten da, bide nagusitik aparte gelditzen da, eta adar hil bat edo aintzira bat eratzen du (uztarri aintzira esaten zaio). Gero, uholdeak direla eta, sedimentuz bete daiteke.\nIzena.\n\"Meandro\" hitza Meandro ibaitik datorkio (grezieraz \u039c\u03b1\u03af\u03b1\u03bd\u03b4\u03c1\u03bf\u03c2, \"Ma\u00edandros\"), gaur egun B\u00fcy\u00fck Menderes deitzen den Anatoliako ibai bat. Dirudienez, Meandrok beti txunditu zituen antzinako greziarrak, sigi-sagaka aurrera egiteko moduagatik. Horrela, izen berezia izen arrunta bihurtu zen: ibai baten meandroa.\nBatzuetan, \"ibai bihurgune\" ere esaten zaio.\nEzaugarriak.\nBi motatakoak daude:\nMeandroek, bihurguneek bezala, zabaltzeko joera dute. Ur laster nagusiak meandroaren kanpoalderantz bultzatzen du, meandroaren alde ahurretik hurbil igarotzeko. Argitu beharra dago ahur eta ganbil terminoak ur lasterretik ertzera begira hartzen direla.\nMeandro segida batean, urak eskuineko eta ezkerreko ertzak miazkatzen ditu hurrenez hurren, eta ibaiaren lehen uberka ardatzak egiten dituenak baino bihurgune handiagoak egiten ditu, lastertasun handieneko puntua higadura handieneko puntua baita. Bihurgunearen kanpoaldea (ahurra) gero eta gehiago zabaltzen da; barrenaldea (ganbila), berriz, alubioiz betetzen da: ur lasterra geldoegia baita daraman kargarako, eta karga horren parte bat uzten du bertan. Bihurgunea, beraz, areagotuz doa eta nabarmenagoa egiten da.\nProzesu hori dela eta, bihurgunearen alde ahurra malkartsua izaten da, eta alde ganbila, berriz, apala.\nEraketa.\nIbaiak bere baitan daraman materiala dela eta, bi gauza gerta daiteke: material horrek material gehiago erauztea (ablazioa), edo material hori lekuren batean pilatzea. Ablazioa delakoa prozesu mekanikoak nagusitzen direnean gertatzen da; hondalana eta azpijana bezalako prozesuak izaten dira gehienetan, harri bigun eta kohesio gutxikoen artean, alubioietan bertan. Haitz koherente eta trinkoak daudenean, berriz, urak elementu lodi gogorrak izan behar ditu, batere urralanik egingo badu. Ibai eta erreketan azpijan eta hondalan handia izateak bide batera bilarazten ditu ur lasterrak. Ur lasterra barreiaturik datorrenean, berriz, alboetan eta lur azalean egiten da urralan gehiena. Ibaiak bere bidean egiten dituen bihurgune handiak dira meandroak (ur lasterrak egiten duen higalanaren adibide on bat); orain ahurrak orain ganbilak, uraren norabideari buruz gutxi gorabehera simetrikoak izaten dira bihurguneok.\nIbaiak bere bidearen kanpoaldea barrentzen du bihurgune bakoitzean, bihurgunearen behe aldean (ur barren) gehienbat. Alboko higalanak kanpoaldeko ertza jaten du, eta ezpondak eratzen ditu; uholde bakoitzean handituz doaz ezpondok. Bihurgunearen barrenaldean, berriz, hondarra eta hartxintxarra pilatzen da. Higalanaren eraginez bihurgunearen kanpoaldean bidea zabaldu eta sakondu ahala, eta barrualdean, berriz, hondarra pilatu eta sakonera gutxitu ahala, ibaia kanpoalderago eta sakonago eginez doa bere bidea. Meandroaren lobulu edo irtenguneetan, ur goien eta ur barren, aldeak desegiten badira, ibaiak uretan behera emigratzen du sigi-saga.\nBatzuetan, bihurgunea asko nabarmentzen denean, meandroa bereizi egiten da. Bi modutara gerta daiteke bereizte hori:\nMeandroen eratze eta bereizte prozesuok direla eta, meandro segida osoa ibarrean behera mugitzen da. Meandrook ibaian behera emigratu ahala, ibaiak erabat eraldatzen du alubioi ordokia, eta ezponda naturalak, hondar pilak, ibai adar hilak, meandro kiribilak eta zingirak eratzen dira.\nBaldintzak.\nGaur egun, azalpen eta definizio asko daude meandroen eraketari buruz. Azalpen horietako askok berezko faktoreei egiten diete erreferentzia, eta etengabeko mugimenduan dauden eta ibilbide bihurgunetsuak dituzten ibai-ibilguak aipatzen dituzte.\nKorronte horiek ezaugarri bihurgunetsuak dituen kanala eratzen dutenean, kanal horrek hainbat prozesu jasaten ditu, eta prozesu horietan bihurguneen tamaina eta forma ahurra oso nabarmen handituko da, bihurguneen kanpoaldeetan gertatzen den higaduraren ondorioz sortzen den fluxu helikoidalaren eraginaren ondorioz.\nKurbaduraren barnealdetik kanpoaldera gertatzen den bat-bateko prozesuari deritzo fluxu helikoidala. Urak eta korronteek bihurgunearekin talka egiten dutenean higadura-prozesu bat hasten da, eta prozesu horretan barnealdeko abiadura igo egiten da eta kanpoaldekoa jaitsi. Indar zentrifugoen ondorioz kanpoaldeko ur-maila igo egiten da, eta uraren azala zeharka mugitzea eragiten du.\nIbai bihurgune guztiak ez dira meandroak eratzeraino areagotzen. Meandroa eratuko bada, orekan egon behar dute ibaiaren malda, emaria, karga eta ibai ertzen erresistentzia. Alubioi ordokietako meandroen kasuan, alubioietan ebakitzen dira ertzak; ibar meandroen kasuan, berriz, ertzaren alde ahurra harkaitzean bertan zulatzen da. Harkaitza alubioia baino gogorragoa denez, ibarretako meandro gehienak malda handietan izaten dira, karga gutxi daramaten ibaien kasuan izan ezik.\nDenbora luzean uste izan da meandroak oso malda txikietan eta ibaiaren azken aldean baizik ez zirela eratzen, hau da, urak hondalana egiteko ahalmenik izan ez eta alubioiak uzten dituenean. Uste hori ordea uste okerra da: meandroa hondalan edo oreka modu bat baita, ez betelan modu bat. Karga gehiegi daraman ibai batek ez du meandrorik eratzen, adarretan banatzen da, eta ez du bihurgune erregularrik eratzen.\nMeandroen eraketa harkaitzaren edo alubioien potentzia garbiaren eta erresistentziaren arteko orekaren baitan dago. Ibaiaren ertzak oso bigunak direnean, meandroak lur zati asko erorarazten ditu ibaira bere aurrerabidean, ibaiaertzaren barrenean gerarazten da eta ibai zolaren ardatzerantz bultzatzen. Aitzitik, ibaiertza oso gogorra denean, ur lasterrak ez du hura zulatzeko adina indar izango. Meandroa areagotzeak malda gutxiarazten du eta indarra gutxitzen du (ibaiaren luzera handitzen baita), eta meandroaren hazkundea geldituz doa.\nMeandroa ibaitik bereizten denean, ordea, ibaia laburtzen da, malda handitzen da eta ur lasterrak handik harako meandroak areagotzeko adina indar berreskuratzen du atzera."}
{"id": "338363", "revid": "119347", "url": "https://eu.wikipedia.org/wiki?curid=338363", "title": "Kia Motors", "text": "Kia Motors (\uae30\uc544\uc790\ub3d9\ucc28 \uc8fc\uc2dd\ud68c\uc0ac) Hego Koreako bigarren automobil-fabrikatzaile handiena da; egoitza nagusia Seulen daukate. Kia gaur egun Hyundai Motor Companyarena da nagusiki (mundu osoko laugarren fabrikatzaile handiena), eta Ford konpainiarako automobil modelo arrakastatsuak ekoiztu izan dituzte.\nHistoria.\nHasieran, Kia altzairuzko tutuak eta bizikleta zatiak eskuz egiten hasi zen. 1951. urtean bizikletak osorik ekoizten hasi ziren, eta ekoizpena zabalduz, 1957tik aurrera, motozikletak, 1962tik aurrera kamioiak, eta 1974an automobilgintzari ekin zioten.\n1986. urtetik aurrera beste konpainia batzuekin lan egin izan du, Ford eta Mazda besteak beste. 1992an Ameriketako Estatu Batuetan saltzeari ekin zioten.\nAsiak jasan zuen krisialdiaren eraginez, 1997an enpresak lurra jo zuen eta 1998an Hyundai Motor konpainiak enpresaren zati handia eskuratu zuen.\n2005. urtean sartu zen Kia Europako merkatuetan. 2006. urtean Estatu Batuetan ipini zuten autoak muntatzeko hango lehenengo planta, West Pointen, Georgian. Gaur egun Kia automobilak 100 herrialde baino gehiagotan saltzen dira."}
{"id": "338364", "revid": "60038", "url": "https://eu.wikipedia.org/wiki?curid=338364", "title": "Belar bedeinkatu", "text": "Belar bedeinkatua edo ardi-belarria (\"Valeriana officinalis\"), Valerianaceae familiako landare belarkara da. Hostoiraunkorra da eta 20-120 cm-ko garaiera izan dezake. Zurtoin bakuna, hostoak pinatuak eta hostoxka koskadunez betea. Lore txikiak ditu, arrosa argi kolorekoak eta udaberrian eta udan ateratzen dira korinbo bete batetik. Errizomak arrautza formakoak edo biribilak, 3-5 cm-koak eta gris-horixkak; kolore bereko diametro txikiko sustrai askorekin estalita egon ohi dira. Jatorria Europa eta Asiako lurralde batzutan duen arren, Ipar Amerikan ere sartu da jada. Habitat ohikoena baso hezeak eta ur-korronteak dauden ertzak izan ohi dira, halere, eremu zelaietan zein inguru menditsuetan ere aurki daiteke.\nSendabelar gisa \"Valeriana officinalis\" landarearen lur azpiko organoak (sustraiak, errizoma eta estoloiak) eta fitoestraktuak erabiltzen dira. Lurpeko organoak lehor, zatika edo osorik egon daitezke eta fitoestraktuak hauts bihurtuta; kolore uherra du, usain tipikoa, sarkorra, gazta zaharraren antzekoa. Gutxienez 4ml/kg olio lurrunkor izan behar ditu eta azido seskiterpenikoak gutxienez % 0\u201917 (azido balereniko bezala espresaturik) droga lehorrari dagokionez kalkulatuz gero. Droga, usain desatsegina duena, errizoma oboide edo zilindrikoan dago. Errizoma gris-hori kolorekoa da eta diametro txikia duten sustrai askorekin estalita dago adabetarte ildaskatuetan dauden estoloiekin batera.\nSendabelar gisa oso erabilia da batez ere nerbioak baretzeko. Lasaigarri moduan erabiltzen da histerismoaren, insomnioaren eta neurosiaren kontra. Konpultsio-atakeei aurre egiteko ere baliatzen da. Antzinako Grezian eta Erromatar Inperioan jada erabiltzen zen sendabelar gisa.\nTximeleta eta sits batzuen larbek espezie hau dute elikagai.\nDeskribapen botanikoa.\nMakroskopikoa.\n Landare handia (50-150cm) eta belarkara. Bere errizoma iraunkorra da eta zurtoin tentea eta biribila du. Hosto oposatuak ditu foliolo horzdunekin eta adar loratuetan bukatzen du. Zurtoinaren hostoak zorro zabalen bidez daude lotuta. Zurtoinaren beheko aldean kokatzen diren hosto erradikal edo basalak, erroseta formakoak baina handiagoak tamainan. Loreak txikiak eta pentamerikoak, zuri edo arrosa kolorekoak eta usain atseginekoak. Gainera, hiru lorezil dituzte. Fruituari dagokionez, kapsula bat da eta 3mm-tako hazi trinko luzanga du.\nMikroskopikoa.\nBalerianaren hautsa gris-hori kolorekoa da. Honen osagairik bereizgarrienak sustraien ileen atalak eta parenkiman dauden almidoiez beteriko zelulak dira. Gainera, mikroskopikoki begiratzean, erretxina edo olio lurrunkorren tantak dituzten zelulak ere agertzen dira.\nKonposaketa kimikoa.\n Aktibitatean parte hartzen duten substantziarik garrantzitsuenak terpenoak (seskiterpenoak eta iridoideak) dira:\n- Azido seskiterpenikoak: (%0\u20192-0\u20197) azido balereniko eta bere eratorriak osatzen dute. Kimikoki egonkorrak dira eta ez dira hegazkorrak. Beste seskiterpeno batzuk aldiz, hegazkorrak dira: balerenal, balerianol, balerenola, baleranona\u2026 Frakzio hegazkorrak lehortutako drogaren 2-20ml/kg osatzen du.\nAzido seskiterpeniko hauek olio lurrunkorren frakzio bat osatzen dute:\n- \u00a0 \u00a0 \u00a0 \u00a0 Olio lurrunkorrak: (%0\u20195) baina oso aldakorra da balio hau. Giro-tenperaturan likidoak dira, hegazkorrak eta uretan nahastezinak. Alkohola, eterra eta disolbatzaile organikoetan disolbagarriak dira. Errefrakzio-indize altua dute eta batzuk propietate optikoak izango dituzte. Gainera, dentsitatea urarena baino txikiagoa dute. Usain berezikoak eta koloregabeak dira.\n- \u00a0 \u00a0 \u00a0 \u00a0 Iridoideak: Landare honetan ohikoak eta oso espezifikoak dira. Balepotriato motako epoxiiridoideen esterrak dira nagusi (%0\u20195-1\u20192). Baltratoa agertzen da kantitate handian (%80) eta isobaltratoa, dihidrobaltratoa eta azebaltratoa ere badaude. Konposatu hauek nahiko ezegonkorrak dira: hidrolizatu egiten dira eta ondoren azkar deskonposatzen dira hezetasunagatik, beroagatik (&gt;40\u1d52C) edo azidotasunagatik (PH&lt;3).\nBeste monoterpeno batzuk ere baditu, kanfeno edo pineno adibidez.\nAminoazidoak: Azido gamma-aminobutirikoa (GABA), glutamina, tirosina eta arginina. Alkaloideen aztarnak (%0\u201905-0\u20191).\nOsagai aktiboen erauzketa.\nOlio lurrunkorren eta seskiterpenoen erauzketa egiteko, ur-lurrunarekin arrastearen bidezko destilazioa egiten da.\n Esentzia-olioak lurrunkorrak diren konposatu askorekin osatuta daude, beraz, ur-lurrunarekin arazorik gabe erauzi daitezke.\nHeze eta zati txikitan ebakita dagoen lagin begetala matraze batean sartzen da eta berotutako ur lurrunaren korronte bat aplikatzen zaio. Ur lurrunaren tenperatura altuaren eraginez (100\u00a0\u00b0C), ehun begetala apurtu egiten da eta olio lurrunkorrak askatu egiten dira. Horrela, korronteak eramandako esentzia kondentsatu eta beste ontzi batean bilduko da. Olio lurrunkorrak uretan disolbaezinak direnez, kondentsatu eta gero, bi fase bereiztuko dira: olio lurrunkorrena izango den fasea, eta bestea urarena. Olio lurrunkorrak uretan disolbagarriak diren konposatuak izanez gero, hauek ur fasean geratuko lirateke.\nErauzketa honek etekin handia ematen du, olio oso purua lortzen delako eta gainera, material begetalaren kantitate handiak erabili daitezke.\nAzido balerenikoa eta bere deribatu ez hidrosolugarriak, erauziak izan daitezke gutxienez %40 alkohol etiliko duten disoluzio hidroalkoholikoekin.\nIridoideen erauzketan aldiz, urarekin erauzi ezin diren balepotriatoak etanol puruarekin erauzi daitezke. Etanolaz gain, metanola edo disoluzio alkoholikoak ere erabiltzen dira. Gainera, ingurune tenperaturetan egindako ultrasoinuen bidez (UAE) edo presurizatutako ur beroaren (PHWE) bidezko erauzketak ere proposatu dira metodo berri hauek oso eraginkorrak eta seguruak baitira.\nIdentifikazioa.\n Balerianaren osagai aktiboen identifikaziorako, geruza fineko kromatografia erabiltzen da eta horretarako bi disoluzio desberdin prestatu behar dira:\n- Aztertu beharreko disoluzioa: Landarearen beraren hautsa erabiliko da hau egiteko. Birrindutako drogaren gramo bat eta 10ml metanolarekin esekidura bat prestatuko da. Honi, ultrasoinuak aplikatu eta goian geratzen den likidoa iragaziko da ondoren hau aztertzeko.\n- Erreferentziazko disoluzioa: Azido balereniko eta azetoxibalerenikoaren 5 mg, metanolean disolbatuko dira disoluzio honetarako.\nBi disoluzio hauek izanda, kromatografia egin eta seskiterpenoak identifikatu ahalko dira banda desberdinak agertuko direlako.\nOsagai aktiboen balorazio kuantitatiboa.\nOlio lurrunkorren balorazioa egiteko, drogaren 40g hauts, ur destilatua eta xilenoa erabili behar dira. Ondoren, olio lurrunkorrak aztertu ahal izateko, destilatu egin behar da 4 orduz.\nAzido seskiterpenikoak baloratzeko, likidoen kromatografia egin behar da. Beraz, laginaren disoluzioa eta erreferentziazko disoluzioa beharko dira:\n- Aztertu beharreko disoluzioa prestatzeko, lehortutako drogaren 1\u20195g erabiltzen dira. Honi, metanola gehitu eta berotu egiten da ordu erdiz. Hau hozten utzi ondoren, iragazi egiten da. Iragazkian geratzen den hondarra metanolarekin berriz berotu 15 minutuz, hoztu eta iragazi. Iragazitako bi disoluzioak batu egiten dira eta 50ml-rarte disolbatzen da metanolarekin.\n- Erreferentziazko disoluzioa egiteko, 1mg azido balereniko izateko beharrezkoa den \"valeriana PVR\"-ren erauzkin lehorraren kantitate bat hartu eta hau metanolarekin diluitzen da. 10 minutuz ultrasoinuekin tratatu ostean iragazi egingo da.\nOsagai aktiboen ekintza mekanismoa eta eragin farmakologikoak.\nOlio lurrunkorren, alkaloideen eta iridoideen artean gertatzen den sinergismoa dela eta, Balerianak hurrengo eragin farmakologikoak ditu:\n- Eragin sedatzailea eta antsiolitikoa: Ahalmen hipnotiko gutxirekin hainbat kasutan; loaren luzapena, erreflexuen gutxitzea, sedazioa eta aktibitate lokomotorearen ahultzea... agertzen da. Hala ere, argitzeke dago efektu lasaigarri hau nola gertatzen den ( uste zabalduena da, osagai aktiboa balepotriatoak izateagatik gerta daitekeela). Sedazioaren barnean, adibidez, estresaren kontrako eragina, erlaxazioa eta nerbio sistema zentralaren depresioa sartzen dira.\n- Eragin espasmolitikoa: Hasieran, eragin sedatzailearekin gertatzen zen bezala, eragin honen jatorria zein zen eta zergatik ematen zen ez jakin arren, gaur egun, efektu honen eragileak, balerarona eta iridoideak direla ezagutzen da eta muskuluen erlaxazioa eragiten dute.\n- Eragin antimikrobianoa: Sustraien osagai aktibo batzuk (balerina, isobaltratoa\u2026 bezalakoak) eta loreetan dauden erauzkin alkoholikoak aktibitate antimikotikoa demostratu zuten \"in vitro-\"ko entseguetan onddo batzuen aurka (\"C.albicans\" edo \"A. fumigatus\" adibidez).\n- Eragin kardiobaskularra: Vpt2 deituriko balepotriatoen zati batek, basodilatazio koronarioa eragiten du eta ekintza antiarritmikoa ere baduela erakutsi du. Gainera, azido balerenikoak adibidez hipotentsio arteriala eragiten du.\nHala ere, hainbat prozesu alergikoen eragileak dira, batez ere kontaktuzko dermatitisa.\nIn vitro-ko entseguetan ikusi da, balerianaren osagai aktiboak GABA-A hartzailearengan dutela eragina. Horrela, eragin antsiolitiko-sedante-hipnotikoa neurotransmisio GABAergikoaren handipenagatik gertatzen da (barbiturikoak bezala).\nAzido balerenikoa hartzaile honen modulatzaile alosteriko bat da. Kontzentrazio baxuetan, GABAren eragina handitzen du baina kontzentrazio altuetan inhibitu egiten du.\nGainera, balerianaren osagai aktiboek neuronen alde presinaptikoan ere eragiten dute GABA neurotransmisorearen metabolismoa eta errekaptazioa inhibituz eta honen askapena handituz. Horrela, GABAren kontzentrazioak tarte sinaptikoan asko handitzen dira. Sistema inhibitzailearen funtzioa handitu egingo da eta hiperaktibazioa kontrolpean geratu.\nBalerianaren erauzkin urtsuak eta hidroalkoholikoak GABAren kontzentrazio altuak dituzte, aktibitate sedatzailea frogatu dezakeena ere. Modu berean, lignano baten presentzia antzeman da hartzaile bentzodiazepinikoei lotu ahal dena.\nBalerianaren erauzkinak azido glutamiko deskarboxilasaren eragina estimulatzen du baita ere.\nErabilera terapeutikoak.\nBaleriana pertsona nagusien eta umeen egoera neurotonikoen tratamendu sintomatikoetan erabiltzen zen tradizionalki, batez ere, loaren desoreka txikia gertatzen zen kasuetan. Antsiolitiko bezala ere bai, egonezin nerbiosoaren aurka, estresa, neuralgia edo epilepsia kasuetan adibidez. Espasmo digestiboak eta beste muskulu leun batzuen espasmoak arintzeko ere bai.\n Balerianaren erauzkinarekin egindako azterketa klinikoetaz asko idatzi da orain arte. Haietatik gehienak, insomnioaren eta loaren kalitatearen tratamenduari buruzkoak dira, beste zenbait entsegu hala ere, sustraien erauzkin urtsuak erabiliz egin dira eta bada erauzkin etanoliko edo isolatutako konposatuekin egindakorik ere.\n Balerianaren erauzkin urtsuak loaren kalitatean zuen eragina, osasuntsuak eta gazteak ziren bi talde erabiliz ikertu zen. Haietariko batzuek, beraien etxeetan egiten zuten lo (ebaluazio subjektiboa) eta besteek laborategi batean (ebaluazio objektiboa). Etxeko azterketetan, erabilitako erauzkinaren bi dosiek (450 eta 900mg) loaren eragite denbora gutxitu eta honen kalitatea hobetu zuten. Emaitza hauek dosi-menpeko efektua adierazi zuten. Laborategian egindako ebaluazioan aldiz, dosi altuak erabili ziren eta ez zen desberdintasun nabarmenik aurkitu plazeboarekin konparatuz. Iradoki zen, parametro objektiboen aldaketa garrantzitsuen falta partaideen hautespenagatik izan zitekeela, alegia, loaren kalitate normala zutenak erabili zirelako lo-asaldurak zituztenak erabili beharrean.\nBeraz, hurrengo entsegu klinikoan, \"\u201chanka geldiezinak sindromea\u201d\" (RLS) zuten pertsonak aztertu zituzten; 8 astetan zehar, 37 pazientek baleriana edo plazeboa hartu zuten. Balerianaren sustrai lehorrak erabili ziren kapsulak prestatzeko eta guztira 0\u201958mg azido balereniko zuten kapsula bakoitzak (1\u201916mg/egun). Prestatutako plazeboa eta balerianaren kapsula oheratu baino 60 minutu arinago hartzen zuten. Ondorioz, baleriana hartu zuen taldeak, loaren kalitatean eta RLSaren emaitzetan hobekuntzak nabaritu zituzten.\n 2006. urtean, beste entsegu kliniko bat argitaratu zen, kasu honetan, antsietatearen tratamenduan balerianak duen eraginkortasuna aztertuz. Balerianaren edozein dosi eta administrazio modu erabili zituzten. Balerianaz aparte, diazepam eta plazeboa ere erabili ziren. Gainera, sintoma bezala antsietatea zuten 36 paziente aukeratu zituzten nahiz eta gaixotasun desberdinak izan (agorafobia, desoreka obsesibo-konpultsiboa, estres postraumatikoa\u2026). Lau asteko ikerketa egin ostean, ikusi zuten ez zela desberdintasun nabarmenik agertu baleriana eta plazeboaren artean, ezta diazepamarekin konparatuz. Hala ere, konturatu ziren diazepamaren kasuan, sintomaren hobekuntza garrantzitsua zela. Bestalde, eragin desiragaitzei dagokionez, ez zen desberdintasunik egon, ezta tratamendua bertan behera uzten zuten pazienteen kopuruen artean. Oraindik saiakera gutxi egin dira honen inguruan eta azterketak egin eta ondorioak atera ahal izateko, gaixo kopuru gehiago egotea behar-beharrezkoa da balerianaren segurtasun eta eraginkortasunari buruzko emaitzak eta ondorioak ateratzeko, antsietatearen tratamenduan batik bat.\n Logurearen eta antsietatearen tratamenduaz gain, 2016.urtean dismenorrearentzako elikagai gehigarri bezala aztertu dute baleriana landarea. Dismenorrea, hilerokoarekin sortzen den mina da eta hau tratatzeko, antiinflamatorio ez esteroideoak (AIEE) edo ahobideko pildora antisorgailuak erabiltzen dira; hala ere beste aukera bat bezala produktu botanikoak (balerianaren erauzkina barne) hautatu dituzte. Emaitzak alderatzeko beste aukerak analgesia konbentzionala, plazeboa edo tratamendu gabekoa ziren. Guztira, 3101 emakumek parte hartu zuten eta emaitzetan ez zen desberdintasunik ikusi AIEEn eta gehigarrien (baleriana) artean. Froga gutxi egon ziren balerianaren eraginkortasunari zegokionez. Beraz, segurtasunari buruzko kalitate oneko frogak ere falta direnez, ez da baieztatu baleriana dismenorrearen tratamendurako erabili ahal denik.\nEntsegu fisiko-kimikoak.\n - Elementu arrotzak: Gehienez zurtoinen oinarrien %5a eta beste elementu arrotzen %2a.\n- Lehorketagatik galera: Gehienez %12a, aztertu beharreko eta ondo homogeneizatutako birrindutako drogaren gramo batean zehaztuta (105 gradutara dagoen berogailu batean 2 orduz lehortzen utzita).\n- Errauts totala: gehienez %12a.\n- Azido klorhidrikotan disolbaezinak diren errautsak: gehienez %5a.\nKontserbazioa.\nOsagai begetalaren kontserbazio egokia izateko, ondo zarratutako ontzi batean sartu eta leku lehor batean mantendu. Ontzi barnera ezin da argia, airea ezta hezetasuna pasa."}
{"id": "338365", "revid": "96586", "url": "https://eu.wikipedia.org/wiki?curid=338365", "title": "Katalina Sienakoa", "text": "Katalina Sienakoa, \"Santa Katalina Sienakoa\" izenaz ere ezaguna (Siena, 1347ko martxoaren 25a - Erroma, 1380ko apirilaren 29a), santa katolikoa izan zen. Vatikanoak Europako eta Italiako zaindari eta Eliza katolikoaren doktore gisa ezagutzen du.\nHaurtzaroa.\nKatalina Sienakoa, bataio-izenaz \"Katalina Benincasa\", erdi mailako klasearen eta beheko klasearen artean zegoen familia bateko alaba zen. Katalinak ez zuen hezkuntza formalik izan; oso txikia zela bakardaderako eta otoitzerako zaletasuna agertu zuen. Haren gurasoek Katalina ezkontzeko ahaleginetan jardun baziren ere, alferrik izan zen, eta hemezortzi urte zituela domingotarren ordenan jantzi zuen abitua.\nGaztaroa.\nSeguruenik ere, 1366ko inauterietan bizi izan zuen haren gutunetan deskribatzen duen \"ezkontza mistikoa\" Jesusekin, Sienako Santo Domingo elizan; han hainbat ikuspen izan zituen. Urte horretan bertan hil zen haren aita, eta Sienan estatu-kolpe bati hasiera eman zitzaion.\nHaren hagiografoek diotenez, 1370ean infernuaren, purgatorioaren eta zeruaren ikuspen zenbait izan zituen; horiek izan eta gero, erretirotik irten eta bizitza publikoan hasteko esaten zion ahots bat entzun zuen. Maila guztietako gizon-emakumeei eskutitzak bidaltzen hasi zen, eta orduko Italiako lurralde guztietako agintari nagusiekin gutun-trukea izan zuen. Agintari horiei Italiako errepubliken artean bakea ezartzeko, eta aita santua Erromara itzultzeko eskaria egiten zien.\n1374ko pesteak iraun zuen bitartean, Katalina gaixoei laguntzen ibili zen, inoiz ez zen nekatuta agertzen, eta, orduko historialari batzuei sinetsiz gero, mirari batzuk ere egin zituela esan liteke.\n1376an, Katalina Avignonera bidali zuten, Florentziako errepublikaren ordezkari gisa, errepublika horren eta Aita santuen lurraldeekin, eta aita santuarekin berarekin, bakea egiteko helburuarekin. Zailtasun asko gainditu ondoren, florentziarrak eta Urbano VI.a aita santua adiskidetzea lortu zuen.\nHeriotza.\nErabateko bakardadean sartu zen, baina Mendebaldeko Zisma zela eta, hortik atera behar izan zuen. Urbano VI.a aita santuaren alde egin zuen, eta hark Erromara deitu zuen. Hantxe bizi izan 1380an, 33 urterekin, hil zen arte.\nErromako Santa Maria sopra Minerva izeneko elizan hilobiratu zuten.\nKanonizazioa.\nPio II.ak santa izendatu zuen 1461ean. 1939an, Pio XII.ak Itailako zaindari nagusi izendatu zuen, San Frantzisko Asiskoarekin batera. 1970ean, Paulo VI.ak Elizako doktore titulua eman zion. 1999an, Joan Paulo II.aren aitansantutza-aldian, Europako zaindari santuetako bat bihurtu zen."}
{"id": "338366", "revid": "105290", "url": "https://eu.wikipedia.org/wiki?curid=338366", "title": "Capua", "text": "Capua Italiako hiria da, Casertako probintzian; Napolitik 26\u00a0km-ra, Volturno ibaiaren ertzean dago. Antzina, Campaniako hiriburua zen.\nErromako Errepublikako eta Erromatar Inperioko hiri garrantzitsuenetariko bat izan zen. Ondorioz, arkitektura-ondarea eta monumentuena oso aberatsa da: zubiak, gazteluak, dorreak, elizak eta era askotako eraikin eta piezak.\nHistoria.\nDiotenez, Capua etruriarrek sortu zuten K.a. 600. urte inguruan, baina giza kokaleku zaharragoen aztarnak ere badaude inguruetan, K.a. VIII. mende hasiera ingurukoak.\nCapua eta Erroma Via Appiaren bitartez lotuta zeuden K.a. 312. urteaz gero: izan ere, Erroma zen Italiako hiririk handiena eta Capua bigarrena. Famatuak ziren bertako brontzeak, lurrinak, aberastasunak eta bizimodu ona. Espartakoren agindupean Capuan esklaboen matxinada izan zen K.a. 73. urtean.\nHainbat agintari eta botere-talderi lotuta egon zen mendeetan: etruriarrak, samnitak, erromatarrak, kartagotarrak, bandaloak, sarrazenoak, aragoiarrak, frantziarrak, besteak beste.\nAntzinako hiria.\nAntzinako Capua hiriaren kokalekua, gaur egungo Santa Maria Capua Vetere udalerriari dagokion eremu inguruan zen. Hiriaren lurrak Volturno ibaiaren bokalerainokoak ziren; ibaiaren iparraldera zegoen eremuari \"Ager Falernus\" zeritzon eta hegoaldekoari \"Ager Campanus\". Bestalde, Callicula mendiaren eskualdeari, Calenus-tik Casilinum bitartekoari, \"Campus Stellatis\" zeritzon.\nAugustoren akueduktuaren eta anfiteatroaren (erromatarrek eraikitako lehenengoa) aztarna batzuk irauten dute, baita ondoko garaipen-arku batenak ere. Kapitolioa ere ba omen zen, baina horren hondakinek ez dute iraun gaur arte. Hiriaren harresi zati batzuk ere gorde dira.\nAro askotako antzinako aztarna mordoa daude, edozein modutan ere: hilerriak, tenpluak, termak, sartu-irten egiteko hiriko ateak, teatroa eta abar."}
{"id": "338367", "revid": "1545", "url": "https://eu.wikipedia.org/wiki?curid=338367", "title": "Lancia", "text": "Lancia Italiako automobil-fabrikatzailea da. Lantegia Vincenzo Lanciak sortu zuen 1906. urtean, Turinen, Claudio Fogolinekin batera.\nHasiera batean sortzaile biak Fiat enpresako langileak ziren (baita pilotuak ere), eta euren lantegia sortu ostean ere Fiaten jarraitu zuten lanean aldi batez. Lehenengo Lancia automobila 1908. urtean aurkeztu zuten: Lancia Alfa 12 HP. Hurrengo hamarkadan serie-fabrikazioari ekin zioten.\n1969. urtetik hona Fiat S.p.A. taldean sartuta dago: luxuzko automobilak egiten tradizioa zutenez, Lancia modeloak dira Fiateko maila gorenekoak.\nLehiaketak.\n1 Formulako automobilak egiten hasi ziren 1954. urtean, baina urte gutxitan izan zuten euren taldea, garaipenak lortu arren; izan ere, Ferrari eskuderiara joan zen Lanciako taldea: 1956. urtean Juan Manuel Fangiok 1 Formulako garaipena lortu zuen Lancia-Ferrari autoarekin.\nRallyetan ere emaitza onak izan dituzte Lanciakoek, garaipen handiak lortuta 1970 eta 1980 hamarkadetan; hala ere, 1993. urtean lehiaketak utzi zituzten."}
{"id": "338368", "revid": "119347", "url": "https://eu.wikipedia.org/wiki?curid=338368", "title": "Bugatti", "text": "Bugatti luxu handiko automobilak egiten dituen Frantziako marka da. Ettore Bugatti italiarrak sortu zuen etxea 1909. urtean Molsheim herrian (orduan Alemaniar Inperiokoa zen; gaur egun Frantziakoa da). Munduko autorik azkarrenak dira.\nBugatti familiak 30 urtez jardun zuen luxuzko kalitate handiko automobilak diseinatzen eta egiten: Ettorek berak, Rembrandt anaiak eta Jean semeak (goi mailako diseinatzailea eta pilotua).\nBigarren Mundu Gerraren amaieran markak larrialdi ekonomikoak izan zituen, 50eko hamarkadan oraindik merkatuan lehiatzeko gai izan zen, baina azkenean lantegia itxi egin behar izan zuten.\n1991. urtean Romano Artiolik markaren \"Bugatti\" izena erosi zuen, eta automobilak Italian ekoizten hasi zen, Modenan. Orduko sasoiko autorik azkarrena egin zuten arren, lantegia itxi egin zuten handik urte gutxira.\n1998. urtean Volkswagen taldeak marka erosi zion Artioliri, goi mailako kirol-automobilak ekoiztekotan, eta berriz ere lantegia ireki zuten Molsheimen, Frantziako Alsazian (lehenengo Bugatti lantegia egon zen herrian, hain zuzen ere). 2005. urtean hasi ziren saltzen Bugatti Veyron modeloa, kalean ibiltzeko munduko automobilik bizkorrena: orduko 437 km-ra hel daiteke. Bertsioak ere egin dituzte: deskapotablea (2008), Super Sport (2010). Urtean 44-88 unitate besterik ez dituzte ekoizten, baina oso garesti saltzen dira: 2007an automobil bakoitza 1.100.100 euroan zegoen."}
{"id": "338369", "revid": "69477", "url": "https://eu.wikipedia.org/wiki?curid=338369", "title": "Husky siberiarra", "text": ""}
{"id": "338370", "revid": "336", "url": "https://eu.wikipedia.org/wiki?curid=338370", "title": "Kanfor", "text": "Kanforra &lt;chem&gt;C10H16O&lt;/chem&gt; formulako substantzia organiko zuria, solidoa, kristalinoa, lurrunkorra da. Usain sarkorra eta zapore berezia ditu. Monoterpenoide bat da, lipido saponifikaezina beraz.\nJatorria.\nKanfor arrunta kanforrondotik (\"Cinnamomum camphora\") lortzen da. Kanforrondoa Asian eta Brasilen hazten da. Kanforra zuhaitzaren sustraia, zurtoina edo azala lurrunetan egosiz destilatzen da.\nErromero hostoetako oliotan ere asko dago, lipidoen %10-20a hartzeraino.\nHistoria eta etimologia.\n\"Kanfor\" (gazteleraz \"alcanfor\") izena arabierazko \"al-k\u0101f\u016br\" hitzetik dator eta hau aldi berean malaysierazko \"Kapur\" hitzetik, honek \"zuria\" esan nahi du. Sumatra uhartearen mendebaldean zegoen \"Barus\" itsasportutik esportatzen zen eta \"Kapur Barus\" izena erabiltzen zen sarritan produktua identifikatzeko.\nXIX mendean zientzilari askok aztertu zuten eta Th\u00e9ophile-Jules Pelouze kimikari frantsesak 1840 urtean kanfor artifiziala lortu zuen. Erabateko sintesi artifiziala Gustaf Komppak lortu zuen 1903an Finlandian eta 1907an komertzializatu zuen.\nErabilerak.\nHainbat erabilera ditu kanforrak:\nToxikologia.\nBehar baino dosi handiagoan hartzen bada pozoitsua da. Bi gramoren ingestioak kalteak eragiten ditu gorputzean eta lau gramoko dosia hilkorra izan daiteke."}
{"id": "338371", "revid": "105290", "url": "https://eu.wikipedia.org/wiki?curid=338371", "title": "Sevan aintzira", "text": "Sevan aintzira (armenieraz: \u054d\u0587\u0561\u0576\u0561 \u056c\u056b\u0573, \"Sevana lich\"), Armeniako aintzirarik handiena da, eta mendiko aintziretan ere, munduko zabalenetarikoa. Aintziraren inguruko eremua babestuta dago, Sevango Parke Nazional gisa.\nAintzira osoa Gegharkunik probintzia barruan dago, Armeniako ekialdean. Hogeita zortzi ibai eta ur-laster doaz aintzirara; ur guztiaren %10 Hrazdan ibaiak drainatzen du, eta %90 lurrundu egiten da.\nAntzinean Geghamgo itsasoa deitua, Van aintzirari, Urmiakoari eta Sevangoari lehen \"Armeniako Itsasoak\" esaten zitzaien, multzoan; edozein modutan ere, gaur egun Sevan aintzira da osorik Armenia barruan dagoen bakarra.\nGiza jardueraren eraginez ekosistema guztiz aldatu baino lehenago, aintzira 95 metro sakon zen, 1.360 km\u00b2-ko azalera zuen, 58 km\u00b3-ko bolumena eta 260 km-ko perimetroa. Altuerari dagokionez, berriz, 1.950 m-ra zegoen itsasotik.\nAintziraren ibarrean hiri hauek daude: Sevan, Gavar, Vardenis, Shorzha eta Tsovagyugh.\nGiza jarduera aintziran.\n1910. urtean ingeniari zibilek aintzira birmoldatzeko plana egin zuten: hasieran, sakonera 45 metro jaisteko asmoarekin; eta ura lurrak ureztatzeko eta zentral hidroelektrikoetan erabiltzekotan.\nStalinen agintepean plana aldatu egin zuten, ur-maila 55 m jaistekotan, 80 km-ko perimetroa uztekotan, eta bolumena 5 km\u00b3-tan; sikatutako inguruetan zuhaitzak sartzekoak ziren (haritzak eta intxaurrak), eta uretan amuarrainak botatzekotan, arrantza-industria indartzeko. Lanak 1933. urtean hasi ziren, eta Bigarren Mundu Gerraren eraginez geldik egon ziren arren, 1949an amaitu zituzten. Uraren maila urtean metro batetik gora jaisten hasi zen.\n1956. urtean Stalinen garaia amaitu zenean, proiektua eta ondorioak aztertu ostean, uraren maila berriro igotzeko lanekin hasi ziren.\nOrokorrean, Sevan aintzirako ur-maila lehen baino 20 metro beherago dago, eta 940 km\u00b2-ko azalera dauka.\nAintziraren ertzean hondartzak daude, baita hainbat eraikin eta monumentu ere (monasterioak, hilerria eta abar), antzinako aztarna arkeologikoak barne."}
{"id": "338372", "revid": "105290", "url": "https://eu.wikipedia.org/wiki?curid=338372", "title": "Acanthaceae", "text": "Acanthaceae, landare dikotiledoneo loredunen familia.\nLandare belarkarak edo zuhaixkak izan ohi dira. Hostoak bakunak, osoak, konposatuak, dekusatuak eta estipularik gabeak dira.\nLoreak, berriz, pentameroak, zigomorfikoak eta hermafroditak dira; androzeoa 2-4 lorezil didinamok osatzen dute; ginezeoa, aldiz, bi karpelo elkartuk.\nKolore deigarriko braktea bat izan ohi dute lore bakoitzaren azpian. Espezie batzuetan, braktea handia eta ikusgarria izaten da. Infloreszentziak zima-erakoak eta luku-erakoak izaten dira. Kaliza ezkila-formakoa edo ezpainbikoa izan ohi da.\nFruitua bi gelaxkako kapsula dehiszente bat da. Espezie gehienetan, haziak kako-formako txorten txiki bati lotuak egon ohi dira, haziak kapsulatik ateratzen dituen txorten bati lotuak.\nLeku tropikal eta subtropikaletan bizi dira. Lau bizileku nagusiak Indonesia eta Malaysia, Afrika, Brasil eta Erdialdeko Amerika dira. Ia habitat guztietan aurki ditzakegu familia honetako espezieak, oihan itxi eta irekietan, sastrakadietan, belardi eta haran hezeetan, kostaldean, zingira inguruetan eta mangladietan.\nFamiliako espezie batetik, \"Acanthus mollis\" edo akantotik, datorkio izena familiari. Lurralde epeletako lorategietan landatzen den espezie bat da. Antzinako Grezian, landare horren hostoak izan ziren inspirazio-iturri kapitel korintoarrak apaintzeko.\nAkantoaren familiakoak 256 genero eta 2.770 bat espezie dira. Genero gehienak talde hauetan multzokatuta daude:\nGenero hautatuak.\nGermplasm Resources Information Networkaren (GRIN) arabera 265 genero ditu."}
{"id": "338373", "revid": "536", "url": "https://eu.wikipedia.org/wiki?curid=338373", "title": "Scrophulariaceae", "text": "Eskrofulariazeoak (Scrophulariaceae) Magnoliopsida klaseko landare loredunen familia bat da. Genero asko ditu, 275 inguru, eta 5.000 espezie inguru. Dena den, filogenia molekularrak erakutsi du sailkapen tradizional hori aski polifiletikoa dela. Horregatik, genero asko beste familia batzuetara eraman dira azken sailkapenetan.\nOso banaketa kosmopolita dute, baina ugariagoak dira eskualde epeletan eta mendi tropikaletan. Interes ekonomikoa dute, batzuk sendabelar gisa ([\"Leptandra\", \"Scrophularia\", \"Verbascum\") eta beste batzuk landare apaingarri gisa erabiltzen direlako (\"Antirrhinum\"). Familiaren izena \"Scrophularia L.\" generotik eratorri da.\nGenero nagusiak.\nKanpoan utzitako generoak.\nGenero hauek, tradizionalki Scrophulariaceae familian sartuta zeudenak, beste familia batzuetara eraman dira sailkapen taxonomiko berrian:"}
{"id": "338374", "revid": "105290", "url": "https://eu.wikipedia.org/wiki?curid=338374", "title": "Beriberi", "text": "Beriberi deritzo B1 bitaminaren gabeziak sortutako gaixotasunari; haren ezaugarriak edemak eta arazo kardiakoak eta nerbio-sistemakoak dira.\nGaitza Takaki sendagile japoniarrak deskribatu zuen estreinakoz XIX. mendearen bukaeran. Hala ere, B1 bitamina ez zen 1926. urtera arte bakartu.\nXIX. mendean eta XX. mendearen hasieran gaitza Ekialde Urruneko herrialdeetan oso ohikoa zen. Arrazoia herrialde horietako dietan zegoen, batez ere arrozean oinarrituta.\nKoadro kliniko bi ditu, bereziki: amak B1 bitamina-gabezia duen ume jaioberriarena, eta helduena.\nHiru eratara aurkezten da, nagusiki:\nGaitzak nerbio-sistema kaltetzen du gehienbat, polineuritis sortuz. Baita atrofia muskularra eta paralisia ere. Gutxiegitasun kardiakoa eta edemak eritasunaren beste ondorio kaltegarriak dira.\nTiamina edo B1 bitaminak pirubato deshidrogenasaren koentzima da. Entzima horrek azido pirubikoaren katabolismoan parte hartzen du. B1 bitaminaren ezak azido pirubikoaren pilaketa eragiten du, eta pilaketa hori nerbio-sistemaren kalteen erruduna dela uste da."}
{"id": "338377", "revid": "119347", "url": "https://eu.wikipedia.org/wiki?curid=338377", "title": "Minbera (landarea)", "text": "Minbera (\"Mimosa pudica\"), Fabaceae familiako landare-espeziea.\nLandare honen bereizgarria da ukituz gero hostoak uzkurtu egiten direla, itxi egingo balira bezala, eta zurtoin txikiak beherantz erortzen direla. Landare-mugimendu azkarra deritzo gaitasun horri: denbora gutxian, segundo batean normalean, landare-egiturak mugitzeko gaitasuna, alegia. Hori egiteko gauza dira, halaber, \"Desmodium motorium\" eta \"Dionaea muscipula edo Venus eulijalea ere.\nDefentsa gisa, harrapariek jan ez dezaten erabiltzen du espezie honek taktika hori. Izan ere, bere baitan biltzen denean, landarea ihartua edo zimeldua dagoela dirudi. Horrez gain, bero-orduetan ur gehiegi ez galtzeko eta azalera txikituta bere burua haizeaz babesteko ere balio du. Hostoak uzkurtuta egoten dira gau osoan.\nLatinezko \"pudica\" hitzak \u00ablotsatia\u00bb esan nahi du, eta antzeko izenak ditu landareak hainbat hizkuntzatan. Gaztelaniazko \"sensitiva\" eta \"dormidera\", frantsesezko \"honteuse\", alemanezko \"schamhaft\", ingelesezko \"sensitive plant\" edo \"the touch-me-not\" eta beste hitz asko azaltzen dira landarearen izen arruntetan, eta kasu guztietan esan nahi du sentikor edo lotsati. Euskarazko izena ere adierazgarria da: minbera.\nHosto konposatuak ditu, bipinatuak, bi pina-parez osatuak, zeinak lerro-formako 15-25 hostoxka-pare baitituzte. Loreak oso txikiak dira, arrosa-malba kolorekoak, eta 2 cm-ko diametrorainoko loreburu pedizelatutan antolatuta daude. Udan loratzen da mimosa-espezie hau. Sustrai handiak ditu. Metro bateko garaiera izan ohi du. Bizitza motza du, 5 urte, gutxi gorabehera.\nJatorriz, Hego Amerika eta Erdialdeko Amerikakoa da, baina beste lurralde askotan sartu da. Zenbait herrialdetan, espezie inbaditzailetzat dute, hala nola Tanzanian, Asiaren hegoaldean eta hego-ekialdean eta Pazifikoko uharte askotan. AEBn, Floridan, Hawaiin, Virginian, Marylanden, Puerto Ricon, Texasen eta Virgin uharteetan bizi da.\n\"Mimosa pudica\" belar txarra izan daiteke labore tropikalentzat, lursailak eskuz lantzen direnean, bereziki. Labore hauei egin ohi die kalte: artoa, kokoa, tomatea, kotoia, kafea, banana, soja, papaia eta azukre-kanabera. Bestalde, sustrai-noduluak era ditzake, zeinetan ezin baitira bizi nitrogenoa orekatzen duten bakterioak."}
{"id": "338378", "revid": "336", "url": "https://eu.wikipedia.org/wiki?curid=338378", "title": "Paneslavismo", "text": "Paneslavismoa mugimendu politiko eta kulturala da. Jatorria XIX. mendekoa da, Europako herrialde eslaviar guztien kultura-, erlijio- nahiz politika-batasuna aldarrikatzen zituen ideologia nazionalistak bultzatuta; gainera, elkarri laguntzea ere aldarrikatzen zuten.\nSasoi hartako erromantizismo eta nazionalismo ideologiek eragin handia izan zuen paneslavismoa sortzerakoan. Paneslavismoaren lehenengo ildoak 1848. urteko Pragako Kongresu Paneslaviarrean aurkeztu ziren, Austriako inperialismoari aurre egiteko alternatiba politiko gisa.\nXX. mendean indar handia izan zuen, eta XXI. mendean bizirik dirau."}
{"id": "338379", "revid": "6327", "url": "https://eu.wikipedia.org/wiki?curid=338379", "title": "Santa Katalinako monasterioa", "text": ""}
{"id": "338380", "revid": "512", "url": "https://eu.wikipedia.org/wiki?curid=338380", "title": "Mairu-belar", "text": "Mairu-belarra (Solanum nigrum) Solanaceae generoko landare-espeziea.\nLandare belarkara da, eta 50 cm-ko garaierara hel daiteke. Hosto handi, lantzeolatu edo erronboide-formakoak ditu, peziolatuak eta aldizkakoak. Loreak hermafroditak dira, 5-7 cm-koak, eta 3-6 loreko infloreszentziak osatzen dituzte. Loreek petalo zuriak eta antena horiak dituzte.\nFruituak globulu-formako baiak dira; berdeak izan ohi dira ondu gabe daudenean, eta beltzak eta distiratsuak, ondutakoan. Solanina-kontzentrazio handia izan lezakete, lurzoruaren eta fruituen umotasunaren arabera. Substantzia hori oso toxikoa izan liteke; izan ere, harrapariek jan ez dezaten baliatzen du, defentsa gisa. Hortaz, ez du bazka-baliorik abereentzat, ezta elikadura interesik ere gizakiontzat. \"Solanum nigrum\"az pozoituz gero, goitika, tripako mina, loeria, tenperatura-igoera eta, kasu larrietan, paralisia eta heriotza eragin dezake, bihotza gelditzeagatik.\nLandare pozoitsu askok bezala, ordea, badu interesik sendabelar gisa. Kasu honetan, hosto, zurtoin eta fruituak baliatzen dira. \"Solanum nigrum\"en hostoekin egindako infusioak propietate lasaigarri, antiinflamatorio, antipiretiko eta libragarriak ditu. Nekazaritza ekologikoan ere baliatzen da intsektizida gisa, \"Agrobacterium tumefaciens\" bakterioarekin nahasita, bereziki.\nJatorriz Eurasiakoa da, eta Amerikan, Australian, Asian eta Afrikaren hegoaldean ere sartu da. Solanazeoa denez, patataren, alberjiniaren eta tomatearen familiakoa da. Nitrogeno ugari duten lurzoruak gustatzen zaizkio, eta, hori dela eta, ganadua dagoen tokiekin hazten da sarri."}
{"id": "338381", "revid": "10891", "url": "https://eu.wikipedia.org/wiki?curid=338381", "title": "Boa Vista", "text": "Boa Vista Brasilgo hiria da, Roraima estatuko hiriburu eta biztanle gehien dituen hiria. Branco ibaiaren ertzean dago. Brasil guztian, Boa Vista da osorik Ekuatoretik iparralderantz dagoen hiri bakarra. Azalera handikoa da, 5.117,9\u00a0km\u00b2-koa: bertako indigenen eremua 1.447,35\u00a0km\u00b2-koa da.\nDeigarria da hiriaren egitura erradiala, Parisko tankerako kaleekin: 1944-1946 bitarteko plana izan zen hori. Joaquim Nabuco Plazara doaz hiriko etorbide nagusiak: plaza horretan daude botereen egoitza nagusiak, hala nola Gobernuaren Jauregia, Legebiltzarra, Kultura Jauregia, Postetxea, Katedrala, banketxeak, hotelak eta abar. Izan ere, administrazio-hiria da, estatuko zerbitzu guztiak dituena.\nHistoria.\n\"Boa Vista do R\u00edo Branco\" ganadu-aziendatik sortu zuen Boa Vista Inacio Lopes de Magalhaes-ek 1830. urtean; orduan Amazonas estatuko lurraldea zen. 1890. urterako herrigunea zen, eta hazten joan zen Manaos hiriarekin lotzen zuen errepidea egin zutenetik. XX. mendeko 40ko hamarkadarako asko hazi zen, eta Rio Branco-ko Lurralde Federaleko hiriburu bihurtu zen 1943. urtean (gerora Lurraldeari Roraima izendapena eman zioten). Metal preziatuak makinen bidez erauztea debekatu zutenetik hiriak asko galdu zuen, bai diruz bai itxuraz."}
{"id": "338382", "revid": "1150", "url": "https://eu.wikipedia.org/wiki?curid=338382", "title": "Kalimako", "text": "Kalimako (antzinako grezieraz: \u039a\u03b1\u03bb\u03bb\u03af\u03bc\u03b1\u03c7\u03bf\u03c2; Zirene, c. K.a. 310/305 - Alexandria, K.a. 240) Zirenen, familia noble batean, jaio zen poeta eta eruditua izan zen.\nBiografia.\nAlexandriako aldirietan eskola bat ireki zuen, eta gramatikari eta poeta ospetsuenetako batzuk haren ikasle izan ziren; nabarmentzekoa da Apolonio Rodaskoa.\nPtolomeo II.aren eskutik jaso zuen Alexandriako Liburutegia ordenatzeko mandatua, eta horretan aritu zen hil zen arte. Hark egindako lana ikaragarria izan zen, eta, horregatik, bibliotekarien (edo, gutxienez, katalogatzaileen) gurasotzat hartu izan da. Haren \"Pinakes\" (taulak) deituek (Liburutegiaren katalogo osoa jasotzen zuten 120 ale, kronologikoki ordenatuta) oso baliagarriak izan ziren garai klasikoari buruz egindako ondorengo bibliografia- eta litaratura-lanetarako.\nLanak.\nHaren poesia-lanetatik zati batzuk, sei Ereserki eta 63 epigrama kontserbatu dira; baita \"Hecale\" izeneko poema epiko laburra ere.\nLanik ezagunena \"Bereniceren adatsa\" izeneko poema da, gureganaino iritsi dena, baina ez haren jatorrizko bertsioa, Gaius Valerius Catullus-ek, Katulok, egindako imitazio baten bidez baizik.\nKalimakok literaturaz ikuspegi berezia zuen, eta horrek helenismoaren barruan izen adierazgarrien artean jartzen du. Homero estimatzen zuen, eta imitaezin kontsideratzen zuen. Hala ere, epika baztertu egiten zuen.\nKalimakoren eskola Aristotelesen kontrakoa zen, hark defendatzen zituen batasuna, perfekzioa eta hedapena baztertu egiten baitzituen."}
{"id": "338384", "revid": "512", "url": "https://eu.wikipedia.org/wiki?curid=338384", "title": "Proteo (satelitea)", "text": "Proteo Neptuno planetaren seigarren satelite naturala da.\nEzaugarri fisikoak.\nProteo Neptunoren bigarren sateliterik handiena da, Triton satelitearen ondoren. Eguzki-sistemako gorputzik ilunenetariko bat da, jasotzen duen argiaren % 6 besterik ez baitu islatzen.\nProteok forma irregularra du (436 \u00d7 416 \u00d7 402 km), inpakto-kraterrez josia dago, eta ez du, itxuraz, inolako jarduera geologikorik. Zientzialariek uste dute Proteo dela, dentsitate horretako objektuei dagokienez, bere grabitatearen indarrez esferiko bihurtu gabe izan daitekeen handiena. Izan ere, bera da eguzki-sistemako gorputz irregularrik handiena, Saturnoren Febe baino handiagoa.\nAurkikuntza.\nLurretik ezin da detektatu teleskopio bidez, zeren, planetatik hain gertu egonik, sateliteak islatzen duen argia galdu egiten baita planetak islatzen duenarekin nahastuta. Voyager 2 zundak Neptunoren inguruan pasatzean egindako argazkiak aztertzean aurkitu zuten Stephen Synnott-ek eta Bradford A. Smith-ek 1989an.\nIzendapena.\n1989ko uztailaren 17an aurkikuntzaren berri eman zutenean, S/1989 N 1 izendapena eman zioten behin-behinean. 1991ko irailaren 16an eman zitzaion behin betiko izena. Proteo satelite-izena mitologia grekoko Proteo pertsonaian du jatorria; itsasoko jainko bat zen, Poseidonen semea."}
{"id": "338387", "revid": "1545", "url": "https://eu.wikipedia.org/wiki?curid=338387", "title": "Getozka", "text": "Getozka (\"Portulaca oleracea\") Portulacaceae familiako landare zukutsua da.\nUrteroko landarea da. Tamainari dagokionez, 40 cm-ko garaierara hel daiteke, baina herrestaria denez zabaldu egiten da igo baino areago. Zurtoin leunak ditu, gorrixkak eta etzanak nagusiki. Hostoak aldizkakoak, multzokatuak, bai zurtoinean eta bai zurtoin-puntan.\nLoreak kolore bizikoak ditu \u2014horiak, arrosak, gorriak, zuriak\u2014, eta txortengabeak dira. Loreek bost zati erregular dituzte, eta 6 cm zabal dira. Udaberriaren bukaeran loratzen da landarea, eta udazken erdira arte irauten du loraldiak. Hosto-multzoaren barruan, eguzkiak berotzen dituenean bakarrik irekitzen dira loreak; gauez, itxi egiten dira.\nHaziak leka txikiak dira. Sustraiak haritsuak dira, eta oso ongi jasaten dituzte lurzoru pobreak eta lehorteak.\nJatorriz, Indiakoa eta Ekialde Ertainekoa da, baina mundu osoan barrena zabalduta dago. Herrialde batzuetan, belar txartzat dute. Oso ohikoa da lorategiko apaingarri gisa, leku beroetan, bereziki.\nEuskaraz, getozka du izen arrunta.\nSukaldaritzan, barazki gisa jaten da: zurtoinak, hostoak eta loreak, denak dira jangarriak. Europan, Asian eta Mexikon ohikoa da espezie hau jatea. Zapore garratz eta gazi samarra du. Gordinik jan daiteke, entsaladan, eta egosita ere bai; baliagarria da zopak eta saltsak loditzeko.\nGrezian, entsaladan jartzen dituzte getozkaren hostoak eta zurtoin gazteak, eta tomate eta feta gaztaz laguntzen dute. Turkian, entsaladaz gainera, espinakaren ordezko gisa prestatzen dute. Mexikon, txerrikiarekin eta saltsa berdearekin prestatzen da, eta Australiako aborigenek ogia egiteko erabiltzen dituzte haziak.\nSendabelar gisa, muzilago-kantitate handia duenez, libragarri gisa baliatzen da. Grezian, esaterako, idorreriaren kontra eta gernu-sistemaren hantura sendatzeko erabiltzen da; Indian, berriz, gibeleko gaitzetarako."}
{"id": "338388", "revid": "512", "url": "https://eu.wikipedia.org/wiki?curid=338388", "title": "Karloman I.a", "text": "Karloman I.a (751ko ekainaren 28a - Samoussy, Aisne departamenduan, 771ko abenduaren 4a) frankoen erregea izan zen 768tik 771 arte. Pepin Laburraren eta Bertrada de Laonen bigarren semea zen, eta Karlomagnoren anaia.\nAita hil ondoren, 768ko urrian Karlomagno frankoen errege Noyonen kontsakratzen zuten bitartean, Karlomanek egun berean jaso zuen gantzudura Soissonsen; Soissonseko Erresumako hiriburu bihurtu zen.\nGerberga-rekin ezkondu zen, eta hiru seme-alaba izan zituzten.\nKarloman eta Karlomagno ez ziren ongi konpontzen, ez zuten elkar ulertzen. Bertrada ama saiatu zen bi anaien arteko desadostasunak baretzen. 770an adiskidetu ziren bi anaiak.\nKarlomanek, azken ordua gertu zuela ikustean, bere eremuetako asko Reimsko Saint-R\u00e9mi elizari utzi zizkion.\nKarloman 771ko abenduan hil zen, Samoussyko jauregian. Ordutik aurrera Karlomagno izango zen frankoen jaun bakarra."}
{"id": "338389", "revid": "512", "url": "https://eu.wikipedia.org/wiki?curid=338389", "title": "Ptolomeo II.a Filadelfoa", "text": "Ptolomeo II.a Filadelfoa (; Kos (Antzinako Grezia) K.a. 308-246) Ptolomeotar dinastiako bigarren faraoia izan zen; Egipton K.a. 285-246 denbora-tartean gobernatu zuen. Filadelfoak \u00ab\"Arreba maite duena\"\u00bb esan nahi zuen.\nBiografia.\nEgeoko Kos irlan jaio zen eta Ptolomeo I.a Soter eta bere emazte Berenize zituen guraso. Traziako Lisimakoren alaba zen Arsinoe I.arekin ezkondu zen gazte zela. K.a. 283an aita hiltzean, hasi zen erreinatzen. Gerra-kanpaina ugariren zuzendari izan zen bere anaiorde Magas Zirenekoaren, Antiokos I. Soterren (274-271), Antigono I.a Gonatasen (267-266, 262-261) eta Antiokos II.aren (260-253) aurka; hala areagotu zuen aitarengandik jaso zuen erreinua eta aginpidea.\nPtolomeo errege malenkoniatsua izan zen, gerrarako gaitasun txikikoa, baina oso trebea diplomaziarako, eta baita zientzia eta arteen zalea eta bultzatzailea ere. Herri-lan garrantzitsuak (Nilo eta Itsaso Gorriaren arteko ubidea) bultzatu eta artea eta zientziak babestu zituen, aitak bezala. Eskuizkribuak, margoak eta animalia exotikoak bildu zituen. Dinastiako gizon aberats eta boteretsuena izan zen. Haren ondorengoa bere seme Ptolomeo III.a Evergetes izan zen.\nKanpo-politika.\nOro har, Ptolomeo II.aren kanpo-politikaren azken balantzea positiboa izan zela esan daiteke, bere abilezia diplomatikoa erabilita porrot militarren ondorioak indarrik gabe uzten asmatu baitzuen. Basikoki, hiru gerrari aurre egin behar izan zien:\nBarne-politika.\nEgipton Ptolomeo II.ak hiri berri garrantzitsuak fundatu zituen, greziar taldeekin populatu zirenak.\nLanaren antolaketa tradizionala (batez ere nekazaritza) indartu zuen, ekoizpena areagotzeko. Erregeak moneta-sistema berria ere ezarri zuen.\nEgiptoko ekonomiak bi zutabe zituen: landa bera eta Alexandria.\nPtolomeok hiritarren erlijioaz ere interesa agertu zuen.\nHaren merituetako bat Alexandria antzinako kultura-gune eta ikerketa-gune garrantzitsu bihurtzea izan zen. Besteak beste, Alexandriako Liburutegia eta Museoa bera hobetu zituen."}
{"id": "338390", "revid": "90523", "url": "https://eu.wikipedia.org/wiki?curid=338390", "title": "Verbenaceae", "text": "Verbenaceae, landare loredun dikotiledoneoen familia.\nZuhaitzak, zuhaixkak eta landare belarkarak dira. Espezie batzuk oso preziatuak dira ematen dituzten loreengatik.\nHostoak aurkakoak, koskagabeak eta zatituak izan ohi dira, estipularik gabeak. Lore zigomorfikoak izaten dituzte, luku-erako infloreszentzietan antolatuak. Batzuk usaintsuak izaten dira.\nMundu osoan barreiatuta daude, klima tropikal eta hezeak diren lekuetan, batez ere. Ingurune idorretan ere bizi daitezke, baina ez dago familia honetako espezierik Eurasiaren iparraldean eta erdialdean.\nVerbenaceae familiaren barruan, 90 bat genero eta 2.000 espezie inguru daude.\nLandare apaingarri gisa landatzen dira espezie batzuk, Verbena, Duranta eta Clerodendrum generoetako espezieak, esaterako. Beste zenbaitek olio lurrunkor baliotsuak, jateko fruituak, gomak eta taninoak ematen dituzte.\nGure artean, ohikoak dira Verbenaceae familiako espezie batzuk:\nGeneroak.\nIkerketa moderno batzuek lehen Lamiaceae familiaren barnean zeuden genero batzuk Verbenaceae barnean sailkatu dituzte.\nHona hemen familiaren generoak:"}
{"id": "338391", "revid": "119347", "url": "https://eu.wikipedia.org/wiki?curid=338391", "title": "Vorkuta", "text": "Vorkuta (; ) Ipar-mendebaldeko Errusian dagoen Komien Errepublikako hiria da. Vorkuta ibaiaren ertzean dago, Zirkulu Polar Artikotik 50 km iparraldera. 2010ean 70.548 biztanle zituen.\nHistoria.\nVorkuta 1932. urtean sortu zuten, bertan behartutako lan-esparruak (gatibu languneak) ipini zituztenean, Gulag zeritzon zigor-erakundearen eskutik. Beraz, 1930eko hamarkadaz gero, presoek hiria eraikitzen eta inguruetako ikatz-meatzeak ustiatzen lanean behartuta jardun zuten.\nHiri-izendapena 1943ko azaroaren 26an eman zioten. Vorkutan zegoen Sobietar Batasunaren Gulagak Europako aldean zeukan lan-esparru handiena, eta beste esparru batzuetarako administrazio-gune ere izan zen, hala nola Kotlas, Petxora eta Izhma-korakoa (gaurko Sosnogorsk).\n1953. urtean presoak matxinatu egin ziren (Vorkutako altxamendua); Armada Gorriak eta NKVD-k bortizki menperatu zituzten. Harrezkero, 1950eko hamarkadan beste lan esparruak ere ixten joan ziren.\nGerra Hotzaren sasoian hegazkin bonbaketarientzako basea zegoen Vorkutan.\nGaur egun, hiriko diru-iturri nagusi ziren ikatz-meatze asko itxita daude, ustiaketa-gastu handiak dituztelako. Hiriak aireportua dauka.\nKlima.\nVorkutan klima kontinental azpiartikoa (\"Dfc\") dute, K\u00f6ppen klima sailkapenaren arabera; neguak luzeak, oso hotzak eta lehorrak dira, eta udak laburrak eta epelak."}
{"id": "338392", "revid": "56334", "url": "https://eu.wikipedia.org/wiki?curid=338392", "title": "Pythonidae", "text": " \nPythonidae (pitonidoak), eskuarki pitoi deritzenak (\"\u03c0\u03c5\u03b8\u03c9\u03bd\" hitz grekotik), Afrika, Asia eta Australiako suge ez-pozoitsuen familia bat da, Squamata ordenakoa. Haien artean daude munduko sugerik handienetako batzuk. Zortzi genero eta 26 espezie ditu familiak. Boa sugeen familiaren antz handia dute pitonidoek. Horregatik, sailkapen batzuetan Boidae familiaren subfamiliatzat (Pythoninae subfmilia) jotzen da.\nHabitata eta banaketa.\nOihaneko animalia da pitoia, landaredia sarridun basoetan ageri ohi da. Afrika erdialdean, Asia hego ekialdean eta Ozeanian topa daitezke pitoi espezie ezberdinak.\nIpar Amerikan ere bada, gizakiak sarturik, eta espezie inbaditzailetzat jotzen da bertan.\nPortaera.\nPitoiak, boak bezala, ez dira pozoitsuak. Zelatan ezkutatu eta ingurutik igarotzen diren animaliak ehizatzen dituzte. Harrapatzen dituzten animaliak haien inguruan biribilkatuz eta hertsatuz hiltzen dituzte, itoaraziz. Uste zabalduaren kontrara, pitoiek ez dute harrapakina birrintzen; suge horien indarra arnasa moztu edo zirkulazioa oztopatzeko nahikoa den arren, ez du behar beste indarrik animalia handi baten hezurrak hausteko.\nGehienbat odol beroko animaliak harrapatzen dituzte, hala nola hegaztiak eta ugaztun txiki eta ertainak, espezie handiek antilopeak ere jaten badituzte ere. Anfibioak, beste sugeak eta arrainak ere jaten dituzte. Harrapakinak osorik irensten dituzte, eta zenbait egun behar dituzte digestioa osorik egiteko; baita asteak ere, harrapakina oso handia bada. Normalean animalia ertainak ehizatzen dituzte (zakur baten tamainakoak, gehienez ere), baina badira animalia handiagoak ehizatzen dituztenak. Zenbait kasutan gizakia ere eraso dezakete, oso ezohikoa izanagatik ere.\nBoak ez bezala, pitonidoak obiparoak dira, hau da, arrautzak erruten dituzte, eta haien inguruan biribilkatzen dira tenperatura kontrolatzeko. Odol hotzeko animaliak direnez (ektotermoak), haien gorputzeko tenperatura ez da aski arrautzak bero mantentzeko, beraz, gorputzaren espasmo edo dardara bidez sortu behar du beroa.\nSugeen artean bizi-itxaropen luzea dute, 35 urte arte ere biziraun baitezakete.\nGizakiarekin harremana.\nPitoiek, esan bezala, gutxitan erasotzen dute gizakia. Aldiz, gizakiak ehizatzen du pitoia, haren haragia jateko edo larrua saltzeko.\nGatibutasunean ere hazten du gizakiak pitoia, batez ere larrua dela eta. Pitoiaren larrua estimatua da zaku, gerriko eta zapatak egiteko. Edonola ere, pitoien hazkuntza mugatua da eta larruaren jatorri ohikoena ehiza da. Zenbait kasutan konpainia-abere bezala hartua izan da. Aldiz, beharrezkoa da arretaz ibiltzea, jabea eraso duten zenbait kasu gertatu baitira, gutxi izan arren.\nPitoiak gizakiarentzat zuzeneko arrisku handirik ez badakar ere, suge horien presentziak badu eraginik gizartean. Zenbait gaixotasun kutsa diezazkieke gizakiei. Bestalde, haien dieta dela eta animalia ertainak gutxitzen direnez, eltxoek eta haiek kutsaturiko gaixotasunek gehiago erasaten dituzte gizakiak eta gizakien inguruko animaliak (etxabereak eta arratoiak adibidez, gizakia kutsatzeko aukerak handituz).\nAzkenik, gizakiak pitoi aleak munduan zehar hedatu dituenetik, zenbait tokitan espezie inbaditzaileen zerrendetan ageri da."}
{"id": "338393", "revid": "1545", "url": "https://eu.wikipedia.org/wiki?curid=338393", "title": "Edmundo I.a Ingalaterrakoa", "text": "Edmundo I.a Ingalaterrakoa, Edmundo I.a \"Bikaina\" izenaz ere ezaguna (921 - 946ko maiatzaren 26a) Eduardo I.a \"Zaharra\" Wessex-eko erregearen eta bere emazte Ecgwynnen lau seme-alabetatik zaharrena zen.\n\u00c6thelstan erregea, anaitzakoa zuena, hil zenean, haren lekua hartu zuen tronuan, eta Kingston upon Thamesen koroatu zuten errege, 939ko azaroan.\n940an, Elgivarekin \u2014gero kanonizatua izango zena\u2014 ezkondu zen, eta hiru seme-alaba izan zituzten.\n944an, Edmundok Northumbria konkistatzea lortu zuen.\n945ean, Edmundok Strathclyde Erresuma konkistatu zuen, baina lurraldearekiko eskubideak Malcolm I.a Eskoziakoari eman zizkion. Horren ordez, elkarri laguntza emateko hitzarmen bat sinatu zuten. Edmundoren errealdian, gainera, monasterio katolikoen berpiztea hasi zen, eta Elizari bultzada handia eman zitzaion erresuma ingelesetan.\n946an asasinatu zuten, Dorseteko Pucklechurch herrian, 25 urte zituela. Glastonburyko abade-etxean hilobiratu zuten."}
{"id": "338394", "revid": "105290", "url": "https://eu.wikipedia.org/wiki?curid=338394", "title": "Sliven probintzia", "text": "Sliven probintzia () hego-ekialdeko Bulgariako oblasta da. Iparraldean Veliko Tarnovo eta Targovixte probintziekin du muga, ekialdean Burgas probintziarekin, hegoaldean Jambol probintziarekin, eta mendebaldean Stara Zagora probintziarekin. 3.544 kilometro koadroko eremua du, eta 2011n 197.473 biztanle zituen. Hiriburua Sliven da.\nBanaketa administratiboa.\nSliven probintzian lau udalerri daude:"}
{"id": "338395", "revid": "12788", "url": "https://eu.wikipedia.org/wiki?curid=338395", "title": "Vas konderria", "text": ""}
{"id": "338396", "revid": "31982", "url": "https://eu.wikipedia.org/wiki?curid=338396", "title": "Pest konderria", "text": "Pest konderria Hungariako 19 konderrietako (\"megye\") bat da. Herrialdearen erdialdean dago, Erdialdeko Hungaria eskualdean, Budapest, herrialdeko hiriburua, erabat inguratuz. Horrez gain, Eslovakia eta Hungariako N\u00f3gr\u00e1d, Heves, J\u00e1sz-Nagykun-Szolnok, B\u00e1cs-Kiskun, Fej\u00e9r eta Kom\u00e1rom-Esztergom konderriak ere mugakide ditu. 6.393 km\u00b2ko azalera du, eta 2011n 1.237.561 biztanle zituen. Hiriburua Budapest da, administratiboki bereizirik dagoen arren.\nGeografia.\nPest konderrian Hungariako Ordoki Handiak eta Transdanubiako mendiek bat egiten dute. Iparraldean mendiak eta muinoak nagusi dira eta, Danubioren Bihurgunea izeneko tokian, B\u00f6rzs\u00f6ny eta Pilis muinoek Danubio ibaia hegoalderantz bira egitera behartzen dute. Hegoaldea, berriz, zelaia da, Alf\u00f6ld Handiaren zati. Danubio eta Tisza ibaien artean hareazko lautadak daude.\nNekazaritza askotarikoa eta, besteak beste, fuituak (sagarrak, batez ere), azukre erremolatxa eta tomatea egiten dira. Konderriko industriagune nagusiak V\u00e1c (zementua, industria arina eta kimikoa), G\u00f6d\u00f6ll\u0151 (nekazaritza ikerketa, automobilgintza) eta Sz\u00e1szhalombatta (petrolio-findegia) dira. Lekurik turistikoena Danubioren Bihurgunea da, Esztergom eta Szentendre artean.\nBanaketa administratiboa.\n2013ko erreformaren ondoan, konderria 17 barrutitan (\"j\u00e1r\u00e1s\") banaturik dago:"}
{"id": "338397", "revid": "105290", "url": "https://eu.wikipedia.org/wiki?curid=338397", "title": "Prometeo (satelitea)", "text": "Prometeo Saturno planetaren sateliteetariko bat da.\nEzaugarri fisikoak.\nPrometeo satelite txiki bat da, irregularra eta luzanga, 119 km bider 87 km bider 61 km neurrikoa. Haran eta labar ugari ditu, eta hogei bat kilometroko krater batzuk ere bai. Dena den, badirudi inguruko Pandora, Jano eta Epimeteo sateliteek baino krater gutxiago dituela.\nDentsitate txikia eta albedo handia dituenez, badirudi Prometeo astro izoztua eta oso porotsua dela.\nPrometeo Saturnoren F eraztunaren barne-ertzeko satelite artzaina da, eta Pandora, berriz, kanpo-ertzekoa.\nAurkikuntza.\n1980ko urrian aurkitu zuten Stewart A. Collins-ek eta D. Carlson-ek Voyager 1 zundak egindako argazkiak aztertzen ari zirela.\nIzendapena.\n1980an aurkikuntzaren berri eman zutenean, S/1980 S 27 izendapena eman zioten behin-behinean. 1985ean eman zitzaion behin betiko izena. Prometeo satelite-izena mitologia grekoko Prometeo pertsonaian du jatorria; titanetako bat zen."}
{"id": "338398", "revid": "105290", "url": "https://eu.wikipedia.org/wiki?curid=338398", "title": "Puck (satelitea)", "text": "Puck, edo Urano XV, Urano planetaren satelite naturaletariko bat da.\nEzaugarri fisikoak.\nUranoren sateliterik ilunenetariko bat da; haren albedoa 0,07 besterik ez da. Uranoren bost satelite nagusiak askoz distiratsuagoak dira. Badirudi Puck osatzen duen materia Uranoren eraztunena bezalakoa dela. Halaber, badirudi Voyager 2 zundak aurkitutako beste 9 sateliteen antzekoa dela. Pucken osagai nagusia karbonoa da, antza denez.\nVoyager 2 zundak aurkitutako Uranoren 10 sateliteetan handiena da. 160 km-ko diametroa du, eta haren orbita Portia eta Miranda sateliteen artean dago.\nAurkikuntza.\n1985eko abenduaren 30ean aurkitu zuten, Voyager 2 zundak egindako argazkiak aztertzean.\nIzendapena.\nHasieran, S/1985\u00a0U\u00a01 izendapen sistematikoa eman zitzaion, behin-behinean. Geroago, Puck behin betiko izena eman zitzaion. Satelitearen izena mitologia zeltako izen bereko iratxo baten izenean du jatorria; William Shakespeareren Udako gau baten ametsa obran agertzen den pertsonaia baten izena da, eta, batez ere, horregatik da ezaguna."}
{"id": "338399", "revid": "512", "url": "https://eu.wikipedia.org/wiki?curid=338399", "title": "Osaba Sam", "text": "Osaba Sam edo \"Uncle Sam\", ingelesez, Amerikako Estatu Batuen pertsonifikazio nazionala da, eta, bereziki, AEBko gobernuarena.\n1812ko Gerra angloamerikarrean erabili zen esapidea lehenbizikoz. Arraza zuriko gizon zahar gisa irudikatu ohi da Osaba Sam: ile zuri, ahuntz-bizar eta aurpegiera serioaz, eta Estatu Batuetako sinbolo nazionalak gogorarazten dituen arropaz jantzia.\nHerri-tradizioaren arabera, 1812ko Gerran, New York estatuaren iparraldean kuarteleratuta zeuden soldadu batzuek egindako hitz-jokotik sortu zen \"Uncle Sam\" izena. Kuartel hartako soldaduek U.S. (United States) inizialak idatzita zituzten haragi-pakete batzuk jaso zituzten. Inizial haiek zer esan nahi zuten galdetu omen zuen norbaitek, eta soldadu batek \u00abUncle Sam\u00bb erantzun omen zuen, pentsatu baitzuen haragi-hornitzailearen izenaren inizialak zirela: Uncle Samuel Wilson.\nGeroago, 1961eko irailaren 15ean, AEBko Kongresuak ebazpen hau onartu zuen:\nOsaba Samen irudikapen ezagunena James Montgomery Flaggek egin zuen 1917an. Lehen eta Bigarren mundu-gerretan soldaduak biltzeko poster bat da, irudiaren azpiko testuak berak adierazten duenez. Hasiera batean, \"Leslie's Weekly\" aldizkariaren azalerako egin zuen Flaggek irudia, 1916ko uztailaren 6an."}
{"id": "338400", "revid": "512", "url": "https://eu.wikipedia.org/wiki?curid=338400", "title": "Violaceae", "text": "Biolazeoak (Violaceae) Malpighiales ordenako landare loredunen familia bat dira. \"Viola\" generotik hartu du izena. Familia honetakoak dira, adibidez, bioleta eta pentsamenduak.\nViolales ordenan sailkatuta agertzen zen, baina sailkapen berrietan Malpighiales ordenan sailkatu da. Hiru azpifamilia ditu: Violoideae, Leonioideae eta Fusispermoideae.\nGenerorik ezaguna, \"Viola\", belarkara da, baina espezie gehienak zuhaixkak, lianak edo zuhaitz txikiak dira. Familia honek 800 bat espezie ditu, 21 generotan banatuak, eta ia mundu osoan hedatuta daude. Hosto bakunak, txandakatuak edo erroseta-formakoak dituzte. Loreak hermafroditak dira, gehienetan zigomorfoak, eta pentameroak."}
{"id": "338401", "revid": "105290", "url": "https://eu.wikipedia.org/wiki?curid=338401", "title": "Ofelia (satelitea)", "text": "Ofelia, edo Urano VII, Urano planetaren satelite naturaletariko bat da. Ez da nahastu behar (171) Ofelia asteroidearekin.\nEzaugarri fisikoak.\nOrbita-ezaugarri nagusiez eta neurriaren zenbatespenaz gainera, ezer gutxi ezagutzen da satelite honi buruz. Voyager 2ren irudietan objektu luzanga gisa ageri da, ardatz nagusia Uranorantz duela.\nOfelia eta Kordelia sateliteek Uranoren epsilon eraztuna egonkortzen dute. Beraz, satelite artzaina da.\nAurkikuntza.\nRichard J. Terrilek aurkitu zuen 1986an, Voyager 2k urte bereko urtarrilaren 20an egindako argazkiak aztertzean. Ez zen berriro ikusi, 2003an Hubble teleskopioak berriro aurkitu zuen arte.\nIzendapena.\nHasieran, S/1986 U 8 behin-behineko izendapen sistematikoa eman zitzaion, eta, geroago, Ofelia behin betiko izenaz bataiatua izan zen. Satelitearen izena William Shakespeareren Hamlet obrako Ofelia pertsonaiaren izenetik dator."}
{"id": "338402", "revid": "119347", "url": "https://eu.wikipedia.org/wiki?curid=338402", "title": "Begi Beltzaren galaxia", "text": "Begi Beltzaren galaxia edo Loti Ederraren galaxia (beste izendapen batzuk: Messier 64, M64, NGC4826) Coma Berenices konstelazioko galaxia kiribil bat da. Edward Pigottek aurkitu zuen 1779an, eta Charles Messierek katalogatu zuen 1780an. Ikusteko, aski da teleskopio txiki bat.\nLurretik 17 milioi argi-urtera dago. Hautsezko zerrenda ilun bat du gune distiratsuaren inguruan. Horregatik esaten zaio \"Begi Beltza\" edo \"Deabruaren Begia\".\nAzterketek eta behaketek erakutsi dute galaxiaren kanpoaldeko izarrarteko hautsa barnealdeko gasaren eta izarren kontrako noranzkoan biratzen dela.\nBarnealdeko eskualdeak gutxi gorabehera 3.000 argi-urteko erradioa du (erloju-orratzen noranzkoan biratzen da); kanpoaldeko eskualdea, berriz, 40.000 argi-urteko erradioa du, eta erloju-orratzen kontrako noranzkoan biratzen da. Bien arteko eskualdean, izarrak eratzen ari dira orain; horren arrazoia, adituen ustez, duela mila milioi urte inguru gertatu zen talka bat da: M64 galaxiak beste galaxia txikiago batekin talka egin zuen, eta xurgatu eta suntsitu egin zuen."}
{"id": "338403", "revid": "512", "url": "https://eu.wikipedia.org/wiki?curid=338403", "title": "Karagandy probintzia", "text": "Karagandy probintzia (bestelako idazkeraz: \"Karaganda\", \"Qaraghandy\"; ; ), Kazakhstango lurraldea da, probintzia edo oblasta da. Duen azaleraz, 428.000 km\u00b2, herrialdeko probintzia zabalena da, non 1.375.000 biztanle inguru bizi diren. Karagandy da hiriburua.\nProbintzia 9 barrutitan banatuta dago; 11 hiri daude, 39 udal eta 557 herri.\nGeografia.\nLurralde elkorra eta laua da: muinoak daude tarteka. Ixim ibaiak probintzia honetan du iturburua; gero Irtyx ibaian isurtzen ditu urak. Karagandyn dago 90.300 ha-ko Karkaraly Parke Nazionala.\nHistoria.\nSobietar Batasunaren agintepeko sasoian ikatz-meatzeen ustiaketa handia egin zen. Uste dute bertan \"gulag\" edo behartutako lanen esparruak ere bazeudela. Bigarren Mundu Gerraren ostean Stalinek alemaniar asko deportatu zituen inguru hartara."}
{"id": "338404", "revid": "58701", "url": "https://eu.wikipedia.org/wiki?curid=338404", "title": "Taimyr (penintsula)", "text": "Taimyr () Siberiako ipar-erdialdeko penintsula handia da. Eurasiako lur-masarik iparraldekoena da. Administratiboki Errusiako Krasnoiarsk kraiari dagokio.\nGeografia.\nMendebaldean Jeniseiko golkoa eta Kara itsasoa ditu, ekialdean Laptev itsasoa eta Khatangako golkoa; hegoaldean, kontinente aldera, Khatanga ibaiak mugatzen du. 400.000 km\u00b2-ko azalera dauka. Punturik garaiena Byrranga mendietan dago (1.146 m). Penintsula zeharkatzen duten Taimyr eta Piasina ibaiek Kara itsasoan dute ahoa.\nBiztanleria.\nNganasan herria nahikoa bakartuta bizi izan da penintsulan; horregatik xamanismo-praktikak, besteak beste, XX. mendera arte gorde dituzte.\nFauna eta flora.\nMunduko Natura Funtsaren arabera, Taimyr paleartikoaren barneko \u00abErdialdeko Siberiako eta Taimyr penintsulako tundra\u00bb deritzon eskualde ekologikoaren eremuan dago.\nTaimyr penintsulan bizi izan ziren Ipar Amerikatik kanpoko azken idi musketadunak. Duela 2.000 urte inguru desagertu baziren ere, 1975ean berriz sartu zituzten."}
{"id": "338405", "revid": "105290", "url": "https://eu.wikipedia.org/wiki?curid=338405", "title": "Aristolochiaceae", "text": "Aristolochiaceae Piperales ordenako landare angiospermoen familia bat dira. Familiak 500 bat espezie ditu, 7 generotan banatuak, eskualde tropikaletan eta Ipar hemisferioko eskualde epeletan bizi direnak.\nZuhaixkak, lianak edo landare belarkarak dira. \"Aristolochia\" edo \"Asarum\" generoetako espezie batzuk landare apaingarritzat erabiltzen dira. \"Asarum canadense\" espeziearen errizomak benetako zingiberraren errizomaren ordezkotzat erabil daitezke.\nSendabelar gisa ere erabiltzen dira, batez ere \"Asarum\" generoko espezieak, haien errizometatik ateratzen diren olio esentzialengatik. Tradizionalki, familia honetako espezie batzuk obstetrizian erabili dira; hortik dator \"Aristolochia\" izena, \"erditze ona\" esan nahi baitu."}
{"id": "338407", "revid": "448", "url": "https://eu.wikipedia.org/wiki?curid=338407", "title": "Rizoma", "text": ""}
{"id": "338408", "revid": "20653", "url": "https://eu.wikipedia.org/wiki?curid=338408", "title": "Ahmed II.a", "text": "Ahmed II.a (1643ko otsailaren 25a \u2013 1695eko otsailaren 6a) Otomandar Inperioaren sultana, Ibrahim I.aren semea, eta bere anaia Suleiman II.a oinordekoa (1691ean).\nBere erabakirik onena Mustafa K\u00f6pr\u00fcl\u00fc Bisir Handia karguan berrestea izan zen.\nOtomandar Inperioaren agintea hartu eta astebetera, Slankamengo guduan austriarren kontra (Luis Gilen Badengoa margravea buru zutela) porrot itzela jasan zuen, eta Hungariara erbesteratua izan zen.\nAhmeden erregealdiak iraun zuen lau urteetan, ezbeharrak bata bestearen atzetik gertatu ziren.\nAhmed 1695ean hil zen."}
{"id": "338409", "revid": "1545", "url": "https://eu.wikipedia.org/wiki?curid=338409", "title": "Benigno Aquino III.a", "text": "Benigno Aquino III.a edo Benigno Sime\u00f3n \"Noynoy\" Aquino III.a edo Benigno S. Aquino III.a (tagaloz ahoskatua; Manila, 1960ko otsailaren 8a - Quezon Hiria, 2021eko ekainaren 24a) filipinar politikaria izan zen. Filipinetako presidentea izan zen 2010tik 2016ra. Herritarrek Noynoy Aquino edo PNoy izenarekin ezagutzen zuten.\nBizitza.\nBenigno S. Aquino Manilan jaio zen, 1960ko otsailaren 6an; Benigno S. Aquinoren eta Coraz\u00f3n Aquinoren semea zen. Benigno S. Aquino aita Ferdinand Marcos diktadorearen aurkako oposizio demokratikoko buruzagi historikoa izan zen. Marcosen diktaduraren ondorengo demokrazia-aldian Coraz\u00f3n Aquino Filipinetako presidente izatera iritsi zen.\nBenigno Aquino III.ak Ateneo Manilakoa unibertsitatean ikasi zuen, eta 1981ean graduatu zen Ekonomian. Graduatua lortu ondoren, Massachusettsen, AEBn, erbesteratua zegoen bere familiarekin elkartu zen.\n1983an, aita, Marcosen diktaduraren aurka borrokatzeko asmoarekin herrialdera itzuli zenean, hil egin zuten. Diktadorearen aginduetara zeuden indar paramilitarrei egotzi zitzaien hilketa. Coraz\u00f3n Aquinok oposizioko presidentetzarako hautagai gisa borrokan jarraitu zuen, eta 1986ko hauteskundeetan Marcosi irabazi zion.\nBitartean, Benigno Aquino III.ak enpresa-munduan bere ibilbidea egiten segitu zuen.\n1987an, ama zuen Coraz\u00f3n Aquinoren gobernuaren kontrako estatu-kolpe saio batean, Benigno larri zauritu zuten; bost tiro jaso zituen.\n1993an, Tarlac-en, amaldeko familiaren jabetzakoa zen azukre-lantegi batean, hasi zen lanean.\nKarrera politikoa.\nBenigno Aquino III.ak gurasoen karrera politikoa segitzea erabaki zuen, eta hainbat kargu izan zituen 1998tik 2007ra arte. 2007an, Filipinetako Senatuko kide hautatu zuten, eta presidente izendatu zuten arte aritu zen kargu horretan. Parlamentari gisa, Gloria Macapagal Arroyo presidentearen gobernuaren aurkako oposizioaren buruzagietako bat izan zen.\n2010eko maiatzean, presidentetzarako hauteskundeak egin ziren, eta aurkariekiko garaipen garbia lortu zuen. Aquino presidente izendatu zuten. 2010eko ekainean hartu zuen kargua Aquinok, eta bere aurreko Macapagal Arroyoren agintaldian herriak pairatu behar izan zuen sufrimenduari amaiera emango ziola agindu zuen."}
{"id": "338410", "revid": "1519", "url": "https://eu.wikipedia.org/wiki?curid=338410", "title": "Klemente Alexandriakoa", "text": "Tito Flavio Klemente (; \u2013 ), Klemente Alexandriakoa izenaz ezaguna, Alexandriako maisu garrantzitsuenetako bat izateaz gainera, Alexandriako Elizan ospea izan zuen lehen kidea izan zen. II. mendearen erdialdera jaio zen, eta 211 eta 216 urteen artean hil zela uste da.\nBizitza.\nKlemente, Epifanio Eskolastiko historialariak kontatzen duenaren arabera, Atenasen jaio zen 150 urtearen inguruan. Greko klasikoan idazteko trebetasun handia zuela egiaztatzeak informazio hori indartu egiten du. Historialarien arabera, Klementeren gurasoak pagano dirudunak ziren, gizarte-klase altukoak.\nGreziara, Italiara, Palestinara, eta, azkenik, Egiptora bidaia egin zuen, maisu kristauen bila betiere. Azkenik, Alexandriara iritsi zen, helenismoaren garaiko kultura desberdinen bidegurutzearen \"hiri sinboloa\" denera, hain zuzen ere.\nKlemente Pantenoren ikaslea izan zen; Alexandriako katekesi-eskolaren administraria zen Panteno. Klemente izan zen Pantenoren ondorengoa, hau hil zenean, eta Klementek hartu zuen eskolaren agintea. Klementek hezi izan zuen ikasle ospetsuenetako bat Origenes izan zen. Hainbat iturriren arabera, presbitero ordenatu zuten. Septimio Severoren jazarpen-aldian, 202-203 urteetan, Klementek Alexandriatik joan eta Cesarean hartu zuen babesa, Alexandro apezpikuaren ondoan. Klemente hil aurreko urteetan Kapadozian bizi izan zen.\nKlementek zuen kultura pagano handia ez zen bazter geratu kristautasuna aurkitzean. Haren ustez, filosofo jentilak, Platon bereziki, Jainkoa aurkitzeko zuzeneko bidean zeuden; hala ere, ezagutza bere osotasunean eta, ondorioz, salbazioa, Logosek, Jesukristok alegia, ekarriko zuen. Jesukristok guztiei hari jarraitzeko deia egin zien. Horixe da, hain zuzen ere, Klementeren lehen idazlanaren gaia.\nLanak.\nHauek dira geratzen zaizkigun haren lan garrantzitsuenak:\n1. \"Protrepticus\" (edo \"Grekoei erregua\")\n2. \"Paedagogus\" (edo \"Maisua\")\n3. \"Stromata\" (edo \"Saski-naskia\")\nEz da konposizio sistematikoa; gai asko ukitzen ditu, Klementeren ohiko irakaskuntzen zuzeneko emaitza gisa.\nTrilogiaz gain, osorik kontserbatu zen liburu bakarra hauxe da: (\"Zein da salbatuko den gizon aberatsa?\")."}
{"id": "338411", "revid": "58701", "url": "https://eu.wikipedia.org/wiki?curid=338411", "title": "Index Librorum Prohibitorum", "text": "Index librorum prohibitorum et expurgatorum edo \"Index expurgatorius\" (euskaraz: \"Debekatutako Liburuen Aurkibidea\"), Eliza Katolikoak federako kaltegarritzat jo zituen argitalpenen zerrenda da. Gainera, liburuaren lehenengo partean, Elizak liburuak zentsuratzeko erabili behar zituen irizpideak ere ezarrita zeuden.\n1966. urtean debekatu zuten liburu gehiago zentsuratzea, Paulo VI.a aita santuaren agindupean. Azkenengo argitalpena 1948. urtekoa izan zen, baina 1961. urtera arte zerrenda handitzen jarraitu zuten.\n\"Index\"-a Eliza Katolikoaren Inkisizioak sortu zuen, 1559. urtean. Besteak beste, euren lan guztiak debekatuta zeuden egileen izenak zeuden zerrendan; edo egile batzuen jakineko lanen bat, edo anonimoenak; nahiz ezabatu edo ebaki beharreko liburuen kapitulu, orrialde edo lerroak. Lan hori liburuzainena zen nagusiki, irakurleen esku utzi baino lehen egin beharrekoa."}
{"id": "338412", "revid": "59723", "url": "https://eu.wikipedia.org/wiki?curid=338412", "title": "Koine", "text": "Koinea (grezieratik \u1f21 \u03ba\u03bf\u03b9\u03bd\u1f74 \u03b3\u03bb\u1ff6\u03c3\u03c3\u03b1 \"h\u0113 koin\u1e15 gl\u1e53ssa\", 'hizkuntza arrunta', edo, sarriago, \u1f21 \u03ba\u03bf\u03b9\u03bd\u1f74 \u03b4\u03b9\u03ac\u03bb\u03b5\u03ba\u03c4\u03bf\u03c2 \"h\u0113 koin\u0113 di\u00e1lektos\", 'hizkera arrunta') garai helenistikoko antzinako grezieraren hizkuntz barietatea da, \"greziera helenistikoa\" eta \"alexandrotar dialektoa\" izenez ere ezaguna.\nBarietate hori Alexandro Handiaren konkisten ondorengoa da, K.a. 300 urtetik K.o. 300 urtera arte, gutxi gorabehera, eta grekoaren hirugarren garaiaren mugarria da. Garrantzitsua da greko demotikoaren aurrekoa eta grezieraren lehenengo dialekto arrunta izan zelako. Baina horretaz gain, haren garrantzia \"lingua franca\" gisa mendebaldeko zibilizazioetan izandako eraginean datza. Kristau Bibliaren Itun Berria koinez idatzi zen, eta horixe erabili zen kristautasuna irakasteko eta transmititzeko.\nKoinea, estraofizialki, Erromatar Inperioko lehen edo bigarren hizkuntza izan zen.\nHistoria.\nKoineak leku oso desberdinak hartzen ditu: Erromatik Egiptora, baita Indiako hainbat gune ere. Horren ondorioz, bertako hainbat hizkuntzarekin elkarrekin bizi izan zen: Sirian, aramerarekin; Egipton, koptoerarekin; Mendebaldean, latinarekin (azken hori militarren eta funtzionarioen hizkuntza zen). Beraz, koineak lurralde desberdinak elkartu egin zituen.\nAtikoa haren oinarrian dago, baina beste elementu batzuen eragina ere badu, adibidez, joniera. Hainbat mota daude: egiptoarra \u2014Septuaginta edo grekora itzulitako Itun Zaharraren bertsioaren papiroen aurkikuntzari esker ezaguna\u2014, eta literarioa, Polibio bezalako idazleek erabilia."}
{"id": "338415", "revid": "512", "url": "https://eu.wikipedia.org/wiki?curid=338415", "title": "MoMA", "text": "New Yorkeko Arte Modernoaren Museoa \u2014orobat MoMA deitua (ingelesezko \"Museum of Modern Art\" izenaren akronimoa)\u2014 arte modernoaren museo bat da, New Yorkeko Manhattan auzoan dagoena; Ameriketako Estatu Batuetako eta mundu osoko arte modernoaren museorik onenetarikoa.\n1929. urteko azaroaren 7an ireki zuten Museoa publikoarentzat. Sortzaileak hauek izan ziren: Lillie P. Bliss, Mary Quinn Sullivan eta Abby Aldrich Rockefeller filantropoak. Hasieran entitate pribatua izan zen, eta partaideek eta enpresek ematen zutenekin jardun zuen Museoak; berrikuntza izan zen antzerako museoetan onartzen ez ziren \"arte\" gaiak onartzen zituelako: gerora besteek adibidetzat hartu zuten. 2004. urtean berritu egin zuten.\nAdituek diotenez, maisulanen munduko bilduma garrantzitsuenetarikoa dago MoMAn. Besteak beste, Van Gogh, Piet Mondrian, Pablo Picasso, Salvador Dal\u00ed, Jackson Pollock, Andy Warhol eta Edward Hopper gisako egileen obrak daude Museoan.\nPinturaz gain, diseinu grafikoa, diseinu industriala, argazkiak, arkitektura, zinema eta inpresio eremuetako lanak jasotzen eta erakusten dituzte."}
{"id": "338416", "revid": "118062", "url": "https://eu.wikipedia.org/wiki?curid=338416", "title": "Asiar lehoi", "text": "Asiar lehoia (\"Panthera leo persica\") gaur egun Afrikatik kanpo bizi den lehoi-subespezie bakarra da. Munduan desagertzeko arriskurik handiena duten ugaztunetako bat da, libre bizi direnak Indiako Gujarat estatuaren hegoaldeko 1.412 km\u00b2-ko gune babestu batean bakarrik bizi baitira, Gir oihanean. Uste da 400 bat espezimen besterik ez direla (2010).\nEzaugarriak.\nLehoi asiarra Afrikako lehoiaren antz handia du, baina txikixeagoa da eta ez hain sendoa (160-190 kg arren kasuan, eta 110-120 kg emeen kasuan). Ilajea argixeagoa dute, eta kalparra gorriztagoa eta laburragoa, batez ere buruaren goialdean. Horregatik, belarriak beti agerian dituzte. Kalparra bularraldean hedatzen da. Ukondoetako ile-mototsa nabarmenagoa da Afrikako lehoiarena baino.\nJateko eta ugaltzeko ohiturak ere Afrikako lehoiarenak bezalakoak dira. Bakarka nahiz taldeka ehizatzen dute, eta haien harrapakin ohikoenak oreinak, antilopeak, basurdeak eta bufaloak dira. Oro har, lehoi asiarren taldeak txikiagoak izaten dira Afrikakoenak baino, eme-pare bat baino ez dira izaten, eta ez 4 edo 6 eme, Afrikako lehoien taldeetan gertatzen den moduan. Beharbada, harrapakinak txikiagoak direlako Afrikakoak baino.\nHistoria.\nAzterketa genetikoek adierazten dute lehoi asiarraren eta lehoi afrikarraren arteko bereizketa ez dela oso zaharra, duela ehun bat mila urtekoa gehienez ere. Lehoia, Afrikatik atera ondoren, azkar hedatu zen. Garai historikoaren hasieran, ohikoa zen Balkanetan, Anatolian, Kaukason, Ekialde Hurbilean, Persian eta Indian. Gilgameshen epopeiak (k. a. XXVII. mendekoa) dioenez, lehoia oso ugaria zen Mesopotamian, eta Ekialde Hurbileko zibilizazioen artelanetan maiz agertzen da. Indian bertan ere, lehoien marrazkiak ugariagoak dira tigreenak baino. Gaur egun, Indiako armarrian hiru lehoi agertzen dira, K.a. IV. mendeko Maurya Inperioko erregeen sinboloa baitziren.\nIndian, 1948tik, guztiz debekatuta dago lehoiaren ehiza. 1969an Gir oihaneko 5.000 kilometro karratuetatik 1.412 kilometro karratu natura-erreserba izendatu ziren, eta 1975ean parke nazional bilakatu zen. Gobernuaren babesari esker, lehoien populazioa hazi egin da pixkanaka, baina subespeziearen kontserbazioa ez dago ziurtatuta."}
{"id": "338417", "revid": "10891", "url": "https://eu.wikipedia.org/wiki?curid=338417", "title": "Augusta (Georgia)", "text": "Augusta Ameriketako Estatu Batuetako Georgia estatuko hiria da, Richmond konderrikoa. Savannah ibaiaren ertzean dago, Hego Carolinarekin mugan.\n\"Augusta National Golf Club\" taldea Augustakoa da, eta hirian jokatzen da munduko golf txapelketa garrantzitsuenetariko bat, \"The Masters\" delakoa. Negu-kiroletako estazio famatua ere bada, oso ondo komunikatuta.\nKotoi-ekoizle handiak dira Augustan, eta ontzigintza-gune garrantzitsua dago hirian. Inguruko lurretan kotoia, artoa, kakahuetea, frutak eta barazkiak hartzen dira. Industrian ere gai asko lantzen dituzte: haragia, irina, adreiluak, egurra, teilak, ehunak, ongarriak, papera eta makinak, esate baterako. Inguruetan Energia Atomikoaren Batzordeak instalazioak ditu.\nHistoria.\nAugusta 1735. urtean sortu zuten, gotorlekua eta mugako merkataritza-gune gisa.\nHerri eta hiri senidetuak.\nAugusta ondorengo herri eta hiriekin senidetuta dago:"}
{"id": "338418", "revid": "118559", "url": "https://eu.wikipedia.org/wiki?curid=338418", "title": "Planetario", "text": "Planetarioa argien bidez astroak eta haien ibilbideak ganga-formako sabai batean irudikatzen dituen instalazioa da. Ganga-formako proiekzio-pantailaz gain, proiektore planetario mugikorra izaten du.\nHistoria.\nArkimedesek planetarioa bazuela esaten da, eta planetario horren bidez aurreikusten zituela Eguzkiaren, Ilargiaren eta planeten mugimenduak.\n1919an Walther Bauersfeld, Jenako (Alemania) Carl Zeiss lantegiko eraikitzailea, ganga bateko sabaian zeru izarratua proiektatzeko ideia ikertzen hasi zen. Bost urte geroago, 1923an, lantegiko gangan munduko lehen ikuskizun planetarioa egin zen.\nEuropako planetariorik handienak (23 metro baino gehiagoko diametroko ganga dutenak):\nBrusela, Praga, Jena, Kopenhage, Valentzia, Atenas, Budapest, Chorz\u00f3w, Lisboa, Mosku, San Petersburgo, Stockholm eta Kiev."}
{"id": "338419", "revid": "336", "url": "https://eu.wikipedia.org/wiki?curid=338419", "title": "Zidrondo", "text": "Zidrondoa (\"Citrus medica\") errutazeoen familiako zuhaitza, limoiondoaren antzekoa. Haren fruitua zidra da. Fruituagatik kultibatzen da, gozogintzan, elikagaigintzan eta lurringintzan erabiltzen baita. Europan ezagutu zen lehen zitrikoa izan zen, jada Erromatar Inperioaren garaian deskribatu baitzen.\nEzaugarriak.\nZuhaitz edo zuhaixka txikia da, hostoiraunkorra, 2,5 m inguruko altuerakoa, enbor bihurrikoa eta adakera trinko eta zurrunekoa. Hostoek peziolo laburrak dituzte, eta bakunak dira, txandakatuak, eliptikoak eta lantza-formakoak, 18 cm-ko luzerainokoak; gainaldea berde iluna da, eta limoi-usain bereizgarria dute. Loreak hermafroditak dira, usaintsuak, handiak, zuriak edo purpura-kolorekoak, eta luku txikiak eratzen dituzte. Loreek 4 edo 5 petalo dituzte, eta 30-60 lorezil.\nFruitua hesperidio bat da, luzanga edo globo-formakoa, 30 cm-ko diametrorainokoa. Azal lodia du, mamitsua, endokarpoari atxikia, kolorez horia edo berdexka, eta askotan zimurra. 10-15 karpelo ditu, tenteak, zuku gutxikoak; gozoak edo azidoak dira, barietatearen arabera. Haziak ugariak eta txikiak izaten dira, leunak."}
{"id": "338420", "revid": "336", "url": "https://eu.wikipedia.org/wiki?curid=338420", "title": "Politetrafluoroetileno", "text": "Politetrafluoroetilenoa, PTFEa edo tefloia (azken hori jatorrizko \u2014marka erregistratua\u2014 izenetik eratorria) polietilenoaren antzeko polimero bat da, baina hidrogeno atomoak fluorragatik aldatu dira. Monomeroaren formula kimikoa CF2=CF2 da, eta tetrafluoroeteno izena du. PTFEa fluorokarbono solidoa da, osorik karbonoz eta fluorrez osatutako pisu molekular handiko konposatua baita. PTFEa hidrofobikoa da: urak edo ura duten konposatuek ez dute bustitzen PTFEa; izan, ere, fluorokarbonoek London dispertsio indarra motelduta agertzen dute, fluorraren elektronegatibitate altua dela eta. PTFEak edozein solidorekiko duen frikzioa, ezagutzen den txikienetako bat da.\nDuPont enpresak konposatu hau Teflon izenarekin merkaturatzen du, eta oso erabilia da zartaginetan eta beste hainbat sukalde tresnatan, jakia ez zaiolako itsasten berotzean. Elementu korrosiboak erabiltzen diren hainbat esperimentutan ere PTFEzko estaldurak erabiltzen dira. Makina batzuetan lubrifikatzaile gisa ere erabiltzen da."}
{"id": "338421", "revid": "512", "url": "https://eu.wikipedia.org/wiki?curid=338421", "title": "Kermanxah", "text": "Kermanxah (, \"Kerm\u0101nsh\u0101h\") Iran mendebaldeko hiria da, Kermanxah probintziaren hiriburua. Irango Kurdistanen dago, Teherandik 525 kilometro mendebaldera eta Irakeko mugatik 165 kilometrora. 2011n 851.405 biztanle zituen. Biztanle gehienak kurdueraz mintzatzen dira; erlijioari dagokionez, gehiengoa xiita da.\nGeografia.\nKlima.\nHiriak klima mediterraneoa dauka, uda beroekin, \"Csa\" K\u00f6ppen klima sailkapenaren arabera.\nHistoria.\nLehenengo zibilizazioetako baten sorlekutzat hartzen da Kermanxah, K.a. 10.000 urteko herrixka baten hondakinak aurkitu baitira. Behe Paleolitoan gizakia bertan bizi izanaren aztarnak ere aurkitu izan dira. Hiria sasandarrek sortu zutela uste da; haien esku zegoela, hiri garrantzitsua izan zen IV. mendean: hiriburua zen, errege-erreginen udako egoitza, eta mediku-gunea ere bai.\n640. urtean, arabiarrek konkistatu zuten hiria. IX. mendean, Seljuk dinastiaren agindupean, Iran mendebaldeko eta Kurdistanen hegoaldeko eskualdeko kultura- eta merkataritza-gune nagusia izan zen. Lehen Mundu Gerran, 1915. urtean, turkoek hartu zuten. Iran-Irak gerran (1980-1988) suntsitua izan zen.\nOndarea.\n2006. urtean, Unescok Gizateriaren Ondare izendatu zuen Behistungo inskripzioa, K.a. 521. urte ingurukoa."}
{"id": "338422", "revid": "105290", "url": "https://eu.wikipedia.org/wiki?curid=338422", "title": "Pistatxondo", "text": "Pistatxondoa (\"Pistacia vera\"), \"Anacardiaceae\" familiako zuhaitz txikia da. Jatorriz, Iran eta Irakeko lurralde menditsuetakoa da, baina, gaur egun, Grezia, Siria, Iran, Kirgizistan, Turkmenistan, Turkia, Pakistan, Afganistan, Egipto eta AEBetako Kalifornian ere landatzen da.\nPistatxondoak 10 m inguruko garaiera izaten du. Hosto pinatuak ditu, 10-20 cm-koak, zeinak askatu egiten baitira adarretatik ondu ondoren. Basamortuko landarea denez, ongi jasaten ditu lurzoru gaziak, eta gauza da muturreko tenperaturetan bizitzeko \u2014neguan, 10\u00a0\u00b0C zero azpitik, eta, udan, 40\u00a0\u00b0C\u2014. Eguzkira begira egon behar du, eta lurzoru drainatuan. Izan ere, ez da ongi garatzen hezetasun handiko lekuetan, eta sustraiak usteldu egin daitezke, ur gehiegi izanez gero. Uda luzeak komeni zaizkio, fruituak behar bezala ondu daitezen.\nLandareak dioikoak dira, hau da, zuhaitz batzuk arrak dira, eta beste batzuk, emeak. Zuhaitz ar batek polen aski ematen du zortzi-hamabi zuhaitz eme polinizatzeko. Loreak petalogabeak dira, sexubakarrak eta luku-erakoak. Fruitua drupa bat da, zeinak hazi luzexka bat baitu barruan: pistatxoa, jateko fruitua. Fruituaren kanpoko oskola gogorra da, zuri-marroixka. Haziak malba koloreko azal fin bat du; mamia, berriz, berde argia da. Fruitua umotzen denean, oskolak kolore hori-gorrixka hartzen du, eta bat-batean hautsi eta irekitzen da, zati batean. Oskol-hauste horri dehiszentzia deritzo, eta entzuteko moduko soinua egiten du. Pistatxondo bakoitzak, batez beste, 50 kg hazi ematen du bi urtean behin.\nZazpi-hamar bat urte behar dira pistatxo-produkzio ederra izateko. Pistatxondoa bi urtez behingoa da; hortaz, uzta hobea izaten da hirugarren urtean. Zuhaitzak 20 urte inguru dituenean lortzen da ekoizpen handiena.\nJateko fruitua da pistatxoa. Bere horretan edo txigortu eta gatzatuta jaten da. Izozkiak, gozokiak \u2014baklava, adibidez\u2014 eta hestebeteak egiteko erabiltzen da, besteak beste.\n\"Pistacia\" generoko beste espezie batzuekin nahasten da maiz \"Pistacia vera\". Beste espezie horien fruituak, ordea, askoz txikiagoak dira, eta trementina-zapore handia eta azal biguna dute.\nLandareen sexualitatea.\nPistatxondoari esker, S\u00e9bastian Vaillant frantses botanikariak aurkikuntza erabakigarriak egin zituen landareen sexualitatea argitzeko.\n1702an, Joseph Pitton de Tournefortek zenbait pistatxo ekarri zituen Txinatik, eta Parisko Sendabelarren Errege Lorategiko hazitegian landatu zituen. Pistatxondo ar bat atera zen. Gaur egun, Parisko Landare Lorategiko alpetar landareen atalean dago zuhaitz historiko hori.\nS\u00e9bastien Vaillant konturatu zen pistatxondoa urtero loratzen zela baina ez zuela fruiturik ematen, eta gauza bera gertatzen zitzaiola Parisko beste auzo batean zegoen eta lore diferenteak zituen beste espezimen bati. Bada, Vaillant botanikariak Errege Lorategiko pistatxondoaren adar loredun bat hartu, eta loretan zegoen beste pistatxondoaren ondoan astindu zuen. Orduan atera ziren fruituak lehenengo aldiz. Hala, esperimentu hori erabakigarria izan zen landare espermafitoen sexualitatea eta polinizazioa ulertzeko.\nEsperimentuak arrakasta izan zuen bi arrazoi hauengatik: batetik, \"Pistacia vera\" dioikoa delako \u2014hau da, lore ar eta emeak indibiduo desberdinetan dituelako, gorostiak bezala\u2014, eta, beraz, autoernalkuntza ezinezkoa delako; bestetik, pistatxondoak ez zeudelako haien ingurune naturalean eta oso bakanak zirelako modu naturalean ernaldu ahal izateko."}
{"id": "338423", "revid": "105290", "url": "https://eu.wikipedia.org/wiki?curid=338423", "title": "Kosovoko gudua (1389)", "text": "Kosovoko gudua ( \"Kosovska bitka\"; ) 1389. urteko ekainaren 15ean izan zen, San Vito egunean (historialari batzuek diotenez, egutegi gregoriotarrean ekainaren 28an izango litzateke, edo 23an).\nAlde batetik, Serbiako Printzerriko armada zegoen, Lazar Hrebeljanovi\u0107 printzearen esanetara, Vuk Brankovi\u0107 jauntxo serbiarrak eta Vlatko Vukovi\u0107 jauntxo bosniarrak lagunduta; beste aldetik, Otomandar Inperioko armada, Murad I.a sultanaren esanetara, Beyazid I.a eta Yakub Celebi semeek lagunduta.\nBataila gaur egungo Pristinatik 5 km ipar-mendebaldera izan zen, Kosovo Polje inguruan. Edozein modutan ere, guduaren zehaztasunak ez ziren inon argi jaso, eta beste gudu batzuekin alderatuta berreraiki izan dituzte gertakariak.\nSerbiarren nortasunarentzat garrantzi handiko gudua izan zen, historian, tradizioan eta identitatean eragina izan duelako.\nPraktikan, talde biek galera handiak izan zituzten, baina otomandarrak hartu izan dira garailetzat estrategikoki, Serbia Otomandar Inperioaren menpeko Estatu bihurtu zelako, basailua. Ondorioz, agintari serbiarrak otomandarrekin ezkontza estrategikoak egiten hasi ziren; besteak beste, Lazar printze zenaren alaba Beyazid I.arekin ezkondu zen, aliantza berriak eratuz."}
{"id": "338424", "revid": "1545", "url": "https://eu.wikipedia.org/wiki?curid=338424", "title": "Svend I.a Danimarkakoa", "text": "Svend I.a Danimarkakoa (; ; ; - 1014ko otsailaren 3a) Danimarkako, Ingalaterrako eta Norvegiako lurralde batzuen erregea izan zen. Ingelesek Forkbeard (\"bizar zatitua\" edo \"bizar erdibitua\") goitizena eman zioten, zeraman ezohiko bibotea zela medio.\nHarald Blaatand Danimarkako eta Norvegiako errege bikingoaren eta bere lehen emazte Gunhilda-ren lau seme-alabetako zaharrena zen.\nAitaren ondorengo errege izan zen Danimarkako eta Norvegiako tronuetan; hura garaitu eta hil ondoren, 985ean hartu zuen erregetza, baina erresuma norvegiarrean izendapenezko gobernua baino ez zuen, \"de facto\"ko agintaria Haakon Sigurdsson baitzen. Txanpona egin zuen lehen errege daniarra da; txanponaren inskripzioa hauxe zen: \"Zven Rex D\u00e6nor\" (\"Svend, daniarren erregea\"). Familia kristautasunera bihurtu zenean, Svendek Oton izena hartu zuen, germaniar enperadore Oton II.aren omenez.\n995ean, Olaf I.ak tronua berreskuratu zuen, 1000. urtean, Svolder-eko Guduan garaitua eta hila gertatu zen arte. Orduan, Svend I.ak hartu zuen Norvegiaren parte baten kontrola.\nIngalaterraren aurkako espedizioetan parte hartu zuen \u2014hiru alditan, hain zuzen ere\u2014, eta 1013an herrialdea inbaditzeko erabakia hartu zuen.\nIngalaterrako errege izendatua izan zen, baina bost aste eskas iraun zuen haren erregealdiak, Londres inbaditzean jasotako zauri larrien ondorioz hil egin baitzen 1014ko otsailean. Gorpua Danimarkara eraman zuten, eta Roskildeko katedralean hilobiratu zuten.\nEzkontza eta ondorengoak.\n988an, \u015awi\u0119tos\u0142awa Poloniakoarekin (ezkondu eta gero Gunhilda izena hartzen du) ezkondu zen, eta sei seme-alaba izan zituzten. Harald II.a izan zen aitaren ondorengoa (1014-1018)."}
{"id": "338425", "revid": "1545", "url": "https://eu.wikipedia.org/wiki?curid=338425", "title": "Fundyko badia", "text": "Fundyko badia (; ), Kanadako Atlantikoko kostaldeko itsas adarra.\nMaineko golkoaren iparraldean dago, kontinentearen eta Eskozia Berria penintsula handiaren artean.\n270 km luze eta 80 km zabal da. Sakonera nahiko txikia du badiak, 50 m batez beste, baina oso irregularra da. Hondar-pilak, arrezifeak eta uhartetxoak ditu, bokalean, batez ere.\nDuela 160 milioi urte, Ozeano Atlantikoa zabaldu zenean lurrazala hondoratu egin zelako sortu zen badia hau. Gero, glaziazioek eta higadurak itxuraldatu zuten.\nMarea handiak \u201421 metrorainokoak\u2014 dituelako da munduan ezaguna Fundy badia. Badiaren mutur batetik bestera iristeko olatuek behar duten denbora eta bi itsasgoren arteko denbora-tartea berdina da: 12,4 ordu. Bi fenomeno horiek marea-erresonantzian sartu, eta handitu egiten dute itsasgoren eta itsasbeheren arteko aldea. Denbora-tarte horretan, 115 mila milioi tona ur sartu edo ateratzen da badiatik.\nArrain-espezieak ere asko dira, hala nola bakailao arrunta, sardinzarra, platuxa, legatza, arraia eta marrazoa. Ur hotz hauetako krillak baleak eta beste zetazeo batzuk ere erakartzen ditu; ekainetik urrira, mazopa arruntak, zere arruntak nahiz txikiak eta xibarta baleak biltzen dira. Itsas txakurrak ere ohikoak dira.\nFundy badia oso garrantzitsua da hegaztientzat: migrazio-bideetan, geldialdia egin eta atseden hartzeko lekua da. Zenbait espeziek negua ere pasatzen dute: antxetek, txenadek, ubarroiek, martinek eta abarrek.\n800 ornogabe-espezie baino gehiago daude Fundy badian.\nAdministrazioari dagokionez, Kanadako Eskozia Berria eta Brunswick Berria probintziek kudeatzen dute Fundy badiaren itsasertza."}
{"id": "338426", "revid": "336", "url": "https://eu.wikipedia.org/wiki?curid=338426", "title": "AutoCAD", "text": "Autodesk AutoCAD bi eta hiru dimentsioko irudiak lantzeko ordenagailuz lagunduriko diseinurako programa bat da. Gaur egun, Autodesk izeneko enpresa batek garatu eta merkaturatzen du. AutoCAD terminoa Autodesk konpainiak sortutakoa da 1982an. AutoCAD, ediziorako dituen ahalmen handiengatik, nazioartean ezagutzen den software bat da. Programa horrek eraikinen planoen irudi digitalak edo 3Dko irudien birsorkuntza ahalbidetzen du.\nAutoCAD arkitektoek, ingeniariek eta diseinatzaile industrialek gehien erabiltzen duten programetakoa da. Izena xehatuz gero Auto aurrizkiak bere sortzailea den Autodesk enpresari egiten diola erreferentzia eta CAD formak, berriz, Computer Aided Design edo Computer Aided Drafting esan nahi duela aurkituko dugu.\nEzaugarriak.\nBertsio bakoitzean errepikatzen diren ezaugarri apartak dituelako nabarmentzen da programa. Ordenagailuz lagunduriko beste diseinurako programa batzuk bezala, AutoCADek entitate geometrikoko (puntuak, marrak, arkuak, etab.) datu-base bat kudeatzen du. Datu-base horrekin pantaila grafiko baten bidez lan egin ahal izango da, irudi-editorea deiturikoa. Erabiltzailearekiko interakzioa komandoen, edizioaren edo irudien bidez egiten da programaren agindu-lerroa erabiliz. Programaren bertsio modernoek prozesua automatizatzen duten irudi-erabiltzailearen interfaze batetik aginduak sartzea ahalbidetzen dute."}
{"id": "338427", "revid": "105290", "url": "https://eu.wikipedia.org/wiki?curid=338427", "title": "Rodas (hiria)", "text": "Rodas (grekoz: \u03a1\u03cc\u03b4\u03bf\u03c2, \"R\u00f3dos\") Greziako Rodas uharteko hiri nagusia da: Rodasko Unitate Periferiko lurraldeko hiriburua da, baita Dodekanesoko prefekturakoa ere, Egeo Itsasoko hego-ekialdean.\nRodasko Kolosoa (Munduko Zazpi Mirarietako bat) hiriko portuan zegoelako famatua da Rodas, besteak beste: Helios jaungoikoaren irudia zen.\nHistoria.\nDodekaneso artxipelagoan dagoenez, uhartea eta hiria bera Europa, Ekialde Erdikoa eta Afrika bitarteko bidegurutzean dago; horregatik, hainbat kultura, arkitektura, hizkuntza eta abar izan dira bertan Historiaren joanean: dorikoak, erromatarrak, bizantziarrak, arabiarrak, Maltako Ordenako zaldunak, otomandarrak, italiarrak; Bigarren Mundu Gerraren ostean, britainiarrak; eta Greziarena da 1948. urteaz geroztik.\nNeolitiko garaian gizakia bizi izan zeneko zantzuak daude. Rodas hiriaren jatorria, nolanahi ere, K.a. 408. urtekoa da, Ialisos, Camiros eta Lindos estatu-hiri dorikoek bat eginda sortu zutenean."}
{"id": "338428", "revid": "119347", "url": "https://eu.wikipedia.org/wiki?curid=338428", "title": "Arnulfo Karintiakoa", "text": "Arnulfo Karintiakoa (; 850 - 899ko abenduaren 8a) Ekialdeko Frantziako errege karolingioa izan zen 887tik aurrera, Italiako errege 894tik aurrera, eta Germaniako Erromatar Inperio Santuko enperadore 896tik hil zen arte.\nArnulfo Karloman erregearen eta Litswinde esloveniarraren sasiko semea zen.\nOsaba zuen Karlos III.a Gizena enperadorea kargutik kendu ondoren, Ekialdeko Frantziako eta Lotaringiako errege egin zuten (887).\nBikingoen aurkako garaipena lortu zuen Lovainako Guduan \u2014gaur egungo Belgika\u2014 891ko irailean. Arnulfok Italia inbaditu zuen 896an. 898an, Lanberto enperadorea hil zutenean, Arnulfok enperadore izendatzea lortu zuen.\n899an hil zen, eta bere seme Luis IV.a \"Haurra\" izan zen ondorengoa Frantziako Ekialdeko erregetzan."}
{"id": "338431", "revid": "512", "url": "https://eu.wikipedia.org/wiki?curid=338431", "title": "Febe (satelitea)", "text": "Febe edo Saturno IX Saturno planetaren sateliteetariko bat da.\nEzaugarri fisikoak.\nFebe Saturnoren satelite irregularretan handiena da. Saturnoren inguruan orbitatzen du 18 hilabete (Lurreko hilabete) baino gehiagoko periodoarekin, eta orbitaren erradioa 11 milioi eta 15 milioi kilometro artean aldatzen da.\nFeberen orbita oso inklinatua dago, 175\u00b0 baino gehiago, eguzki-sistemaren ekliptikarekiko. Orbita erretrogradoa du, hau da, Saturnoren inguruan duen biraketa-noranzkoa planetak bere buruarekiko (errotazio-biraketarekiko) duenaren kontrakoa da. Hori dela eta, uste izatekoa da Febe ez zela sortu Saturnorekin batera, baizik eta geroago planetaren erakarpen grabitatorioaren bidez harrapatutako objektu bat dela.\nSaturnoren barne-sateliteek gainazal oso distiratsua dute, baina Feberen albedoa 0,08 baino ez da; hau da, jasotzen duen argiaren % 8 besterik ez du islatzen.\nZiur asko, Feberen gainazala izotzez, hidratoz, silikatoz eta konposatu kimiko organikoz osatuta dago. Izotzez eta arrokaz osatuta dago, Pluton bezala. Gainazala oso hotza da (batez besteko tenperatura -163\u00a0\u00b0C da, hau da, 110\u00a0\u00b0C zero absolutuaren gainetik), eta kraterrez josita dago. 50 km-ko diametroko krater handi bat dauka. Litekeena da inpaktu erraldoiaren ondorioz materiala kanporatu izana; horrek azalduko luke Saturnoren inguruan orbitatzen duten satelite txikien jatorria.\nSaturnoren eraztun handi baten barnean dago.\nSorrera.\nDirudienez, Febe duela 4.500 milioi urte sortu zen eguzki-sistemaren bazterrik urrunenean, nebulosa batean. Hasieran, Kuiperren gerrikoan kokatu zen. Geroago, eguzki-sisteman gehiago barneratu zenean, Saturnoren grabitateak harrapatuko zuen.\nEsplorazioa.\nVoyager 2 zundak, 1981ean, satelitearen gainazala arakatu zuen 2,2 milioi kilometroko distantziatik, eta ikusi zuen nahiko gorria dela, eta forma esferikoa eta zimurtsua duela.\n2004ko ekainaren 11n Cassini-Huygens zundak 2.068 km-ko distantziatik arakatu zuen, hau da, Voyager 2 baino mila aldiz gertuago, eta oso informazio garrantzitsua lortu zuen irudiei eta neurketei esker. Feberen masa eta izaera zehaztu ahal izan zen, eta ikusi zen Saturnoren gainerako sateliteen aldean oso desberdina dela eta Plutonekin kidetasun handia duela.\nAurkikuntza.\nWilliam Henry Pickering-ek aurkitu zuen 1899ko martxoaren 17an, Peruko Arequipako behatoki astronomikoan egindako argazkietan oinarriturik. Saturnori aurkitutako 9. satelitea izan zen, eta aurkikuntzak oihartzun handia lortu zuen, astrofotografiaren bidez aurkitutako eguzki-sistemako lehenengo objektua izan baitzen.\nIzendapena.\nWilliam Henry Pickering-ek proposatu zuen Febe izena. Haren aurretik aurkitutako Saturnoren beste 5 sateliteek mitologia grekoko Kronos jainkoaren anai-arreben izenak dituzte (erromatarrek Saturno deitu zioten Kronosi), eta Febe ere Kronosen ahizpa bat da."}
{"id": "338432", "revid": "448", "url": "https://eu.wikipedia.org/wiki?curid=338432", "title": "Maximilian Kolbe", "text": ""}
{"id": "338433", "revid": "105290", "url": "https://eu.wikipedia.org/wiki?curid=338433", "title": "Pazardzhik probintzia", "text": "Pazardzhik probintzia ( \"Oblast Pazardzhik\") hego-mendebaldeko Bulgariako oblasta da. Iparraldean Sofia probintziarekin dauka muga, ekialdean Plovdiv probintziarekin, hegoaldean Smolian probintziarekin, eta mendebaldean Blagoevgrad probintziarekin. 4.456 kilometro koadroko eremua du, eta 2011n 275.548 biztanle zituen. Hiriburua Pazardzhik da.\nBanaketa adninistratiboa.\nHamaika udalerri daude Pazardzhik probintzian:"}
{"id": "338435", "revid": "1491", "url": "https://eu.wikipedia.org/wiki?curid=338435", "title": "Mezzosoprano", "text": "Mezzosoprano edo mezzo-soprano, emakumezkoaren ahotsa, soprano eta kontraltoaren artekoa; ahots hori duen emakumezkoa.\nItalierako terminoa da, \"altuago\" adierazten duena. Mezzosoprano ahotsak soprano ahotsa barruan hartzen du, eta ahots oso altua izateak ahots-apaingarri konplexuak egitea ahalbidetzen du. Tinbre zorrotzeko ahotsa da, sopranoarena baino baxuagoa.\nTesitura.\n\"Harvard Dictionary of Music\"en arabera, mezzosopranoaren tesitura \"mi3\" notatik \"fa5\" notarainokoa da. Hala ere, tesitura asko alda daiteke paper bakoitzaren \u00f1abardura gizabanakoarenaren araberakoa baita. Mezzosoprano batek, soprano edo kontralto baten paperak abes ditzake, baina mezzosopranoak ahots-kolore ezberdina du, eta tarteko notak hobeto eusten ditu.\nMezzosoprano motak.\nMezzosoprano arina.\n\"Mezzosoprano arina\" \"soprano dramatiko\"aren ia parekoa da, baina arintasun handiagoarekin; frantziar errepertorioaren \"Falcon sopranoa\"rekin ere parekatzen da. Ahots honek musika-apaingarri benetan birtuosoak egiteko gaitasuna izan behar du.\nMezzosoprano lirikoa.\n\"Mezzosoprano lirikoa\" indartutako grabeak dituen ahotsa da, \"soprano liriko\"arekin parekagarria, vibrato azkarra eta kontrolatua, eta eskalak eta arpegioak zalutasunez egiteko gaitasunarekin. Gioacchino Rossiniren obretan espezializatutako mezzosopranoak \"mezzosoprano rossinianoak\" bezala ere ezagutzen dira. Mezzosoprano lirikoen adibide batzuk dira: El\u012bna Garan\u010da, Conchita Superv\u00eda, Teresa Berganza, Frederica von Stade eta Marilyn Horne.\nMezzosoprano dramatikoa.\n\"Mezzosoprano dramatikoa\" ahots indartsuagoa da, eta \"Falcon soprano\" ahotsetik gertuago dago. Mezzosoprano dramatikoaren adibideak dira: Grace Bumbry, Fiorenza Cossotto, Shirley Verrett, Rita Gorr, Giulietta Simionato, Dolora Zajick, Olga Borodina, Waltraud Meier, Christa Ludwig eta Stephanie Blythe.\nErrepertorioa.\nMezzosopranoen errepertorioa hurrengo paper dramatikoetan daude:"}
{"id": "338436", "revid": "105290", "url": "https://eu.wikipedia.org/wiki?curid=338436", "title": "Plovdiv probintzia", "text": "Plovdiv probintzia (, \"Oblast Plovdiv\") erdi-hegoaldeko Bulgariako oblasta da. Iparraldean Lovetx probintziarekin dauka muga, ipar-ekialdean Gabrovo probintziarekin, ekialdean Stara Zagora eta Haskovo probintziekin, hegoaldean Kardzhali eta Smolian probintziekin, eta mendebaldean Pazardzhik eta Sofia probintziekin. 5.972 kilometro koadroko eremua du, eta 2011n 683.027 biztanle zituen. Hiriburua Plovdiv da.\nBanaketa administratiboa.\nHemezortzi udalerri daude Plovdiv probintzian:"}
{"id": "338438", "revid": "1545", "url": "https://eu.wikipedia.org/wiki?curid=338438", "title": "Txinatar anis", "text": "Txinatar anis edo txinatar anis-belar (\"Illicium verum\") (, \"zortzi adar\") Illiciaceae familiako landare-espezie bat da. Haren fruituak anisaren antza du, eta izar-forma du.\nEzaugarriak.\nTxinako hego-mendebaldeko eskualde txiki bateko zuhaitz bizikor bat da. Fruituek izar-itxura dute, eta heldu baino lehentxeago biltzen dira. Txinako sukaldaritzan erabiltzen da nagusiki, baita Asiako hegoaldeko eta Indonesiako sukaldaritzan ere, baina gutxiago.\nIzar-anisak anetola dauka, anisari bere zapore bereizgarria ematen dion printzipio aktibo bera. Anisaren ordekotzat erabiltzen da gozogintzan eta likoregintzan. Adibidez, Pastis egiteko.\nInfusio moduan erabili da erreumatismoaren eta kolikoaren kontra, eta haziak mastekatu egiten dira otorduen ondoren digestioari laguntzeko.\nTxinako lau probintzietan lantzen da (Fujian, Guangdong, Guangxi eta Yunnan), eta martxotik maiatzera bitartean biltzen da fruitua. Hazietatik azido shikimikoa ateratzen da, Tamiflu botikaren osagaietako bat.\nGarai batean aski zabaldua zegoen ustea zen oso onuragarria zela, eta haur txikiei ere ematen zitzaien, baina azterketek erakutsi dute kantitate handia hartuz gero hilgarria izan daitekeela."}
{"id": "338439", "revid": "105290", "url": "https://eu.wikipedia.org/wiki?curid=338439", "title": "Ezkila-lore", "text": "Ezkila lorea, txilin-belarra edo txirin-lorea (\"Campanula\") kanpanulazeoen familiako landare fanerogamoen genero bat da. Izena latinetik dator (latinez \"Campanula\": ezkila txikia).\nGeneroak 473 espezie eta hainbat azpiespezie hartzen ditu barnean, eta Ipar hemisferioko eskualde epeletan hazten dira.\nGehienak urterokoak dira, baina badira bi urtez behingoak eta iraunkorrak ere.\nTamainari dagokionez, 5 cm-ko garaiera (eskualde artikoetan) edo tenperatura altuagoko eskualdeetan 2 m-ko garaiera izan dezakete.\nLoreek ezkila-formako korola dute, eta urdinak, zuriak edo arrosak dira. Espezie batzuk apaingarri modura landatzen dira. Fruitua barnean hazi ugari dituen kapsula bat da. \"Campanula\" generoko espezie zenbait lepidoptero batzuen larben elikagai dira.\nNeguaren bukaeran izaten du lorea. Basoetan eta belardietan hazten da.\nEspezie hautatuak.\nGeneroak 473 espezie ditu, tartean:"}
{"id": "338440", "revid": "105290", "url": "https://eu.wikipedia.org/wiki?curid=338440", "title": "Xumen probintzia", "text": "Xumen probintzia (, \"Oblast Shumen\") ekialdeko Bulgariako oblasta da. Iparraldean Silistra eta Dobritx probintziekin du muga, ekialdean Varnarekin, hegoaldean Burgasekin, eta mendebaldean Targovixte eta Razgradekin. 3.389 kilometro koadroko eremua du, eta 2011n 180.528 biztanle zituen. Hiriburua Xumen da.\nBanaketa administratiboa.\nXumen probintzian hamar udalerri daude:"}
{"id": "338441", "revid": "119347", "url": "https://eu.wikipedia.org/wiki?curid=338441", "title": "Pasifae (satelitea)", "text": "Pasifae (grekoa: \u03a0\u03b1\u03c3\u03b9\u03c6\u03ac\u03b7), edo Jupiter VIII, Jupiter planetaren satelite natural bat da.\nEzaugarri fisikoak.\nPasifae satelite irregularra da. Jupiterren satelite erretrogradorik handiena da. Espektroskopia bidez egindako neurketek adierazten dute Pasifae, jatorriz, asteroide bat dela.\nOrbita erretrogradoa, oso inklinatua eta oso eszentrikoa du.\nAurkikuntza.\nPasifae 1908ko otsailaren 28an aurkitu zuen Philibert jacques Melottek Greenwicheko behatokian, argazkiak aztertuta.\nIzendapena.\nPasifae satelite-izena mitologia grekoko Pasifae pertsonaian du jatorria; Pasifae Kretako erregina zen, Minosen emaztea eta Minotauroren ama.\nPasifaek ez zuen izendapen ofizialik izan 1975 arte, Jupiterren beste zortzi sateliterekin batera (Nazioarteko Astronomia Batasunak ofizialki izendatutako lehenengo satelite-multzoa izan zen)."}
{"id": "338442", "revid": "1545", "url": "https://eu.wikipedia.org/wiki?curid=338442", "title": "Sibiu konderria", "text": "Sibiu Errumania erdialdeko barrutia (\"jude\u0163-a\") da, Transilvania eskualdean. Azaleraz 5.432 km\u00b2 da. Barrutiko hiriburua izen bereko Sibiu da, 171.535 biztanlekoa.\nBiztanleria.\n2002. urtean 421.724 biztanle zeuden Sibiu barrutian. Barrutiko biztanleriaren %90,6 errumaniarrak dira; hungariarrak %3,6 dira; ijitoak, %4,1; alemanak, %1,6; eta %0,1 bestelako jatorrikoak. Biztanle gehienak (%88,9) ortodoxoak dira.\nEkonomia.\nErrumaniako ekonomia bizienetarikoa da Sibiu barrutikoa. Beste batzuen artean, industria hauek daude: makineria, automobilen osagaiak, elikagaiak, ehungintza, egurra. Aginte komunista egon zen sasoian ikatza, metal astun eta osagai kimikoen industriak ere egon ziren, baina pixkaka ixten joan dira. Turismoak ere indar handia dauka.\nBanaketa administratiboa.\nSibiu konderriak 2 hiri, 9 udalerri eta 53 herri ditu"}
{"id": "338443", "revid": "1545", "url": "https://eu.wikipedia.org/wiki?curid=338443", "title": "Suceava konderria", "text": "Suceava Errumania erdialdeko barrutia (\"jude\u0163-a\") da, Moldavia eskualdean. Azaleraz 8.553 km\u00b2 da. Barrutiko hiriburua izen bereko Suceava da, 105.865 biztanlekoa.\nBiztanleria.\n2002. urtean 688.435 biztanle zeuden Suceava barrutian. Barrutiko biztanleriaren %96,3 errumaniarrak dira; ijitoak %1,3 dira; eta besteak osterantzeko jatorrikoak (ukrainarrak, poloniarrak, eslovakiarrak eta abar)."}
{"id": "338444", "revid": "105290", "url": "https://eu.wikipedia.org/wiki?curid=338444", "title": "Al-Anbar probintzia", "text": "Al-Anbar probintzia (; \"mu\u1e25\u0101fa\u1e93at al-\u2019Anb\u0101r\"), Anbar probintzia ere deitua, Irakeko mendebaldeko muhafazah edo probintzia da, azaleraz herrialdeko handiena. 138.501 kilometro koadroko eremua hartzen du, eta 1.483.359 biztanle zituen 2009an. Hiriburua Ramadi da. Al-Anbar Hiruki sunita deritzon eremuaren barruan dago.\nGeografia.\nIparraldean Ninive probintzia dauka, ipar-ekialdean Saladin, ekialdean Bagdad, Babilonia eta Kerbala, hego-ekialdean Najaf, hegoaldean Saudi Arabia, mendebaldean Jordania (181 kilometro, baina ez da muga garbia), eta ipar-mendebaldean Siria. Eufrates ibaiak zeharkatzen du lurraldea."}
{"id": "338445", "revid": "119247", "url": "https://eu.wikipedia.org/wiki?curid=338445", "title": "Mendebaldeko hemisferioa", "text": "Mendebaldeko hemisferioa adierazpena Lurraren Greenwich meridianotik mendebaldera geratzen den esfera-erdia izendatzeko erabiltzen da.\nHemisferio hitzak literalki esfera-erdia esanahia du, eta adierazpen hori erabiltzen da geografian Lurraren (orohar edozein planetaren) bi esfera-erdi zatiak izendatzeko. Banaketa Ekuatoreak mugatzen duenean, geratzen diren bi esfera-erdiak Hego hemisferioa eta Ipar hemisferioa dira. Baina, aldiz, banaketaren muga meridiano bat denean, Mendebaldeko hemisferioaz eta Ekialdeko hemisferioaz hitz egiten da. Banaketa hau egiteko erabiltzen den meridianoa, normalean, Greenwich meridianoa da. Esan daiteke, ordea, banaketa hau ikuspegi eurozentrista batetik eginda dagoela.\nAskotan, erabiltzen da mendebaldea Europa eta Amerika izendatzeko. Hauek baitira antzinako Europako kulturaren oinordekoak eta Europa mapetan Asiaren ezkerraldean agertzen zenez horrela izendatu zen."}
{"id": "338446", "revid": "105290", "url": "https://eu.wikipedia.org/wiki?curid=338446", "title": "Bentos", "text": "Ekologian, bentosa (grekoa: \u03b2\u03ad\u03bd\u03b8\u03bf\u03c2, \"itsas hondoa\") ur-ekosistemetan (itsasoan, ibaian edo aintziran) hondoari atxikiak eta hondoarekin harremanetan bizi diren organismoen multzoa da. Planktonak eta nektonak, berriz, uretan baina hondoari atxiki gabe bizi diren organismoak dira.\nBaldin eta argia hondora iristen bada, bentoseko komunitatean ekoizle primarioak ere egongo dira, fotosintesia gauzatzen dutenak. Baina argirik ez badago (zona afotikoa), organismo guztiak kontsumitzaileak izango dira.\nKomunitate bentoniko ekoizleenak eta dibertsitaterik handienekoak, baita mehatxatuenak ere, koral-arrezifeak dira. Bestalde, komunitate bentonikoen etsairik handienetako bat arraste-sareak dira.\nAnimalia-espezie asko zona bentikoan bizitzeko espezializatuta daude. Adibidez, ekinodermatuen filum osoa (itsas izarrak eta itsas trikuak) espezie bentonikoek osatzen dute. Pleuronectiformes ordenako arrainak ere (mihi-arrainak, platuxak eta kidekoak) bentosean bizitzeko moldatuta daude. Zefalopodoen artean, olagarroak eta txibiak ere bentonikoak dira, eta bibalbioen klasea ere bai. Bentoseko organismo asko, hala nola txirlak eta itsas anemonak, oso gutxi mugitzen dira; beste batzuk, berriz, guztiz finkoak dira, hala nola ostrak, koralak edo koral-algak.\nZenbait organismo bentoniko, hala nola itsas izarrak, ostrak, txirlak, itsas anemonak, ofiuroideoak eta holoturoideoak, janari-iturri dira arrainentzat eta gizakientzat."}
{"id": "338447", "revid": "1545", "url": "https://eu.wikipedia.org/wiki?curid=338447", "title": "Murad V.a", "text": "Murad V.a (1840ko irailaren 21a \u2013 1904ko abuztuaren 29a), Otomandar Inperioko sultana, 1876ko maiatzaren 30etik abuztuaren 31ra.\nAbdulmezid I.a sultanaren semea, tronua hartu zuen bere osaba (Abdulaziz I.a) agintetik kendu ondoren. Kultura frantsesaren eragin handia izan zuen. 93 eguneko erregealdiaren ondoren, tronutik kendu zuten buruko gaitza batek eraginda. Bere anaiak Abdulhamid II.ak oinordetu zuen.\nMurad V.a ez zen gai izan bere jarraitzaileek nahi zuten konstituzioa adosteko, eta bere erregealdian Errusiar Inperioarekin harremanak okerrera joan ziren. Horrek hurrengo urtean hasiko zen gerra eragin zuen."}
{"id": "338448", "revid": "512", "url": "https://eu.wikipedia.org/wiki?curid=338448", "title": "Vrancea", "text": "Vrancea izan daiteke:"}
{"id": "338449", "revid": "512", "url": "https://eu.wikipedia.org/wiki?curid=338449", "title": "Mustafa II.a", "text": "Mustafa II.a (1664ko otsailaren 6a \u2013 1703ko abenduaren 28a) Otomandar Inperioaren sultana 1695etik 1703ra.\nMehmed IV.a sultanaren semea zen, eta bere anaiaren (Ahmed III.a) mesederako abdikatu zuen 1703an.\nMustafa helburu gisa hartu zuen bere Inperioan austriarren aurregitea eragoztea, eta 1697an berak hartu zuen agintea Hungaria berriz konkistatzeko. Zentan, ordea, Eugenio Saboiakoak garaitua zuen, eta otomandarrek bake-hitzarmena adostu behar izan zuten. 1699ko Karlowitzeko Itunari jarraiki, Mustafak Hungaria eta Transilvania Austriari eman zizkion, Morea Veneziako Errepublikari eta destakamendu militar turkiarrak Podoliatik kendu zituen.\nMustafaren erregealdian, Petri Handia tsarak turkiarren Azoveko gotorlekua ere (Itsaso Beltzean) hartu zuen (1697)."}
{"id": "338450", "revid": "512", "url": "https://eu.wikipedia.org/wiki?curid=338450", "title": "Betulaceae", "text": "Betulazeoak (Betulaceae) Fagales ordenako landare loredunen familia bat dira. Zuhaitz edo zuhaixka hostoerorkorreko landareak dira, eskualde epeletan eta eskualde tropikaletako mendialdeetan bizi direnak. Familia honetakoak dira, besteak beste, haltzak, hurritzak eta urkiak. Espezie gehienak Ipar hemisferiokoak dira.\nDuela gutxi arte, familia hau bitan banatuta zegoen: Betulaceae (\"Alnus\" eta \"Betula\") eta Corylaceae (gainerakoak); azken azterketen ondorioz, lehengo Corylaceae familia Betulaceae familiaren barnean sailkatu da.\nGeneroak.\n130 bat espezie ditu familiak, 6 generotan banatuak. Hauek dira generoak:"}
{"id": "338451", "revid": "1484", "url": "https://eu.wikipedia.org/wiki?curid=338451", "title": "Txukotka penintsula", "text": "Txukotka penintsula edo Txuktxien penintsula (errusieraz: \u0427\u0443\u043a\u043e\u0442\u0441\u043a\u0438\u0439 \u043f\u043e\u043b\u0443\u043e\u0441\u0442\u0440\u043e\u0432), Siberia, Errusia eta Asiako ipar-ekialderengo lurraldea da. Geografikoki, Ipar Amerikako Seward penintsularen aurrean dago, eta bien artean Bering itsasartea dago. Administrazioari dagokionez, Txukotka barrutikoa da Txuktxien penintsula.\nGeografia.\nTxuktxi penintsularen iparraldera Txuktxien itsasoa dago; hegoaldera, Bering itsasoa eta ekialdera, Beringeko itsasartea. Gehieneko luzera, hego-ekialdetik ipar-mendebaldera, 960 km-koa da; istmoa 500 km zabal da.\nPenintsulako ekialdeko muturrean Dezhniov lurmuturra dago, Uelen ondoan: Asiako ekialdeko muturra da.\nBiztanleria.\nBertako txuktxi herria bizi da penintsulan, beste etnia batzuekin batera: Siberiako yupik-ak, sireniki eskimalak, koryak-ak, txuvanoak, even-ak (lamutak), yukaghir-ak eta kolono errusiarrak.\nEkonomia.\nJarduera ekonomiko nagusia meatzaritza da: zinka, urrea eta ikatza ustiatzen dute. Ehiza (elur-oreinak bereziki), arrantza eta turismoa ere garrantzitsuak dira.\nHistoria.\n1648. urtean Semion Dezhniov eta Fedot Alekseiev Popov buru ziren espedizio bat joan zen lurralde hartara: hamar aste behar izan zituzten penintsula osoa ontziz inguratzeko. Orduan aurkitu zuten Asia eta Alaska ez daudela lurrez lotuta."}
{"id": "338452", "revid": "105290", "url": "https://eu.wikipedia.org/wiki?curid=338452", "title": "Amaryllidaceae", "text": "Amarillidazeoak (Amaryllidaceae) Asparagales ordenako landare-familia bat dira. Landare belarkara eta bizikorrak dira, erraboildunak edo errizomadunak. Familiak 1.600 espezie inguru ditu, 73 generotan banatuak, eta mundu osoan banatuta dago. Hiru subfamiliatan banatuta dago: amarillidideoak (Amaryllidoideae), allioideoak (Allioideae) eta agapantoideoak (Agapanthoideae).\nAmarillidazeoek garrantzi ekonomikoa dute, baita kulturala ere. Espezie asko jangarriak dira (\"Allium\" generoa da garrantzitsuena: tipula [\"Allium cepe\"], baratxuria [\"Allium sativum\"], porrua [\"Allium ampeloprasum\"], tipulina [\"Allium schoenoprasum\"], eta abar). Allioideoek balio antiseptikoa dute, eta sendabelar gisa erabiltzen dira. Landare apaingarritzat erabiltzen diren espezieak ere ugariak dira, oso erabiliak lorategietan, hala nola nartzisoak (\"Narcissus sp\".).\nGeneroak.\nAmaryllidoideae azpifamiliako generoak (sinonimoak parentesi artean):\nAllioideae azpifamiliako generoak (sinonimoak parentesi artean):\nAgapanthoideae azpifamilia generobakarra da: \"Agapanthus\" L'H\u00e9r."}
{"id": "338453", "revid": "119347", "url": "https://eu.wikipedia.org/wiki?curid=338453", "title": "Frantziako Gudua", "text": "Frantziako gudua \u2013 Frantziaren erorketa ere esaten zaio \u2013 Alemania naziak Frantzia, Belgika, Herbehereak eta Luxenburgo inbaditzeko plana izan zen, Bigarren Mundu Gerraren esparruan. Frantziak gerra deklaratu zion Alemaniari 1939ko irailaren 3an, azken honek Polonia inbaditu ondoren. 1939ko irailaren hasieran, Frantziak huts egindako Sarreko erasoaldia abiatu zuen, eta urriaren erdialderako frantziar tropak jatorrizko posizioetara itzuli ziren. Alemaniak 1940ko maiatzaren 10ean lehenengo tiroa egin zuen eta, sei asteren buruan, indar aliatuak garaitu zituen eta Frantzia, Belgika, Luxenburgo eta Herbehereak konkistatuz, Mendebaldeko Fronteko lurreko operazioekin amaituz, 1944ko ekainaren 6an Normandiako lehorreratze aliatuetaraino. Italia gerran sartu zen 1940ko ekainaren 10ean eta Frantzia inbaditu zuen Alpeetatik.\nPlan Horian (Fall Gelb), alemaniar unitate korazatuek ezustean egin zuten aurrera Ardenetan eta Somme haranean zehar, Belgikaraino joan ziren unitate aliatuak isolatuz eta inguratuz, lurralde horrek espero zuen inbasioari aurre egiteko. Britainiar, belgiar eta frantziar indarrak ondo antolatutako alemaniar operazioak itsasorantz bultzatu zituenean, Britainiar Espedizio Indarra (BEF) eta Frantziako zenbait dibisio Dunkerqueko hondartzatik ebakuatu zituzten Dinamo Operazioan.\nEkainaren 5ean, Alemaniako indarrek Plan Gorria (Fall Rot) abiarazi zuten. Frantziako hirurogei dibisioek eta Erresuma Batuko beste bik gogor egin zuten aurka, baina Tudesko aireko nagusitasunak eta mugikortasun korazatuak garaitu zituzten. Wehrmachteko gurdiak Maginot linearen alboetan jarri ziren eta aurrerapen handiak egin zituzten Frantziako lurraldean, ekainaren 14an Paris oposiziorik gabe okupatuz. Armadaren kolapsoaren eta gobernu galiarraren ihesaren ondoren, komandante alemaniarrak funtzionario frantsesekin bildu ziren ekainaren 18an, liskarren amaiera negoziatzeko.\nEkainaren 22an, bi herrialdeek bigarren armistizio bat sinatu zuten Compi\u00e8gnen. Vichyko gobernua, Philippe P\u00e9tain mariskala buru zuena, Frantziako Hirugarren Errepublikaren legezko oinordeko bihurtu zen, eta Alemaniak Frantziako iparraldeko eta mendebaldeko kostalde guztiak hartu zituen, baita barnealdea ere. Italiak okupazio-eremu txiki bat erreserbatu zuen hego-ekialdean, eta Vichyko erregimenak, berriz, okupatu gabeko lurraldea atxiki zuen hegoaldean, \u00aberemu librea\u00bb izenez ezagutzen dena. 1942ko azaroan, alemaniar eta italiar tropek \u00aberemu librea\u00bb okupatu zuten Anton Operazioarekin, eta hau Ardatzaren eskuetan egon zen 1944an aliatuak lehorreratu ziren arte.\nAurrekariak.\nMaginot Lerroa.\n1930eko hamarkadan, Frantziak gotorleku lerro bat eraiki zuen Alemaniarekiko mugan zehar, \"Maginot lerroa\" izenekoa, eskulana aurrezteko eta Alemaniaren inbasio bat saihesteko Frantziarekin zuen mugatik, bere indarrak Belgikan kontzentratzera behartuz, non Frantziako Armadaren dibisiorik onenak aurkituko zituzten. Gerra Frantziako lurraldetik kanpo gertatuko zenez, Lehen Mundu Gerran gertatutako suntsipena saihestuko zen. Maginot lerroaren sekzio nagusiak Suitzako mugatik Longwyraino hartzen zuen; Ardenetako eskualdeko muino eta basoek iparraldera estaldura nahikoa eskaintzen zutela uste zen. Philippe P\u00e9tain jeneralak adierazi zuen Ardeak \u00abzeharkaezinak\u00bb izango zirela indar inbaditzaile bat suntsitzeko \u00abneurri bereziak\u00bb hartzen ziren neurrian, indar inbaditzaile hori basoetatik pintza mugimendu baten bidez azaleratzen zen bitartean. Maurice Gamelin Frantziako indarren komandante buruak ere uste zuen eremua eraso batetik salbu zegoela, eta azpimarratu zuen \u00abinoiz ez zuela eskala handiko operazioen alde egiten\u00bb. 1938an egindako gerra-jokoek, Ardenetan zehar alemanen balizko eraso baten premisari buruzkoak, lurraldea neurri handi batean zeharkaezina zelako irudipena utzi zuten armadan, eta horrek, Meuse ibaiak irudikatutako oztopoarekin batera, denbora nahikoa emango zien frantziarrei tropak bidali eta eraso bati aurre egin ahal izateko.\nAlemaniak Polonia inbaditu zuen.\n1939an, Frantziak eta Erresuma Batuak laguntza militarra eskaini zioten Poloniari alemaniarren inbasio baten kasuan. Irailaren 1eko egunsentian, Wehrmachtek erasoaldiari ekin zion. Frantziak eta Ingalaterrak gerra deklaratu zioten Alemaniari irailaren 3an, Hitlerrek bi herrialdeek igorritako ultimatumari erantzun ez zuenean. Poloniarekiko konpromiso britainiar eta frantsesak maila politikoan beteak izan baziren ere, aliatuak ez zeuden poloniarrei laguntza militar egokia emateko moduan arrazoizko garai batean. Gainera, aliatuen esku-hartze militarra egingarria izan bazen ere, honek Sobietar Batasuna Alemaniaren defentsan sartzeko arriskua zekarren, bi herrialdeen artean sinatu berri den Ribbentrop-Molotov Itunaren eta sobietarrek Polonia ekialdea inbaditzearen ondorioz. Horregatik, aliatuek epe luzerako estrategia bat planifikatzea erabaki zuten, eta Alemaniaren aurkako lurreko defentsa-operazioak egiteko mobilizatu ziren; aldi berean, merkataritza-blokeo bat ezarri zen, eta gerraurreko berrarmatzea bizkortu zen, Alemaniaren balizko inbasiorako prestatzen.\nTxantxa-gerra.\nIrailaren 7an, Poloniarekiko aliantza betez, Frantziak Sarre ibaiaren erasoaldiari ekin zion Maginot lineatik aurrera eginez eta Sarre ibaian bost kilometro sartuz. Frantziak 98 dibisio mugiarazi zituen (horietatik 70 gotorlekuen erreserbakoak edo goarniziokoak ziren) eta 2.500 borroka-gurdi 43 dibisioz (32 erreserbakoak) eta borroka-gurdirik gabeko alemaniar indar baten aurka. Frantsesak Siegfried lerroraino joan ziren, garai hartan ahul defendatua. Irailaren 17an, Gamelinek erretiratzea agindu zuen, eta azken soldadu frantziarrak urriaren 17an alde egin zuen Alemaniatik. Erasoaldi honen ondoren, bi borrokalarien arteko Txantxa-gerra bezala ezagutzen den bake erlatiboko aldi bat jarraitu zuen. Galiarrek atzera egin zuten Maginot lerroaren atzean, eta ingelesekin batera defentsa-lerro bat prestatu zuten Frantzia eta Belgikaren arteko mugan zehar, zeina neutraltzat jo baitzen, aliatuen defentsaren eraginkortasuna arriskuan jarriz. Londresen eta Parisen egoera Alemaniaren porrotean konfiantzazkoa zen, baina Ardatzak Polonian eta Norvegian lortutako garaipen azkarrek Aliatuak urduri jartzen hasi ziren. Hitlerrek, berriz, Frantziak eta Ingalaterrak Poloniaren okupazioa onartzea eta bakea bilatzea espero zuen. Urriaren 6an eskaintza bat luzatu zien bi potentziei.\nBritainiarrek suediar burdinaren hornidura blokeatu nahi zutelakoan \u2014 Britainiar Errege Itsas Armadak Lehen Mundu Gerran egin zuen bezala \u2014, Hitlerrek Norvegia eta Danimarka neutralak inbaditu zituen, eta, aldi berean, mendebaldean erasotzeko bidea prestatu zuen.\nAlemaniaren estrategia.\nPlan Horia.\nUrriaren 9an, Hitlerrek F\u00fchrer-Anweisung 6.9 zk.a ezarri zuen. Hitlerrek, hain zuzen ere, Mendebaldeko Europako nazioak militarki garaitzeko beharra aitortzen zuen, ekialdeko Europa konkistatzeko eta, horrela, bi fronteko gerra saihesteko baldintza gisa, baina asmo horiek ez dira argi agertzen 6.18 zk.ko Zuzentarauan. Planak, itxuraz errealistagoa zen presuntzio batean oinarritzen zen, alegia, urte batzuk beharko zituela Tudesko botere militarra sendotzeko. Oraingoz, helburu mugatuak baino ezin dira aurreikusi, eta Alemaniak gerra luze batetik bizirik irauteko trebetasunak hobetzeko helburuarekin.19 Hitlerrek Herbehereen inbasioa ahalik eta azkarren egitea agindu zuen, frantziar tropak atzeratzeko eta Ruhr. 20ren gaineko aireko botere aliatuaren mehatxua eragozteko. Zuzentarauak ez zuen aipatzen Frantzia osoa bereganatzea helburu zuen berehalako erasorik, baina ezartzen zuen Frantziako iparraldean ahalik eta mugalde gehien okupatu behar zirela.\nUrriaren 10ean, Britainia Handiak uko egin zion Hitlerren bake proposamenari, eta Frantziak gauza bera egin zuen hiru egun geroago. Franz Halder koronel jeneralak (OKHko Estatu Nagusiko burua) urriaren 19an aurkeztu zuen Plan Horiaren lehen zuhaiztia. Horixe zen Herbehereetan kanpaina baterako planen gerraurreko izen nagusia: Aufmarschanweisung 1, Fall Gelb (Hedapenerako 1. Jarraibidea, Plan Horia). Halder plana Schlieffen Planaren antzekoa zen (I. Mundu Gerran, 1914ko alemaniar estrategiari emandako izena), 22 miloi, biek Belgikako erdigunearen bidez aurrerapen bat ezartzen baitzuten. Aufmarschanweisung 1 zenbakiak aurrez aurreko erasoa aurreikusten zuen, eta miloi erdi soldadu alemaniar sakrifikatzea Aliatuak Somme ibaira bultzatzeko soilik. 1940ko alemaniar gaitasun militarra agortua izango zen orduan, eta Frantziaren aurkako eraso nagusia 1942.23an gertatu zen. Hitlerrek ideia hori zalantzan jarri eta aurrerapen korazatu erabakigarri baten alde egin zuenean, Polonian bezala, Halder eta Brauchitsch hura burutik kentzen saiatu ziren, mugimendu mekanizatu azkarren taktikak ekialdeko Europako \u00abpacotilla\u00bb armada baten aurka eraginkorrak ziren arren, Frantziakoa bezalako lehen mailako armada baten aurka ez zutela balioko azalduz.\nHalderren planak huts egin zion Hitlerri, eta hark erreakzionatu egin zuen, Armadak ahalik eta lasterren eraso zezan erabakiz, Aliatuen prestakuntza faltak garaipen erraza ekarriko ote zuen espekulatuz. Hitlerrek 1939ko urriaren 25a proposatu zuen inbasioaren hasiera data gisa, baina errealista ez zela onartu zuen. Urriaren 29an, Halderrek beste plan bat aurkeztu zuen, Aufmarschanweisung 2, Fall Gelb izenekoa, Behe Herrialdeen aurkako bigarren mailako eraso bat jasotzen zuena. Azaroaren 5ean, Hitlerrek Walther von Brauchitschi jakinarazi zion erasoaldia hilaren 12an abiarazteko erabakia. Brauchitschek erantzun zuen armadak denbora behar zuela Poloniako kanpainatik errekuperatzeko, eta uko egin ziola. Hitlerrek, ordea, bi egun geroago atzeratu zuen operazioa, klima txarra justifikazio gisa aipatuz.Ondoren, beste atzerapen batzuk etorri ziren, komandanteek Hitler konbentzitu ahala kanpaina egun edo aste batzuetan atzeratzeko, plangintzako akatsak zuzentzeko edo baldintza meteorologiko hobeak itxaroteko. Hitlerrek ere plana aldatu nahi izan zuen, ez baitzitzaion egokia iruditzen; Alemania gerrarako ez prestatzeari eta ibilgailu blindatuen galeraren ondorioei dagokienez, ez zen inoiz ulertu. Polonian garaipena azkar lortu bazen ere, ibilgailu blindatu asko galdu egin ziren eta ez zen erraza haiek ordezkatzea. Horren ondorioz, hedatu beharreko indarrak sakabanatu egin ziren: eraso nagusia Belgika erdialdean gertatu behar bazen ere, alboetan ere bigarren mailako erasoak egingo ziren. Hitlerrek iradokizun hori egin zuen, azkar erasotzeko presioa eginez defentsarako prest ez zeuden zuriei.\nHitler ez zen Halderren planak konbentzitzen ez zuen bakarra. Gerd von Rundstedt jeneralak ere, A. Rundstedt Armada Taldeko komandanteak, onartu zuen ez zetorrela bat Bewegungskrieg (\u00abmaniobren gerra\u00bb) delakoaren lineamendu klasikoenekin, zeinak Alemaniako estrategia XIX. mendetik modelatu baitzuten. Indar aliatu gehienak setiatu eta suntsitu egin behar ziren. Hori egiteko lekurik praktikoena Rundstedteko Armada Taldearen eremuan zegoen Sedango eskualdean izango zen. Urriaren 21ean, Rundstedtek bere Estatu Nagusiko buru Generalleutnant Erich von Mansteinekin adostu zuen beharrezkoa izango zela oinarrizko ideia horiek islatuko zituen plan alternatibo bat sortzea, A Armada Taldea ahalik eta gehien indartuz B Armada Taldearen kontura iparraldean.\nManstein plana.\nManstein Coblenzan plan berriak asmatzen ari zen bitartean, Heinz Guderian jenerala, XIX. Armada Taldeko komandantea, gertuko hotel batean bizi zen. Hasieran, Mansteinek iparralderanzko mugimendua iritzi zion Sedandik, zuzenean Belgikako indar mugikor aliatuen atzekaldean. Eztabaida informaletan plangintzan parte hartzera gonbidatu zutenean, Guderianek ideia berri eta erradikal bat proposatu zuen: Panzerwaffe-en zatirik handiena Sedan inguruan kontzentratu beharko litzateke, eta gero mendebalderantz egin, Mantxako kanalerantz, infanteriako dibisioak iritsi arte itxaron gabe. Horrek etsaiarengan kolapso estrategikoa sor zezakeela uste zuen, eta Kesselschlacht (poltsikoratzea) batengandik espero zitekeen baja kopuru handi samarra saihestu.\nBlindajearen erabilera independente eta arriskutsu hori luze eztabaidatua izan zen Alemanian gerra aurretik ere, baina Oberkommando des Heeresek (OKH, Armadako Goi Agintea) zalantzan jartzen zuen horrelako operazioen arrakasta.31 Mansteinen ideia operazional orokorrek Guderiak-en laguntza lortu zuten, lurraldea ulertzen baitzuen, eta 1914an eta 1918. 32an haren baldintzak ezagutu ondoren, Mansteinek lehenengo memoranduma idatzi zuen, plan alternatiboa termino orokorretan azalduz, urriaren 31n. Dokumentuan saiatu zen Guderian aipatzea saihesten eta unitate blindatuen eginkizun estrategikoa minimizatuz.33 Beste sei memorandak 1939ko urriaren 31tik 1940ko urtarrilaren 12ra bitartean jarraitu zuten, aurrekoa baino erradikalagoa. OKHk denak baztertu zituen, eta Hitlerrek ez zuen inoiz horien edukiaren berri izan.\nMecheleneko gertaera.\n1940ko urtarrilaren 10ean, Belgikako bihotzean zehar Ipar Itsasorantz erasoaldi bat egiteko Luftwaffe-ren planak zeramatzan ofizial bat zeraman hegazkin alemaniar batek lurreratze bat egin behar izan zuen Belgikako Maasmechelen herritik gertu, Flandriako eskualdean. Dokumentazioa hartu bazuten ere, aliatuek zalantzan jarri zuten egiazkoa ote zen. 1940ko apirileko ilargi betearen garaian, Aliatuak alertan jarri zituzten Holandan edo Herbehereetan gerta zitekeen eraso baten aurrean, Herbehereetan zehar iparraldetik Maginot linea inguratzeko erasoaldi baten aurrean, defentsa lerroaren beraren aurkako eraso baten aurrean edo Suitzaren inbasio baten aurrean. Gertakizun horietako batek ere ez zuen Ardenetan alemanen erasorik aurreikusten, baina Luftwaffe-ren planak galdu ondoren, alemaniarrek onartu zuten Aliatuak beren asmoez zuen iritzia indartu egingo zela. Aufmarschanweisung 3, Fall Gelb, planari egindako zuzenketa bat, urtarrilaren 30ekoa, xehetasunen berrikuspen bat besterik ez zen. Otsailaren 24an, germaniar indarren kontzentrazio saiatua Ardenetara eraman zen hegoaldera.34 Hogei dibisio (zazpi Panzer eta hiru motorizatu barne) B Armada Taldetik, Belgika eta Holandaren aurrean, A Armada Taldera transferitu ziren, Ardearen aurrean kokatua. Frantziako inteligentzia militarrak kontingenteak Sarretik Moselaren iparraldera lekualdatu zirela kontuan hartu zuen, baina ez zuen tropen mugimendua antzeman Herbehereetako mugatik Eifel eta Mosela eskualdeen arteko eremurantz.\nManstein Plana onartzea.\nUrtarrilaren 27an, Manstein A Armada Taldeko Estatu Nagusiko buruzagi bezala kaleratua izan zen, eta ekialdeko Prusian armadaren gorputz bat batzera bidalia izan zen. Manstein isilarazteko, Franz Halder otsailaren 9an etorri zen Stettinera. Mansteingo estatu nagusiak bere alde egin zuen Hitlerren aurrean, zeinak Sedanen eraso bat iradoki baitzuen, OKHren aholkuen aurka. Otsailaren 2an, Hitlerrek Mansteinen planaren berri izan zuen, eta 17an bilera batera deitu zuen Rudolf Schmundt (Langileen Saileko Burua) eta Alfred Jodl (Oberkommando der Wehrmacht (OKW, Alemaniako Indar Armatuen Goi Agintea) jeneralekin batera.36 Hurrengo egunean, Hitlerrek Mansteinen ideiak hartzeko agindu zuen, behin betiko garaipena lortzeko aukera ematen zutela.37 Hitlerrek taktikoki Sedanen eraso baten potentziala baino onartzen ez zuen bitartean, Mansteinek helburu baterako bitarteko gisa ikusten zuen. Mantxako Kanalerantz operazio bat aurreikusten zuen, Belgikan armada aliatuak inguratzeko helburuarekin; plana arrakastatsua izanez gero, maila estrategikoan eragina izan zezakeen.\nHalder bat-batean iritziz aldatu zen, eta Schwerpunkt Sedanen izango zela onartu zuen. Ez nuen inolako asmorik A Armada Taldeko Panzer zazpi dibisioei sarbide estrategiko independente bat egiten uzteko. Guderian en zoritxarrerako, elementu hau plan berritik ezabatua izan zen, Aufmarschanweisung 4, Fall Gelb, otsailaren 24an aldarrikatua.25 Alemaniar ofizialtasunaren zati handi bat haserretu egin zen eta Halder deitu zuen \u00abPanzer indarren ehorzle\u00bb bezala. Metodologia konbentzionalago batera egokituta ere, plan berriak jeneral alemaniar gehienen kritikak erakarri zituen. Erabateko arduragabekeriatzat jotzen zuten behar bezala hornitu ezinezko posizio batean indar kontzentrazio bat sortzea, frantsesek erraz blokea zitzaketen ibilbideen bidez. Aliatuek espero bezala erreakzionatzen ez bazuten, alemaniarren erasoaldia gertaera militarra izan zitekeen. Bere objekzioak alde batera utzi eta Halderrek erantzun zion ezen, Alemaniaren posizio estrategikoak etsita zirudienez gero, garaipenerako itxaropenik txikiena ere aprobetxatu egin behar zela.39 Inbasioa baino lehentxeago, Hitlerrek, mendebaldeko fronteko indarrei zuzendu zitzaienak eta Norvegiako arrakastak adoretzen zituenak, konfiantzaz iragarri zuen kanpainak sei bat aste hartuko zituela. Pertsonalki, gehien hunkitzen zuena Eben-Emael gotorlekuaren gaineko planeagailuen lapurreta.\nAliatuen estrategia.\nEscaut plana.\nEscaut Plana Frantziako estrategia militarra 1939ko irailaren 3an ezarri zen, geografiari, baliabideei eta eskulanari buruzko analisiak kontuan hartu ondoren. Frantziako Armadak eskuineko hegala defendatuko zuen, eta Belgikan ezkerretik sartuko zen, muga nazionaletik harantzagoko posizioa izateko. Aurrerapen horren sakontasuna egoeraren bilakaeraren araberakoa izan zen; izan ere, Belgikak hautsi egin zuen 1920ko Franko-Belgika Akordioa, Alemaniak 1936an Renania berriz militarizatu ondoren sinatua. Estatu neutral gisa, Brusela uzkur zegoen Frantziarekin modu irekian lankidetzan aritzeko, baina Belgikako defentsei buruzko informazioa eman zieten. 1940ko maiatzerako, bi herrialdeek ezagutzen zuten bestearen defentsarako planen izaera, baina ez ziren koordinatu mendebalderantz, Luxenburgotik eta Belgika ekialdetik, egiten ari ziren eraso bati aurre egiteko. Parisek espero zuen Alemaniak lehenik Belgikaren neutraltasuna urratzea, frantsesen esku-hartzerako aitzakia emanez edo belgikarrak Parisi laguntza eskatzera bultzatuz berehalako inbasio baten aurrean. Frantziako indar mugikor asko Belgikako mugan bilduta zeuden, alemaniarrak ahalik eta gehien atzeratzeko prest.\n1939. urtearen amaieran, Belgikak bere defentsak hobetu zituen Alberto kanalean, eta armadaren prestakuntza handitu zuen. Gamelin eta Grand Quartier G\u00e9n\u00e9ral (GQG, Frantziako armadaren ad hoc goi-agintea gerra garaian) Escautetik haratago aurrera egiteko aukera aztertzen hasi ziren. Azarorako, GQGk Dyle ibaiaren ibilbidean zehar defentsa-lerro berri baten bideragarritasuna zehaztu zuen, nahiz eta Alphonse Georges jeneralak, ipar-ekialdeko fronteko komandanteak, eszeptizismoa izan alemanak baino lehenago bertara iristeko aukerari dagokionez. Britainia Handiak jarrera anbibalentea zuen Belgikan aurrera egiteko, baina Gamelinek britainiarrak konbentzitu zituen eta Dyle Plana azaroaren 9an onartu zen. Hilaren 17an, Anglo-Frantses Gerrako Kontseilu Gorenak funtsezkotzat jo zuen Dyle Linearen okupazioa, eta, egun horretan bertan, Gamelinek zuzendaritza bat igorri zuen Givetetik Namur, Gembloux, Wavre, Louvain eta Anberesera linea bat ezarriz. Hurrengo lau hilabeteetan, Herbehereetako eta Belgikako armadek defentsak indartu zituzten, BEF hedatu egin zen eta Frantziako armadak ekipamendu eta entrenamendu gehiago jaso zituen. Gamelinek ere Holandako Breda hirirako mugimendua iritzi zion. Aliatuek Breda alemanen eskuetan erortzea eragozten bazuten, nederlandarren armadako hamar dibisioak aliatuen beste alderdiekin batuko ziren, Ipar Itsasoaren gaineko kontrola areagotuko zen eta Alemaniari baseak kenduko zitzaizkion Britainia Handiari erasotzeko.\n1939-40ko neguan, Belgikako Koloniako kontsul nagusiak Mansteinen aurrerapen-angelua aurreratu zuen. Inteligentzia txostenek belgikarrei Wehrmacht Belgikako eta Luxenburgoko mugetan zehar indarrak biltzen ari zela ondorioztatzeko aukera eman zieten. 1940ko martxoan, Suitzako inteligentziak Panzer sei edo zazpi dibisio eta Alemania, Belgika eta Luxenburgoren arteko mugan motorizatuagoak zeuden beste batzuk detektatu zituen. Frantziako inteligentziak, bere aldetik, aire-azterketak egin zituen, eta txalupen zubiak ikusi ziren Our ibaiaren erdian, Germania-Luxenburgoko mugan. Apirilaren 30ean, Bernako agregatu militar frantziarrak ohartarazi zuen eraso alemaniarra Meuse ibaian hasiko zela, Sedanen, noizbait maiatzaren 8tik 10era bitartean. Txosten horiek ez zuten Gamelin jo, iturri neutraletatik (Vatikanoa, adibidez) edo Luxenburgoko mugan kokatutako 100 km inguruko ibilgailu blindatuen zutabe germaniar bat ikusi zuten frantziarrek.\nHalderren planak huts egin zion Hitlerri, eta hark erreakzionatu egin zuen, Armadak ahalik eta lasterren eraso zezan erabakiz, Aliatuen prestakuntza faltak garaipen erraza ekarriko ote zuen espekulatuz. Hitlerrek 1939ko urriaren 25a proposatu zuen inbasioaren hasiera data gisa, baina errealista ez zela onartu zuen. Urriaren 29an, Halderrek beste plan bat aurkeztu zuen, Aufmarschanweisung 2, Fall Gelb izenekoa, Behe Herrialdeen aurkako bigarren mailako eraso bat jasotzen zuena. Azaroaren 5ean, Hitlerrek Walther von Brauchitschi jakinarazi zion erasoaldia hilaren 12an abiarazteko erabakia. Brauchitschek erantzun zuen armadak denbora behar zuela Poloniako kanpainatik errekuperatzeko, eta uko egin ziola. Hitlerrek, ordea, bi egun geroago atzeratu zuen operazioa, klima txarra justifikazio gisa aipatuz.Ondoren, beste atzerapen batzuk etorri ziren, komandanteek Hitler konbentzitu ahala kanpaina egun edo aste batzuetan atzeratzeko, plangintzako akatsak zuzentzeko edo baldintza meteorologiko hobeak itxaroteko. Hitlerrek ere plana aldatu nahi izan zuen, ez baitzitzaion egokia iruditzen; Alemania gerrarako ez prestatzeari eta ibilgailu blindatuen galeraren ondorioei dagokienez, ez zen inoiz ulertu. Polonian garaipena azkar lortu bazen ere, ibilgailu blindatu asko galdu egin ziren eta ez zen erraza haiek ordezkatzea. Horren ondorioz, hedatu beharreko indarrak sakabanatu egin ziren: eraso nagusia Belgika erdialdean gertatu behar bazen ere, alboetan ere bigarren mailako erasoak egingo ziren. Hitlerrek iradokizun hori egin zuen, azkar erasotzeko presioa eginez defentsarako prest ez zeuden zuriei.\nDyle plana.\n1939. urtearen amaieran, Belgikak bere defentsak hobetu zituen Alberto kanalean, eta armadaren prestakuntza handitu zuen. Gamelin eta Grand Quartier G\u00e9n\u00e9ral (GQG, Frantziako armadaren ad hoc goi-agintea gerra garaian) Escautetik haratago aurrera egiteko aukera aztertzen hasi ziren. Azarorako, GQGk Dyle ibaiaren ibilbidean zehar defentsa-lerro berri baten bideragarritasuna zehaztu zuen, nahiz eta Alphonse Georges jeneralak, ipar-ekialdeko fronteko komandanteak, eszeptizismoa izan alemanak baino lehenago bertara iristeko aukerari dagokionez. Britainia Handiak jarrera anbibalentea zuen Belgikan aurrera egiteko, baina Gamelinek britainiarrak konbentzitu zituen eta Dyle Plana azaroaren 9an onartu zen. Hilaren 17an, Anglo-Frantses Gerrako Kontseilu Gorenak funtsezkotzat jo zuen Dyle Linearen okupazioa, eta, egun horretan bertan, Gamelinek zuzendaritza bat igorri zuen Givetetik Namur, Gembloux, Wavre, Louvain eta Anberesera linea bat ezarriz. Hurrengo lau hilabeteetan, Herbehereetako eta Belgikako armadek defentsak indartu zituzten, BEF hedatu egin zen eta Frantziako armadak ekipamendu eta entrenamendu gehiago jaso zituen. Gamelinek ere Holandako Breda hirirako mugimendua iritzi zion. Aliatuek Breda alemanen eskuetan erortzea eragozten bazuten, nederlandarren armadako hamar dibisioak aliatuen beste alderdiekin batuko ziren, Ipar Itsasoaren gaineko kontrola areagotuko zen eta Alemaniari baseak kenduko zitzaizkion Britainia Handiari erasotzeko.\n1940ko maiatzerako, I. Armada Taldeak bere gain zuen Frantziaren defentsa, Mantxako kanalaren kostaldetik Maginot linearen mendebaldeko mugaraino. VII. Armada (Henri Giraud), BEF (Lord Gort), eta I eta IX. Armadak (Georges Maurice Jean Blanchard eta Andr\u00e9 Corap, hurrenez hurren) prest zeuden Dyle Lerrorantz joateko, hegoalderago zegoen II.\nGQGk II eta IX Armadak taldearen lanik errazenak betetzen zituztela uste zuen, Meuse ibaiaren mendebaldeko ertzean gotortuta baitzeuden, erraz defenda zitekeen eta Ardenaren atzean zegoen lurralde batean, Frantziako frontean alemanen edozein eraso berehala ohartaraziko zuen oztopo handi bat. VII. Armada erreserba estrategikotik I. Armada Taldera transferitu ondoren, oraindik zazpi dibisio zeuden II eta IX. Armaden atzean, eta beste batzuk mugi zitezkeen Maginot lerroaren atzealdetik. Dibisio guztiak, bakarra izan ezik, bi armaden arteko elkargunearen alde banatan zeuden, GQG gehiago kezkatzen baitzuen alemaniar eraso baten aukerak Maginot linearen iparraldeko mugatik haratago, eta orduan hego-ekialderantz Stenaytik zehar, zeinarentzat II. Armadaren atzeko banaketak ondo kokatuta zeuden.\nAliatuen inteligentzia.\n1939-40ko neguan, Belgikako Koloniako kontsul nagusiak Mansteinen aurrerapen-angelua aurreratu zuen. Inteligentzia txostenek belgikarrei Wehrmacht Belgikako eta Luxenburgoko mugetan zehar indarrak biltzen ari zela ondorioztatzeko aukera eman zieten. 1940ko martxoan, Suitzako inteligentziak Panzer sei edo zazpi dibisio eta Alemania, Belgika eta Luxenburgoren arteko mugan motorizatuagoak zeuden beste batzuk detektatu zituen. Frantziako inteligentziak, bere aldetik, aire-azterketak egin zituen, eta txalupen zubiak ikusi ziren Our ibaiaren erdian, Germania-Luxenburgoko mugan. Apirilaren 30ean, Bernako agregatu militar frantziarrak ohartarazi zuen eraso alemaniarra Meuse ibaian hasiko zela, Sedanen, noizbait maiatzaren 8tik 10era bitartean. Txosten horiek ez zuten Gamelin jo, iturri neutraletatik (Vatikanoa, adibidez) edo Luxenburgoko mugan kokatutako 100 km inguruko ibilgailu blindatuen zutabe germaniar bat ikusi zuten frantziarrek.\nGudaren aurretik.\nAlemaniako armada.\nAlemaniak Heerreko (Wehrmacht) 4.000 gizon mobilizatu zituen, Luftwaffeko (Alemaniako Aire Armada) 1.000, Kriegsmarineko (Alemaniako Armada) 180 000 eta Waffen-SSetako (Nazien Alderdiaren beso militarra) 100.000. Polonian, Danimarkan eta Norvegian zeudenak kenduz, Alemaniak, 1940ko maiatzaren 10ean, Frantzian eta Herbehereetan erasoaldia egiteko prest zeuden 3.000 gizon zituen. Tropa hauek 157 dibisiotan eratu ziren. Horietatik 135 erasora bideratu ziren, erreserbako 42 dibisio barne. Mendebaldeko indar alemaniarrek maiatzean eta ekainean 2 439 tanke eta 7 378 kanoi zabaldu zituzten. 1939-1940an, armadaren % 45ek gutxienez 40 urte zituen, eta soldadu guztien % 50ek aste gutxi batzuk baino ez zituen entrenatzen. Bere armadaren % 10 bakarrik zegoen motorduna 1940an, eta 120 000 ibilgailu baino ezin zituen bildu, Frantziako armadaren 300.000 ibilgailuekin alderatuta. Britainiar espedizio-indar guztia motorizaturik zegoen. Alemaniako garraio logistiko gehiena zaldiek tiratutako ibilgailuak izan ziren. 1940ko alemaniar dibisioen % 50 bakarrik zeuden borrokarako prest, sarritan armada britainiar eta frantseseko euren baliokideak baino okerrago hornituak zeuden, edo 1914ko alemaniar armadaren mailan doi-doi. 1940ko udaberrian, alemaniar armada erdi hornitua zen. Ongien hornitutako eta eliteko dibisioen kopuru txiki bat bigarren eta hirugarren mailako dibisio askok indargabetzen zuten \".\nA Armada Taldeak, Gerd von Rundstedt buru zuena, 45 dibisio eta erdi hartzen zituen, zazpi blindatu barne, eta mugimendu erabakigarria egin behar zuen Ardenetako defentsa aliatuen bidez. Alemanek egindako maniobra batzuetan Sichelschnitt bezala ezagutzen da, geroago Winston Churchillek egindako sickle cut (\u00abigitai mozketa\u00bb) esaldiaren alemanezko itzulpena. Hiru armada biltzen zituen (4., 12. eta 16. multzoak) eta hiru Panzer gorputz zituen. XV. mendea 4. armadari esleitua izan zen, baina XLIak (Reinhardt) eta XIXak (Guderian) bat egin zuten Panzergruppe Kleist-eko (XXII. Gorputza) maila operatibo independente batean infanteria motorizatuaren bi dibisioetako XIV. armada-gorputzarekin .45 B Armaden Taldeak (Fedor von Bock), 29 dibisio eta erdiz osatua, hiru blindatu barne, aurrera egin behar zuen Herbehereetan zehar eta aliatuen armaden iparraldeko unitateak erakarri behar zituen giltzapetze batean sartzeko. 6. eta 18. gudarosteek osatzen zuten. C Armada Taldea (Wilhelm Ritter von Leeb), 1. eta 7. armadetako 18 dibisioz osatua, ekialdetik albo-mugimendu bat saihesteaz eta Maginot linearen eta Rhin Garaiaren aurka atxikitze eraso txikiak egiteaz arduratu zen.\nGudaren garapena.\nIparraldeko frontea.\nMaiatzaren 9ko 21: 00etan, Danzig hitza armadako dibisio guztiei transmititu zitzaien, Plan Horiari hasiera emanez. Segurtasuna hain zen zorrotza, non ofizial asko, atzerapen etengabeen ondorioz, beren unitateetatik urrun baitzeuden agindua emateko unean. Luxenburgo egun batean erori zen, inbaditzaileen aurrean ia erresistentziarik jarri gabe. Orduan, B Armada Taldeak distraitzeko erasoaldia abiatu zuen Belgikan eta Herbehereetan. Aurrera egitea errazteko, maiatzaren 10eko egunsentian, \"Flieger\" Dibisioko eta \"Luftlande\" 22. dibisioko elitezko \"Fallschirmj\u00e4gerrek\" (paraxutistak) (Kurt Student-en agindupean) ustekabean lur hartu zuten \"Hagan\" (La Haya), Rotterdamerako bidean eta Eben-Emael Gotorlekuan, Belgikan. Frantziako agintearen erreakzioak ez zuen itxaron, eta I. Armada Taldea iparralderantz bidali zuen, D Planaren arabera. Maniobra horrek bere troparik onenak konprometitu zituen, bere borroka-ahalmena murriztuz, erregai-erreserbak agortzerakoan eragin zuen desantolaketa partzialaren eta mugikortasunaren ondorioz. Frantziako VII. Armada Herbehereetan sartu zenean, nederlandarrak erretiroan zeudela ikusi zuen, eta, ondorioz, Belgikara itzuli zen, Anberes babesteko.\nHerbehereetako inbasioa.\n\"Luftwaffe\"ren gerra ahalegina 247 bonbaketari ertainek, 147 ehiza-hegazkinek, 424 Junkers Ju 52 garraiorako hegazkinek eta 12 Heinkel He 59 hidrohegazkinek osatu zuten. Herbeheretako Aire Armadak (\"Militaire Luchtvaartafdeling, ML\") 144 aireontzi zituen, eta horietatik erdiak inbasioaren lehen egunean suntsitu zituzten. Herbehereetako gainerako hegazkinek 332 hegaldi egin zituzten sakabanatu aurretik, eta aparatu alemaniar gutxi batzuk eraistera iritsi ziren, 110 galdu baitzituzten.\nAlemaniako XVIII. armadak zenbait zubi eskuratu zituen Rotterdamgo guduan, hegoaldetik Ur Lerroa zeharkatuz eta Holandako Gotorlekuan sartuz. \"Luftwaffe\"-ak, Hagako batailak, banandutako operazio batek porrot egin zuen. Bestalde, alemanek Ypenburg, Ockenburg eta Valkenburgeko aerodromoak harrapatu zituzten pirrikoki, eta egun horretan bertan birestali zituzten herbeheretar indarrek. 96 hegazkin eraitsi zituzten Herbehereetako artilleriak. Halaber, \"Luftwaffe\" garraiatzeko operazioetan 125 Ju 52 suntsitu eta 47 kaltetu izan ziren; galerak % 50ean izan ziren. Aerotransportada operazioak paraxutisten erdia galtzea ere ekarri zuen: 4000 soldadu, ofizialordeen % 20 eta ofizialen % 42 barne. Baja horietatik, 1200 harrapatu eta Britainia Handira bidali zituzten gerrako preso gisa.\nFrantziako VII. Armadak ezin izan zuen blokeatu Panzer 9. Dibisioko alemaniar errefortzu blindatuen aurrerapena, maiatzaren 13an iritsi baitziren Rotterdamera. Egun horretan bertan, ekialdean, nederlandarrak Grebbebergeko guduan alemaniarren inbasioa atzeratzeko saiakera baten porrotaren ondoren, nederlandarrak atzera egin zuten Grebbe lerrotik Ur Lerro Berrira. Nederlandarren Armadak, neurri handi batean osorik ere, amore eman zuen maiatzaren 14ko iluntzean, egoera estrategikoa jasangaitza bihurtu zela iritzita eta Rotterdamgo bonbardaketaren suntsipena \u2013 Heinkel He 111 del \"Kampfgeschwader\" 54 bonbaketariek egindakoa eta gaur arte eztabaidagai izan dena \u2013 Herbehereetako beste hiri batzuetara hedatuko zen beldur. Kapitulazio dokumentua hurrengo egunean sinatu zen, baina VII. Armadak eta zenbait talde kolonialek eutsi egin zioten Zeeland probintzian maiatzaren 18ra arte. Herbehereetako Guillermina erreginak erbesteko gobernu bat ezarri zuen Londresen. Nederlandarren bajak ia 5.000 hildakokoak izan ziren: 2157 Armadakoak, 75 Aire Armadakoak, 125 Armadakoak eta 2559 zibilek.\nBelgikako inbasioa.\nLuftwaffek azkar ezarri zuen aireko nagusitasuna Herbehereen gainean: aireko argazkigintzako misio sakonak egin ondoren, \"Aeronautique Militaireren\" 179 hegazkinetatik 83 suntsitu zituzten kanpainaren lehen 24 orduetan, eta belgikarrek egindako 77 operazio-misioek eragin txikia izan zuten haren garapenean. Aurreko planen ondorioz B Armada Taldearen osaketa ahuldu egin zenez, VI. Armadaren distrakzio erasoaldia gelditzeko arriskuan zegoen Alberto kanaleko belgikar defentsa sendoen aurrean. Hurbiltze-bide nagusia Eben-Emael gotorlekuak blokeatzen zuen, Europa osoko gotorlekurik modernoena baitzen, Mosa eta Canal Alberto-ren arteko bidegurutzea kontrolatzen zuena.\nAlemaniaren estrategiaren ahulgunea denboran zegoen: bizkortasuna funtsezko faktorea zen kanpainan, aliatuen indar gehienak okupatuta egon behar baitziren A Armada Taldeak hondartzako buruak ezarri aurretik. Zailtasun horri aurre egiteko, Wehrmachtek Eben-Emaelen gotorlekua bereganatzeko ezohiko baliabideetara jo behar izan zuen. Maiatzaren 10eko lehen orduetan, DFS 230 planeatzaile batzuk gotorlekuaren gainean lurreratu ziren, eta eraso-taldeak lehorreratu ziren. Hala, dorreak karga hutsalekin erabilezin utzi zituzten. Aldi berean, paraxutista alemanek kanalaren gaineko zubiak harrapatzen zituzten. Belgikarrek kontraeraso batzuk egin zituzten, eta Luftwaffek blokeatu egin zituen. Defentsak zulatuta, inoiz baino indartsuagoak ziruditen unean bertan, Belgikako Aginte Gorenak dibisioak Dyle ibaira itzultzeko agindu zuen, planeatu baino bost egun lehenago. Herbehereetan, Maastricht-en, zubiei buruz egindako antzeko beste operazio batzuek porrot egin zuten. Nederlandiako armadak dinamitatu zituen guztiak, eta trenbideko zubi bat bakarrik harrapatu zuten. Alemaniaren aurrerapena Nederlandiako lurraldean, oraingoz, galgatua izan zen.\nBelgikako porrotaren berri ez zuten ongi hartu BEFek eta Frantziako I. Armadak, oraindik ez baitzeuden gotortuta. Aliatuak konbentzituta zeuden Belgikako erresistentziak aste batzuetako aurrerapena emango ziela Gemblouxen defentsa-lerro bat prestatzeko. Era berean, Erich Hoepner jeneralaren XVI. \"Panzerkorps\" delakoak, Panzer dibisioak osatuak, zubi harrapatu berriak zeharkatu zituen Gemblouxerantz, eta Frantziako Aginte Gorenaren presuntzioa berretsi nahi izan zuen, han alemaniarren erasoaren gune nagusia izango zela uste baitzuen. Gembloux Wavre eta Namur artean zegoen, lur lauaren gainean, tangetarako aproposa. Era berean, aliatuen leinuko puntu ahula zen, gotortu gabea. Han kokatzeko denbora irabaztearren, I. Armadako Zalditeria Taldeko komandante Ren\u00e9 Priouxek 2 eta 3. \"Divisions L\u00e9g\u00e8res M\u00e9caniques\" bidali zituen alemanen kontzentraziora Hannuten, Gemblouxetik ekialdera. Honek kezko gortina bat hornituko luke alemanak distraitzeko eta denbora nahikoa emateko I. Armada gotortu dadin.\nHannut eta Gemblouxeko guduak.\nHannuteko bataila (maiatzaren 12 eta 13an), 1.500 ibilgailuk parte hartu zutena, bere garaian inoiz izan den borroka-gurdien arteko borrokarik handiena izan zen. Frantziarrek 160 gurdi alemaniar inguru deuseztatu zituzten, eta haien bajak 91 Hotchkiss H35 eta 30 Somua S-35 tankeak izan ziren. Wehrmachtek gudu-zelaia bereganatu zuen Frantziako indarrek erretiratze ordenatu bati ekin ondoren, eta, gainera, kaltetutako hainbat borroka-gurdi konpondu ahal izan zituen. Alemaniako indarrei dagokienez, Panzeren 3. Dibisioak 20 tanke galdu zituen, eta 4.ak 29. Priouxek arrakasta izan zuen maila taktikoan, Panzer dibisioak atzeratzeko eta I. Armadari lubakitzeko denbora emateko helburua bete baitzuen. I. Armadaren aurkako tudesko erasoa Sedan iparraldean gertatu zen, Hoepnerren helburu nagusia zena. Hala ere, honek ez zuen lortu Dyleri frantsesen aurrerapena eragoztea, ezta I. Armada suntsitzea ere. Maiatzaren 14an, Hannuten berandutu ondoren, Hoepnerrek, bere nagusien aginduen aurka, Gemblouxi eraso zion. Hauxe izan zen alemaniar gurdiek kanpaina osoan gotorleku bati aurrez aurre eraso zioten aldi bakarra. Marokoko 1. Dibisioak arrakastaz uxatu zuen erasoa, Panzer 4. Dibisioko 42 tanke hautsiz, horietatik 16 konpondu zirelarik; Frantziako bigarren garaipen defentsibo hau, ordea, bertan behera geratu zen Sedan hegoaldean gertatzen ari zenagatik.\nErdiko frontea.\nArdenak.\nBelgikako infanteria motorizatuak eta Frantziako zalditeria dibisioek (DLC, \"Divisions L\u00e9g\u00e8res de Cavalerie\") atzeratu behar zuten A Armada Taldearen aurrerapena, Ardenetan zehar. Erresistentzia-gune nagusia \"Chasseurs Ardennais\"eko Batailoitik eta Zalditeriako 1. Dibisiotik etorri zen, azken hori ingeniariek eta \"Division L\u00e9g\u00e8re de Cavalerie\" (5. DLC) 5. Dibisioak indartuta. Belgikako tropek bideak blokeatu zituzten, Bodangeko 1. Panzer dibisioari zortzi orduz eutsi zioten eta iparralderantz erretiratu ziren, azkarregi oraindik iritsi ez ziren frantsesentzat, eta haien hesiek ez zuten eraginkortasunik eman, ez zeudelako defendatuta. Horren ondorioz, Alemaniako ingeniariek eragozpenik gabe desegin zituzten oztopoak. Bien bitartean, Frantziako indarrek ez zuten tankeen aurkako ahalmen nahikorik aurkitu zituzten tanke alemanen kopuru handia blokeatzeko, eta amore eman zuten eta atzera egin zuten Mosa zeharkatuz. \nAldi berean, alemaniarren aurrerapena oztopatu egin zen, gudu-gurdien kopuru handiak eragindako pilaketagatik. Panzergruppe Kleist-ek 400.000 ibilgailu baino gehiago zituen, baina lau ibilbide besterik ez Ardenak zeharkatzeko. Arm\u00e9e de l 'Airreko azterketa-hegaldiek Alemaniako formazioak detektatu zituzten maiatzaren 11ko goizaldean, baina Belgikako eraso nagusiaren bigarren mailako aurrerapen gisa onartu zituzten. Hurrengo gauean, azterketako pilotu batek jakinarazi zuen argiak itzalita mugitzen ari ziren ibilgailu-zutabe luze bat ikusi zuela; beste pilotu batek, berriz, gauza bera esan zuen, eta ibilgailu horietako asko tankeak zirela. Arratsaldean, aireko argazki-azterketak eta pilotuen txostenek borroka-orgen eta zubiak eraikitzeko ekipamenduen berri ematen zuten. Maiatzaren 13an, \"Panzergruppe Kleist\"-ek 250 kilometroko luzera zuen botilaratze bat sortu zuen Mosa eta Rhin ibaien arteko ibilbide batean. Alemaniako zutabeak zuri finkoak izan ziren bitartean, Frantziako bonbaketariek Wehrmachtari eraso zioten Belgikako iparraldean, Maastrichteko batailan, eta baja garrantzitsuak jasan zituzten. 48 ordutan, bonbaketarien indarra 135 aparatutik 72ra murriztu zen.\nMaiatzaren 11n, Gamelinek erreserbako dibisioei Mosaren sektorea indartzeko agindu zien. \"Luftwaffe\"-ak eragindako arriskuagatik, trenbideko garraioa gaueko orduetara mugatu zen, eta horrek errefortzua atzeratu zuen. Frantziako indarrek ez zuten presarik sentitu, uste baitzuten alemaniarren dibisioen kontzentrazioa ere motela izango zela; eta ibaiak ere ez zituzten zeharkatu, laguntza gisa artilleriako sua zutela ziurtatu gabe. Alemaniako tanke eta infanteria formazioak indartsuak zirela bazekiten ere, beren gotorlekuetan eta artilleriaren nagusitasunean konfiantza zuten. Hala ere, Frantziako artilleriak gai horretan zuen gaitasuna zalantzazkoa zen, alde batetik, infanteriaren aurka erabiltzeko diseinatuta baitzegoen, eta, bestetik, hegazkinen aurkako eta ankerren aurkako piezak urriak ziren. Germaniar aurrerapena Mosaren lerrora iritsi zen maiatzaren 12ko arratsaldean. A gurutzatzen Armada Taldeko hiru armadak baimentzeko, hiru zubi buru ezarri behar izan ziren: bat Sedanen, hegoaldean; beste bat Montherm\u00e9-n, ipar-mendebaldean; eta Dinanten, iparralderago. Iristen ziren lehen unitate alemaniarrek ia ez zuten nagusitasun numerikorik, eta Alemaniako artilleriak 12 jaurtigai zituen kanoi bakoitzeko, eta Frantziako artilleriak, berriz, 30 erronda zituen egunero kanoi bakoitzeko.\nSedaneko gudua.\nSedan hiria Mosaren Lerroak babesten zuen, Mosa ibaiaren haranaren inguruko malden gaineko defentsa-printzipio modernoekin bat etorriz ezarritako 6 kilometroko sakonerako gerrikoa. Gotorlekuko Infanteriako 147. erregimentuak zaindutako 103 gotorlekuk sendotzen zuten. Barrurago zeuden beste posizio batzuk Infanteriako 55. dibisioak defendatzen zituen, funtsean erreserbako formazioa. Maiatzaren 13ko goizean, Infanteriako 71. Dibisioa Sedango ekialderantz mobilizatu zen, 55. dibisioari bere frontea heren batean estutzeko eta bere posizioa 10 km-ko sakoneran proiektatzeko aukera emanez.\nEra berean, oraingo indar alemanak baino artilleria gehiago zuen. Egun horretan bertan, \"Panzergruppe Kleist\" hiru puntutan sartu zen Sedan inguruan, eta eraso bakoitza 1., 2. eta 10. dibisioek egin zuten, Gro\u00dfdeutschland Infanteriako Erregimentuko eliteko tropen laguntzarekin. Frantziarrek aurreratutako artilleria kontzentrazio motelaren ordez, Alemaniak bere aireko boterea (artilleriarik ezean) Frantziako lineen sektore estu batean aho bat sortzera bildu zuen alfonbran eta pikatuan egindako bonbardaketen bidez. Guderian-i aireko laguntza aparta agindu zitzaion, zortzi ordu baino gehiagoko etengabeko eraso baten bidez, 08: 00ak eta ilunabarraren artean.\n\"Luftwaffek\", bere garaian, Alemaniak guda hartan egindako bonbardaketa gogorrena izan zena burutu zuen, eta munduko historiako handiena. Bi \"Sturzkampfgeschwaderrek\" (bonbardaketa pikatuzko eskuadroiak) eraso egin zuten, 300 misio eginez frantziar posizioen aurka. Guztira 3940 misio egin zituzten bederatzi \"Kampfgeschwadernek\" (bonbaketarien taldeak). Abangoardiako gotorlekuetako batzuk onik atera ziren, eta haien haurtzaindegiek Mosa zeharkatzeko 2. eta 10. dibisioen saiakerei aurre egitea lortu zuten. Hala ere, 55. dibisioaren morala hautsi egin zen alemanen aire-erasoen aurrean, eta artillero frantsesek ihes egitea erabaki zuten. Gauerdirako, Alemaniako infanteriak, ehunka bajaren prezioan, Frantziako defentsa-eremuan 8 km inguru sartzea lortu zuen. Hala ere, oinezko gehienak ez ziren gurutzatu. Arrakasta horren zati handi bat ingeniari alemaniarren sei tropelen jardunaren ondorio izan zen.\nSedanen hasitako kaosa zabaldu egin zen. Maiatzaren 13an, 19: 00etan, prestatutako azken defentsa-lerroa, Bulsongo gailurrean, ibaitik 10 km-ra, Infanteriako 55. dibisioko 295. erregimentuko elementuek babesten zuten. Tanke alemaniarren etorrerari buruzko zurrumurruek izua zabaldu zuten, eta tropek ihes egin zuten, etsaia iritsi aurretik Frantziako lerroetan tarte bat utziz. Izu-boladak artilleria ere kaltetu zuen. Wehrmachtek ez zion eraso posizio horri, eta 12 ordu geroago, maiatzaren 14ko 07: 20ean, Sedango porrotaren larritasunagatik asaldatuta, Gaston-Henri Billotte jeneralak, I. Armada Taldeko komandanteak, zeinaren eskuineko hegala sedan defentsaren inguruan baitzegoen, Mosa ibaiaren gaineko hiru zubiak bonbardatzeko agindu zuen, \u00abHaien gainean garaipena edo porrota pasako da !\u00bb sinetsita. Egun horretan, aliatuen bonbaketari arin guztiak erabili zituzten zubiak suntsitzeko, eta aliatuen bonbaketarien indarraren % 44 galdu zuten, inolako emaitzarik lortu gabe.\nKolapsoa Mosan.\nGuderianek maiatzaren 12an adierazi zuen hondartzako burua 20 km-ra iritsi arte luzatu nahi zuela. Bere nagusiak, Ewald von Kleist jeneralak, Hitlerren izenean agindu zion bere mugimenduak 8 km-ra mugatzea finkatu aurretik. Maiatzaren 14ko 11: 45ean, Rundstedtek berretsi egin zuen agindua. Agindu horren arabera, tanke unitateek lubakiak egin behar zituzten. Guderian taldeak, uko egiteko mehatxuak eta azpijokoak lortu zituen, Kleist-ek indarrean errekonozimendu bat egiteko formulazioa onartzea. Guderian-ek aurrera egiten jarraitu zuen gelditzeko agindua izan arren. Mansteinen jatorrizko planak, Guderiak-ek iradoki bezala, hego-ekialderako bigarren mailako erasoak aurreikusten zituen, Maginot linearen atzeguardia zegoen lekuan, eta horrek frantziar agintariak nahastuko zituen eta frantziar kontraerasoko indarrak bilduko ziren lurraldeak okupatzea ahalbidetuko zuen. Elementu hau Halderren eskariz ezabatua izan zen, baina Guderian taldeak 10. Dibisioa Panzer eta \"Gro\u00dfdeutschland\" \u00a0Erregimentua bidali zituen hegoaldean, Stonne-ko goi-ordokian.\n= Frantziako agintarien egoera morala.\nFrantziako goi-agintariak oso mantso erreakzionatu zuen \u00abgerra metodikoaren\u00bb estrategiagatik, eta alemaniarren bat-bateko erasoaldiak eragindako zirrararen ondoren, derrotismoaren mende geratu zen. Maiatzaren 15eko goizean, Paul Reynaud Frantziako lehen ministroak Winston Churchill lehen ministro britainiarrari deitu zion telefonoz, eta esan zion: \"Garaituak izan ginen. Gaindituta gaude; borroka galdu dugu .\u00bb Churchill Reynaud suspertzen saiatu zen, alemanak Lehen Mundu Gerran Aliatuen lerroetan sartu ziren aldi guztiak gogoraraziz, kanporatuak izateko bakarrik. Reynaud, ordea, kontsolaezin zegoen.\nChurchill maiatzaren 16an joan zen Parisera, eta berehala jabetu zen egoeraren larritasunaz, Frantziako gobernua hiriburuko ebakuazioa prestatzen eta artxiboak erretzen ari zela ikusi zuenean. Frantziako hierarkia militar gorenekin izandako elkarrizketa ilun batean, Churchillek Gamelin jeneralari galdetu zion: \"Non dago erreserba estrategikoa?\", aurreko gerran Paris salbatu zuten erreserbei buruz ari zela. Gamelinek erantzun zuen: \"Bat ere\"\nGerraren ondoren, Gamelinek baieztatuko zuen bere hitz zehatzak \"jada ez dago bat ere.\" izan zirela. Churchillek geroago deskribatu zuen une hura bere bizitzako zirraragarriena zela. Gamelini galdetu zion ea noiz eta non egingo zuen kontraerasoa jeneralak alemanen alboetan. Gamelinek hauxe besterik ez zuen erantzun: \"Gutxiagotasuna kopuruan, gutxiagotasuna ekipamenduan, gutxiagotasuna metodoan.\"\nWeygand plana.\nMaiatzaren 20ko goizean, Gamelinek Belgikan eta Frantziako iparraldean inguratuta zeuden armadei setioa hautsi eta hegoaldera joateko agindu zien, Sommeetik iparralderantz erasotzen zuten indar frantsesekin bat egiteko. Maiatzaren 19ko arratsaldean, Paul Reynaud Frantziako lehen ministroak Gamelin kaleratu zuen eta Maxime Weygandekin ordezkatu zuen, honek komandante buru bezala bere lehen misioa lo egitea izango zela baieztatu zuen. Gamelinek emandako aginduak bertan behera geratu ziren, Weygandek Parisera kortesiazko bisitak egiteko egun batzuk hartu zituen bitartean. Weygandek kontraeraso bat proposatu zuen, iparraldean harrapatutako armaden bultzada eta Sommeko formazioen erasoa uztartuz. Armada horiek Frantziako III. Armada Taldean eratu ziren (Antoine-Marie-Beno\u00eet Besson jeneralaren agindupean).\nPanzergruppe von Kleist-ek kostaldera iristeko zeharkatu zuen korridorea estua zen, eta iparraldean hiru DLM eta Britainiar Indar Espedizionarioa zeuden; hegoaldean 4. dibisio korazatua zegoen (\"DCR, Division Cuirass\u00e9\"). Aliatuei Frantziako aginte-ordezpenak eragindako atzerapenak, Alemaniako infanteriako dibisioei, Panzerdarren korridorea berreskuratu eta indartzeko behar zuten denbora eman zien. Alemaniako borroka-gurdiek ere harrapatu zuten Mantxako Kanalaren kostaldeko segmentu bat. Weygand maiatzaren 21ean joan zen poltsa ikuskatzera, eta Billotterekin, I. Armada Taldeko komandantearekin eta Belgikako Leopoldo III.a erregearekin elkarrizketatu zen. Erregeak iragarri zuen Belgikako Armada ez zegoela eraso ekintzei ekiteko moduan, tanke eta hegazkinik ez zuelako, eta Alemaniak okupatzen ez zuen Belgikako zatiak bi asterako elikagai erreserbak baino ez zituela. Leopoldok ez zuen espero BEF arriskatzea Belgikako Armadarekin harremanetan egoteko, baina ohartarazi zuen hura kolapsatu egingo zela hegoaldeko erasoaldiak iraun artean. Hala ere, Dunkerque eta Belgikako portuak hartuko zituen hondartza-buru bat ezartzea proposatu zuen.\nGotek ez zuen konfiantzarik frantziarren garaipena lortzeko aukerarekin. Maiatzaren 23an, Billotte auto istripu batean hil zen, eta horrek egoera okertu zuen, I. Armada Taldea hiru egunez utzi baitzuen. Halaber, bera zen Weyganden planaren berri izan zuen komandante aliatu bakarra iparraldean. Egun horretan bertan, Britainia Handiak bere tropak ubideko portuetatik ebakuatzea erabaki zuen. Bertako bi erasoaldi baino ez ziren egin: Frantziako anglo-eraso bat Arrasen, maiatzaren 21ean, eta Frantziako beste bat Cambraitik, hegoaldean, hurrengo egunean. Frankforce (Harold Franklyn jenerala buru zuena), bi dibisioz osatua, Arras inguruan mobilizatu zen. Franklynek ez zekien frantsesek iparraldera egiten zuten aurrerapena, frantsesek ez baitzekiten britainiarrek Arrasera egiten zuten erasoa. Franklynek onartu zuen Arraseko guernizio aliatuari lagundu behar ziola eta inguruko alemaniar komunikazioak moztu behar zituela. Hala ere, Infanteriako 5 eta 50. Dibisioak, Frantziako 3. \"DLMak\" alboetan babestuak, helburu mugatuko eraso batean konprometitzeko uzkur zen. Britainiar infanteriako bi batailoik eta britainiar Armadako I. Tanke Brigadako beste bi batailoik baino ez zuten parte hartuko eraso nagusian, 58 Matilda I eta 16 Matilda II tankerekin eta motozikleta-batailoi batekin.\nArraseko Batailak sorpresa-faktorea eta hasierako arrakasta batzuk ondo aprobetxatu zituen Wehrmacht gainkargatu baten aurrean, baina ez zuen bere helburua lortu. Infanteriaren eta borroka-gurdien arteko irrati bidezko komunikazioa oso txikia zen, eta alemanek egindako indar konbinatuen koordinazio oso txikia zegoen. Tudeseko defentsek (88 mm-ko FlaK artilleria eta 105 mm-ko leFH 18 obusak barne) erasoak geldiarazi zituzten. Frantziako armadak alemaniar borroka-gurdi asko suntsitu zituen hauek erretiratzen ari ziren bitartean, baina Luftwaffek aliatuen kontraerasoak sakabanatu zituen, 60 bat gurdi britainiar galduz. Cambraiko hegoaldetik egindako erasoak ere porrot egin zuen, V. Gorputza oso desantolatuta zegoelako Belgican izandako borroken ondoren. OKH ikaratu egin zen ehunka tanke aliatuk bere indar onenak suntsitu zitzaketelako, baina Rommelek aurrera egiten jarraitu nahi zuen. Maiatzaren 22ko lehen orduetan, OKHk zuhurtasuna berreskuratu zuen eta XIX. \"Panzerkorps\" alderdiari iparralderantz joateko agindu zion, Abbevilletik Kanaleko portuetara. Lehenengo Panzer Dibisioa Calaiseraino joan zen, 2.a Boulogneraino eta 10.a Dunkerquerantz (ondoren, 1. eta 10. dibisioetako rolak trukatu ziren). Alemaniako irteeratik hegoaldera, maiatzaren 23an, Peronne eta Amiens inguruan, Frantziako erasoak izan ziren. Erresuma Batuko eta Frantziako indarrek Abbevilleko guduan borrokatu zuten maiatzaren 27tik ekainaren 4ra bitartean, baina ez zuten alemaniarren zubi-burua desagerrarazi Somme hegoaldean."}
{"id": "338454", "revid": "1519", "url": "https://eu.wikipedia.org/wiki?curid=338454", "title": "Mehmet Ali", "text": "Mehmet Ali edo Mehemet Ali (; - 1849ko abuztuaren 2a), Egiptoko balia (1805 - 1848).\nMehmet Ali otomandar armadako komandante albaniarra zen, wali kargua hartu eta bere burua Egiptoko eta Sudango kedive izendatu zuen.\nEgipto modernoko sortzailetzat hartzen da; berrikuntza ugari egin zituen Egiptok nolabaiteko independentzia lortzeko mundu-potentzia nagusienen eta Otomandar Inperioaren aurrean. Egiptoko mugak ere hedatu zituen, ondoko herriak menderatzen edota otomandarren aurka borrokatzen.\nMehmet Alik hasitako dinastiak izan zuen Egiptoko eta Sudaneko agintea 1952an Egiptoko Iraultza gertatu zen arte."}
{"id": "338455", "revid": "336", "url": "https://eu.wikipedia.org/wiki?curid=338455", "title": "Juliana I.a Herbehereetakoa", "text": "Juliana I.a Herbehereetakoa (izen osoz \"Juliana Louise Emma Marie Wilhelmina van Oranje-Nassau\") (1909ko apirilaren 30a - 2004ko martxoaren 20a), Herbehereetako erregina bere amak abdikatu zuenetik (1948), berak abdikatu zuen arte (1980).\nHagan jaioa, Henrike printzearen (Meckleburg-Schweringo dukea), eta Gilemina I.a Herbehereetakoaren alaba zen. Aitaren aldetik Frederiko Frantzisko II.a Mecklemburgo-Schweringoaren eta Maria Karolina Schwarzburg-Rudolstaden iloba zen. Amaren aldetik,\nGilen III.aren eta Emma Gilermina Waldeck-Pyrmontekoaren iloba zen. Juliana Herbehereetako printzesa izendatua izan zen jaio zenetik.\n1937ko urtarrilaren 7an Bernardo Lippe-Biesterfeldekoarekin ezkondu zen, Hagako udaletxean, eta Baarneko jauregian kokatu ziren.\nLau alaba izan zituzten:\nBigarren Mundu Gerran Erresuma Batura, lehenengo, eta Ottawara (Kanada), ondoren, erbesteratu ziren Juliana eta bere familia.\n1945ean Juliana printzesa bere familia guztiarekin elkartu zen holandar lurretan.\n1948an Herbehereetako erregina izendatu zuten Amsterdamen.\n1980an (71 urtekin) abdikatu zuen, eta bere alaba Beatriz izan zen bere oinordeko.\n1990tik aurrera, Alzheimerren gaixotasunaren eraginez, agerpen publiko gutxi egin zituen, eta 2004an hil zen pneumonia baten ondorioz."}
{"id": "338456", "revid": "65203", "url": "https://eu.wikipedia.org/wiki?curid=338456", "title": "Gilemina I.a Herbehereetakoa", "text": "Gilemina I.a Herbehereetakoa (Wilhelmina Helena Pauline Maria van Oranje-Nassau) (Haga, 1880ko abuztuaren 31 - Het Loo jauregia, 1962ko azaroaren 28a), Herbehereetako erregina 1890etik 1948ra; 1948an abdikatu eta bere alabak Julianak oinordetu zuen.\nBizitza.\nHagan jaio zen 1880ko abuztuaren 31ean, eta Gilen III.a erregearen eta Emma Waldeck eta Pyrmontekoa printzesaren alaba zen. Aitaren aldetik, Gilemina Gilen II.a erregearen eta Ana Errusiakoa dukesaren iloba zen; eta amaren aldetik, Jurgi Viktor I.a Waldeck-Pyrmontekoaren eta Maria Luisa Schleswig-Holsteinekoaren iloba.\n1901eko otsailaren 7an Hagan ezkondu zen Henrike Mecklenburg-Schweringoa dukearekin, Frederiko Frantzisko II.a Mecklenburg-Schweringoaren eta Maria Karolina Schwarzburg-Rudolstaden semea. Bikoteak arazo ugari izan zituen, eta hainbat aborturen ondoren, bikoteak alaba bakarra izan zuen:\nGileminaren erregealdian zuhurtasuna eta errespetua dira aipagarriak.\nBestalde, Gileminak trebetasun handia zuen negozioetan, eta hori dela eta, munduko emakume aberatsenen artean egon zen.\n1948an, holandar kolonietako matxinadek eragindako kritiken ondorioz, abdikatzea erabaki zuen, eta bere alabak hartu zuen tronua. Bizitzako azkeneko urteak Het Loo jauregian igaro zituen. 1962ko azaroaren 28an hil zen."}
{"id": "338458", "revid": "336", "url": "https://eu.wikipedia.org/wiki?curid=338458", "title": "Trebizondako Inperioa", "text": "Trebizondako Inperioa () Erdi Aroko estatu kristau bat izan zen; kulturaz, grekoa zen: hizkuntza ofiziala Pontoko greziera zen. 1204. urtean sortu zen, Bizantziar Inperioa desegin zenean, Konstantinopla Laugarren Gurutzadan hartu baino lehentxeago.\nItsaso Beltzaren hego-ekialdeko kostaldean zegoen; hiriburua Trebizonda hiria zen. Estatu beregaina izan zen, 1461ean Otomandar Inperioak eskuratu zuen arte.\nTrebizondako erregeek \"Komneno Handia\" (\"Megas Komnenos\") eta enperadore tituluak zituzten. Izan ere, estatuari \"Komneno Inperioa\" ere esaten zitzaion, enperadoreak Alexio I.a Komnenoren ondorengoak zirelako.\nHistoria.\nAndroniko I.a Komneno enperadore bizantziarra kargutik kendu eta hil ostean, bere bilobetatik bik (Trebizondako Alexio I.a Komneno eta David Komneno) Georgiako Thamar erreginaren armadak lagunduta, Trebizonda eskuratu zuten, eta kostaldeko lurralde gehiago ere menperatu zituzten, Nizeako Inperioaren mugetara arte. Alexiok bere burua enperadore izendatu, Konstantinoplako tronua aldarrikatu, eta hiriburua Trebizondan jarri zuen.\nHarrezkero, Trebizondako Inperioa beste estatu grekoetatik bereizita egon zen. Ekonomia-hazkunde handiena XIII. mende amaieran eta XIV. mende hasieran izan zuen, Alexio II.a Trebizondakoaren agintepean (1297-1330), besteak beste zetaren ibilbidean kokapen garrantzitsua zeukalako.\nXV. mendean otomandarrek behin baino gehiagotan eraso egin zioten herrialdeari. Azkenean, Mehmed II.a sultanak 1461. urtean eskualdea menperatu egin zuen: Trebizondako David Komneno (Joan IV.a Trebizondakoaren ondorengoa) errenditu egin zen, eta otomandarrekin hitzarmenak egin arren (tributuen truke, inor ez hiltzeko eta hiritik sartu-irten nahi bezala egiteko baimena), ez zuten bete, eta hiria arpilatu egin zuten, baita hiritarrak esklabo moduan saldu ere. Azkenean, David bera eta bere zortzi semeetatik zazpi hiltzeko agindu zuen Mehmed II.a sultanak, baita biloba batzuk ere, konspirazioren bat asmatzen zihardutelakoan."}
{"id": "338460", "revid": "119347", "url": "https://eu.wikipedia.org/wiki?curid=338460", "title": "Montana probintzia", "text": "Montana probintzia (, \"Oblast Montana\") ipar-mendebaldeko Bulgariako oblasta da. Iparraldean Errumaniarekin du muga (Danubio ibaia), ekialdean Vratsa probintziarekin, hegoaldean Sofia probintziarekin, eta mendebaldean Serbia eta Vidin probintziarekin. 3.635 kilometro koadroko eremua du, eta 2011n 148.098 biztanle zituen. Hiriburua Montana da.\nBanaketa administratiboa.\nHamaika udalerri daude Montana probintzian:"}
{"id": "338464", "revid": "512", "url": "https://eu.wikipedia.org/wiki?curid=338464", "title": "Selim III.a", "text": "Selim III.a (turkiera otomandarrean, \u0633\u0644\u064a\u0645 \u062b\u0627\u0644\u062b \"Sel\u012bm-i s\u0101lis\"; 1761ko abenduaren 24a - 1808ko uztailaren 28a) Otomandar Inperioko sultana izan zen 1789tik 1807ra arte. Mustafa III.aren semea zen, eta osaba zuen Abdulhamid I.aren (1774-1789) ondorengoa.\nLehen urteak.\nTalentu eta indar handiko pertsona zen, eta horregatik herriak, hura erregetzearen alde eginda, harengan jarri zuen itxaropena. Estatuak erreforma-beharra zuela konbentzitu zuten, baina Austriak eta Errusiak ez zioten erreformari ekiteko aukerarik eman, estatua defendatzen izan zuen eta nahiko lan, eta Ia\u015fiko Bakea (1792) sinatu arte, ezin izan zuen Europan arnasarik hartu.\nHandik gutxira, Napoleonek Egipto eta Siria inbaditu zituen, eta horrek Turkia beste ahalegin batzuk egitera bultzatu zuen, Frantziarekin zuen aliantza denbora batez apurtuta geratu baitzen.\nSelim III.ak administrazioan, batez ere zergen sailean, berrikuntza onuragarriak egin zituen; hezkuntza hedatzeko plan egokiak bultzatu zituen, eta atzerriko ofizialak kontratatu zituen \"Nizam-\u0131 Cedid\" izeneko tropa-mota berri bati irakasteko. Tropa hauek, hain ongi antolatuta zeudelako, gai izan ziren probintzia europarretako janizari matxinoen aurrean defendatzeko.\nGainbehera.\nIzandako arrakastarekin adoretsu, Selim III.ak, bere armadetan aritzeko, handik aurrera urtero janizarien artetik gizon-kopuru jakin bat hautatu behar zela agindu zuen. Ondorioz, janizariek eta erreformen kontrakoek indarra hartu zuten Hadrianopolisen, eta oposizioaren indarkeria ikusita, erreformak bertan behera uztea erabaki zen. Serbian, Egipton eta beste herrialde batzuetan hainbat borroka izan ziren, eta borroka horietan Turkiak ez zuen arrakastarik izan.\n1807an, flota britainiar bat agertu zen Konstantinoplan, Errusiak lehenago egindako eskaera baten alde egiteko, Napoleonen enbaxadorea kargutik kentzearen alde, hain zuzen ere. Selim III.ak enbaxadore horren (Horace Sebastiani-ren) eragin handia zuen, eta hori horrela izanik, flota erretiratzera behartu zen, eskaera beteta ikusterik izan gabe. Hala ere, janizariak berriz ere altxatu egin ziren, Selim III.a tronutik kendu eta atxilotu egin zuten, eta haren iloba Mustafa jarri zuten boterean; gerora Mustafa IV.a izena hartuko zuen (1807-1808).\nRuseko (Bulgariako hiria) pasha zen Mustafa Bayrakdar, erreformen aldeko sutsua, 40.000 gizon baino gehiagoko armada osatu eta Konstantinoplara abiatu ziren, Selim III.a boterean jartzeko asmoarekin. Baina, beranduegi iritsi ziren nonbait, ordurako Selim III.a sastakatu izan baitzen, eta Bayrakdar-i geratzen zitzaion bide bakarra bere mendekua Mustafa IV.aren kontra egin eta tronuan Mahmut II.a (1808-1839) jartzea izan zen, horixe baitzen Osman etxean bizirik geratzen zen bakarra."}
{"id": "338465", "revid": "336", "url": "https://eu.wikipedia.org/wiki?curid=338465", "title": "Turkmenistango Sobietar Errepublika Sozialista", "text": "Turkmenistango Sobietar Errepublika Sozialista (laburtuz, \"Turkmenistango SES\") (turkmeneraz: \u0422\u04af\u0440\u043a\u043c\u0435\u043d\u0438\u0441\u0442\u0430\u043d \u0421\u043e\u0432\u0435\u0442 \u0421\u043e\u0446\u0438\u0430\u043b\u0438\u0441\u0442\u0438\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u044b, \"Turkmienistan Soviet Sozialistik Riespublikasi\") Sobietar Batasuneko hamabost errepubliketako bat izan zen, gaur egun Turkmenistango herrialdeari dagokiona. Hiriburua Ashgabat zen. Hizkuntza nagusiak turkmenera eta errusiera ziren. Dirua: sobietar errubloa.\n1989. urteko datuen arabera, lurraldeak 488.100 km\u00b2-ko azalera zeukan, eta 3.522.700 biztanle zeuden.\nHistoria.\nTurkmenistango Sobietar Errepublika Sozialista 1921-1991 bitarteko entitatea izan zen. Errusiar Iraultzaren ondorik, 1921. urteko abuztuaren 7an, britainiarrak erretiratu ostean, Turkmenistango lurraldea oblast turkomano bihurtu zen, Errusiako Sobietar Errepublika Sozialista Federatiboaren barrukoa. 1925. urteko maiatzaren 13an Turkmenistan Sobietar Errepublika Sozialisten Batasuna (Sobietar Batasuna) zelakoan sartu zen, eta orduan ezarri zituzten gaur egungo Turkmenistango mugak.\nAzkenik, 1991. urteko urriaren 27an izena aldatu zuten, \"Turkmenistango Errepublika\" izendatuz; eta 1991. urteko abenduaren 26an independentzia aldarrikatu zuten, gaur egungo Turkmenistan herrialdea sortuz.\nEkonomia.\n1950. urtean, 1.375 km luze den Karakumgo kanala eraiki zuten: Amu Daria ibaiko urak erabili zituzten lurralde handiak ureztatzeko, kotoi-ekoizpena sustatuz. Baina era berean basoak suntsitu zituzten, eta Aral itsasoko urak ere gelditu zituztenez, hondamendi ekologikoa jasan behar izan zuten.\nBanaketa politiko eta administratiboa.\nTurkmenistango Sobietar Errepublika Sozialistan bost oblast edo probintzia zeuden: Ashgabat, Krasnovodsk, Mary, Tashauz eta Txradzhou."}
{"id": "338466", "revid": "1545", "url": "https://eu.wikipedia.org/wiki?curid=338466", "title": "Nizeako Inperioa", "text": "Nizeako Inperioa (grezieraz: \u0392\u03b1\u03c3\u03b9\u03bb\u03b5\u03af\u03b1 \u03c4\u1ff6\u03bd \u1fec\u03c9\u03bc\u03b1\u03af\u03c9\u03bd) estatu greko bizantziarra izan zen, Bizantziar Inperioko aristokraziak 1204. urtean sortutakoa, Konstantinopla gurutzatuen esku geratu zenean. Hiriburua Nizea zen.\nHistoria.\n1204an, guratzatuek Konstantinopla hartu zutelarik, Teodoro I.a Laskaris enperadoreak Nizeara ihes egin zuen bere jarraitzaile batzuekin; han estatu berri bat sortu zuen, Bizantziar Inperio berria eratzeko eskaerari erantzunez. Inperioa Asia Txikiko eta Greziako lurretara zabaldu zen, baita Epiro Despoterrira ere. Berez, inperio- eta erlijio-boterez Bizantziar Inperioaren ondorengo zuzena zenez, eskualdeko bizantziarrak erakarri zituen, ekonomia-, biztanleria- eta kultura-garapen handia lortuz.\n1261. urtean Mikel VIII.a Paleologo enperadoreak eta Alexis Estrategopoulos jeneralak Konstantinopla berriz konkistatu zutenean amaitu zen Nizeako Inperioaren aldia, Bizantziar Inperioa berrezarri egin zutelako.\nNizeako Inperioko enperadoreak.\nNizeako Inperioko enperadoreak Laskaris dinastiakoak izan ziren:"}
{"id": "338467", "revid": "105290", "url": "https://eu.wikipedia.org/wiki?curid=338467", "title": "Sirteko golkoa", "text": "Sirteko golkoa (), batzuetan Sidrako golkoa ere deitua, Mediterraneo itsasoan, Libiako kostan dagoen sargune bat da, Misratahetik mendebaldera, Bengazira zabaltzen dena. Antzina \"Syrtis Maior\" (\u2018Sirte Handia\u2019) deitzen zen, \"Syrtis Minor\"ren (\u2018Sirte Txikia\u2019), hau da, Gabesko golkoatik bereizteko.\nItsasertzak basamortu-itxura du, nagusiki, eta aintzira gaziak ditu. Sirte da badiaren inguruko portu nagusia. Bertatik karabana-ibilbideak egiten ziren Saharako basamorturantz. Sidrako golkoa da Mediterraneo itsasoko gune beroena (abuztuan 31 \u00b0C-raino iristen da)\nEkonomiari dagokionez, atunaren eta belakiaren arrantzak garrantzi handia du golkoan.\nJurisdikziopeko uren inguruko errebindikazioak.\nLibiak, 1973ko urriaren 19ko adierazpenarekin, eta arrazoi historikoak argudiatuz, golko osoa lurralde nazionala zela esan zuen. Hala ere, beste herrialde batzuek mugak jarri dizkiote Libiaren eskaerei."}
{"id": "338468", "revid": "119347", "url": "https://eu.wikipedia.org/wiki?curid=338468", "title": "Razgrad probintzia", "text": "Razgrad probintzia (, \"Oblast Razgrad\") iparraldeko Bulgariako oblasta da. Iparraldean Silistra probintziarekin du muga, ekialdean Xumen probintziarekin, hegoaldean Targovixte probintziarekin, eta mendebaldean Ruse probintziarekin. 2.637 kilometro koadroko eremua du, eta 2011n 125.190 biztanle zituen. Hiriburua Razgrad da.\nBanaketa administratiboa.\nZazpi udalerri daude probintzian:"}
{"id": "338469", "revid": "512", "url": "https://eu.wikipedia.org/wiki?curid=338469", "title": "Rhea", "text": "Rhea rheiformes ordenako hegazti paleognatoen generoa da, eta \u00f1anduak izen arruntarekin dira ezagun.\nEzaugarriak.\nOstruka afrikarraren antzekoak dira, baina, harekin alderatuta, alde nabarmenak dituzte. Haiek baino tamaina txikiagoa dute, 1,50 eta 1,80 metro bitarteko garaiera dute, eta emea arra baino zertxobait txikiagoa da. Hiru behatz ditu oin bakoitzean, eta ostrukak, berriz, bi baino ez ditu. Arrek eta emeek ezaugarri morfologiko diferenteak dituzte, baina alde hori ez da oso nabarmena.\nBiologia.\n\u00d1andua ez da hegan egiteko gauza; hala ere, bere burua arriskuan ikusiz gero, abiadura handian korrika egiteko gai da (orduko 80 km-ko abiadura har dezake); jauzi egiteko traketsa da, baina, ibai baten ibilgua gurutzatu behar izanez gero, oso igerilari ona da.\nAnimalia taldekoiak dira; udazkenean eta neguan talde handiak osatzen dituzte, 50 aleko taldeak ere ikusi izan dira, baina, ugaltzeko garaia iristean, talde horiek desegiten joaten dira, estaltze-eskubidea dela medio arrek beren arteko liskarretan hasten direlako. Ugaltze-garaian ar bat eta hainbat emez osatutako taldeak ikus daitezke, edo baita ale gaztez eta ugaltzeko emerik aurkitzerik izan ez zuten arrez osatukoak ere.\n\u00d1anduek belarra, haziak, fruituak, intsektuak, narrastiak eta ugaztun txikiak jaten dituzte. Sugeak gustuko izateak bereziki baliagarri egiten ditu. Oso entzima indartsuak ditu urdailean; hori dela eta, haren jatun-izaera oso ezaguna da.\nArreske-aldia uztailean eta abuztuan izaten dute. Habia egiteko eremu irekiak eta landaredi gutxikoak aukeratzen dituzte; emeak 40 arrautza inguru jartzen ditu 6 egunez, lurzoruko sakonune txikietan. Txitaldiak 37-38 egun inguru irauten du, eta arra soilik arduratzen da hartaz."}
{"id": "338470", "revid": "105290", "url": "https://eu.wikipedia.org/wiki?curid=338470", "title": "Stara Zagora probintzia", "text": "Stara Zagora probintzia (, \"Oblast Stara Zagora\") erdialdeko Bulgariako oblasta da. Iparraldean Gabrovo probintzia dauka muga, ekialdean Sliven eta Jambol probintziekin, hegoaldean Haskovo probintziarekin, eta mendebaldean Plovdiv eta Lovetx probintziekin. 5.152 kilometro koadroko eremua du, eta 2011n 333.265 biztanle zituen. Hiriburua Stara Zagora da.\nBanaketa administratiboa.\nHamaika udalerri daude Stara Zagora probintzian:"}
{"id": "338471", "revid": "512", "url": "https://eu.wikipedia.org/wiki?curid=338471", "title": "Libiako basamortua", "text": "Libiako basamortua (arabieraz: \u0627\u0644\u0635\u062d\u0631\u0627\u0621 \u0627\u0644\u0644\u064a\u0628\u064a\u0629) Saharako basamortuaren ipar-ekialdean dago. Niloren (Egipto) mendebaldeko alderdia, Libiaren ekialdeko alderdia eta Sudanen ipar-ekialdea, Nubiako basamortuaren ondoan, hartzen ditu. 1.100.000 km\u00b2 ditu, eta aski laukizuzuzena da: 1.100 kilometro zabal da ekialdetik mendebaldera, eta 1.000 iparraldetik hegoaldera.\nBasamortu hau, Saharakoaren zatirik handiena bezala, hareaz eta lautada arrokatsuz osatuta dago, nagusiki.\nHareazko lautadek, dunek eta hainbat sakonunek osatzen dute basamortua, eta ez dago urik duen ibairik ez basamortuaren barnean ez kanpoan. Gilf Kebir goi-ordokiak 1.000 metroko garaiera du, salbuespena basamortuko gainerako lurraldearen ondoan.\nZortzi sakonune nagusi daude. Oasitzat jo daitezke denak, txikiena izan ezik, Qattara, haren urak gaziak baitira. Gainerako sakonuneetan nekazaritza-ekoizpen mugatua, zenbait baliabide natural eta egonleku iraunkorrak daude, baita Nilo ibaitik edo putzuetatik lortutako ur edangarria ere.\nSiwa oasia, Libiako mugatik gertu eta Qattararen mendebaldean, gainerako Egiptotik bakanduta dago, baina jendea bertan bizi da antzinatik.\nBeste oasi nagusiak Dakhla eta Kharga dira Egipton, eta Jaghbub eta Kufra Libian. Siwarekin batera, oasi-kate bat osatzen dute.\nEzaugarri geografikoak.\nQattara sakonunea.\nQattara sakonunea Afrikako bigarren punturik baxuena da. 15.000 km\u00b2-ko hedadura du, gutxi gorabehera, eta gunerik garaiena itsas mailan dago (punturik baxuena itsas mailatik 133 metro azpitik dago). Sakonunea hutsik dago, jenderik gabe, eta gatz-aintziraz beteta dago.\nGilf Kebir.\nGilf Kebir goi-ordokiak 1.000 metroko garaiera du, eta Egipton dago. Haren ezaugarriak Sahara erdialdeko beste goi-ordoki batzuen parekoak dira. Iparraldea malkartsuagoa da, eta hiru uadi ditu. Landaredia urria da.\nHareazko itsasoak.\nBasamortuak hareazko hiru itsaso ditu, eta bertan 512 metro garai diren dunak daude. Hirurek lurralde osoaren laurden bat osatzen dute:"}
{"id": "338473", "revid": "105290", "url": "https://eu.wikipedia.org/wiki?curid=338473", "title": "Kardzhali probintzia", "text": "Kardzhali probintzia (, \"Oblast Kardzhali\") hegoaldeko Bulgariako oblasta da. Iparraldean Plovdiv probintziarekin dauka muga, ekialdean Haskovo probintziarekin, hegoaldean Greziarekin eta mendebaldean Smolian probintziarekin. 3.216 kilometro koadroko eremua du, eta 2011n 152.808 biztanle zituen. Hiriburua Kardzhali da.\nBanaketa administratiboa.\nKardzhali probintzian zazpi udalerri daude:"}
{"id": "338474", "revid": "105290", "url": "https://eu.wikipedia.org/wiki?curid=338474", "title": "Haskovo probintzia", "text": "Haskovo probintzia ( - \"Oblast Haskovo\") hegoaldeko Bulgariako oblasta da. Iparraldean Stara Zagora probintziarekin dauka muga, ekialdean Jambol probintziarekin, hegoaldean Turkia eta Greziarekin, eta mendebaldean Kardzhali eta Plovdiv probintziekin. 5.543 kilometro koadroko eremua du, eta 2011n 246.238 biztanle zituen. Hiriburua Haskovo da.\nBanaketa administratiboa.\nHaskovo probintzian hamaika udalerri daude:"}
{"id": "338475", "revid": "119347", "url": "https://eu.wikipedia.org/wiki?curid=338475", "title": "Silistra probintzia", "text": "Silistra probintzia (, \"Oblast Silistra\") ipar-ekialdeko Bulgariako oblasta da. Iparraldean Errumaniarekin du muga (Danubio ibaia da muga naturala), ekialdean Dobritx probintziarekin, hegoaldean Xumen eta Razgrad probintziekin, eta mendebaldean Ruse probintziarekin. 2.846 kilometro koadroko eremua du, eta 2011n 119.474 biztanle zituen. Hiriburua Silistra da.\nBanaketa administratiboa.\nZazpi udalerri daude Silistra probintzian:"}
{"id": "338476", "revid": "56334", "url": "https://eu.wikipedia.org/wiki?curid=338476", "title": "Rutaceae", "text": "Errudazeoak (Rutaceae) Sapindales ordenako landare-familia bat dira. 1.600 bat espezie ditu 160 generotan banatuak.\nEspezie gehienek zura dute; oso gutxi dira belarkarak. Hosto iraunkorrak izaten dituzte, bakunak gehienetan, aurkakoak edo txandakatuak, estipularik gabeak eta distiratsuak. Loreak hermafroditak izaten dira, simetria erradialekoak (aktinomorfoak) edo alde biko simetriakoak (zigomorfoak), pentameroak edo tetrameroak. Askotan, zuri-berdaxkak izaten dira, taldean edo bakarka; usaintsuak izaten dira. Petaloak luzeak izaten dira, eta sepaloak baino handiagoak.\nZuhaitz errutazeoak fruitu mamitsu handiak ematen dituzte. Zuhaitz edo zuhaixka errutazeo asko loreen lurrinagatik aintzat hartuago dira fruituagatik baino. Herrialde bero eta epeletan hazten dira espezie gehienak, eskualde tropikaletan eta subtropikaletan. Errutazeoak dira, adibidez, laranja, limoia, lima, mandarina eta pomeloa ematen duten landareak.\nSubfamilia hauek ditu: Citroideae, Dictyolomatoideae, Flindersioideae, Rutoideae, Spathelioideae eta Toddalioideae."}
{"id": "338477", "revid": "1545", "url": "https://eu.wikipedia.org/wiki?curid=338477", "title": "Mehmed V.a", "text": "Mehmed V.a (1844ko azaroaren 2a \u2013 1918ko uztailaren 3a) Otomandar Inperioko sultana izan zen. \"Mohammed V.a\", \"Mehmed V.a Re\u015fad\" (\"Re\u015fat\") edo \"Reshid Effendi\" izenez ere ezaguna.\n39. sultan otomandarra izan zen, Abd-ul-Mejid I.aren eta Gulcemal Kadin Efandiren semea.\n1909ko apirilaren 27an hartu zuen tronua, baina Enver Pasha, Mehmet Talat eta Ahmet Cemal bezalako politikarien eragina izan zuenez, bere erregealdian botere politiko gutxi izan zuen.\nMehmed V.ak, Otomandar Inperioa Lehen Mundu Gerran sartu zenean, Jihada edo gerra santua aldarrikatu zuen Britainiar Inperioaaren kontra 1914ko azaroan.\n73 urterekin hil zen, 1918an."}
{"id": "338478", "revid": "105290", "url": "https://eu.wikipedia.org/wiki?curid=338478", "title": "Carpentaria golkoa", "text": "Carpentaria golkoa () Australiako iparraldeko kostaldeko sargune bat da, ez oso sakona, Arafura itsasoan. Australia eta Ginea Berria artean dago. Administrazioari dagokionez, golkoko kostaldea Australiako Ipar Lurraldeari eta Queensland lurraldeari dagokie.\nMendeetan ez zaio batere jaramonik egin, baina XX. mendean garrantzi handia hartu du han bauxita eta manganeso mea ugari aurkitu delako, eta mixera arrantzak indar handia hartu duelako.\nGeografia.\nCarpentariako golkoaren ahoa 590 km zabal da; hegoalderago, 675 km-ko zabalera dauka. Iparraldetik hegoaldera, 700 km-ko luzera dauka. Uraren sakonera 55-66 metro bitartekoa da orokorrean; leku sakonenetan ere, ez dago 82 metro baino sakonera handiagorik.\nGolkoaren ertzeko lurra ere laua eta altuera gutxikoa da. Mendebaldera Arnhemgo Lurra eta Iparraldeko Lurraldeko ipar-partea dago; ekialdera, Queenslandeko York lurmuturreko penintsula; eta hegoaldera, \"golkoko lurraldea\" edo \"golkoa\" deritzon eremua, hau ere Queenslandekoa.\nKlima.\nKlima beroa eta hezea da, urtean bi sasoirekin. Urtaro lehorra apirila-azaroa bitartean da, eta urtaro hezea abendutik martxora artekoa izaten da.\nIrailean eta urrian \"Morning Glory\" deritzen lainoak sortzen dira: batzuetan 1.000 km luze izaten dira."}
{"id": "338479", "revid": "336", "url": "https://eu.wikipedia.org/wiki?curid=338479", "title": "Tajikistango Sobietar Errepublika Sozialista", "text": "Tajikistango Sobietar Errepublika Sozialista (tajikeraz: \u0420\u0435\u0441\u043f\u0443\u0431\u043b\u0438\u043a\u0430\u0438 \u0421\u043e\u0432\u0435\u0442\u0438\u0438 \u0421\u043e\u0446\u0438\u0430\u043b\u0438\u0441\u0442\u0438\u0438 \u0422\u043e\u04b7\u0438\u043a\u0438\u0441\u0442\u043e\u043d; errusieraz: \u0422\u0430\u0434\u0436\u0438\u043a\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430), gaur egungo Tajikistango Errepublikaren izena zen Sobietar Batasuneko hamabost errepubliketako bat zenean.\nHistoria.\nXIX. mendean tsarrek Errusiarako eskuratu zuten herrialdea, eta Errusiako Iraultzen eta Gerra Zibilaren ostean sobietarren menpe geratu zen.\n1924. urtean Uzbekistango Sobietar Errepublika Sozialistaren barruan, Tajikistango Sobietar Errepublika Sozialista Autonomoa sortu zuten. 1929. urtean Uzbekistandik banandu egin zen, Tajikistango Sobietar Errepublika Sozialista izateko aurrerantzean, Sobietar Batasunaren barruan.\n1991. urteko irailean izena aldatu zuten: Tajikistango Errepublika izena hartu zuen, eta urte bereko abenduaren 26an independentzia aldarrikatu zuten."}
{"id": "338480", "revid": "512", "url": "https://eu.wikipedia.org/wiki?curid=338480", "title": "Mustafa III.a", "text": "Mustafa III.a (1717ko urtarrilaren 17 \u2013 1774ko urtarrilaren 21a) Otomandar Inperioko sultana 1757tik 1774a.\nAhmed III.aren semea zen, eta bere anaiak Abd-ul-Hamid I.ak oinordetu zuen 1774an.\nGobernari gisa, adoretsua eta zorrotza izan zen, eta armada eta estatuko aginte-sistema modernizatzen saiatu zen bere inperioa Mendebaldeko Europako arauetara egokitzeko. Jeneral atzerritarrak erabili zituen inperioko infanteria eta artilleria aldatzeko. Sultanak Matematika-, Nabigazio- eta Zientzia-akademiak ere fundatu zituen.\nHala ere, Mustafa III.ak ez zuen arrakasta handirik izan bere modernizazio-helburuetan; batetik, Otomandar Inperioa gainbehera zihoalako, eta bestetik, jenizaroek eta imanek ez zituztelako begi onez ikusten sultanak administrazioan egin nahi zituen aldaketak.\nBere armada ahula zela bazekienez, Mustafak Katalina Nagusiak bultzatutako Krimeako gerra eragotzi zuen, eta ahalmenik gabe ikusi zuen Krimeak nola beretzen zuen Otomandar Inperioa. Hala ere, ekintza honek eta Polonian izandako errusiar agresioak, eragin zuen Mustafa III.ak Errusiari gerra deklaratzea. Handik gutxira Konstantinoplan hil zen, 1774ko urtarrilaren 21ean."}
{"id": "338481", "revid": "119347", "url": "https://eu.wikipedia.org/wiki?curid=338481", "title": "Crassulaceae", "text": "Krasulazeoak (Crassulaceae) Saxifragalen ordenako landare-familia bat dira. Landare belarkarak dira, edo zuhaixka-formakoak (oso bakanak), eta gehienetan zukutsuak. Mundu osoan bizi dira, baina, batez ere, Ipar hemisferioan eta Afrikako hegoaldean.\nKrasulazeoak, eskuarki, zukutsuak dira, hau da, ura metatzen dute hostoetan, eskualde lehor eta beroetan bizi baitira, ur gutxiko tokietan alegia. Familiak 1.400 espezie inguru ditu, 33 generotan banatuak.\nHosto bakunak dituzte, eta antolaketa aldatu egiten da espezietik espeziera: aurkakoak, txandakatuak edo hosto-errosetak, estipularik gabeak. Loreak hermafroditak dira, erregularrak. Fruituak kapsula- edo folikulu-formakoak dira.\nKrasulazeoen familiako espezie asko apaingarri gisa erabiltzen dira, landare gogorrak baitira, zaindu beharra ez dutenak, eta askok itxura bitxia dute. Gainera, erraz ugaltzen dira.\nSailkapena ez da erraza, espezieek hibridaziorako joera baitute, hala basalandareek nola landatuek. Sailkapen zaharretan Rosales ordenan sartzen ziren, baina, gaur egun, Saxifragales ordenan sailkatzen dira."}
{"id": "338482", "revid": "105290", "url": "https://eu.wikipedia.org/wiki?curid=338482", "title": "Los Angeles konderria", "text": "Los Angeles konderria (ingelesez \"Los Angeles County\") Ameriketako Estatu Batuetako Kalifornia estatuko 58 konderrietako bat da. 2010. urteko erroldaren arabera, 10.486.832 biztanle zeuden, 937,1 bizt./km\u00b2-ko dentsitatearekin: Estatu Batuetan biztanle gehien zituen konderria zen. Konderriko hiri nagusia Los Angeles da, biztanle gehieneko bigarren hiria.\nHistoria.\nLos Angeles konderria 1850. urtean sortu zuten, Kalifornia Estatu Batuetan sartu zenean. Gerora, Los Angeles konderriko lur zati batzuetatik San Bernardino konderria sortu zen 1853. urtean (konderri horretatik sortu zen aurrerago Riverside konderria, 1893. urtean); Kern konderria 1866. urtean, eta Orange Konderria 1899. urtean.\nGeografia.\nMetropoli-Eremuak Los Angeles konderriko mugak gainditzen ditu, eta konderri hauetara ere hedatuta dago: Orange, San Bernardino, Riverside eta Ventura.\nHiri handienak.\nLos Angeles konderrian 88 hiri daude. 2008. urtean biztanle gehien hemen zeuden:\nDemografia.\n2010eko zentsoan bizi ziren 9.818.605 pertsonetatik 7.416.210 txuriak edo hispanoak dira. Horietatik hispano edo latino kategorian 4.687.889 dira. 815.086 beltzak edo afroamerikarrak. 18.886 amerikar natiboak ziren eta 22.464 Hawaii edo Pazifikoko irletako natiboak. 1.325.671 asiarrak ziren. Bestelako arraza bat kategorian 25.367 biztanle daude. Bukatzeko euren burua arraza bat baino gehiagotan 194.921 pertsonek kokatzen zuten."}
{"id": "338483", "revid": "336", "url": "https://eu.wikipedia.org/wiki?curid=338483", "title": "Poloniaren inbasioa", "text": "Poloniaren inbasioa ( edo Iraileko kanpaina; edo Poloniako kanpaina) 1939. urtean gertatu zen: batez ere Alemania naziak eta Sobietar Batasunak Polonia hartzeko egin zituzten ekintza militarrak, 1939. urteko irailaren 1etik urriaren 6ra bitartean, poloniar armada garaitu arte.\nBigarren Mundu Gerra leherrarazi zuen lehenengo gertakaria izan zen, Hitlerrek, erasorik ez egitekotan Molotov-Ribbentrop ituna sobietarrekin sinatu eta astebetera, \u00abFall Weiss\u00bb operazioarekin antolatutako inbasioari ekin zionez: Poloniako iparraldetik, hegoaldetik eta mendebaldetik sartu ziren alemanak, \"Blitzkrieg\" zeritzon eraso azkar eta bortitzen teknika erabiliz poloniarrak erraz garaituz, batez ere Bzurako guduaren ostean. Frantziak eta Erresuma Batuak, itunak eginda izan arren, ez zuten parte handirik hartu Poloniari laguntzen, eta horrek bide eman zuen Poloniak hain 'erraz' etsi behar izatera.\nSobietarrek, euren aldetik, irailaren 17an hasi ziren Polonia inbaditzen: Armada Gorria Polonia ekialdetik sartzen hasi zen. Poloniarrek defentsarako zituzten indarrak nahiko ez zirelakoan, tropa guztiak Errumaniako lurralde neutralera bidaltzea erabaki zuten.\nUrriaren 2-5 bitartean Kockeko guduan poloniarrei garaituta, inbasio-kanpaina 1939. urteko urriaren 6an amaitu zen: Alemaniak eta Sobietar Batasunak Poloniako lur guztiak banatu eta eskuratu zituzten, Poloniako Bigarren Errepublikari amaiera emanez, nahiz eta Polonia formalki sekula errenditu ez. Urriaren 8rako, Alemaniak Poloniako mendebaldea eta Danzig Hiri Askearen (gaur egungo Gda\u0144sk) administrazioa erabakita zeukan. Bestalde, Sobietar Batasunak poloniar lurrak Bielorrusiako eta Ukrainako Sobietar Errepublika Sozialistetan sartu zituen, sobietartze-kanpainari ekinez.\nPoloniarrek, euren aldetik, erresistentzia-mugimenduak abiarazi zituzten. Biztanleriaren %20a hil zen inbasioan, batez ere juduak."}
{"id": "338484", "revid": "336", "url": "https://eu.wikipedia.org/wiki?curid=338484", "title": "Joben liburua", "text": "Joben liburua Bibliako Itun Zaharreko liburu bat da, kontatzen duena nola gainditu zituen Jobek Jainkoak jarritako probak.\nEgilea eta data.\nEgilea ezezaguna da, tradizioak Moisesek idatzi zuela badio ere. Litekeena da, dena den, Moisesek Job ezagutu izana Egipto Beheretik ihes egin zuenean. Hori egia izatera, baliteke Job Arabiar penintsulan bizi izana.\nLiburua noiz idatzi zen argi ez badago ere, idazkiaren formazko perfekzioa ikusita, adituek uste dute literatura juduaren gorenaldikoa dela, hau da, K.a. X. eta VIII. mendeen artekoa, baina, beste datazio batzuen arabera, geroagokoa da, K.a. 538 eta 330 artekoa.\nEdukia.\nErrugabearen sufrimendua da gaia. Protagonista Job da, gizon erlijioso, on eta zuzen bat, eta deabruak proba beldurgarriak pasarazten dizkio. Joben lagunek, kontsolatzearren, esaten diote bere bekatuengatik ari dela sufritzen. Jobek ez du hori onartzen, ez baita egia. Gero, laugarren lagun bat agertzen da, eta esaten dio sufrimenduak arima eta espiritua sendotzen dituela, baina Jobek kexaka jarraitzen du. Azkenik, Jainkoak berak, agertu eta errieta egiten dio Jobi kexatzeagatik eta ez onartzeagatik Jainkoaren borondatea zela Jobi proba horiek pasaraztea; azkenik, baina, Jainkoak zoriontasuna itzuliko dio Jobi.\nSinistun batzuentzat, Joben liburua erreala eta benetakoa da; beste batzuentzat, ordea, liburuak esanahi poetikoa du, eta ez da erreala.\nHasiera eta amaiera labur bana ditu, prosaz idatziak. Gainerakoa, hau da, liburuaren parte nagusia (3. kapitulutik 42.era) poema bat da. Poema, bestalde, Joben hiru lagunen hiru mintzaldietan banatzen da (Elifaz, Bildad eta Sofar), Joben erantzun banarekin. Gero, beste hitzaldi bat dago, Elihu lagunarena, eta, amaitzeko, Jainkoaren bi hitzaldiak.\nHau da liburuaren egitura, atalak eta azpiatalak:\nJOBEN ETA LAGUNEN ARTEKO ELKARRIZKETAK (3,1\u201327,23) (3,1-26).\nHitzaldien lehen txanda (4,1\u201314,22) (4,1-14,22)\nHitzaldien bigarren txanda (15,1\u201321,34) (15,1-21,34)\nBere hizkerak kondenatzen Job (15,2-16)\nHitzaldien hirugarren txanda (22,1\u201327,23) (22,1-27,23)\nELIHUREN HITZALDIAK (32,1\u201337,24) (32,1-5).\nElihuren lehen hitzaldia (32,6\u201333,33) (32,6-33,33)\nElihuren bigarren hitzaldia (34,1-37) (34,1-37)\nElihuren hirugarren hitzaldia (35,1-16) (35,1-16)\nElihuren laugarren hitzaldia (36,1\u201337,24) (36,1-37,24)\nJAUNAREN HITZALDIAK. JOBEKIN ELKARRIZKETA (38,1\u201342,6) (38,1-40,2).\nJaunaren lehen hitzaldia (38,1\u201340,2) (38,1-40,2)\nJoben lehen erantzuna (40,3-5) (40,3-5)\nJaunaren bigarren hitzaldia (40,6\u201341,26) (40,6-41,26)\nJoben bigarren erantzuna (42,1-6) (42,1-6)\nEsanahi erlijiosoa.\nJoben liburuaren irakaspen nagusia da fedeari eutsi behar zaiola baita unerik larrienetan eta egoerarik bidegabeenetan ere, horixe espero baitu Jainkoak sinestunengandik. Liburuaren egileak ezin izan zuen gehiago sakondu ideiaren soluzioan, liburua idatzi zen garaian ez baitzegoen haraindiko bizitzako sarien eta zigorren teoriarik (zerua eta infernua), teoria horiek geroago garatu baitziren."}
{"id": "338485", "revid": "336", "url": "https://eu.wikipedia.org/wiki?curid=338485", "title": "Viktoria Suediakoa", "text": "Victoria Ingrid Alice D\u00e9sir\u00e9e (Stockholm, Suedia; 1977ko uztailaren 14a), ezagunagoa Viktoria Suediakoa bezala, Suediako printzesa oinordea. Karlos XVI.a Gustavo Suediakoa eta Silvia Suediakoaren lehen alaba. Suediako printzesa oinordea \"(Sveriges Kronprinsessa)\" eta V\u00e4sterg\u00f6tlandeko dukesa \"(Hertiginna av V\u00e4sterg\u00f6tland)\" tituluak ditu, baita Berorren Maiestatea trataera ere. Gaur egun, munduko tronu baterako dagoen printzesa oinorde bakarra da.\nBiografia.\nSuedian jaio zen 1977. Garai horretan Lege Salikoa zegoen indarrean, beraz, emakumea izateagatik Viktoriak ezingo zuen bere aitaren (Karlos XVI.aren) tronua heredatu.\nSuediako Parlamentuaren aurrean elkartu ziren talde feministen presioari esker, konstituzioa aldatu, Lege Salikoa indargabetu, eta Lege Kognatikoa ezarri zen. Horrela, tronuaren oinordekoa erregearen lehenengo semea edo alaba izango zela legeztatu zen, umearen sexua kontuan hartu gabe. Legea ezarri zenerako (1980) Karlos Filipe Suediakoa (Karlos XVI.aren semea) jaioa zegoen, baina Parlamentuak erabaki zuen lege horrek atzeraeraginezko ondorioa zuela, eta horregatik, Viktoria izendatu zuten ofizialki printzesa oinorde.\n1995eko uztailaren 14an, Viktoriak adin-nagusitasuna bete zuenean, leialtasun zina egin zion erregeari, horrela, ofizialki bere gain hartu zuen printzesa oinorderen kargua.\nViktoriak tronua hartzen duenean, Suediako hirugarren erregina izango da; Lehenengoa Kristina Suediakoa izan zen (1626-1689), eta bigarrena Ulrika Leonor Suediakoa (1688-1741).\n1977. urtean onartu zuen anorexia gaixotasuna zuela, gerora gaindituko zuen gaixotasuna.\n2010eko ekainaren 19an, Viktoria Daniel Westlingekin ezkondu zen Stockholmeko San Nikolas katedralean, eta 2012an alaba bat izan zuten: Estela Suediakoa."}
{"id": "338486", "revid": "512", "url": "https://eu.wikipedia.org/wiki?curid=338486", "title": "Epikureismo", "text": "Epikureismoa Epikuro eta haren jarraitzaileen doktrina filosofikoa da. Doktrina horren arabera, zoriona oinazerik ezan, atseginean eta espirituaren lasaitasuna lortzean oinarritzen da.\nDoktrina.\nEpikurok arimaren erabateko lasaitasuna edo ataraxia proposatzen zuen eta bere gogaideen artean adiskidetasunezko harremanak izatea. Hortxe zegoen zoriontasunaren atea. Plazer horrek ez zuen gorputzera mugatu behar, intelektuala ere izan behar zuen, gizakia osotasuna baita. Gainera, Epikurorentzat, plazerra edo zoriontasuna oinazerik edo bestelako edozein nahigaberik (gosea, sexu-grina, aspermena, etab.) ezaren sinonimo zen. Adimenaren eta gorputzaren arteko oreka perfektuak ematen zuen lasaitasuna edo ataraxia.\nGorputzaren eta arimaren plazerrak.\nEpikuro ez zen dualista, hori argitzea garrantzitsua da. Hau da, ez zuen gorputza-arima aurkakotasuna aldarrikatzen; arima, gorputza bezalaxe materiala da eta atomoz osatua dago.\nBi plazer-mota ere bereizten zituen: gorputzarenak eta arimarenak.\nHelburua.\nEpikuroren filosofiaren helburua ez zen teorikoa, praktikoa zen batez ere. Bizitza zoriontsu eta atsegina izateko lasaitasuna bilatzea zuen helburu, eta patuarekiko, jainko-jainkosekiko edo heriotzarekiko beldurra behin betiko baztertuta geratzen ziren."}
{"id": "338487", "revid": "336", "url": "https://eu.wikipedia.org/wiki?curid=338487", "title": "Moldaviako Sobietar Errepublika Sozialista", "text": "Moldaviako Sobietar Errepublika Sozialista (moldavieraz: \u0420\u0435\u043f\u0443\u0431\u043b\u0438\u043a\u0430 \u0421\u043e\u0432\u0435\u0442\u0438\u043a\u044d \u0421\u043e\u0447\u0438\u0430\u043b\u0438\u0441\u0442\u044d \u041c\u043e\u043b\u0434\u043e\u0432\u0435\u043d\u044f\u0441\u043a\u044d; errumanieraz: \"Republica Sovietic\u0103 Socialist\u0103 Moldoveneasc\u0103\"; errusieraz: \u041c\u043e\u043b\u0434\u0430\u0301\u0432\u0441\u043a\u0430\u044f \u0421\u043e\u0432\u0435\u0301\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0301\u0447\u0435\u0441\u043a\u0430\u044f \u0420\u0435\u0441\u043f\u0443\u0301\u0431\u043b\u0438\u043a\u0430) Sobietar Batasuneko errepubliketariko bat izan zen, 1940-1991 bitartean. Gaur egungo Moldaviako Errepublikari dagokion lurralde eta herrialdea zen. Chisinau zen hiriburua. Herrialdeko hizkuntza nagusiak moldaviera eta errusiera ziren. Sobietar errubloa zerabilten.\n1989. urteko datuen arabera, Moldaviako errepublikak 33.843 km\u00b2-ko azalera zeukan, Sobietar Batasuneko hamalaugarrena. 4.337.600 biztanle zeuden, eta Batasuneko bederatzigarren handiena zen biztanleriari dagokionez.\nHistoria.\nAurrekari moduan, Sobietar Batasunak Ukrainako Sobietar Errepublika Sozialistaren barruan Moldaviako Sobietar Errepublika Sozialista bat antolatu zuen 1924. urtean, Dniester eta Prut ibaien arteko lurraldean; bereziki errumaniar gutxiengoari eskubide multzo handia aitortu zioten.\n1939. urteko sobietarren eta alemanen arteko Molotov-Ribbentrop Hitzarmenaren ondorioz, Prut ibaiko ekialdeko Errumaniako lurraldeak sobietarren esku geratu ziren. 1940. urteko abuztuaren 2an sortu zuten Moldaviako Sobietar Errepublika Sozialista, Dniester eta Prut ibaien arteko lurraldea, Ukrainako Sobietar Errepublika Sozialistatik bereiziz baina Sobietar Batasunaren barruan jarraituz.\nAlemanek, Errumaniaren laguntzaz Moldaviako lurraldea hartu zuten, baina Bigarren Mundu Gerraren amaierarako Sobietar Batasunak Moldavia berreskuratuta zeukan, baita berrantolatuta ere.\n1991. urteko maiatzaren 23an \"Moldaviako Errepublika\" izena eman zioten herrialdeari, eta abuztuaren 27an independentzia aldarrikatu zuten.\nEkonomia.\nLurralde gehienean ekonomia-jarduera nagusia nekazaritza zen, fruten ekoizpena batez ere. Transnistria eskualdean, ostera, industriak indar handia zeukan, energia elektrikoaren ekoizpenak batez ere."}
{"id": "338488", "revid": "1545", "url": "https://eu.wikipedia.org/wiki?curid=338488", "title": "Ibuprofeno", "text": "Ibuprofenoa antiinflamatorio ez esteroideoa da, eta antipiretiko gisa erabiltzeaz gain, buruko mina, hortz-haginetako mina, muskuluetako mina (mialgia), hilekoaren ondoeza, oinaze neurologiko arina, sukarra eta kirurgia ondorengo mina tratatzeko erabiltzen da. Hantura-prozesuak tratatzeko ere erabiltzen da, artritisetan esaterako.\nDisolbagarritasuna.\nUretan ez da ia disolbatzen; 1 mg baino gutxiago disolbatzen da 1 ml uretan (&lt; 1 mg/ml). Disolbatzaile organikoetan (etanolean edo azetonan) disolbatzen da.\nToxikotasuna gizakiengan.\nSintomen larritasuna aldatu egiten da hartu den dosiaren arabera eta hartu ondorengo denboraren arabera. Hala ere, pertsona bakoitzak dosiarekiko duen tolerantziak paper garrantzitsua jokatzen du.\nDosia eta nola hartu.\nElikagaiekin batera hartzea gomendatzen da. Sendagileak zehaztu behar du posologia eta kasu jakin batean egin beharreko tratamendua. Hala ere, ohiko dosi gomendatua hauxe da: 325-650 mg parazetamol eta 200-300 mg ibuprofeno 4-6 ordutik 4-6 ordura.\nSukarra edo oinaze-sintomak edo/eta hantura-sintomak desagertzen ez badira, dosia handitu daiteke: 600 mg parazetamol eta 400-600 mg ibuprofeno 6 ordutik 6 ordura, betiere eguneko 1.200 mg ibuprofeno gainditu gabe."}
{"id": "338489", "revid": "512", "url": "https://eu.wikipedia.org/wiki?curid=338489", "title": "Gustavo I.a Suediakoa", "text": "Gustavo I.a Suediakoa, Gustavo Vasa izenaz ere ezaguna (1496ko maiatzaren 12a - 1560ko irailaren 29a) Suediako errege izan zen 1523tik hil zen arte. Gustavo Eriksson (\"Erik-en semea\") ere deitu izan zitzaion. Familiaren izena, \"Vasa\", ez zen garai horretan erabili; XVII. mendea aurreratua zela, familiaren armarriaren erreferentzia izateko sortu zen izena, eta orduan hasi ziren erabiltzen.\nErregeorde izendatu zuten 1521ean, Kristian II.a Danimarkakoaren aurka errebolta gidatu ondoren. Suedia Kalmarko Batasunetik bereizi zuen. Bere erregealdian herrialdea berrantolatzea eta gobernu eraginkor baten oinarriak ezartzea lortu zuen.\nHerrialdearen askatzailea bezainbeste tirano despotiko kontsideratu izan da. Suediako historiografiak Suedia modernoaren fundatzaile eta \"nazioaren guraso\"tzat hartu izan du.\nGustavo 1560an hil zen Stockolm-eko gazteluan, 64 urte zituela. Uppsalako katedralean hilobiratua dago, bere hiru ezkontiderekin batera.\nEzkontza eta seme-alabak.\n1531n Katalina Saxonia-Lauemburgokoarekin ezkondu zen; 1536an, Margarita Eriksdotter izenekoarekin, eta 1552an, Katalina Stenbock-ekin.\nLehenarekin seme bakarra izan zuen, Erik XIV.a, 1560-1567 denbora-tartean Suediako errege izango zena. Bigarren emaztearekin 10 seme-alaba izan zituen, eta zaharrena, Joan, Suediako errege izan zen 1567-1592 urteetan.\nGustavo I.a Vasa"}
{"id": "338490", "revid": "512", "url": "https://eu.wikipedia.org/wiki?curid=338490", "title": "Cyprinidae", "text": "Cyprinidae, ur gezetako arrain-familia bat da, arrain guztien artean dagoen familiarik handiena. 2.400 espezie barne hartzen ditu, eta 220 genero inguru. Cypriniformes ordenakoa da familia, eta horien bi heren dira ziprinidoak.\nGrezierazko \"kypr\u00eenos\" hitzetik datorkio izena. Hizkera arruntean, \"karpa\" deritze arrain-familia honetako aleei. Afrika, Eurasia eta Ipar Amerikako erreketan bizi dira.\nMorfologia.\nGorpuzkera obalatua dute. Tamaina asko aldatzen da espezie batetik bestera: zentimetro gutxi batzuetatik hasi eta metro baino gehiago luze izan daiteke. Ezkata zikloidal garatuak dituzte. Aho leuna dute, eta barailan ez dute hortzik. Espezie askok bizarra izaten dute. Faringeko hezurrak faltziformeak dira, eta hortz faringe deritzen egitura batzuk dituzte. Bizkar- eta uzki-hegal bana dituzte, tamaina desberdinekoak.\nBizimodua.\nArrain obiparoak dira, baina berehala uzten dituzte arrautzak errun eta gero. Elikadura askotarikoa da. Espezie gehienak, ordea, intsektujaleak dira, eta eltxoz elikatzen dira, bereziki.\nSailkapena.\nHauek dira Cyprinidae familiako genero eta espezieak:\nBalio ekonomikoa.\nGizakiak familia honetako espezie asko jaten ditu, eta baliabide garrantzitsua da itsasorik ez duten herrialdeentzat. Akuikultura-haztegietan ekoizten dira espezie asko; oso ezaguna da, adibidez, urrearraina (\"Carassius auratus\"), jatorriz Txinakoa."}
{"id": "338491", "revid": "1519", "url": "https://eu.wikipedia.org/wiki?curid=338491", "title": "Cadillac", "text": "Cadillac luxuzko automobilen marka bat da, Estatu Batuetan General Motors enpresak ekoiztu eta saltzen dituena. William Murphyk sortu zuen 1902. urtean. Michigango Detroit hirian izan zuen lehenengo egoitza, eta hiriaren sortzailearengandik hartu zuen izena: Antoine Laumet de La Mothe, Cadillac-eko jauna (1701. urtean sortu zuen Detroit).\nHistoria.\nCadillak enpresa, Henry Ford-en enpresaren (\"Detroit Automobile Company and The Henry Ford Company\") hondarretatik sortu zen: 1902. urteko abuztuaren 22an \"Cadillac Automobile Company\" sortu zuten, Forden filiala.\nGarai klasikoa.\n1950eko hamarkadan Cadillac autogintzako lehen mailara iritsi zen, hegats zorrotzen estetika eta luxuzko kabrioletak ekoitziz, zeinaren adibide argiena Cadillac Eldorado sorta izan zen. Hauen bertsio batek euskal izena izan zuen, Cadillac Eldorado Biarritz: zenbait modelo ekoitzi ziren izen horrekin 1956-1964 artean eta berriz 1976-1991 artean."}
{"id": "338492", "revid": "336", "url": "https://eu.wikipedia.org/wiki?curid=338492", "title": "Internazional Sozialista", "text": "Internazional Sozialista (laburtuz, IS) alderdi sozialistak, laboristak eta sozialdemokratak barne hartzen dituen nazioarteko erakundea da, Frankfurten 1951. urtean sortutakoa.\nHistoria.\nInternazional Sozialistaren jatorria 1889. urtean sortu zen Bigarren Internazionala da: 1923. urtean \"Internazional Langile eta Sozialista\" gisa berrantolatu zen, baina 1940. urtean desegin egin zuten. Bigarren Mundu Gerraren ostean, 1951. urtean berriro eratu zen, hainbat urtetako lanaren ondorik, gaurdaino irauten duen Internazional Sozialista gisa: 1944. urtean hasi ziren antolatzen, eta hainbat batzar egin zituzten urtero.\nInternazional Sozialistaren lehenengo Biltzar edo kongresua Frankfurten izan zen, 1951ko ekainaren 30etik uztaileko 3ra bitartean, erakundearen sorrera, egitura, egitekoak, helburuak eta abar ezarriz. Bai kontrolik gabeko kapitalismoa bai sobietar komunismoa gaitzetsi zituzten, eta interes publikoek lehentasuna duten sistema aldarrikatzen zuten, interes pribatuen gainetik. Hogeita zazpi erakunde egon ziren Internazional Sozialista sortu zuten biltzarrean.\nInternazional Sozialistaren XXIV. Biltzarra 2012. urteko abuztuaren 30etik irailaren 2ra bitartean izan da, Lurmutur Hirian.\nAntolaketa.\nZuzendaritza-erakunde nagusiak:"}
{"id": "338493", "revid": "58701", "url": "https://eu.wikipedia.org/wiki?curid=338493", "title": "Tokio dorrea", "text": " Tokioko Minato auzoan dagoen dorre bat da, Japonian: \"Tokyo Tower\" izenez ezagutzen dute. Parisko Eiffel dorrearen tankerako diseinua dauka. Abiazioko arauen arabera zuri-gorriz pintatuta dago.\n332,6 metroko altuera zeukanez (Eiffel Dorrea baino 8,6 metro altuagoa), munduko metalezko dorrerik altuena zen; altzairuzkoa da, baina Pariskoa baino askoz ere arinagoa da pisuz: 4.000 tona (Eiffelek baino 3.300 tona gutxiago ditu). Tach\u016b Nait\u014d izan zen dorrearen diseinatzailea. 1958ko urrian amaitu zuten eraikuntza, eta publikoarentzat abenduan ireki zuten.\nTokioko Dorrearen funtzio nagusia seinale analogikoen transmisio-antena da, telebistarako eta irratirako; baina 2003. urteaz geroztik seinale digitalak ere transmititzen ditu. Bestalde, Tokioko erakargarri turistiko garrantzitsua da."}
{"id": "338494", "revid": "512", "url": "https://eu.wikipedia.org/wiki?curid=338494", "title": "Muawiyah I.a", "text": "Muawiyah I.a (; Meka, - Damasko, ) Omeiatarren Kaliferriko bigarren kalifa izan zen. Umar ibn al-Jatt\u0101b kalifaren garaietatik Siriako gobernadore izan zen, 661ean hartu zuen boterea, eta Estatu arabiar-siriarra eratu zuen. Ali kalifaren aurkako izateagatik, haren jarraitzaileek, xiitek, gorrotatu eta baztertu egin izan dute.\nSiriako gobernadore.\nOmar ibn al-Jatt\u0101b kalifak izendatu zuen Muawiyah Siriako gobernadore, eta pixkana-pixkana beste lurralde siriarren gaineko boterea bereganatzen joan zen, tropen leialtasunari eta eskualdeko jendeari esker. K.o. 647 inguruan, Muawiyah-ek bizantziarren erasoari aurre egiteko adinako gudarostea zuen, eta, hori horrela izanik, ondorengo urteetan Bizantzioren aurkako erasoaldian parte hartu zuen. Eraso horretan hartu ziren Zipre (649) eta Rodas (654).\nOmeiatar Kaliferria.\nKalifa izendatu eta tronuratu zenetik, Muawiyah-ek Egiptotik Iraneraino zihoan Kaliferria gobernatzeari ekin behar izan zion. Hartu zuen lehen neurria kalifa-herriaren barruan egoitza berria ezartzea izan zen, eta hori Damaskon jarri zuen.\nAurrekoaz gain, kalifaren botere pertsonala eta ekiteko gaitasuna ezarri zuen. Horretarako, ospe handieneko konfiantzazko pertsonak eta hautatuak izan behar ditu inguruan, enperadore persiar eta bizantziarrei imitatzeko. Jauregiak, meskitak eta abar eraikitzeko agindua eman zuen.\nOndorengoa libreki izendatzeko eskuarekin, eta leialtasun-zinaz baliatuz, Muawiyah-ek nahi du handikiek haren seme Yazid-i babesa ematea. Gertaera honek haren boterea indartu zuen, baina baita haren kontrako kritikak eragin ere, eta horrela, Omeiatar Kaliferriak atzean utzi zuen tradizioa.\nMuawiyah-ek segitu zuen bere aurrekoen hedatze-politika aurrera eramaten.\nMuawiyah-ren agintaldia bere heriotzarekin batera amaitu zen, K.o. 680an, eta bere seme Yazid I.a izan zen ondorengoa."}
{"id": "338495", "revid": "448", "url": "https://eu.wikipedia.org/wiki?curid=338495", "title": "Esteban I.a Hungariakoa", "text": ""}
{"id": "338496", "revid": "336", "url": "https://eu.wikipedia.org/wiki?curid=338496", "title": "Itsas krokodilo", "text": "Itsas krokodiloa (\"Crocodylus porosus\") Crocodylidae familiako narrasti-espezie bat da. Munduko krokodilo-espezierik handiena da, baita munduko narrastirik handiena ere. Asiako hego-ekialdeko eta Australiako iparraldeko eskualde zingiratsuetan bizi da.\nEzaugarriak.\nArrek 500 kg eta 1.000 kg artean pisatzen dute, eta 5-6,5 m luze dira. Emeak arrak baino askoz txikiagoak dira: 2,5-3,5 m luze dira.\nUstez inoiz aurkitutako krokodilorik handiena 1957an harrapatua izan zen Queenslanden, Australian; 8,5 m luze zen, eta 1.700 kg pisatzen zuen, baina ez dago egiaztatuta. Egiaztatutako handiena 2011n harrapatu zen Filipinetan: 6,43 m eta 1.075 kg.\nItsas krokodiloak oso azkar higitzen dira uretan; 43 km/h-ko abiadura lor dezake igerian, eta isatsarekin emandako bultzakada bakar batek lau metro aurrerantz bultza dezake. Lehorrean ere aski azkarrak dira, distantzia laburretan.\nItsasoan maiz barneratzen da, eta lehorretik urruti ere ibiltzen da. Urpean oso ondo ikusten du, begiak babesten dizkion mintz bati esker.\nItsas krokodiloa da, munduko animalia guztien artean, hozkadarik indartsuena duena. Bere nilotar krokodilo lehengusua bigarren postuan jarraika duelarik.\nHedapena.\nIndia, Sri Lanka, Bangladesh, Indotxina, Malaysia, Filipinak, Indonesia, Ginea Berria eta Australiako ibai, aintzira, zingira eta estuarioetan bizi da, kostatik hurbil. Igerian oso ondo egiten duenez, migratu ere egin dezake, Salomon uharteetan eta Polinesia Frantsesean ere aurkitu da.\nElikadura.\nZingirak ditu gustukoenak; han, ezkutatu eta bera baino handiagoak izan daitezkeen harrapakinei ere erasotzen die.\nLehorrean dagoenean, karniboro oportunista da, eta uretara edatera hurbiltzen diren animaliei erasotzen die. Bere baraila indartsuak erabiliz, uretara eraman eta ito egiten ditu. Sarraskia ere jaten du. Gizakiei ere erasotzen die: Bigarren Mundu Gerran, Birmanian, krokodiloek japoniar soldadu ugari ehizatu zituzten zingiretan, Ramree uhartean.\nHarrapakinen artean, mota guztietako zerbidoak, ungulatuak, bobidoak (asiar bufalo eta Gaur handiak barne), arrainak, hegaztiak, narrastiak (dortoken oskolak erraz apurtu ditzakete hozkada batekin) eta despistatuak harrapatuz gero, lehoinabar, asiar txakur basatiak eta tigreak (nahiz eta tigreek krokodiloak gehiago ehizatzen dituzten alderantzizkoa baino, eta orokorrean biek elkarri errespetua izanik distantzia gordetzen duten) dira.\nUgalketa.\nUgaldu ondoren, emeak 90 arrautz inguru erruten ditu (tenperaturaren arabera ar edo eme jaioko dira) eta jaio ondoren, ahoan minik egin gabe uretara eramaten ditu.\nHarrapari naturalak.\nJaio berri eta gazte direnean, narrasti guztiak bezala, edozein harrapari ugaztun, hegazti, narrasti (beste krokodiloen kanibalismoa barne) edo anfibio (edo urlehortar) handien erasoetan harrapakin gisa eror daitezke. Baina helduak direnean, soilik tigreek ehizatu ditzakete (krokodilo oso handiak izan ezik), beti ere lehorrean edo oso sakonera gutxiko uretan. Dena den, 700-1.000 kilotara iristen diren ar erraldoiek ez dute harrapari naturalik.\nTigre baten erpeak eta ilea aurkitu dira itsas krokodiloen sabeletan (biak bata bestearen ehizan eror daitezkela erakutsiz). Hala eta guztiz ere, tigreak sarritan krokodilo hauei erasotu eta ehizatzen ikusi eta filmatu da. Dena den, ikerketek diote tigreen erasopean erortzen diren itsas krokodiloen gehienezko tamaina 500 (tigrea baino 2 bider handiagoa) kilo ingurukoa dela, horrek erakuts diezaguke 600 kilotik gorako (zeresanik ez tona bateko) krokodilo erraldoiak agian handiegiak eta arriskutsuegiak liratekeela 250 kiloko tigre batek ehizatu ahal izateko. Orokorrean, lehorrean tigreak abantail handia du eta ur sakonetan krokodiloak."}
{"id": "338497", "revid": "105290", "url": "https://eu.wikipedia.org/wiki?curid=338497", "title": "Varna probintzia", "text": "Varna probintzia (, \"Oblast Varna\") ekialdeko Bulgariako oblasta da. Iparraldean Dobritx probintziarekin du muga, ekialdean Itsaso Beltzarekin, hegoaldean Burgas probintziarekin, eta mendebaldean Xumen probintziarekin. 3.818 kilometro koadroko eremua du, eta 2011n 475.074 biztanle zituen. Hiriburua Varna da.\nBanaketa administratiboa.\nVarna probintzian hamabi udalerri daude:"}
{"id": "338498", "revid": "1545", "url": "https://eu.wikipedia.org/wiki?curid=338498", "title": "Vladimir I.a Kievekoa", "text": "Vladimir I.a Kievekoa (; ) Vladimir I.a \"Handia edo Vladimir \"Santua ere deitua (958 - 1015eko uztailaren 15a), Novgorodeko printze (970) eta Kieveko printze handia (980-1015) izan zen. Kristautasunera bihurtu zen 988an, eta Kieveko Rusaren kristautzea abiatu zuen. Sviatoslav I.a printzearen semea zen.\nErregealdia.\nPrintzerriko erregeorde zela, Vladimir-ek jarraitu zuen bere eremuak hedatzen. 981ean, gaur egungo Galitzian kokatutako hainbat hiri konkistatu zituen; 983an, Lituania eta Polonia bitartean dagoen lurraldearen kontrola hartu zuen, eta, gainera, bere erresumaren inguruan, kolonia eta gotorleku asko eraiki zituen.\nNahiz eta kristautasunak jarraitzaile asko irabaziak zituen, Vladimir-ek pagano izaten segitu zuen, eta emazte asko eta 800 ohelagun izateraino iritsi zen.\n988an, Basilio II.aren arrebarekin ezkontzeko tratuan ibili zen. Printzesa greziar baten eta pagano baten arteko lehen ezkontza izan zen; horretarako, Vladimir, ezkondu aurretik bataiatu egin zuten. Bataioak eta ezkontzak aldaketa handiak eragin zituen haren izaeran. Kievera itzultzean, monumentu pagano guztiak eraitsarazi zituen, eta eliza ugari eraiki zituen. Hala ere, bada Vladimirren konbertsioari buruzko beste bertsiorik ere.\nBerestovon, Kievetik gertu, hil zen."}
{"id": "338499", "revid": "1545", "url": "https://eu.wikipedia.org/wiki?curid=338499", "title": "Farah Probintzia", "text": ""}
{"id": "338500", "revid": "105290", "url": "https://eu.wikipedia.org/wiki?curid=338500", "title": "Vidin probintzia", "text": "Vidin probintzia () ipar-mendebaldeko Bulgariako oblasta da. Iparraldean Errumaniarekin du muga (Danubio ibaia da muga naturala), ekialdean Montana probintziarekin, eta hego eta mendebaldean Serbiarekin. 3.033 kilometro koadroko eremua du, eta 2011n 101.018 biztanle zituen. Hiriburua Vidin da.\nBanaketa administratiboa.\nHamaika udalerri daude Vidin probintzian:"}
{"id": "338501", "revid": "336", "url": "https://eu.wikipedia.org/wiki?curid=338501", "title": "Gustaf VI.a Adolf Suediakoa", "text": "Gustaf VI.a Adolf (; Stockholm, 1882ko azaroaren 11a - Helsingborg, 1973ko irailaren 15a) Suediako erregea 1950tik 1973ra.\nGustavo V.a Suediakoaren eta Viktoria Badengoaren seme zaharrena.\n1905. urtean Margarita Connaughtekoarekin ezkondu zen, eta 1923an Louise Mountbattenekin.\nGustaf VI.a Adolf errege izendatu zuten, erakunde monarkikoak Suediako bizitza politikoan ia indarrik ez zuenean. Gustaf VI.a Adolfen onarpen-mailari esker eutsi zion monarkiak Suediako ordezkaritza historiko eta kulturala izateari.\nLehen urteak.\nGustaf Adolf 1882ko azaroaren 11n jaio zen, Gustavo eta Viktoriaren semea zen, orduan Suediako eta Norvegiako printze eta printzesa oinordekoak. Gustaf Adolf jaiotzean Eskaniako duke izendatu zitzaion.\n1902n Uppsalako unibertsitatean sartu zen, eta bertan, historia, ekonomia eta arteaz gain, arkeologia ere ikasi zuen.\n1905ean, Gustaf Adolf Kairon zegoela, Margarita Connaughtekoa (Connaugtheko dukearen alaba zaharrena) ezagutu zuen. Urte horretako ekainean ezkondu ziren Windsorreko gazteluan. Ezkontza-opari gisa, Oskar II.a Suediakoak ezkonberriei Sofieroko gaztelua oparitu zien. Bikoteak bost seme-alaba izan zituen:\nMargarita printzesa gaixotu eta 1920ko udan hil zen. Alargun pasa zituen urteetan, Gustaf Adolfoek hainbat bidaia egin zituen atzerrira, eta 1923an, Ingalaterran, ezagutu zuen bere bigarren emaztea izango zena, Louise Mountbatten, Milford Haven markesaren alaba, eta Viktoria Erresuma Batukoaren biloba. 1923ko azaroaren 3an ezkondu ziren Londresen. Bikoteak ez zuen seme-alabarik izan.\nErregealdia.\nGustavo V.a 1950eko urriaren 29an hil ondoren, Gustaf Adolfek hartu zuen Suediako monarka-titulua.\nGustaf VI.ak fama ona izan zuen erregealdi osoan zehar, eta horregatik, nahiz eta botere politikorik ez izan, iritzi publikoak Suediako monarkia mantentzearen alde egin zuen.\n90 urte zituenean (1973an), larriki gaixotu zen eta Helsingborgeko ospitalean hil zen. Bere heriotza Suediako garai nahasian gertatu zen: Parlamentuko hauteskunde-kanpainaren amaieran, eta Norrmalmstorgeko lapurreta ere orduan izan zen. Bere ilobak Carl XVI.a Gustaf Suediakoak oinordetu zuen."}
{"id": "338502", "revid": "448", "url": "https://eu.wikipedia.org/wiki?curid=338502", "title": "Humberto I.a Italiakoa", "text": ""}
{"id": "338503", "revid": "1545", "url": "https://eu.wikipedia.org/wiki?curid=338503", "title": "Laurendi Erromakoa", "text": "Laurendi Erromakoa Erromako zazpi diakonoetako bat izan zen; hiri horretan martirizatua izan zen, parrilla batean, 258an.\nTradizioaren arabera, Huescan, \"Hispania Tarraconensis\" delakoan, jaioa zen, baina haren gurasoak Valentzian ere denbora labur batez bizi izan zirenez, hiri horretan jaioa ere izan zitekeela pentsatzen da. 225 urtea hartzen da haren jaiotza-urte gisa.\n257an, Sixto aita santu izendatu zutenean, Laurendi diakono ordenatu zuten, eta elizaren ondasunak administratzeko eta txiroak zaintzeko ardura eman zitzaion. Hori horrela izanik, Elizaren lehenengoetako artxibozain eta diruzain kontsideratu izan da, eta bibliotekarien zaindaria da.\nValeriano enperadorearen jazarpenen biktima izan zen, beste askorekin batera.\nLaurendi eta Graal santuaren kondaira.\nKondairak dioenez, Elizak Laurendiren esku utzitako ondasunen artean Graal santua zegoen. Huescara bidaltzea lortu zuen, gutun batekin eta inbentario batekin, baina, antza denez, hiri horretan ezkutatu zuten eta ahantzirik egon da mende askotan. Tradizioko beste ahots batzuen arabera, kaliza santua hiri horretako San Pedro elizan gordea izan zen, eta Acilso apezpikuak salbu jarri zuen, 711n musulmanen erasoak zirela eta, ihes egin eta Pirinioetan ezkutatu behar izan zuenean.\nMartirioa.\nLaurendi sutan erre zuten, parrilla batean hain zuzen ere, Erroman. Abuztuaren 10ean ospatzen da haren eguna, tradizioak dioenez, egun horretan martirizatu baitzuten.\nHasiera batean Via Tiburtinako katakonbetan hobiratu bazuten ere, mende bat geroago, Damaso I.ak (366-384) gaur egun San Lorenzo basilika gisa ezagutzen den eliza eraiki zuen haren gorpua jasotzeko."}
{"id": "338504", "revid": "119347", "url": "https://eu.wikipedia.org/wiki?curid=338504", "title": "Vratsa probintzia", "text": "Vratsa probintzia (, \"Oblast Vraca\") iparraldeko Bulgariako oblasta da. Iparraldean Errumaniarekin du muga (Danubio ibaia da muga naturala), ekialdean Pleven eta Lovetx probintziekin, hegoaldean Sofia probintziarekin, eta mendebaldean Montana probintziarekin. 3.619 kilometro koadroko eremua du, eta 2011n 186.848 biztanle zituen. Hiriburua Vratsa da.\nAntolaketa.\nHamar udalerri daude Vratsa probintzian:"}
{"id": "338506", "revid": "1545", "url": "https://eu.wikipedia.org/wiki?curid=338506", "title": "Arad konderria", "text": "Arad barrutia Errumania mendebaldeko barrutietako bat da (\"jude\u0163-a\"), Transilvania eskualdean. 7.754 km\u00b2 da azaleraz. Biztanle gehienak errumaniarrak diren arren, gutxiengo handia hungariarrak dira, %10 inguru.\nBarrutiko hiriburua Arad da, 185.272 biztanleko hiria. Barrutiko beste hiri garrantzitsu batzuk: Lipova (11.246 biztanle), Ineu (10.200 biztanle) eta Curtici (9.726 biztanle).\nArad barrutiak mendebaldera Hungaria dauka; iparraldera, Bihor barrutia; ekialdera, Hunedoara eta Alba barrutiak, eta Timi\u015f hegoaldera.\nGeografia.\nMure\u015f ibaiak barrutia hegoaldetik zeharkatzen du; eta iparraldetik, Cri\u015ful Alb ibaiak. Barrutiko ekialdeko eremuan Zarand mendiak daude.\nEkonomia.\nErrumaniako barruti garatu eta bizienetarikoa da Arad, Timi\u015f barrutiarekin batera. Hungariako mugan dagoenez, atzerriko inbertsioak jasotzen ditu.\nBarrutiko jarduera industrial nagusiak:"}
{"id": "338507", "revid": "336", "url": "https://eu.wikipedia.org/wiki?curid=338507", "title": "Zakariasen Liburua", "text": "Zakariasen liburua Bibliako Itun Zaharreko liburu bat da, Zakarias profetari egotzia. Badirudi erbestealdiaren ondoren idatzia izan zela, K.a. 520. urtearen inguruan, persiarrek Zorobabel gobernadore izendatu zutenean.\nLiburuak 14 kapitulu ditu: zortzi jatorrizko bertsioari dagozkio, eta gainerako seiak gerora erantsi zizkioten.\nEdukia.\nLiburuak bi zati ditu, ongi bereiziak. Lehen zatia sarrera batez eta zortzi ikuskariz osatuta dago. Bigarrenak bi profezia ditu. Hauek dira atalak eta azpiatalak:\nSARRERA\nZORTZI IKUSKARIAK (1,7\u20138,23) (1,7-8,23)\nISRAEL ETA ATZERRIKO NAZIOAK (9,1\u201314,21) (9,1-14,21)\nEgilea.\nZakarias profetari buruzko berririk ez dago, liburutik atera daitekeenetik kanpo; dirudienez, haren aitona, Ido izenekoa, apaiz-familia baten burua zen, eta Jerusalemera itzuli zen Zorobabelekin.\nZenbait adituren arabera, liburu pertsona bakar baten obra da, eta egilea Zakarias profeta izango zen. Gaur egun, aditu gehienek uste dute liburuaren lehen zatia profetak idatziko zuela eta, gero, haren ikasleren batek berrikusiko zuela. Bigarren partea berriagoa da, beharbada Alexandro Handiaren konkisten ondorengoa, egile batek edo bik idatzia."}
{"id": "338509", "revid": "336", "url": "https://eu.wikipedia.org/wiki?curid=338509", "title": "Ahmed III.a", "text": "Ahmed III.a (1673 - 1736ko uztailaren 1a) Otomandar Inperioko sultana izan zen, eta Mehmed IV.a sultanaren semea.\nAte Otomandarraren tronura 1703an igo zen, bere anaia Mustafa II.ak (1695-1703) abdikatu ondoren. Ahmed Frantziarekin harreman onak izaten saiatu zen, Errusiaren jarrera mehatxatzailea aurrean izanda, zalantzarik gabe.\nTurkian Karlos XII.a Suediakoa (1682-1718) hartu zuen, Poltavako Guduan, 1709an, Suediak Petri I.a \"Handia\" tsarraren (1672-1725) eskuetan izandako porrota zela medio.\n1710ean, Karlosek Ahmed III.a Errusiaren aurka gerra deklaratzeko konbentzitu zuen. Otomandarrek garaipena lortu zuten Pruteko Guduan.\nErrusiak sinatu behar izan zuen itunaren ondorioz, Otomandar Inperioak Azov hiria berreskuratu zuen, Errusiak eraikitako gotorlekuak suntsitu behar izan zituen, eta, etorkizunean, poloniarrekin edo kosakoekin zerikusia zuten gaietan tsarra sartuko ez zenaren hitza eman behar izan zuen.\n1715ean, Moreako dukerria konkistatu zitzaien veneziarrei. Gertaera horrek eskuak libre utzi zizkien Austriarekin borrokan segitzeko.\nFamilia eta ondorengoak.\nMihrimah sultanarekin ezkondu zen lehenik, eta Rabia sultanarekin gero. Ondorengoei dagokienez, lehen emaztearekin Mustafa III.a izango zena eta bigarrenarekin Abdulhamid I.a izango zena izan zituen.\nAhmed III.a sultanak eta bere ofizialek luxua eta arrandia gogoko zituzten, eta horrek herritarren onarpen-eza ekarri zuen berekin. Tronua uztera behartu zuten, eta, bere iloba Mahmud I.aren (1730-1754) eskuetan utzi zuen agintea.\nTopkap\u0131 jauregian hil zen, sei urtez bertan giltzapetua egon ondoren."}
{"id": "338510", "revid": "106255", "url": "https://eu.wikipedia.org/wiki?curid=338510", "title": "Bratislava eskualdea", "text": "Bratislava eskualdea () Eslovakiako zortzi administrazio-eskualdeetako bat da, herrialdearen mendebaldean dagoena. 2.053 kilometro koadroko eremua dauka, eta 2011n 602.436 biztanle zituen. Hiriburua Bratislava da.\nBarrutiak.\nBratislava eskualdea zortzi barrutitan () banaturik dago:\nLehenbiziko bostek Bratislava hiria osatzen dute."}
{"id": "338511", "revid": "1545", "url": "https://eu.wikipedia.org/wiki?curid=338511", "title": "Yalu", "text": "Yalu edo Amnok (; ; ) Txina eta Ipar Koreako muga egiten duen ibai bat da. Txineraz, \"bi lurralderen arteko muga\" esan nahi du.\nYalu ibaiaren iturburua Paektu mendian dago, Changbai mendietan, itsasotik 2.500 metroko altueran. Iturburutik eta Itsaso Horian urak isuri bitartean, 800 km inguruko luzera dauka; besteak beste, Txinako Dandong eta Ipar Koreako Sin\u016diju hirietatik igarotzen da.\nYalu ibaira doazen ibaiadar nagusiak: Changjin, H\u014fch'\u014fn eta Tongro ibaiak."}
{"id": "338512", "revid": "512", "url": "https://eu.wikipedia.org/wiki?curid=338512", "title": "Erdialdeko Grezia", "text": "Erdialdeko Grezia () Greziako hamahiru periferia edo lurraldeetariko bat da. Europa kontinentalaren hegoaldean dago, Tesalia eta Mazedonia artean iparraldetik, eta Korintoko istmoa du hegoaldetik. Administratiboki, Erdialdeko Grezia eskualde edo erregioko erdialdean dago.\nPeriferiak 15.549 km\u00b2-ko azalera dauka. 2001. urtean 605.329 biztanle zeuden, 38,9 biztanle km\u00b2-ko dentsitatearekin.\nEskualdea Greziako menditsuenetarikoa da.\nKlima.\nErdialdeko Greziako klima mediterraneoa da kostaldean; barruko aldean, berriz, lehorra.\nBanaketa administratiboa.\nUnitate periferiko hauek daude Erdialdeko Grezian: Beozia, Eubea, Euritania, Fozida eta Ftiotida."}
{"id": "338513", "revid": "105290", "url": "https://eu.wikipedia.org/wiki?curid=338513", "title": "Pleven probintzia", "text": "Pleven probintzia (, \"Oblast Pleven\") iparraldeko Bulgariako oblasta da. Iparraldean Errumaniarekin du muga (Danubio ibaia da muga naturala), ekialdean Veliko Tarnovo probintziarekin, hegoaldean Lovetx probintziarekin, eta mendebaldean Vratsa probintziarekin. 4.337 kilometro koadroko eremua du, eta 2011n 269.752 biztanle zituen. Hiriburua Pleven da.\nBanaketa administratiboa.\nHamaika udalerri daude Pleven probintzian:"}
{"id": "338514", "revid": "336", "url": "https://eu.wikipedia.org/wiki?curid=338514", "title": "Tetis", "text": "Greziar mitologian, Tetis (, \"T\u00eathys\"), Uranoren eta Gearen alaba, antzinako itsas jainkosa bat zen, titanide bat. Haren anaiak titanak ziren. Ozeanoren arreba eta, halaber, emaztea zen, eta seme-alaba asko izan zituzten: ibaiak (grekoek ezagutzen zituzten ibai handi guztiak, hala nola Nilo) eta milaka ozeanide. Itsasoaren ugalkortasuna edo munduko ura irudikatzen du Tetisek.\nEz da nahastu behar greziar mitologiako izen bereko Tetis nereidarekin (Peleoren emaztea eta Akilesen ama)."}
{"id": "338515", "revid": "119347", "url": "https://eu.wikipedia.org/wiki?curid=338515", "title": "Ananke (satelitea)", "text": "Ananke (grekoa: \u1f08\u03bd\u03ac\u03b3\u03ba\u03b7 edo \u0391\u03bd\u03b1\u03b3\u03ba\u03b1\u03b9\u03b7), edo Jupiter XII, Jupiter planetaren satelite natural bat da.\nEzaugarri fisikoak.\nAnanke satelite irregularra da, txikia (28 km-ko diametroa) eta erretrogradoa. Uste da 0,04ko albedoa duela, Jupiterren beste satelite batzuen antzera.\nAnankeren espektro infragorria P motako asteroideena bezalakoa, eta litekeena da ura edukitzea. Espektro ikusgaian, satelitea pixka bat gorrixka da.\nAnankek bere izena ematen dio satelite-talde bati, Anankeren taldeari: 19.300.000 km eta 22.700.000 km arteko erradioarekin eta 150\u00b0 inguruko inklinazioarekin Jupiter orbitatzen duten satelite erretrogrado irregularrak dira guztiak, eta Ananke da taldeko handiena. Talde horretako guztiak, jatorriz, asteroideak dira, Jupiterren grabitateak harrapatuak eta satelite bilakaraziak.\nAurkikuntza.\nSeth Barnes Nicholson-ek aurkitu zuen, 1951ko irailaren 28an, Wilson mendiko behatokian.\nIzendapena.\nAnanke satelite-izena mitologia grekoko Ananke pertsonaian du jatorria; Ananke Zeusen maitalea zen.\nAnankek ez zuen izendapen ofizialik izan 1975 arte, Jupiterren beste zortzi sateliterekin batera (Nazioarteko Astronomia Batasunak ofizialki izendatutako lehenengo satelite-multzoa izan zen). Ordura arte, Jupiter XII izena erabili zen izendatzeko."}
{"id": "338516", "revid": "119347", "url": "https://eu.wikipedia.org/wiki?curid=338516", "title": "Sinope (satelitea)", "text": "Sinope (grekoa: \u03a3\u03b9\u03bd\u03ce\u03c0\u03b7), edo Jupiter IX, Jupiter planetaren satelite natural bat da.\nEzaugarri fisikoak.\nSinope satelite irregularra da, txikia (38 km-ko diametroa) eta erretrogradoa. Uste da 0,04ko albedoa duela, Jupiterren beste satelite batzuen antzera.\nHaren espektro infragorria D motako asteroideena bezalakoa da. Espektro ikusgaian, satelitea gorrixka da. 2000. urtean Megaklite aurkitu zen arte, Sinope zen Jupiterren satelite ezagun ultraperiferikoena.\nOrbita erretrogradoa du, oso inklinatua eta eszentrizitate handikoa. Pasifaeren taldeko satelitetzat hartu izan da maiz, baina Sinoperen batez besteko inklinazioa eta kolorea (gorrixka da, eta Pasifea, berriz, grisa) ez datoz bat taldeko gainerakoekin. Hori dela eta, litekeena da Sinope objektu berezia izatea, Pasifearen taldeko sateliteen jatorri berekoa ez izatea alegia.\nAurkikuntza.\nSeth Barnes Nicholson-ek aurkitu zuen, 1914ko uztailaren 21ean, Kaliforniako Lick behatokian.\nIzendapena.\nSinope satelite-izena mitologia grekoko Sinope pertsonaian du jatorria; Sinope ninfa bat zen.\nSinopek ez zuen izendapen ofizialik izan 1975 arte, Jupiterren beste zortzi sateliterekin batera (Nazioarteko Astronomia Batasunak ofizialki izendatutako lehenengo satelite-multzoa izan zen). Ordura arte, Jupiter IX izena erabili zen izendatzeko.\nKanpo estekak.\nhttps://web.archive.org/web/20081008073721/http://www.geocities.com/saiza_2003/Moons/PicMoons.htm\nhttp://www.journals.uchicago.edu/AJ/journal/issues/v120n5/200233/200233.web.pdf\nhttp://www.journals.uchicago.edu/doi/abs/10.1086/316817\nhttp://adsabs.harvard.edu//full/seri/PASP./0026//0000197.000.html\nhttp://adsabs.harvard.edu//full/seri/PASP./0051//0000093.000.html\nhttp://www.cfa.harvard.edu/iauc/02800/02846.html\nhttps://web.archive.org/web/20030805013031/http://www.ifa.hawaii.edu/~jewitt/papers/JSATS/SJ2003.pdf\nhttp://arxiv.org/abs/astro-ph/0312571"}
{"id": "338517", "revid": "1545", "url": "https://eu.wikipedia.org/wiki?curid=338517", "title": "Johann Christian Bach", "text": "Johann Christian Bach (Leipzig, 1735 irailaren 5a \u2013 Londres, 1782ko urtarrilaren 1a) Johann Sebastian Bach musikagileak izan zituen hogei seme-alabetatik semerik gazteena; \"milandar Bach\" edo \"londrestar Bach\" bezala ere ezaguna.\nBiografia.\nJohann Christian Bach Johann Sebastian Bachen eta Anna Magdalena Bachen hamaikagarren semea izan zen.\nBach sendiko beste kideek bezala, musika ikasi zuen. 1750ean, bere aita hil ondoren, Berlina joan zen musika-ikasketak osatzera.\nItaliar estiloa ezagutu zuen, eta musika-mota horretan sakontzeko Milana joan zen Agostino Litta kondearen etxera. Italian izena aldatu zuen (Giovanni Christiano), eta luteranismotik katolizismora bihurtu zen.\nGiovanni Battista Martiniren ikaslea izan zen Bolonian 1757n, eta gero, 1760 urtean, Milango katedraleko organo-jotzailea izan zen.\nBere familiako kideek ez bezala, Johann Christianek opera landu zuen: \"Artaserse\" (1760), \"Catone in Utica\" (1761), \"Alessandro nell\u2019Indie\" (1762), \"Orione\" (1763) eta \"Adriano in Siria\" (1765).\nLondreseko \"King's Theatre\"k deitu zuen 1762an. Bi urte beranduago Johann Christian Sofia Karlota erreginaren irakaslea izan zen. Londresen kokatu zen, eta bertan bizi izan zen hil zen arte.\n1764an Wolfgang Amadeus Mozart (8 urte zituela) ezagutu zuen, eta Mozartengan eragin handia izan zuen. Mozartek konpondu zituen Johann Christian Bachen hainbat sonata, eta piano-kontzertu.\nMannheimen egon zen 1772an, eta bertan \"Temistocle\" opera idatzi zuen, eta 1776an \"Lucio Silla\".\nBizitzako azken urteak zailak izan ziren Johann Christian Bachentzat. Londresen hil zen 1782an, zor ugarirekin, azkenean erreginak ordaindu zituenak. 1773an Cecilia Grassi italiar abeslariarekin ezkondu bazen ere, ez zuten ondorengorik izan.\nLana.\nLan ugari ditu: musika sakratua, sinfoniak, ganbera-musika eta piano-kontzertuak.\nOpera:"}
{"id": "338518", "revid": "512", "url": "https://eu.wikipedia.org/wiki?curid=338518", "title": "Alois Alzheimer", "text": "Aloysius \"Alois\" Alzheimer (Marktbreit, Bavaria, Alemania, 1864ko ekainaren 14a - Breslavia, Alemania -gaur egungo Wroc\u0142aw, Polonia-, 1915eko abenduaren 19a) Alzheimerren gaixotasunaren sintomak lehenengoz identifikatu zituen psikiatra eta neurologo alemaniarra. 1901ean izan zuen paziente batengan erreparatu zituen, eta 1906an, pazientea hil ondoren, bere burmuinean egindako aurkikuntzak argitaratu zituen.\nAlzheimer T\u00fcbingen, Berlin eta W\u00fcrzburgeko unibertsitateetan ikasi zuen, eta Medikuntzan lizentziatu zen 1887an. Hurrengo urtean, Frankfurteko erietxe batean lanean aritu zen, eta bertan ezagutu zuen Franz Nissl (1860-1919). Alzheimerren lan ugari Nisslen metodologian oinarritzen dira.\n\"Zeitschrift f\u00fcr die gesamte Neurologie und Psychiatrie\" aldizkariaren sortzaileetako bat izan zen.\n1915eko abenduan, Alzheimer gaixotu zen Vratislaviara bidaiatzen. 51 urte zituela hil zen."}
{"id": "338519", "revid": "512", "url": "https://eu.wikipedia.org/wiki?curid=338519", "title": "Harju konderria", "text": "Harju konderria (estonieraz: \"Harju maakond\") Estoniako hamabost konderrietariko bat da. Finlandiako golkoaren hegoaldera dago Harju konderria. Ekialdera L\u00e4\u00e4ne-Viru konderria (Mendebaldeko Viru) dago, J\u00e4rva konderria hego-ekialdera, Rapla konderria hegoaldera eta L\u00e4\u00e4ne konderria hego-mendebaldera. Egun, Estoniako biztanleetatik, herena baino gehiago Harju konderrian bizi dira.\nOraingoz, Estoniako Errepublikako hiriburu den Tallinn da konderriko hiriburua ere.\nHistoria.\nHarju inguruko lehenengo giza kokaguneak orain dela 5.000 urte inguru izan ziren, Brontze Aroko hilobi-aztarnek adierazten dutenez.\nIX. mendean oraingo Harju konderriko eremuan Revalia konderria eratu zen: hiriburua Reval zen (gaurko izenez, \"Tallinn\"). Hainbat herrialderen agintepean egon ostean (besteak beste, suediarrak, livoniarrak, errusiarrak), 1917. urtean Harjuko konderria eratu zen, eta estoniera izendatu zuten hizkuntz ofizial gisa. Gaur egungo Harju konderriko gobernua 1990. urtean berrezarri zuten, lehenengo alemaniarren (1941-1944) eta gero sobietarren (1950-1990) menpe egon ostean.\nBiztanleria.\nHarju konderrian dago Estoniako metropoli-area bakarra, Tallinn inguruan.\nEstoniak 1990. urtean independentzia lortu zuenetik Harju konderria (eta Estonia herrialde osoa) biztanleak galtzen hasi zen, baina hamarkada horretan bertan biztanleria handitzen hasi zen, batez ere nekazaritza-eremuetatik hiribururantz bizi izatera joan ziren biztanleengatik.\nAntolaketa.\nHarju konderrian hogeita lau udalerri daude: sei hiri (estonieraz, \"linn\") eta hemezortzi landa-herri (estonieraz, \"vald\")."}
{"id": "338520", "revid": "336", "url": "https://eu.wikipedia.org/wiki?curid=338520", "title": "Hebe (mitologia)", "text": "Greziar mitologian, Hebe (, \"H\u00eab\u00ea\") gaztaroaren pertsonifikazioa zen. Zeus eta Heraren alabatzat azaltzen da. Iliadan esaten denaren arabera, Hebe jainkoen laguntzailea zen: nektarrez betetzen zituen jainkoen edalontziak, Herari laguntzen zion zaldiak gurdiari lotzen eta Ares, anaia, bainatzen eta janzten zuen. Odisearen arabera, Heraklesekin ezkondu zen eta ordura arte egiten zituen lanak Ganimedes Troiako printze gazteak egingo zituen bere ordez. Hala ere, ondorengo tradizioek bi umeren ama izan zela adierazten dute, Alexiares eta Anizeto. Hebek adinekoak gaztetzeko ahalmena zuen eta horrela erakutsi zion behin batean Yolaori Euristeorekin borrokatu behar zenean.\nArtean beso gabeko soinekoa jantzita erakusten da.\nAtenasen gurtzen zuten, Cinosargoan, eta Heraklesek aldarea zuen lekutik gertu Heberena ere bazegoen. \u0393\u03b1\u03bd\u03c5\u03bc\u03b7\u03b4\u03b1 \"Ganimeda\" (Ganimedesen femeninoa) edo \u0394\u03b9\u03b1 \"Dia\" izenpean, zuhaizti saindu baten azpian ere gurtu izan zuten Sicionen eta Fliunten.\nErromatar mitologian baliokidea Juventas zuen, lehen aldiz mutil gazteek nagusien toga janzten zutenean txanpon bat eskaintzen ziotelarik."}
{"id": "338521", "revid": "512", "url": "https://eu.wikipedia.org/wiki?curid=338521", "title": "Temisto (satelitea)", "text": "Temisto (grekoa: \u0398\u03b5\u03bc\u03b9\u03c3\u03c4\u03ce), edo Jupiter XVIII, Jupiter planetaren satelite natural bat da.\nEzaugarri fisikoak.\nSinope satelite irregularra da, oso txikia (8 km-ko diametroa) eta progradoa. Uste da 0,04ko albedoa duela, Jupiterren beste satelite batzuen antzera.\nTemistoren orbita ez da ohikoa. Jupiterren satelite gehienek taldetan antolatuta orbitatzen dute, baina Temistok bakarrik orbitatzen du. Satelite galileotarren eta Himaliaren taldeko satelite irregular progradoen artean dago.\nAurkikuntza.\nCharles T. Kowal-ek eta Elizabeth Roemer-ek aurkitu zuten 1975eko irailaren 30ean, eta S/1975 J 1 behin-behineko izendapena eman zioten. Hala ere, orbita zehazteko behar beste behaketa ez ziren lortu, eta, ondorioz, galdutzat jo zen. Gero, 2000ko azaroaren 21ean, Scott S. Sheppard, David C. Jewitt, Yanga R. Fern\u00e1ndez eta Eugene A. Magnier-ek satelite ustez berri bat aurkitu zuten, eta S/2000 J 1 behin-behineko izendapena eman zitzaion. Laster egiaztatu zen 1975ean aurkitutako satelite bera zela.\nIzendapena.\nTemisto izena mitologia grekoko Temisto pertsonaian du jatorria; Temisto berrogeita hamar nereideetako bat zen, eta Zeusen maitalea."}
{"id": "338522", "revid": "105290", "url": "https://eu.wikipedia.org/wiki?curid=338522", "title": "Pernik probintzia", "text": "Pernik probintzia (, \"Oblast Pernik\") mendebaldeko Bulgariako oblasta da. Iparraldean Sofia probintzia eta Sofia-hiriarekin du muga, ekialdean Sofia probintziarekin, hegoaldean Kiustendil probintziarekin, eta mendebaldean Serbiarekin. 2.390 kilometro koadroko eremua du, eta 2011n 133.530 biztanle zituen. Hiriburua Pernik da.\nBanaketa administratiboa.\nPernik probintzian sei udalerri daude:\nEkonomia.\nProbintziako diru-iturri nagusia industria da. Perniken dago industria-gune nagusia: makina astunak, eta eraikuntzako eta ehungintzako materialak ekoizten dituzte bereziki."}
{"id": "338523", "revid": "336", "url": "https://eu.wikipedia.org/wiki?curid=338523", "title": "Kirgiziako Sobietar Errepublika Sozialista", "text": "Kirgiziako Sobietar Errepublika Sozialista (errusieraz: \u041a\u0438\u0440\u0433\u0438\u0437\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430; kirgizeraz: \u041a\u044b\u0440\u0433\u044b\u0437 \u0421\u043e\u0432\u0435\u0442\u0442\u0438\u043a \u0421\u043e\u0446\u0438\u0430\u043b\u0438\u0441\u0442\u0442\u0438\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u044b) Sobietar Batasuna osatzen zuten hamabost errepubliketako bat zen. Hiriburua Bishkek (Frunze) zen.\n1989. urteko datuen arabera, herrialdearen azalera 198.500 km\u00b2-koa zen (Sobietar Batasuneko zazpigarren handiena) eta 4.257.800 biztanle zeuden (hamargarren herrialde handiena), 21,4 biztanle km\u00b2-ko dentsitatearekin. Sobietar errubloa erabiltzen zuten. Hizkuntza nagusiak kirgizera eta errusiera ziren.\nHistoria.\nErrusiar Inperioak Kirgiziako lurraldea XIX. mende amaieran bereganatu zuen. Errusiar Iraultzaren ostean, sobietarren esku geratu zen 1918. urtetik aurrera. 1924. urtean Kara-Kirgiziako oblast autonomoa sortu zuten, Errusiako Sobietar Errepublika Sozialista Federatiboaren barruan. 1925. urtean Kirgiziako Sobietar Errepublika Sozialista Autonomoa bihurtu zuten.\n1936. urteko abenduaren 5ean Errusiatik bereizi eta Sobietar Batasuneko partaide izan zen handik aurrera: orduan izendatu zuten Kirgiziako Sobietar Errepublika Sozialista. 1990. urteko abenduan \"Kirgiziako Errepublika\" izena ipini zioten, eta 1991. urteko abuztuaren 31n independentzia aldarrikatu zuen.\nBanaketa politiko-administratiboa.\nKirgiziako Sobietar Errepublika Sozialista honela banatuta zegoen:"}
{"id": "338524", "revid": "56334", "url": "https://eu.wikipedia.org/wiki?curid=338524", "title": "Reductio ad absurdum", "text": "Reductio ad absurdum, latinez Absurdoraino txikitu, frogapen metodo logiko erabilienetako bat da. Proposizio kategorikoen baliagarritasuna erakusteko erabiltzen da. \nHasiera batean hipotesi gisa hartzen den proposizio baten tesiaren egiazkotasun edo faltsua den ideiaren bitartez, eta jarraian zehaztutako baliozko inferentzia logikoen bitartez, kontraesan logiko batera iristea da metodo honen helburu nagusia. Kontraesan horrekin ondorioztatzen da jatorrizko hipotesia faltsua zela.\nMetodo honi kontradikzio froga ere deitzen zaio.\nNotazioa.\nMatematikoki horrela adierazten da absurduraino txikitzea: formula_1bada, orduanformula_2Aurreko adierazpenean, P frogatu nahi den proposizioa da, eta S egiazkotzat hartu ditugun zenbait proposiozioek osatzen dute. Proposizio horiek lantzen ari den teoriaren oinarrizko axiomak edo aurretik frogatuak izan diren teoremak izan daitezke besteak beste. \nP-ren ukapena eta S-ko proposizioen ebakidurak, hau da, bi multzoetan aldi berean azaltzen diren ideien multzoa, kontraesan bat ematen badu F, lortutako emaitza, absurdua izanik, ondoriozta daiteke S-ko proposizioek P egia izatera bultzatzen dutela. \nAdibideak.\n2-ren erro karratua zenbaki irrazionala da.\nformula_3 irrazionala dela frogatzeko, kontrakoa suposatuko dugu; hau da, 2 zenbaki arrazionala dela. Definizioz, zenbaki arrazionalak bi zenbaki osoen zatiketa gisa adieraz daiteke. Beraz:formula_4, formula_5 (non p eta q zenbaki osoak diren, q\u22600 izanik)Orokortasunik galdu gabe, suposatu daiteke p eta q positiboak (biak negatiboak diren kasuan nahikoa izango litzateke biak -1-arekin biderkatzea) eta elkarrekiko lehenak direla, hau da, ez dutela faktore komunik (fakture komunak izango bazuten, hauek sinplifikatuz zatiki laburtezin batekin geldituko ginateke). Jarraian, berdintzaren bi aldeak karratura jasota ondorengo adierazpena lortuko genuke: formula_6Bi aldeak formula_7-arekin biderkatuz: formula_8formula_9 adierazpena zenbaki bikoitia denez, p ere bikoitia dela ondorioztatzen da (izan ezean, formula_10 ez litzateke bikoitia izango, eta beraz ez zen berdintza beteko). \nformula_11 izanik, non formula_12 zenbaki oso bat den, aurreko adierazpenean ordezkatuz horrela geldituko litzateke: formula_13 Berdintzaren bi aldeak 2-arekin zatituz sinplikatu egingo litzateke: formula_14Aurreko arrazoiketa bera aplikatuz, formula_15 zenbaki bikoiti bat denez, formula_7 bikoitia izango da eta beraz baita formula_17 ere. \nLaburbilduz, p eta q bikoitiak direnez, gutxienez faktore komun bat izango dute, 2. Hori ordea hasieran suposatutakoaren kontrakoa da, izan ere, jatorrizko hipotesiaren arabera p eta q zenbaki osoek ez zuten faktore komunik. P eta q elkarrekiko lehenak izatearen aukeraketa orokortasunik galdu gabe eginda zegoenez, hau da, konkretuki kasu hori aztertzea kasu orokorra aztertzearen baliokidea denez, eta ondoren egindako arrazoiketa zuzena denez, horrek formula_3 zenbaki arrazionala ez izatea inplikatzen du. Hori dela eta, formula_3 zenbaki irrazionala dela frogatu da. \nInfinitu zenbaki lehen existitzen dira.\nZenbaki lehenen multzoa infinitua dela frogatzen duen demostraziorik zaharrena Euklidesek gauzatu zuen absurdura eramatean datzan frogabideaz baliatuz. \nHorretarako, frogatu nahi dugunaren kontrakoa suposatuko dugu: Zenbaki lehenak ez dira infinituak. Modu honetan esan daiteke n zenbaki lehen ditugula.\nZenbaki lehenen multzoa horrela adieraziko dugu:formula_20Jarraian ondorengo zenbakia hartzen da:formula_21 non formula_22 zenbaki lehen guztien biderkadurari bat gehituz hartzen duen balioa den. Hasiera batean formula_22 ez da zenbaki lehen bat izango, ez baita egongo zenbaki lehenen multzoan. Beraz, 2 zenbaki lehenen edo gehiagoren deskonposizio bezala adierazi ahalko litzateke. \nHala ere, formula_22 edozein zenbakirekin zatituz gero, hondarra 1 lortuko genuke. Hori dela eta, formula_22-ren zatitzailea den beste zenbaki lehen bat existitu behar da formula_26 zenbaki lehenen multzoan ez dagoena. \nKontraesan horren bidez lortu dugu frogatzea hasieran suposatutakoa ez dela egia, eta beraz, zenbaki lehenen multzoa infinitua dela. \nEz da existitzen zenbaki arrazional minimo bat zero baino handiagoa dena.\nProposizioa frogatzeko hipotesitzat kontrako ideia suposatuko dugu: Existitzen da 0 baino handiago den zenbaki arrazional minimo bat. Hau da, existitzen da zenbaki arrazional positibo bat zein ziurtatu dezakegun existitu daitekeen txikiena dela. Zenbaki hori formula_27 bezala definituko dugu. \nOrain, har dezagun:formula_28 non formula_29 arrazional positiboa den.\nModu horretan, formula_30-k formula_31 definitzen duten baldintzak beteko lituzke baina formula_31 baino txikiagoa izango da. \nHorrela, kontraesan batera iritsi gara, izan ere, hasieran suposatu dugu formula_31 existitzen den txikiena dela. \nBeraz, frogatu dugu ez dela existitzen zenbaki arrazional minimo bat 0 baino handiagoa dena. "}
{"id": "338525", "revid": "1545", "url": "https://eu.wikipedia.org/wiki?curid=338525", "title": "Dwayne Johnson", "text": "Dwayne Douglas Johnson \u2014izengoitiz The Rock\u2014 (Hayward, Ameriketako Estatu Batuak, 1972ko maiatzaren 2a) borrokalari profesional erretiratua eta aktorea da.\nIbilbidea.\nJohnsonek unibertsitateko futbol amerikarrean jokatu zuen, 1991n unibertsitateko ligako txapeldunen taldean parte hartu zuen, \"Miami Hurricanes\" izenekoan. Ondoren, Kanadako Futbol ligan, \"Canadian Football League\"n, \"Calgary Stampeders\" taldean jokatu zuen baina bere kontratua bi hilabetera eten eta borroka librean aritzea erabakia zuen bere aitona, Peter Maivia, eta bere aita, Rocky Johnsonek egin zuten bezala.\nOspea \"World Wrestling Entertainment\"-en eskutik (orduan \"World Wrestling Federation\", WWF, deitua), 1996 eta 2004 bitartean, etorri zitzaion, \"Nation of Domination\" izeneko talde baten kide zela. Bere goitizenak, lehendabizi \"Rocky Maivia\" eta ondoren \"The Rock\" izan ziren. 1998an WWFren txapelketa irabazi zuen, eta borroka libreko jokalari ezagunenetakoa bihurtu zen.\n2001etik, \"The Mummy Returns\" filmean agertu zenetik, bere ibilbidea zinemara zuzendu zuen. Bere lehenengo protagonista papera \"The Scorpion King\" filmean izan zen eta \"The Rundown\", \"Be Cool\", \"Walking Tall\", \"Gridiron Gang\", \"The Game Plan\", \"Get Smart\" eta \"Race to Witch Mountain\" filmetan ere agertzen da."}
{"id": "338526", "revid": "336", "url": "https://eu.wikipedia.org/wiki?curid=338526", "title": "Kroniken Liburuak", "text": "Kroniken liburuak Itun Zaharreko bi libururen izenak dira:"}
{"id": "338527", "revid": "1519", "url": "https://eu.wikipedia.org/wiki?curid=338527", "title": "Boxer (txakurra)", "text": "Boxer, txakur-arraza bat da, lan eta lagun egitekoa.\nMoloso motako txakurra da, hau da, gihar sendoak, masailezur indartsua, buru handia eta mutur motza ditu. Boxerraren bereizgarri dira buru indartsua, lepo sendo eta gihartsua, beheko masailezur prognatikoa, masail eroriak eta triangelu-itxurako belarriak. Bular zabala du, eta atzeko hanka gihartsuak. Buztana motz-motz mozten zaio normalean. Tamaina ertaineko txakurra da: arra 57-63 cm garai izaten da, eta 32 kg inguru izaten ditu; emeak, berriz, 53-59 cm eta 28 kg. Ile motz eta distiratsua izan ohi du. Ile-koloreari dagokionez, horail iluna edo marroia da nagusi, eta orban zuriak ere izaten ditu tarteka.\nSu-hiltzaileei laguntzeko erabiltzen dituzte leku askotan, usaimen bikaina dutelako eta hondamendi-egoeretan ausartak direlako.\nJatorri alemaniarra du: bullenbeisser arraza eta lehengo bulldog arraza gurutzatuta sortu zuten boxerra 1895ean, Munichen. Lehen boxer hari Floki jarri zioten izena haren 'guraso' Philip eta Frau Stockmannek.\nAEBn, fama onena duen txakurretako bat da boxerra, izaeragatik, batez ere. Izan ere, azkarra, leiala eta ernea da. Hala ere, gainartzaile eta oldarkorra izan daiteke, eta baliteke beste txakurrei eraso egitea \u2014arrei, batez ere\u2014, hark bere taldeko kideren bati eraso egin badio. Oso gustuko ditu haurrak. Alaia eta bizia da.\nOsasuntsu eta pozik egoteko, ariketa fisiko dezente egin behar du; handitzen ari dela, bereziki, oso beharrezko du jolasa giharrak indartzeko eta psikomotrizitatea lantzeko."}
{"id": "338528", "revid": "119347", "url": "https://eu.wikipedia.org/wiki?curid=338528", "title": "Markesak", "text": "Markesak ( edo \"Archipel des Marquises\" edo \"Marquises\"; markeseraz: \"Te Henua (K)enana\" iparraldeko dialektoan eta \"Fenua `Enata\" hegoaldekoan) Polinesia Frantsesaren eskumeneko uhartedia da, Ozeanian, Ozeano Barearen hego-ekialdean dagoena. 1049,3 km\u00b2ko eremua du eta 2012an 9.264 biztanle zituen. Hiriburua Taiohae da.\nHistoria.\n\u00c1lvaro de Menda\u00f1a de Neira espainiarra 1595ean iritsi zen. Hark izena jarri zion artxipelagoari, Peruko erregeorde Garc\u00eda Hurtado de Mendoza y Manr\u00edquez, Ca\u00f1eteko markesaren omenez. 1842an frantziarrek eskuratu zituzten.\nGeografia.\nIpar-mendebaldetik hego-ekialdera lerrokaturik dauden 15 uharte inguruk osatzen dute uhartedia. Hiva Oa da zabalena (35 km) eta Nuku Hiva izenekoa da oparoena. Uharteetan gailur garai asko da, 1.000 m-tik gorakoak horietako asko. Garaiena Mont Oave (1.230 m) da. Eguraldi ona eta belardiak dituzte ezaugarri.\nKafea, fruta, kokondoak eta kotoi-landarea dira Markesa uharteetako ekonomiaren oinarri.\nDemografia.\n2012ko erroldaren arabera, 9.264 biztanle ditu, eta hazten ari da. Dena dela, kopuru hori txikia XVI. mendekoaren aldean, bertara iritsi ziren lehen europarren arabera 50.000-100.000 biztanle baitziren. Jaitsiera 1600etik 1900era bitartean gertatu zen, baztanga-izurrite jarraituak zirela eta. 1911n, 3.000 biztanle baino ez ziren.\nBanaketa administratiboa.\nMarkesa uharteak, Polinesia Frantseseko beste uharteak bezala, udalerritan banatuta daude. Sei udalerri dira:"}
{"id": "338529", "revid": "1545", "url": "https://eu.wikipedia.org/wiki?curid=338529", "title": "Khan (titulua)", "text": "Khan () jatorriz enperadorearen baliokidea zen titulu turko-mongola da, eta \"goreneko gobernaria\" esan nahi du. Gerora, Ekialdeko zenbait printze eta agintarik erabili zuten.\nKhan batek khanerri bat gobernatzen du, eta khan handia enperadorearen baliokidea litzateke. Khan titulua izan duten pertsona ospetsuenak Genghis Khan eta bere biloba Kublai Khan izan ziren. Lehenak Mongolen Inperioa fundatu zuen, eta bigarrenak Txinako Yuan dinastia. Terminoa azken aldiz Bogd Khan, Mongoliako azken enperadoreak, erabili zuen.\nSultan otomandarrek erabili zituzten tituluetako bat da; Urrezko Hordako buruzagiek eta beren ondorengoek ere erabili zuten. Turko seljuktarren artean, tribu, klan edo nazioko buruzagiek erabiltzen zuten, eta \"atabeg\" mailaren azpitik zegoen.\nKhan abizen gisa.\nGaur egun, khan titulua abizen edo goitizen bihurtu da zenbait lekutan. Goitizen gisa, paxtunen artean \u2014Afganistango, Pakistango eta Indiako zona batzuetan bizi den herria\u2014 dezente erabiltzen da, batzuetan, \"paxtun\" hitzaren sinonimo izateraino. Zona horretan bertan, maiz agertzen den abizena da; sarritan, Raj-aren garaian khan titulua izan zuten pertsonen ondorengo familiak dira."}
{"id": "338530", "revid": "119347", "url": "https://eu.wikipedia.org/wiki?curid=338530", "title": "Ana Cleveskoa (1515\u20131557)", "text": "Ana Cleveskoa (alemanez, \"Anna von Kleve\"; ingelesez, \"Anne of Cleves\"; D\u00fcsseldorf, 1515eko irailaren 22a - Hever, 1557ko uztailaren 16a) noble alemana eta Henrike VIII.a Ingalaterrakoaren laugarren emaztea izan zen; Ingalaterrako erregina izan zen 1540ko urtarrilaren 6tik urte bereko uztailaren 9ra arte. Bikoteak ez zituen ezkontza-eginbideak bete, eta ez zuten erregina ezkontide koroatu. Ezkontza baliogabetua izan ondoren, erregeak konponbide eskuzabala eman zion, eta ordutik aurrera Anaz hitz egitean, \"erregearen bihotzeko ahizpa\" esaten zuten.\nBizitza.\nAna D\u00fcsseldorfetik gertu jaio zen, 1515ean, eta Joan III.a Cleveskoaren lau seme-alabetatik bigarrena zen. Joan III.ak Erasmo Rotterdamgoaren eragina izan zuen, eta Erreformaren barruan joera moderatua erakutsi zuen. Joan III.a hiltzean, 1538an, Anaren anaia Gilen J\u00fclich-Cleves-Berg-eko duke bihurtu zen.\nHamabi urte zituela (1527), Ana Frantzisko I.a Lorrenakoarekin \u2014honek ez zituen hamar urte besterik\u2014 ezkontzea hitzartu zen. Hitzarmena \"ofiziosoa\" zela kontsideratu zen, eta 1535ean bertan behera utzi zen.\nHeriotza.\nHenrike VIII.a Ingalaterrakoak izan zituen sei emazteetatik hil zen azkena izan zen. Osasunez makaltzen hasi zenean, Maria I.a Ingalaterrakoak Chelsea Old Manor-en bizitzen utzi zion \u2014hortxe bizi izan zen Henrike VIII.aren azken emaztea, Katalina Parr, ezkondu ondoren\u2014. 1557an hil zen, 42 urte betetzear zituela. Azken egunetan, katolizismora bihurtu zen.\nHenrike VIII.aren azken emaztea, Katalina Parr, baino bederatzi urte gehiago bizi izan zen, baina, ez zen urte gehien bizi izan zen emaztea izan, Katalina Aragoikoa 50 urterekin hil baitzen."}
{"id": "338531", "revid": "336", "url": "https://eu.wikipedia.org/wiki?curid=338531", "title": "Leipzigeko gudua", "text": "Leipzigeko gudua Napoleondar Gerretako gudurik handiena izan zen. 1813. urteko urriaren 16tik 19ra bitartera iraun zuen batailak, Leipzigen izan zen (Alemaniako Saxonia estatuan), eta Napoleon Bonapartek inoiz izan zuen porrotik handiena jasan behar izan zuen, Seigarren Koalizioaren garaipen erabakigarriarekin.\nAlde batetik zeuden Napoleon Bonaparteren esanetara Frantziako Lehen Inperioko armada, Poniatowski printzearen esanetara Varsoviako Dukerri Handikoa, Saxoniako Frederiko Augusto I.aren esanetara Saxoniako Erresumako armada, eta Rhingo Estatuen Konfederazioko armada. Denera, 191.000 soldadu inguru izan ziren batailan. Amaieran, gutxi gorabehera 38.000 hildako eta zauritutako izan ziren, eta beste 30.000 preso hartu zituzten.\nBeste aldetik, Errusiako frantziar inbasioaren saiakerako porrotaren ondorioz eratutako Seigarren Koalizioan batuta zeuden Errusiar Inperioa, Prusiako Erresuma, Austriar Inperioa eta Suediako Erresuma, Karl Philipp Schwarzenbergen, Gebhard Leberecht von Bl\u00fccher-en, eta Karlos XIV.a Joan Suediakoa eta Norvegiakoaren esanetara. Denera, 330.000 soldadu inguru izan ziren batailan, baina beste asko ere prest zeuden behar izanez gero. Amaieran 52.000 hildako eta zauritu izan zirela uste dute.\nNapoleonek Alemania menperatu nahi zuen, eta hiri batzuk nolabait hartuta zituen arren, ezin izan zuen gudu erabakigarri hau irabazi. Leipzig hirian bataila oroituz hainbat monumentu daude."}
{"id": "338532", "revid": "56334", "url": "https://eu.wikipedia.org/wiki?curid=338532", "title": "Konstantino XI.a Paleologo", "text": "Konstantino XI.a Paleologoa (; , \"K\u014dnstantinos XI Dragas\u0113s Palaiologos\"; Konstantinopla, Bizantziar Inperioa , gaur egun Istanbul, Turkia, 1404ko otsailaren 8a - \"ib.\", 1453ko maiatzaren 29a), azken bizantziar enperadorea (1449-1453), eta turkiar-otomandarren aurkako Konstantinoplaren azken defentsan hildakoa. Batzuetan Konstantino XII.a bezala ezagutua.\nKonstantino Emanuel II.aren eta Mazedoniako Helena Draga\u0161en semea izan zen.\nKonstantino XI.ak agintaldia bere anaiekin (Teodororekin eta Tomasekin) pasa zuen Moreako despoterria (Peloponeso) gobernatzen eta frankoen lurrak berreskuratzen.\n1448an, Konstantinoren anaia Joan VIII.a Paleologo ondorengorik gabe hil zenean, Mistran enperadore izendatua izan zen (1449ko urtarrilean). Gizon kementsua izan zen arren, inperio dekadente bat hartu zuen oinordetzan. Mehmed II.ak (sultan otomandarrak) bere baliabide guztiak Konstantinoplaren konkistara bideratu zituen. Konstantinok ahal zuen guztia egin zuen hiriaren defentsa antolatzeko, eta Mendebaldearen laguntza lortzeko (Eliza ortodoxoak Erromari obedientzia onartu bazion ere alferrik izan zen). Konstantinoplako harresiak defendatzen hil zen."}
{"id": "338533", "revid": "119347", "url": "https://eu.wikipedia.org/wiki?curid=338533", "title": "Capri", "text": "Capri Italiako uharte bat da, Tirreniar itsasoan dagoena, Napolesko golkoaren hegoaldean, Sorrento penintsularen aurreko aldean. Administratiboki, Napoliko probintziakoa da Capri uhartea, Campania eskualdekoa. Erromatarren garaitik izan da turismo-gune, edertasun naturalak emandako ospearengatik.\nGeografia.\nAzaleraz 10,36 km\u00b2 da, eta gutxi gorabehera 17 km-ko perimetroa dauka Capri uharteak. Uharteko mendirik altuena Solaro da, 589 metro alturakoa; beste mendi eta mendixka batzuk: Cappello (515 m), San Michele (262 m), Tiberio (334 m) eta Tuoro (265 m).\nUhartean udalerri bi daude, Capri hiriburua eta Anacapri. Capri hiriburuan bi portu daude bata bestearen ondoan: Marina Piccola (portu txikia) eta Marina Handia, azken hori da uharteko porturik nagusiena.\nTurismorako erakargarriak dira, besteak beste, portu txikia, Tragarako Belvederea, Faraglioniak (itsasotik ikusten diren kareharrizko mendiguneak), Anacapri, Grotta Azzurra ('Haitzulo Urdina'), eta batez ere erromatarren villen aztarnak.\nHistoria.\nJakina da erromatarrak bizi izan zirela hirian, baina gizakiaren aztarnek Neolitora eta Brontze Arora arte garamatzate, aurkitu dituzten fosilek eta armek erakusten dutenez. Grekoak ere bizi izan ziren ujartean K.a. VII. mende inguruan.\nHainbat herrialde eta agintariren menpe egon ostean, 1806. urteko urtarrilean frantsesek hartu zuten uhartea, baina britainiarrek maiatzean kanporatu zituzten: portu estrategikoa eraiki nahi izan zuten, baina ez zuten erabat lortu. Urte hartan 3.000 biztanle inguru bizi ziren Capri uhartean.\nFrantsesek 1808. urtean berreskuratu zuten irla, eta euren menpe egon zen harik eta 1815. urtean Bi Sizilietako Erresumako agintariei, Napolesko borboitarrei, utzi zieten arte.\nXIX. mendearen bigarren erdian turismo-gune ospetsu bihurtu zen Europako artista, idazle eta bestelakoentzat; XX. mendean nazioarteko turismo-gune bihurtu zen."}
{"id": "338534", "revid": "512", "url": "https://eu.wikipedia.org/wiki?curid=338534", "title": "Alfontso I.a Portugalgoa", "text": "Alfontso I.a Portugalgoa (Guimar\u00e3es edo Viseu, 1109ko uztailaren 25a - Coimbra, 1185eko abenduaren 6a) Afonso Henriques izenarekin ezagunagoa, Portugalgo lehen erregea izan zen. Berrogei urtean egindako konkistei esker, Konkistatzailea izenaz ezagutzen zen. Fundatzailea edo Handia izengoitiak ere eman zitzaizkion. Gaztelako Alfontso VI.aren biloba, Portugalen askatasuna erdietsi zuen, 1139n mairuei Ouriqueko guduan nagusitu eta gero.\nBizitza.\nHenrike Borgoinakoaren eta Teresa infantaren (Alfontso VI.a Gaztelakoaren sasiko alabaren) semea zen Alfontso. Ez dago batere garbi non jaioa zen zehazki, baina herriak uste duenaren arabera, Guimar\u00e3esen jaioa da, eta oso posiblea da bertan hazi eta bizi izana 1128 arte.\n1120rako Alfontsok bere amak ez bezalako jarrera politikoa hartua zuen, Bragako artzapezpikuaren zuzendaritzapean. Artzapezpikua emigratzera behartu zutenean, berarekin eraman zuen Alfontso, eta 1122an zaldun izendatu zuten Tuin.\nBakea berrezarri zenean, Alfontso bere konderrira itzuli zen. 1127-1128 urteetan hainbat borroka izan ondoren, Alfontsok bere agintea ezarri zuen lurraldean. Bere boterea arriskuan jartzen zuten indarrez kontziente zen, eta, hori horrela izanik, Egoitza Santuarekin negoziatu zuen, bi helbururekin: eliza portugaldarraren autonomia osoa lortzea eta erresuma onartzea.\n1139an, Ouriqueko guduan almorabideen aurka izandako garaipen handiaren ondoren, Alfontsoren tropek hura Portugalgo errege izateko aldarria egin zuten. Tradizioaren arabera, independentzia aurrerago, Lamegoko gorteetan, berretsi zen, Portugalgo koroa Bragako artzapezpikuaren eskutik jaso ondoren. Aitorpena 1143an iritsi zen, Zamorako Itunean.\nOrdutik aurrera, Alfontso I.a independentzia sendotzen saiatu zen. Dohaintza handiak egin zizkion Elizari, eta hainbat komentu fundatu zituen. Hegoaldean lurrak irabazten ere saiatu zen, orduko hartan musulmanek populatua zegoena, eta Santar\u00e9m eta Lisboa konkistatu zituen 1147an.\n1179an, Alexandro III.a aita santuak \"Manifestus Probatum\" buldaren bidez Portugal erreinu independente eta Elizaren basailu gisa onartu zuen.\nOndorengoak.\nMafalda Savoiakoarekin, Amadeo III.a Savoiako kondearen alabarekin, ezkondu zen, eta zazpi seme-alaba izan zituzten. Horietako bat, Antso I.a Portugalgoa, aitaren ondorengoa izan zen agintean (1154-1212) eta Portugalgo bigarren erregea izan zen.\nEzkontzaz kanpoko seme-alabak ere izan zituen."}
{"id": "338535", "revid": "336", "url": "https://eu.wikipedia.org/wiki?curid=338535", "title": "Ajax (mitologia)", "text": "Ajax mitologia grekoko elezaharretako heroia da. Ajax Oileorengandik bereizteko Ajax Handia edo Ajax Telamonio deitzen zitzaion. Mitologiaren ikuspegitik, Herakles mitologiako heroiak eman zion izena. Herakles Telamonen laguna zen eta Zeusen arranoa (\"Ajas\") sorbalda gainean jarri zitzaiola ikusi zuenean iragarpen bat egin zuen: \"Telamon, seme bat izango duzu eta agertu berri zaigun arranoaren izenetik Ajax deituko dute.\"\nAkilesen atzetik, gerrari indartsuena izan zen. Troiako gerra mitikoan parte hartu zuen bere anaia Teukrorekin batera.\nAdore eta trebetasun handiz borrokatu zen gerran. Homeroren Iliadan garaiera handia eta sekulako indarra zuen gerraria bezala deskribatzen da. Iliadan kontatzen diren batailetan ez zuten behien ere zauritu eta jainko grekoen laguntzarik jaso ez zuen pertsonaia handietako bakarra da. Izandako garaipen guztiak gizaki izaerari bakarrik zegozkion heroi bakarra zen. Akiles moduan, Ajax Kiron zentauroak trebatu zuen. Ajax, zalantza gabe, gudu-zelaiko errege garrantzitsuenetakoa zen, baina, ez Nestor, Idomeneo edo Menesteo bezain jakintsua eta ezta ere Diomedes, Odiseo edo Palamedes bezain trebea.\nTroiako gerran Hektorren aurka bi aldiz borrokatu zen. Lehenengoa, garailerik egon gabe egun osoa iraun zuen borroka bat izan zen. Bigarrena, Troiakoak akeoen kanpamentuan sartu ziren batean izan zen, bi gerrariak itsasontzi grekoetan borrokatu zirenean. Ajaxek ia hilik utzi zuen Hektor, Troiako printzea bera baino handiagoa zen arri bat jaurti ziolako gainera. Akilesek gudu-zelaia utzi egin zuen Agamenonekin haserretu zelako eta grekoak atsekabetuta zeuden.\nAkilesen heriotzaren ostean, Ajaxek eta Odiseok Akilesen armadura eskatzen dute. Eztabaida baten ondoren, Odiseok jasotzen du armadura eta Ajax erabat haserretuta lurrera erortzen da. Lurretik zutitzean, amorruaren amorruz zoratuta zegoen eta artalde bat erasotu eta ardi guztiak hil zituen akeoen buruzagiak zirelakoan. Lotsa eta desohorean ez bizitzeagatik bere buruaz beste egin zuen."}
{"id": "338536", "revid": "1545", "url": "https://eu.wikipedia.org/wiki?curid=338536", "title": "Munduko Meteorologia Erakundea", "text": "Munduko Meteorologia Erakundea () Nazio Batuen Erakundearen barneko erakunde espezializatu bat da, 1947an sortua (eta 1950ean ezarria), eta haren helburua da estatuetako meteorologia-zerbitzuen arteko lankidetza ziurtatzea eta erraztea eta neurketa-tresnak eta behaketa-metodoak batzea.\n189 estatu eta lurralde kide ditu (). Haren jatorria Nazioarteko Meteorologia Erakundea da, 1873an Vienan sortu zen erakundea.\nWMOren egoitza nagusia Genevan dago, Suitzan.\nEgitura.\nWMOk 250 langile inguru ditu. Honela osatuta dago:\nHelburuak.\nErakundearen helburuak hauek dira:"}
{"id": "338537", "revid": "336", "url": "https://eu.wikipedia.org/wiki?curid=338537", "title": "Eoliar uharteak", "text": "Eoliar uharteak (, ahoskatua, , , \"Aiolides Nisoi\") zazpi uhartek osatutako artxipelagoa da, Siziliaren iparraldean. Tirreniar itsasoan kokatuta daude, Messinako probintziaren baitan. Jatorri bolkanikoa dute. Bi sumendi aktibo dituzte, Vulcano eta Stromboli, bigarren mailako bestelako zenbait fenomeno bolkanikoz gain.\nAdministrazioari dagokionez, lau udalerri ditu: Lipari (izen bereko uhartea, nagusia eta biztanle gehien duena eta ondoko Vulcano, Filicudi, Alcudi, Panarea eta Stromboli barne dituena), Santa Marina, Malfa eta Leni (hiru horiek Salina uhartean).\nTurismoa gero eta handiagoa da, eta urtean 200.000 turista inguru jasotzen dute. Eoliar uharteak Gizateriaren Ondare izendatu zituen UNESCOk 2000 urtean.\nEtimologia eta mitologia.\nUharteen lehenengo jabeak jainkoak eta izaki beldurgarriak izan omen ziren.\nEolok, haizearen erregeak, eman zion bere izena artxipelagoari, eta Ulisesi aldeko haizez betetako zahagi bat oparitu zion.\nHefestok, latindarrek Vulkano deitzen zutenak, Zeusen tximisten eta Poseidonen hiruhortzaren forjari izateagatik ospetsuak, uharteotan zuen bere sutegia, eta bere laguntzaile ziklopeekin bizi zen, Vulcanoren kraterraren barruan.\nLiparo errege mitikoak, Eoloren semeak, antzinako Melignisi bere izena eman zion.\nHistoria.\nArtxipelagoan gizakiaren presentzia oso hasierakoa da: lehen kokalekuak K.a. 4000 baino mende batzuk lehenagokoak dira, Neolitoan zehar. Historiaurreko herriak, zalantzarik gabe, obsidiana-kantitate handiek erakarrita zeuden bertan. Jatorri bolkanikoa duen mineral hori dela eta, Eoliar uharteak merkataritza-bideen erdigune ziren Antzinako Erromako garaietatik, eta oparotasun handia eman zien. Oso mineral desiratua zen, garai haietako gizakiak zuen puntazorrotzena baitzen. Lipariko obsidiana kantitate handitan esportatzen zen Siziliara, Italiako hegoaldera, Liguriara, Proventzara eta Dalmaziara. Gerora, Lipari Mediterraneoko lekurik populatuena bihurtu zen, eta K.a. 3000 urtetik aurrera, Lipariko aberastasuna beste uharteetara pasatu zen, eta horiek ere jendeztatzen hasi ziren. K.a. XIV. eta XVI. mendeen artean, uharteak garrantzitsuak izan ziren, metalen, batez ere, eztainuaren, merkataritza-bidearen erdian baitzeuden.\nK.a. 580 urtean, grekoek uharteak kolonizatu zituzten, eta Eoliar izena jarri zieten, Eolo, haizearen jainkoaren bizilekutzat baitzituzten.\nK.a. 260 urtean Erroma eta Kartagoren arteko Lipariko gudua izan zen bertan. Erromatarrek kartagotarrei hartu zizkieten uharte horiek K.a. 241. urtean.\nErromatarren garaian sufre, aluminio eta gatzaren merkatuaren erdigune bilakatu ziren.\n1544an, uharteetan, berriz ere, istilu larriak gertatu ziren, orduan Espainia eta Bizargorriren aljeriar piraten artean, azken horiek Frantziak eta Otomandar Inperioak lagunduta. Beranduago, Karlos V.ak Lipari berregin eta birpopulatu zuen, eta ordutik, Siziliaren eta Napoliko Erresumaren bidea jarraitu zuen.\nArtista modernoak lurralde hartako edertasun basatiaz ohartu ziren, eta dokumentalista eta zinemagileek uharteak deskribatu zituzten beren kamerekin, munduari erakutsiz, 1940a bitartean, uharteak erbesteratu politikoen kartzela gisa baino ez baitziren ezagunak.\nGeografia.\nEoliar uharteak zazpi uhartek osatzen dute, zenbait uhartetxo eta itsasoan nabarmentzen diren haitzekin batera. Zazpi uharteak Y horizontal baten moduan daude kokatuta, Siziliako iparraldeko itsasertzaren aurrean.\nHauek dira zazpi uharteak (parentesi artean antzinako izena):"}
{"id": "338538", "revid": "512", "url": "https://eu.wikipedia.org/wiki?curid=338538", "title": "Ivan VI.a Errusiakoa", "text": "Ivan VI.a Errusiakoa (\"Ivan Antonovitx\", errusieraz: \u0418\u043e\u0430\u043d\u043d \u0410\u043d\u0442\u043e\u043d\u043e\u0432\u0438\u0447) (San Petersburgo, 1740ko abuztuaren 23agreg./abuztuaren 12ajul. - Schl\u00fcsselburg, 1764ko uztailaren 16agreg./uztailaren 5ajul.) Errusiako tsarra (1740-1741). Ivan V.aren iloba. Bere aita Antonio Braunschweig-Wolfenb\u00fcttelekoa zen, eta ama Ana Leopoldovna Mecklenburg-Schweringoa.\nErrusiako tsarra.\nBere izeba-amona enperatrizak, Ana Errusiakoak, adoptatu zuen 8 aste bakarrik zituenean (1740), eta oinordeko izendatu zuen 1740ko urriaren 5ean.\nAna Errusiakoa hiltzean (1740ko urriaren 28an), Ivan enperadore izendatua izan zen, eta hurrengo egunean Ernst Johann von Bironek, Kurlandiako dukeak, erregeorde kargua hartu zuen. Biron kargutik kendu zutenean (azaroaren 8an) erregeordetza Ivanen amari eman zitzaion, baina Andrei Osterman kantzelariordeak gidatu zuen gobernua.\nHiru hilabete geroago, estatu-kolpe batek Elisabet I.a Errusiakoa jarri zuen tronuan, 1741eko abenduaren 6an. Ivan eta bere familia espetxeratua izan zen Dunamundeko gotorlekuan. 1744an Jolmogoryra eraman zuten Ivan, Itsaso Zuritik gertu, non Ivan hurrengo 12 urteetan bakartua egon zen.\n1756an Shlisselburgeko gotorlekura eraman zuten, eta bertan egon zen hil zen arte.\nHeriotza.\n1762an Katalina II.a Errusiakoak agintea hartu zuenean, Ivan hiltzeko agindua eman zuen, baldin eta ihesteko arriskurik ikusten bazen. Baina, Ivanek 20 urte zeramatzan espetxeratuta, bere jatorriaren berri jakin gabe. Vasily Mirovitx tenienteordeak Ivan nor zen ohartu zen, eta askatzeko eta berriro errege izateko plan bat prestatu zuen. 1764ko uztailaren 5ean,\nMirovitxek Berednikov komandantea atxilotu zuen, eta Ivan entregatzea eskatu zuen. Ivanen kartzelariek Ivan hil zuen.\nHeriotza honek Katalina II.a Errusiakoaren kargua ziurtatu zuen, baita bere semearena ere."}
{"id": "338539", "revid": "512", "url": "https://eu.wikipedia.org/wiki?curid=338539", "title": "Murad IV.a", "text": "Murad IV.a (, \"Mur\u0101d-\u0131 R\u0101bi\u02bf\"; Istanbul, 1612ko uztailaren 27a - Istanbul, 1640ko otsailaren 8a) Otomandar Inperioko sultana izan zen 1623tik 1640ra arte. Ezaguna izan zen estatuaren agintea berreskuratu izanagatik, eta baita erabilitako metodo latzengatik ere.\nBizitza.\nOsaba zuen Mustafa I.aren ondorengoa izan zen, eta denbora luzez aritu zen gertueneko familiartekoen kontrolpean. Sultan izan zen lehen urteetan, bere ama K\u00f6sem balidoak semearen bidez gobernatu zuen. Inperioa anarkian eroria zen, persiarrek berehalakoan inbaditu zuten, Anatoliaren iparraldean hainbat altxamendu izan ziren, eta 1631n, jenizaroek jauregia hartu eta, jauregiko beste pertsona batzuen artean, Bisir Handia asasinatu zuten.\nMurad gazteak bere boterea berrestea eta bere agintea ezartzea erabaki zuen. Izendatu berria zen Bisir Handiari lepoa mozteko agindua eman zuen, 500 agintari militar itotzeko agindu zuen, eta 20.000 erreboltari hil zituen Anatolian. Otomandarren tradizioari \u2014senideak hiltzekoari\u2014 jarraiki, Beyazid anaia asasinatzeko agindu zuen, 1635ean; urte batzuk geroago, bi senide exekutarazi zituen.\nAurreko sultanen gobernuen garaian areagotu zen ustelkeria desagerrarazten saiatu zen. Hau era askotara egin zen: gastu xahutzaileak mugatuta. Alkohola, tabakoa eta kafea debekatu zituen Istanbulen eta Inperio osoan. Debekua hausten zuen oro exekutatzeko agindu zuen. Bera, ordea, alkoholiko izan zen bizitza osoan.\nHaremgo ohaideek sultanaren mesedeak lortzeko \u2014eta horrela balido izanda boterea lortzeko\u2014 izaten zituzten borrokak kontuan hartuta, Muraden ama saiatu zen bere semearengan amodio homosexuala sustatzen. Muradek emakumeenganako haragikeriazko sentimenduak bezainbeste erakutsi zituen gorrotozko sentimenduak.\nMurad oso gizon handia, garaia, borroka kirol gisa egiten zuena, eta gerlari beldurgarria zen. Gizakiaz gaindiko indarra zuen ia.\nArlo militarrari dagokionez, Muraden agintaldian nabarmentzekoa izan zen Persiaren aurkako gerra; hor, indar otomandarrek Azerbaijan konkistatu, eta Tabriz eta Hamadan hartu zituzten. Otomandar Inperioaren azken ekintza gogoangarri batean, 1638an, Bagdad hartu zuten.\nMurad gudu-zelaian armada baten buruzagi-lanak egin zituen azken sultan otomandarra izan zen.\nHil aurretik, Safavi dinastia persiarrarekin bake-ituna (1639) sinatu zuen. 1640an hil zen, 27 urte zituela, gibeleko zirrosi baten ondorioz. Hiltzear zela, Ibrahim I.a anaia exekutatzeko agindu zuen, baina ez zen agindua bete."}
{"id": "338541", "revid": "105290", "url": "https://eu.wikipedia.org/wiki?curid=338541", "title": "Veliko Tarnovo probintzia", "text": "Veliko Tarnovo probintzia () iparraldeko Bulgariako oblasta da. Iparraldean Errumaniarekin du muga (Danubio ibaia da muga naturala), ekialdean Ruse eta Targovixte probintziekin, hegoaldean Sliven eta Stara Zagorarekin, eta mendebaldean Gabrovo, Lovetx eta Plevenekin. 4.662 kilometro koadroko eremua du, eta 2011n 258.494 biztanle zituen. Hiriburua Veliko Tarnovo da.\nBanaketa administratiboa.\nVeliko Tarnovo probintzian hamar udalerri daude:"}
{"id": "338543", "revid": "512", "url": "https://eu.wikipedia.org/wiki?curid=338543", "title": "Mehmed III.a", "text": "Mehmed III.a (1566ko maiatzaren 26a \u2013 1603ko abenduaren 22a) Otomandar Inperioaren sultan 1595etik 1603ra arte, hil zen arte.\nBere 19 anaiak itoarazi zituen tronuan oinordekoa izateko. Mehmed agintari arina eta alferra izan zela esaten da, eta inperioaren gobernua bere amaren (Safiye) eskutan utzi zuen.\nMehmeden erregealdiaren gertaera nagusia Austria eta Hungariaren arteko gerra izan zen (1593\u20131606). Mehmeden armadak Erlau konkistatu zuen (1596), eta Habsburgotarrak eta Transilvaniako tropak garaitu zituen.\n1603ko neguan hil zen."}
{"id": "338544", "revid": "512", "url": "https://eu.wikipedia.org/wiki?curid=338544", "title": "Pandora (satelitea)", "text": "Pandora (grekoa: \u03a0\u03b1\u03bd\u03b4\u03ce\u03c1\u03b1), edo Saturno XVII, Saturno planetaren satelite natural bat da.\nEzaugarri fisikoak.\nPandora satelite txiki eta irregular bat da. Haren ondoan dagoen Prometeo sateliteak baino krater gehiago ditu gainazalean; haietako bi, gutxienez, 30 km-ko diametrokoak dira. Itxuraz, ez du labarrik ez haranik, baina baditu arrakala batzuk.\nDentsitatea eta albedoa ikusita, badirudi Pandora izotzez osatuta dagoela eta oso porotsua dela.\nPrometeorekin batera, Saturnoren F eraztunaren satelite artzaina da.\nAurkikuntza.\n\"Voyager 1\" zundak bidalitako argazkiak aztertuta aurkitu zuen Stewart A. Collins-ek (eta D. Carlson-ek, zenbait iturriren arabera). Nazioarteko Astronomia Batasunak 1980ko urriaren 25ean eman zuen aurkikuntzaren berri.\nIzendapena.\nPandora satelite-izena mitologia grekoko Pandora pertsonaian du jatorria; Pandora, mitologia grekoaren arabera, lehen emakumea izan zen.\nHasieran S/1980 S 26 izendapen sistematikoa eman zitzaion. Pandora behin betiko izena 1985ean eman zitzaion ofizialki."}
{"id": "338545", "revid": "512", "url": "https://eu.wikipedia.org/wiki?curid=338545", "title": "Mustafa I.a", "text": "Mustafa I.a (1592 \u2013 1639ko urtarrilaren 20a) Otomandar Inperioko sultana bi garaietan: 1617tik 1618ra eta 1622tik 1623ra.\nMustafaz esaten da atzeratua zela edo behintzat neurotikoa, eta arrazoi horregatik, Topkap\u0131 jauregiko azpijokoen baliabidea baino ez zela izan.\nBere anaiaren (Ahmed I.a) erregealdian, Alt\u0131n kafes (\"urrezko kaiola\") gelan giltzapetua egon zen 14 urtez. Alt\u0131n kafes Topkap\u0131 jauregian printzeentzat egindako luxuzko espetxe antzeko bat zen.\n1618an bere ilobak Osman II.ak kendu zion tronua, baina honen heriotzaren ondoren, 1622an Mustafak berriro hartu zuen tronua. Hurrengo urtean, Osmanen anaiak, Murad IV.ak, tronutik kendu eta espetxeratu zuen. 16 urte geroago hil zen."}
{"id": "338546", "revid": "512", "url": "https://eu.wikipedia.org/wiki?curid=338546", "title": "Suleiman II.a", "text": "Suleiman II.a (otomandar turkieraz: \u0633\u0644\u064a\u0645\u0627\u0646 \u062b\u0627\u0646\u0649, \"S\u00fcleym\u0101n-i s\u0101n\u012b\"; 1642ko apirilaren 15a \u2013 1691ko ekainaren 22/23a) otomandar sultana izan zen.\nMehmed IV.aren anaia gazteena zen, eta honek Suleiman Topkap\u0131 jauregiko Alt\u0131n kafes (\"urrezko kaiola\") gelan giltzapetua izan zuen bere bizitzaren zati handi bat. Alt\u0131n kafes Topkap\u0131 jauregian printzeentzat egindako luxuzko espetxe antzeko bat zen.\nSuleiman II.a gizon argia, umila eta erlijiosoa zen. 1687an, bere anaiaren hilketaren ondoren, sultana izateko konbentzitu zuten, eta K\u00f6pr\u00fcl\u00fc familiako kide ospetsu bat (Fazil Mustafa Paxa) izendatu zuen bisir.\nFazil Mustafa Paxaren agindupean turkiarrek austriarren Serbiako aurrera egitea eragotzi zuten, eta Bulgariako errebolta guztiz zapaldu. Baina, aldiz, Hungariako ekialdea berriro konkistatzeko kanpaina garaitua izan zen Szlankamenen, eta Austria-Hungariako Inperioko tropek Fazil Mustafa Paxa hil zuten (1690).\nUrtebete beranduago Suleiman hil zen Edirnen."}
{"id": "338547", "revid": "336", "url": "https://eu.wikipedia.org/wiki?curid=338547", "title": "Roger Bacon", "text": "Roger Bacon (Ilchester, c. 1214 - Oxford, 1294) filosofo, zientzialari eta teologo ingelesa zen, frantziskotarren ordenakoa. \"Doctor Mirabilis\" (latinez, \"doktore miresgarria\") goitizenarekin ezagutzen da.\nBere aurreko autore arabiarren lanetan inspiratuta, enpirismoan jarri zuen indarra, eta metodo zientifiko modernoa proposatu zuten lehen pentsalarien artean aurkeztu izan da.\nLehen urteak.\nFamilia dirudun bateko semea zen, antza, baina Henrike III.a Ingalaterrakoaren erregealdi iskanbilatsuan beren ondasunak galdu zituzten eta familiako hainbat kide erbesteratuak izan ziren.\nOxforden ikasi zuen, eta hantxe irakurri zituen Aristotelesen testuak. Frantziara bidaiatu zuen 1241ean, Parisko Unibertsitatera, Aristotelesen irakaspenak hasi berriak baitziren unibertsitate horretan. Ikasketak burututa zituela, Arteko irakaslea izan zen bertan, eta Alexandro Haleskoarekin eta Gilen Auverniakoarekin jarri zen harremanetan.\n1247-1256 urte-tartean non ibili zen edo zer egin zuen ez da ondo ezagutzen, baina 1256 inguruan frantziskotarren ordenako fraide egin zen. Fraide izanik irakasle izateari utzi zion, eta 1260 ondoren bere jarduera mugatuta geratu zen, frantziskotarren estatutuak debekatu egiten baitzuen liburuak edo foiletoak argitaratzea, aurrez onarpen jakina izan gabe.\nBizitza eta lanak.\nBacon beti izan zen bere iritziekiko leial, egiatzat zeukanari eusten zion, eta ados ez zegoenari erasotzen zion, eta horrek arazo handiak ekarri zizkion behin eta berriz. 1256an, frantziskotarren ordenaren alderdi zientifikoaren buruzagi berria izendatu zuen: Richard Cornwell. Iraganean desadostasun handiak izan zituzten Baconek eta Cornwellek. Bacon Frantziako monasterio batera eraman zuten, eta 10 inguruan idazkien bidez komunikatu zen bere kide intelektualekin.\nHaren lanen artean aipatzekoak dira: \"Opus Maius\", zientziei buruzko tratatua, 1267an Klemente IV.a aita santuari bidali ziona; \"Opus Minus\" (\"Opus Secundum\" izenaz ere ezaguna); \"Opus Tertium\", 1268an aita santuari bidalia.\nBere idazkietan ikasketa teologikoen erreforma eskatzen du, eta maila txikiagoko gai filosofikoetan, eskolastizismoan esaterako, indar gutxiago jartzea proposatzen du. Horren ordez, Bibliak arreta-gune izan behar luke, eta teologoek jatorrizko testuetako hizkuntzak ikasi beharko lituzkete, itzulpen desegokien ondorioz Eskritura Santuen interpretazio txarrak saihesteko.\nBere garaiko, eta agian edozein garaitako, bururik argienetakoa zuen, eta nahiz eta desabantaila eta atzerapen asko pairatu, aurkikuntza asko egin, eta beste batzuetara hurbildu egin zen. Ez zen agintariei, ez arlo zientifikoan eta ez arlo teologikoan, itsu-itsuan segitzearen aldekoa."}
{"id": "338548", "revid": "105290", "url": "https://eu.wikipedia.org/wiki?curid=338548", "title": "Santa Ana (Kalifornia)", "text": "Santa Ana Ameriketako Estatu Batuetako hiri bat da, Orange konderriko hiriburu edo egoitza nagusia, Kalifornia estatuan.\nHistoria.\n1769. urtean Espainia Berritik Gaspar de Portal\u00e1-ren esanetara zetorren espedizioa gaur egun Santa Ana hiria dagoen lekura iritsi zen, Kalifornia Garaia eskualdean. Ibarrari \"Santa Ana Harantxoa\" izena ipini zioten. Espedizio horrekin batera Frai Jun\u00edpero Serra ere joan zen, eta handik urte batzuetara, 1776an, San Joan Capistrano Misioa kokatu zuten bertan.\nMexikoko Independentziarekin, Kalifornia Garaia Mexikoko lurraldean sartu zuten; hala izan zen 1848ko Mexikoren eta Estatu Batuen arteko gerrara arte: orduan berriro estatubatuartu zen lurraldea.\n1869. urtean William Spurgeonek sortu zuen Santa Ana hiria, han zegoen arrantxotik. 1889. urtean Orange konderriko gobernuaren egoitzatzat izendatu zuten Santa Ana, eta hiria XX. mendean asko hazi zen."}
{"id": "338550", "revid": "97289", "url": "https://eu.wikipedia.org/wiki?curid=338550", "title": "Galesko printze", "text": "Galesko printzea 1301etik britainiar monarkiaren oinordekoari ematen zaion titulua. Ohitura hau Eduardo I.a Ingalaterrakoak sortu zuen 1301ean, Ingalaterrak Gales mendean hartu, eta haren seme Eduardo printzea (gero Eduardo II.a Ingalaterrakoa) Galesko printzea izendatu zuenean.\nGaur egun, titulu hau Karlos Galeskoak du, Elisabet II.a Erresuma Batukoaaren semea. Kornualleseko dukea eta Rothesayeko dukea tituluak tronuaren oinordekoak jaiotzean edo tronua hartzean bereganatzen ditu. Aldiz, Galesko printzea titulua ematea ala ez erregearen borondatean datza.\nGalesko printzearen lema \"Ich dien\" da (\"Nik zerbitzatu\" alemanez). Ohituraren arabera, Galesko printzea Westminster jauregian izendatzen da, nahiz eta azken bi kasuetan Caernarfon gazteluan izendatu zen: 1911. urtean Eduardo VIII.a Erresuma Batukoa, eta 1969. urtean Karlos Galeskoa.\nGalesko printzeen zerrenda.\nKarlos Galeskoa \"Galesko printzea\" titulua daraman 20. printzea da:"}
{"id": "338553", "revid": "512", "url": "https://eu.wikipedia.org/wiki?curid=338553", "title": "Mahmud II.a", "text": "Mahmud II.a (arabieraz: \u0645\u062d\u0645\u0648\u062f\u0627\u0644\u062b\u0627\u0646\u0649; Konstantinopla, 1785eko uztailaren 20a - 1839ko uztailaren 1a) Otomandar Inperioko sultana izan zen 1808-1839 bitartean.\nBizitza.\nAbdul Hamid I.a sultanaren hilondoko semea izan zen. Danubio ibaiaren ezkerraldearen parte handia galdua zuen, eta eskuinaldea kontrolatzeko ahaleginetan Errusiarekin borrokatu zen. Napoleondar Gerretan arerioaren ahultasuna aprobetxatu eta Bukaresteko Itunean, 1812an, mugei eustea lortu zuen, Besarabia izan ezik.\nMadmud II.ak administrazio-erakundeak eta armada bera erreformatu zituen, mendebaldar bihurtzeko prozesu batek eraginda, eta jenizaroak hiltzeko agindua eman zuen 1826an. Erreforma horiek \"Tanzimat\" delako denboraldian (1839-1876) izan zuten azkena. \"Tanzimat\" horretan Abdulmezid I.a eta Abdulaziz I.a semeek hartu zuten parte.\nGreziaren matxinadari aurre egin behar izan zion, eta, azkenean, Navarinoko Guduaren ondoren, independentzia lortu zuen 1830an.\nMadmud II.aren agintaldian beste altxamendu batzuk ere gertatu ziren: Serbian, Montenegron eta Albanian. 1831n, Mehmet Alik, Egiptoko pashak, Otomandar Inperioaren aurka gerra deklaratu zuen, eta Siria, Kreta eta Al-Hijaz beretu zituen.\n1839an hil zen, Egiptoren aurkako bigarren gerran."}
{"id": "338554", "revid": "105290", "url": "https://eu.wikipedia.org/wiki?curid=338554", "title": "Koral itsasoko uharteak", "text": "Koral itsasoko uharteak () Koral itsasoko uhartetxo eta arrezife tropikal batzuen multzoa, Queenslanden ipar-ekialdera.\nGeografia.\nGutxi gorabehera berrogeita hamaika uhartetxo eta uharte zingiratsuk osatzen dute. Haietako batzuek landaredia dute. Atoloiek oso tamaina desberdina dute. Batzuek kilometro batzuetako diametroa dute, baina munduko bigarren atoloi handiena izan daitekeena ere bertan dago: Lihou arrezifea. 100 km luze eta 30 km zabaleko urmaela du, eta denera 2.500 km\u00b2. Gainerako arrezife eta uharte zingiratsuek 0,92 km\u00b2-ko azalera besterik ez dute osatzen. Uharte guztiak ere oso garaiera txikikoak dira.\nWillis uhartetxoak oso lurralde garrantzitsuak dira bertan habiak egiten dituzten hegazti eta dortokentzat, baina bertako baliabide naturalak hutsalak dira. Gehienek 3 km\u00b2 baino gutxiago dute.\nHistoria.\nLurraldea 1969an sortu zen \"Coral Sea Islands Act\" delakoarekin, (horren aurretik, Queensland barruan zegoen). 1997an, Elizabeth eta Middleton arrezifeak hartuta, 800 kilometro inguru hegoaldera handitu zen, ia Tasmaniako itsasoraino.\nAipatutako bi arrezifeak Hegoaldeko Gales Berriko Lord Howe uhartetik (Australia) hurbilago daude (150 km inguru), lurraldeko gainontzeko partetik baino. Koral Hesi Handiko uharte, uharte zingiratsu eta arrezifeak ez daude lurraldearen barnean, Queenslandeko parte dira.\nLurraldea Australiaren mende dago, Canberratik Estatuko Fiskaltza Nagusiak (\"Attorney-General's Department\") administratzen du. Lurraldearen defentsa Australiako estatuarena da, eta aldizka, Australiako itsas armadak ikuskatzen du.\nGaur egun, Australiak meteorologia-estazio automatikoak ditu uharte eta arrezife askotan. Lurraldean ez dago jarduera ekonomikorik (arrantzarako gune garrantzitsu bat izan ezik, baina oraindik ez dakite handik zenbat atera daitekeen). Lurraldean hiru edo lau lagun baino ez da bizi, eta meteorologia-estazioan lan egiten dute, Willis uhartean.\nInstalazioak eta estazioak.\nAtoloi edo arrezife hauetan, meteorologia-estazio automatikoak daude:\nHonako hauek itsasargia dute:"}
{"id": "338555", "revid": "96586", "url": "https://eu.wikipedia.org/wiki?curid=338555", "title": "Stefan Banach", "text": "Stefan Banach (Krakovia, Austria-Hungariako Inperioa, 1892ko martxoaren 30a\u2013 Lviv, Polonia, gaur egungo Ukraina, 1945eko abuztuaren 31), matematikari poloniarra, Lw\u00f3w-ko matematika-eskolako (\"Lwowska Szkola Matematyki\") kidea gerra aurreko Polonian. Matematikan autodidakta izan zen, eta bere talentua ustekabez aurkitu zuen lehenengo Juliusz Mienek, eta gero Hugo Steinhausek.\nBigarren Mundu Gerra hasi zenean, Banach Poloniar Matematika Elkarteko lehendakaria zen, eta Lviveko unibertsitateko (\"Uniwersytet Lwowski\") irakaslea. Ukrainako Errepublika Sozialista Sobietikoko Zientzia Akademiaren lehendakaria zen, eta Sobietar Batasuneko matematikariekin harreman ona zuen. Harreman horri esker, bere karguan jarraitu ahal izan zuen sobietarrek hiria hartu zutenean (1939).\nBanachek alemaniarren okupazioan (1941etik 1944ra arte) bizirik iraun zuen Rudolf Weiglen ikerketa institutuan, zorri bat bere odolarekin elikatzen irabazten zuen diruarekin.\n1945ean birikako minbizia diagnostikatu zioten, eta bere azken egunak Lviven pasa zituen, non 53 urterekin hil egin zen 1945eko abuztuaren 31an."}
{"id": "338556", "revid": "336", "url": "https://eu.wikipedia.org/wiki?curid=338556", "title": "Ikaro", "text": "Ikaro (, \"Ikaros\") Greziako mitologiako pertsonaia da. Kretako labirintoa eraiki zuen Dedalo arkitektoaren eta Naupakte izeneko emakume esklabo baten semea zen. Kreta uharteko erregeak, Minosek, dorre baten sartu zituen preso.\nDedalok ihes egin zuen, baina ezin zuen Kretatik itsasoz irten, erregeak belaontzi guztiak oso ondo zelatatuta zituelako. Minosek lurrak eta itsasoa menperatuta zituenez, Dedalok lumazko hegoak egiteari ekin zion, beretzat eta bere seme Ikarorentzat. Luma handienak hariekin josten zituen, eta luma txikienak argizariarekin lotzen zituen, txorien hegoen formakoak egin arte. Amaitutakoan, hegan egiteko prest zegoen ikusteko hegoei eragin, eta airean zebilela ikusirik, Ikaro semeari berdin egiten erakutsi zion. Aitaren aholkua: ez egiteko hegan eguzkitik hurregi, eguzkiaren berotasunak argizaria urtu egingo lukeelako, eta beheregitik ere ez joateko, itsasoko olatuen aparrak lumak bustiko lituzkeelako. Orduan aita-semeak hegan hasi ziren.\nSamos, Delos eta Lebintos uharteen gainetik igarotakoan, Ikaro gorantz egiten hasi zen, zerura edo paradisura joan nahiko balu legez; eguzki beroak hegoetako argizaria urtu zion, eta lumak eroriz, berari eusteko baino gutxiago geratu ziren. Besoei eragin arren, Ikaro itsasora jausi zen. Dedalo aitak, negarrez, semea erori zen inguruko lurrei \"Ikaria\" izena eman zien semearen omenez. Dedalo bera Siziliara onik heldu zen, eta Apoloren tenplua eraiki zuen, bertan bere hegoak eskaintza moduan esekiz."}
{"id": "338557", "revid": "1545", "url": "https://eu.wikipedia.org/wiki?curid=338557", "title": "Alba konderria", "text": "Alba konderria (; ; ) Errumaniako erdi-mendebaldeko lurraldeetako bat da (\"jude\u0163-a\"), Transilvaniako eskualdean. 2002. urtean 382.747 biztanle zeuden.\nHiriburua 72.405 biztanleko Alba Iulia hiria da. Garrantzitsuak dira beste hiri hauek ere: Sebe\u015f (29.475 biztanle), Aiud (28.934 biztanle), Blaj (20.758 biztanle), Cugir (25.950 biztanle) eta Ocna Mure\u015f (15.526 biztanle).\nMugak.\nAlba konderriaren ekialdera Sibiu eta Mure\u015f konderriak daude, iparraldera Cluj konderria, mendebaldera Bihor eta Arad konderriak, eta hegoaldera Hunedoara konderria.\nGeografia fisikoa.\nLurraldearen % 59 menditsua da. Ipar-mendebaldean Apuseni mendiak daude, eta hegoaldera Par\u00e2ng, \u015eureanu eta C\u00e2ndrel mendiak. Mure\u015f da ibai nagusia, eta ibai horretara doazen T\u00e2rnava, Sebe\u015f eta Arie\u015f ere bai.\nTurismoa.\nAlba konderrian turismorako erakargarri nagusiak dira, besteak beste:"}
{"id": "338558", "revid": "56334", "url": "https://eu.wikipedia.org/wiki?curid=338558", "title": "Henrike I.a Alemaniakoa", "text": "Henrike I.a Saxoniakoa edo Henrike I.a Alemaniakoa (alemanez: \"Heinrich der Finkler\" edo \"Heinrich der Vogler\"; latinez: \"Henricius Auceps\"), Henrike Txori-ehiztaria izengoitiaz ezaguna (876 - Memleben, gaur egungo Saxonia-Anhalt, 936ko uztailaren 2a). Oto I.a Saxoniakoaren eta Hedwigaren semea eta Oto I.a Inperio Santuko enperadorearen aita.\nSaxoniako dukea izan zen 912tik hil zen arte eta Germaniako erregea 919tik hil zen arte. Saxoniar dinastiaren (otondarren dinastiaren) sortzailetzat jotzen da, eta Germaniako lehen estatuaren sortzaile eta lehen erregetzat ere bai (ordura arte Ekialdeko Frantzia \u2014\"Francia Orientalis\"\u2014 edo Ekialdeko erresuma frankoa zeritzon lurralde horri).\nOso ehizazalea izaki, \"Txorizalea\" izengoitia eman zioten, txoriak harrapatzeko sareak prestatzen ari baitzen mezulariak iritsi zirenean jakinaraztera errege izendatu behar zutela.\nHogeita lau orduko erregealdian, erresumak zituen arazo nagusiei egin behar izan zien aurre: erresuma sendotu jauntxoen aurrean, eta eragin-eremua zabaldu Frankoniako dukeen aurrean (Lorrena beretu zuen, eta Bohemian esku hartu zuen). Gainera, bere erresumako iparraldearen eta ekialdearen kolonizazioa sustatu zuen, hungariarren, eslaviarren eta suediarren aurka.\n912an bilakatu zen Saxoniako duke, aitaren heriotzaren ondoren, eta gobernatzaile trebea izan zen: Saxoniako dukerria indartzen lan egin zuen.\nMilitar iaioa izan zen. Hungariarren razziei aurre egin behar izan zien behin eta berriro. 919an, hungariarrek Henrike I.aren armada garaitu zuten, eta zergak ordaintzera behartu zuten. 932an uko egin zion ordaintzeari, eta, 933an, germaniarrek hungariarrak garaitu zituzten lehen aldiz.\nBere seme Oto I.a Handia izendatu zuen ondorengo, erresuma desegin ez zedin bera hil ondoren. Hil zenean, Germaniako tribu guztiak erresuma bakar batean bilduta zeuden."}
{"id": "338559", "revid": "512", "url": "https://eu.wikipedia.org/wiki?curid=338559", "title": "Hiperion (satelitea)", "text": "Hiperion (grekoa: \u1f59\u03c0\u03b5\u03c1\u03af\u03c9\u03bd), edo Saturno VII, Saturno planetaren satelite natural bat da.\nEzaugarri fisikoak.\nHiperion eguzki-sistemako forma irregularreko gorputz ezagun handienetako bat da. Satelite irregular bakarra dago Hiperion baino handiagoa: Neptunoko Proteo. Hiperionen kraterrik handienak 121,57 km-ko diametroa du, eta 10,2 km-ko sakonera. Hiperionen forma irregularraren zergatia azaltzeko hipotesi batek dio jatorrian askoz handiagoa izango zela eta, talka baten ondorioz, puskatu egingo zela.\nSaturnoren satelite gehienek bezala, Hiperionen dentsitate txikiak adierazten du gehienbat izotzez osatuta egongo dela, eta arroka-kantitate txiki bat izango duela. 0,46 inguruko porositatea du.\nHiperionen gainazala krater zorrotz eta sakonez beteta dago, eta horrek esponja-itxura ematen dio. Kraterren hondoa material gorri ilunez estalita dago.\nVoyager 2 zundak hartutako irudiek eta gerora egindako fotometria-neurketek adierazten dute Hiperioren errotazioa kaotikoa dela, hau da, haren errotazio-ardatza hainbeste aldatzen da non ezinezkoa baita iragartzea zer orientazio izango duen espazioan. Hiperion da eguzki-sisteman errotazio kaotikoa duen objektu ezagun bakarra. Alde horretatik, Hiperion bakarra da, bai forma irregularragatik, bai orbitaren eszentrikotasunagatik eta bai beste satelite handi baten ondoan (Titan) egoteagatik ere.\nAurkikuntza.\nWilliam Cranch Bond-ek eta haren seme George Phillips Bond-ek aurkitu zuten 1848ko irailaren 16an. Bi egun geroago, William Lassel-ek ere aurkitu zuen bere aldetik.\nIzendapena.\nHiperion satelite-izena mitologia grekoko Hiperion pertsonaian du jatorria; Hiperion, Gaiaren eta Uranoren semea, argiaren titana zen, Heliosen aita. William Lassell-ek, aurkitzaileetako batek, bataiatu zuen."}
{"id": "338560", "revid": "31982", "url": "https://eu.wikipedia.org/wiki?curid=338560", "title": "Rio Branco", "text": "Rio Branco Brasilgo hiri bat da, Acre estatuko hiriburua, Brasilgo Iparraldeko Eskualdekoa. Iparraldera Bujari eta Porto Acre udalerriak eta Amazonaseko estatua ditu; hegoaldera Xapuri eta Capixaba udalerriak; ekialdera Senador Guiomard udalerria, eta mendebaldera Sena Madureira udalerria.\nGeografia.\nAcre ibaiak hiria bi barrutitan banatzen du. Rio Branco mikroerregioan dago, Acreko Ibarreko mesoerregioan.\nHistoria.\n1882. urtean kautxua ekoizten zuen \"Empresa\" izeneko baserria egin zuten. 1904. urtean baserriari herri-izaera eman zioten, udalerri izendatuz, eta geroxeago hiri izendatuz. 1912. urtean eman zioten \"Rio Branco\" izena hiriari, Rio Branco baroi diplomatikoaren omenez. 1920. urtean Acreko Lurraldeko hiriburu egin zuten."}
{"id": "338561", "revid": "65203", "url": "https://eu.wikipedia.org/wiki?curid=338561", "title": "Alexis Errusiakoa", "text": "Alexis Mikhailovitx (; Mosku, 1629ko martxoaren 19a - 1676ko urtarrilaren 29a) Errusiako tsarra izan zen, 1645etik 1676ra izan zen enperadore. Mikhail Fedorovitx Romanov enperadorearen semea eta ondorengoa, eta Petri Handia, Ivan V.a eta Teodoro III.aren aita. Aginpidera iritsi orduko piztu ziren herri-altxamenduen ondorioz, ekonomia eta gizarte-neurri berriak hartu zituen. Neurri haiek guztiek erreinaldiaren bukaeran Nikita Nikon metropoliko apezpikuaren erreformaren ondoriozko zisma erlijiosoa eta Stenka Razin kosakoaren (1668-1671) matxinada handia eragin zituzten. Kanpo-politikan, aldiz, Smolensk eta Ekialdeko Ukraina, Kiev barne, lortu zituen Poloniaren eskutik (Andrusovoko Ituna, 1667) eta buru eman zion Siberiako konkistari."}
{"id": "338562", "revid": "71150", "url": "https://eu.wikipedia.org/wiki?curid=338562", "title": "Australiar Lurralde Antartikoa", "text": "Australiar Lurralde Antartikoa (ingelesez: \"Australian Antarctic Territory\" edo \"AAT\") Australiak beretzat eskatzen duen Antartikaren zatia da. 60\u00b0-tik hegoalderako latitudean eta 45\u00b0-tik 160\u00b0-ra bitarteko ekialdeko longitudean (Adelia Lurraldea [136\u00b0 E - 142\u00b0 E] izan ezik) dauden uharte eta lurralde guztiak hartzen ditu. Guztira, 5.896.500 km\u00b2-ko hedadura du, Antartika osoaren % 42.\nAustraliaren lurralde-eskaera lau herrialdek baino ez dute onartzen: Zeelanda Berria, Frantzia, Norvegia eta Erresuma Batua. Australiak 1959ko abenduaren 1ean Itun Antartikoa berretsi zuenetik, haren lurralde-eskaera geldirik dago nazioartean.\nHistoria.\nErresuma Batuak 1841eko urtarrilaren 9an beretzat eskatu zuen lehen aldiz Viktoria Lurraldea. 1911n eta 1914an egin zituzten australiarrek lehen espedizioak Antartikan, Sir Douglas Mawson buru. Enderby Lurraldea Erresuma Baturako eskatu zuen Dawsonek 1930eko urtarrilaren 13an.\n1933ko otsailaren 7an, britainiar agindu batek Australiari eman zizkion lurralde-eskubideak. Transferentzia 1936an gauzatu zen. Australiak 1954ko otsailaren 11n ezarri zuen bere lehen basea (Mawson basea) Antartikan.\nBanaketa.\nAustraliak bederatzi sektore geografikotan banatzen du beretzat eskatzen duen lurraldea. Mendebaldetik ekialdera, hauek dira:"}
{"id": "338564", "revid": "119347", "url": "https://eu.wikipedia.org/wiki?curid=338564", "title": "Trnava eskualdea", "text": "Trnava eskualdea () Eslovakiako zortzi administrazio-eskualdeetako bat da, herrialdearen mendebaldean dagoena. 4.145 kilometro koadroko eremua dauka, eta 2011n 554.741 biztanle zituen. Hiriburua Trnava da.\nGeografia.\nTrnava eskualdeak Hungariarekin du muga hegoaldean; mendebaldean Austriarekin eta Bratislava eskualdearekin; iparraldean Txekiarekin; eta ekialdean Nitra eta Tren\u010d\u00edn eskualdeekin.\nKarpato Txikien eskualdean dago. Ibai nagusiak Danubio, V\u00e1h eta Morava dira. Hiri handienak Trnava, hiriburua, Senica, Galanta, Pie\u0161\u0165any, Dunajsk\u00e1 Streda eta Skalica dira.\nBaliabide naturaletan aberastasun handia duenez, Eslovakiako nekazaritza-eremu garrantzitsuena da. Ospe handikoak dira, besteak beste, bertako ardoa, garagardoa eta iturri termalak.\nBanaketa administratiboa.\nTrnava eskualdea zazpi barrutitan () banaturik dago:"}
{"id": "338565", "revid": "336", "url": "https://eu.wikipedia.org/wiki?curid=338565", "title": "Mikel I.a Errusiakoa", "text": "Mikel I.a Errusiakoa (Mikhail Fiodorovitx Romanov; ; 1596 - 1645eko uztailaren 23a) Romanov etxeko Errusiako lehen tsarra izan zen.\nBiografia.\nJatorri kosakoa zuen Fiodor Nikititx Romanov boiardoaren (aurrerago Filaret aitalehena izenarekin ezagun egingo zena) semea zen, Basilio IV.aren ondorengo izan zen, eta Errusiako tronuan sartu zen Romanov familiako lehen kidea izan zen.\n1613an, aho batez hautatu zuten tsar \"Zemski Sobor\" izeneko parlamentuko kideek. Uztailean koroatu zuten.\nSuediarren eta poloniarren inbasioek eta \"Denboraldi Iskanbilatsua\" deitutakoaren barne-erreboltek suntsitutako herrialde batean hasi zuen agintaldia. Baina poliki-poliki, eta bere ahaideen eta aita indartsuaren laguntzarekin lortu zuen ordena ezartzea eta kanpoko inbasioei eustea. 1634an, gatazka errusiar-poloniarrari amaiera eman zion, eta Poloniako Vladislav IV.a Vasak Errusiako tronuari uko egitea lortu zuen. Estatuaren berrindartzearekin jarraituz, 1617an, Suediarekin Stolbovoko Ituna sinatu zuen.\nDeulinoko Bakearen emaitzarik garrantzitsuena tsarraren aita erbestetik itzultzea izan zen, eta aitak hartu zuen agintea 1633an hil zen arte. Mikel I.ak mendeko jarrera zuen erabat.\nMikel tsarrak hankan zauria izan zuen (gazte zela izandako istripu baten ondorioz), eta horregatik azken urteetan ez zen ibiltzeko gauza.\nBi aldiz ezkondu zen, eta bigarren emaztearekin 10 seme-alaba izan zituen. Bere alabetako bat, Irene Errusiakoa, Kristian IV.a Danimarkakoaren seme batekin ezkontzeko ahaleginetan ibili zen, baina ez zuen arrakastarik izan. Gertaera horrekin zeharo nahigabetua, 1645eko uztailean hil zen."}
{"id": "338566", "revid": "1545", "url": "https://eu.wikipedia.org/wiki?curid=338566", "title": "Txernihiv probintzia", "text": ""}
{"id": "338567", "revid": "8311", "url": "https://eu.wikipedia.org/wiki?curid=338567", "title": "Disnomia (satelitea)", "text": "Disnomia (), edo, ofizialki (136199) Eris I Disnomia), Eris planeta nanoaren satelite natural ezagun bakarra da.\nEzaugarri fisikoak.\nSatelitea Eris baino 60 bat aldiz txikiagoa da, eta 300-400 km-ko diametroa du. Keck eta Hubble teleskopioekin egindako behaketetan oinarrituta kalkulatu dira, gutxi gorabehera, gainerako datuak: Erisetik 37.370 km-ra dago, errotazio-periodoa 14 egun ingurukoa da, eta haren masa Pluton planeta nanoarena 1,27 aldiz litzateke.\nBerak orbitatzen duen planetak baino 60 bat aldiz distira txikiagoa du. Horretan oinarriturik eta bi astroen albedoa antzekoa dela emanik kalkulatu da Disnomiaren diametroa 350 km ingurukoa dela, hau da, Erisenaren zortzirena.\nAurkikuntza.\n2005eko irailaren 10ean aurkitu zuen Michael E. Brown-ek gidatutako ikertzaile-taldeak, Keck teleskopiarekin, Hawaiin.\nIzendapena.\nHasieran, \u00abS/2005 (2003 UB 313) 1\u00bb behin-behineko izendapena esleitu zitzaion. Gero, \u00ab2003 UB 313\u00bb sateliteari Xena izena eman zitzaion, telebista-serie bateko emakume gerlari baten izenetik. Azkenik, Disnomia izen ofiziala eman zitzaion 2006ko irailean. Disnomia, mitologia grekoan, Eris jainkosaren alaba da."}
{"id": "338568", "revid": "1491", "url": "https://eu.wikipedia.org/wiki?curid=338568", "title": "Johann Bernoulli", "text": "Johann Bernoulli (Jean edo John bezala ere ezaguna; Basilea, Suitza, 1667ko uztailaren 27a - Basilea, Suitza, 1748ko urtarrilaren 11a), matematikaria, mediku eta filologo suitzarra.\n1683an Basileako unibertsitatean sartu zen, eta geroago medikuntza titulua lortu zuen. Hala ere, medikuntza ikasten zuen bitartean, bere anaiarekin (Jakob Bernoulli) matematikaren eremuan ere aritu zen. Johann bere anaia baino emankorragoa izan zen matematikaren arloan, eta bere lana Europan zehar zabaldu zen.\nJohannek Fisika, Kimika eta Astronomia ere landu zituen. Zientzia aplikatuetan optikaren arloan egin zituen ekarpen garrantzitsuenak.\n1691ean Parisera bidaiatu zuen matematikari frantsesei kalkuluaren erabileran laguntzeko, eta horien artean Guillaume de l'H\u00f4pital markesa zegoen.\n1705ean, bere anaiaren heriotzaren ondoren, bere anaia ordezkatu zuen Basileako unibertsitateko matematikako katedradun bezala. Unibertsitate horretan igaro zituen 42 urte, eta Johann Samuel K\u00f6nig eta Leonhard Euler izan zituen ikasle gisa.\nKalkulu infinitesimalaren azterketan sakondu zuen, eta bere anaiaren ekuazio diferentziala ebatzi zuen.\nBere semeak Nicolau, Daniel eta Johann Bernoulli matematikari handiak izan ziren.\nJohann jardunean aritu zen hil baino egun batzuk lehenagora arte, 80 urte zituela."}
{"id": "338569", "revid": "336", "url": "https://eu.wikipedia.org/wiki?curid=338569", "title": "Uzbekistango Sobietar Errepublika Sozialista", "text": "Uzbekistango Sobietar Errepublika Sozialista (uzbekeraz: \u040e\u0437\u0431\u0435\u043a\u0438\u0441\u0442\u043e\u043d \u0421\u043e\u0432\u0435\u0442 \u0421\u043e\u0446\u0438\u0430\u043b\u0438\u0441\u0442\u0438\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u0438, \"\u016czbekiston Sovet Sotsialistik Respublikasi\") Sobietar Batasuna osatzen zuten hamabost errepubliketako bat zen, gaur egungo Uzbekistani dagokiona.\n1989. urteko datuen arabera, herrialdeak 447.400 km\u00b2-ko azalera zeukan, eta 19.906.000 biztanle zeuden, 44,5 biztanle km\u00b2-ko dentsitatearekin. Hizkuntza nagusiak uzbekera eta errusiera ziren. Sobietar errubloa moneta zerabilten.\nHistoria.\n1924. urtean Erdialdeko Asiako mugak berrezarri zituzten, etnia-irizpideak erabilita nagusiki. 1924. urteko urriaren 27an Uzbekistango Sobietar Errepublika Sozialista sortu zuten, Bukharako Sobietar Errepublika Popularra, Korasmiako Errepublika Popularra eta Turkmenistango Sobietar Errepublika Sozialistaren zati bat batuz.\n1929. urtera arte Tajikistango Sobietar Errepublika Sozialista Uzbekistangoaren parte zen, baina bereizi egin zen, eta biek maila bera zuten Sobietar Batasunaren barruan handik aurrera.\nBestalde, 1936. urtera arte Kazakhstango Sobietar Errepublika Sozialistaren barruan zegoen Karakalpakeko Sobietar Errepublika Sozialista Autonomoa, Uzbekistangoaren parte egin zuten aurrerantzerako.\n1930. urtean hiriburu-hiria ere aldatu egin zuten: ordura arte Samarkanda zen hiriburu, eta Tashkent aurrerantzean.\n1991. urteko irailaren 1ean \"Uzbekistango Errepublika\" izena hartu zuen, eta urte horretan bertan, abenduaren 26an, independentzia aldarrikatu zuten, Islom Karimov presidente zela.\nBiztanleria.\nBigarren Mundu Gerran sobietarrek ordura arte Sobietar Batasuneko mendebaldean zituzten industria-fabrika asko Uzbekistango Sobietar Errepublika Sozialistaren lurraldean kokatu zituzten, nazien eskutik aldentzekotan. Industriarekin batera etorkin-kopuru handia iritsi zen Uzbekistanera, biztanleria aldatuz: errusiarrak eta ukrainarrak iritsi ziren batez ere. Horrekin batera, Gerrako aurkariekin batera ote ziharduten susmagarritzat zituzten talde etniko osoak erbesteratu egin zituzten sobietarrek, hala nola korearrak, Krimeako tatariarrak eta txetxeniarrak.\nEkonomia.\nXX. mendeko 60ko hamarkadan hasi zituzten Amu Daria ibaiko urak hartzeko lanak, nekazaritzako eremu oso handia ureztatuz, kotoiaren ekoizpena handitzekotan. Egin ere, Sobietar Batasuna aldi hartan munduko kotoi-ekoizle handiena egin zen, baina Aral itsasora isurtzen zen ura hainbeste murriztu zen, hondamendi ekologiko handia gertatu zen.\nBanaketa politiko eta administratiboa.\nHamaika oblast edo probintzia eta errepublika autonomo bat zeuden Uzbekistango Sobietar Errepublika Sozialistan."}
{"id": "338570", "revid": "512", "url": "https://eu.wikipedia.org/wiki?curid=338570", "title": "Abdulhamid I.a", "text": "Abdulhamid I.a ( 1725eko martxoaren 20a \u2013 1789ko apirilaren 7a) Otomandar Inperioaren 27. sultana.\nAhmed III.aren (1703\u201330) semea izan zen, eta bere anaia Mustafa III.a (1757\u201374) oinordetu zuen 1774ko urtarrilaren 21ean, eta agintean egon zen 1789a arte.\nBiografia.\nOtomandar errege-etxeetan ohitura zen bezala, Abdulhamid giltzapetua egon zen bizitzako lehenengo 43 urteak, bere lehengusuek (Mahmut I.ak eta Osman III.ak) eta anaiak (Mustafa III.ak) agintzen zuten bitartean. Giltzapetua egon zen bitartean, bere amak (Rabia Semi-k) hezi zuen.\nAnaia hiltzean, tronua oinordetu zuen eta baita Errusiaren aurkako gerra bat ere. Gerra hori otomandarrentzat kaltegarria izan zen, eta azkenean, K\u00fc\u00e7\u00fck Kaynarca-ko ituna sinatu behar izan zuten, Krimea, Moldavia eta Valakia galduz (1774).\nAdministrazioa, armada eta hezkuntza berritzen saiatu zen. Finantzak onbideratu zituen, jenizaroen errolda bat egin zuen, eta itsas armada hobetu zuen. Matxinada ugari gainditu zituen, batez ere, Egiptokoa (1786-87).\n1787an berriro ekin zitzaion Errusiaren aurkako gerrari, baina oraingoan, Austriaren laguntzarekin. Suediak eta Prusiak gatazkan parte hartu bazuten ere, laguntza txikia eman zuten. Otomandarrek bolada batean gogor egin arren, 1788an Otxakov hiria galdu zuten. Lau hilabete geroago Abdul Hamid hil egin zen 64 urte zituela.\nNahiz eta porrot ugari izan zituen, otomandarrek estimu handia zioten Abdul Hamidi, bere izaera baketsu eta erlijiosoagatik. Hori dela-eta, \"santu\" ezizena irabazi zuen."}
{"id": "338571", "revid": "512", "url": "https://eu.wikipedia.org/wiki?curid=338571", "title": "Japeto", "text": "Japeto (antzinako grekoz: \u038a\u03b1\u03c0\u03b5\u03c4\u03cc\u03c2, \"Iapet\u00f3s\") greziar mitologiako pertsonaia zen: Uranoren eta Gearen semea, titana zen Japeto, jaungoiko bat.\nHauen aita izan zen: Atlas, Prometeo, Epimeteo eta Menezio (Zeusek hil zuena). Japetoren ondorengoei \"Japetidak\" edo \"Japetonidak\" esan izan zaie eta Klimeneren senarra zen. Arraza helendarraren aita bezala errepresentatzen da.\nMitoa.\nApolodororen arabera, Japetoren emaztea ozeanidea zen, Ozeanoren eta Tetisen alaba: izenez, egileek izen bat baino gehiago aipatzen dute: Asia, Klimene, Temis, Asopis edo Libia.\nIturrien arabera, Japetoren aurrekoen, emaztearen eta ondorengoen zehaztasunak aldatu egiten dira, baita bere izaeraz (titana ala jigantea) eta gertaerez azaldutakoak ere."}
{"id": "338572", "revid": "512", "url": "https://eu.wikipedia.org/wiki?curid=338572", "title": "Osman II.a", "text": "Osman II.a (1604ko azaroaren 3a \u2013 1622ko maiatzaren 20a) Otomandar Inperioko sultana 1618tik bere heriotzara arte.\nAhmed I.aren semea zen. Hamalau urte zituela, eta bere osaba zen Mustafa I.aren aurkako estatu-kolpe baten ondoren, hartu zuen sultan-agintea. Gaztea izan arren, Osmanek azkar hartu zuen bere gain gobernua eta berak zuzenean eraman zuen Poloniako inbasio otomandarra Moldaviako handikien gerretan.\nTxotingo guduan garaitua izan ondoren, Osman II.a Konstantinoplara itzuli zen burua makurtua, porrotaren errua jenizaroen koldarkeriari egotzirik. Ondoren, Osman II.a, jenizaroen aurka jarri zen; jenizaroek instituzio pretoriartzat hartu zituen, eta hauen botera gutxitzen saiatu zen. Honen emaitza matxinada bat izan zen, Mustafa I.aren ama buru zelarik. Osman atxilotu eta soka batekin ito zuten."}
{"id": "338573", "revid": "512", "url": "https://eu.wikipedia.org/wiki?curid=338573", "title": "Mahmud I.a", "text": "Mahmud I.a (1696ko abuztuaren 2a \u2013 1754ko abenduaren 13a) Otomandar Inperioko sultana 1730etik 1754ra.\nMustafa II.aren semea izan zen, eta Osman III.aren anaia. Otomandar errege-etxeetan ohitura zen bezala, Mahmud giltzapetua egon zen bizitzako lehenengo urteak. Giltzapetua egon zen bitartean, historia, literatura, poesia, eta batez ere, musika ikasi zituen.\nHalil Pa\u015fa-k bultzatutako matxinadaren ondorioz hartu zuen sultan-agintea, eta tronua oinordetu bezain laster jenizaroak limurtu zituen, eta Halil Pa\u015fa hiltzea agindu zuen.\nBere agintean Persia eta Errusiaren aurkako gerrak nagusitu ziren. Gerra persiarretan turkiarrek Bagdad atxiki zuten, baina Armenia, Azerbaijan eta Georgia galdu zituzten.\nErrusiarren aurkako guda Krimean eta Danubioko printzerrietan (Valakia eta Moldavia) borrokatu zen. Gerra honetan, Burkhard Christoph von M\u00fcnnich errusiar komandanteak Krimeako tartariarrak (Mahmuden basailuak) garaitu zituen, eta Besarabiaren zati handia menperatu zuen.\nMahmudek gobernua bere bisirren esku utzi zuen, eta denbora gehiena poesia lantzen pasa zuen."}
{"id": "338574", "revid": "59723", "url": "https://eu.wikipedia.org/wiki?curid=338574", "title": "Eduardo Aitorlea", "text": "Eduardo Aitorlea Ingalaterrako errege izan zen 1042 eta 1066 bitartean. Wessex Etxeko azken erregea izan zen.\nEduardo izeneko hirugarren errege saxoia izan arren, ez du tradiziozko zenbakitze latindarra izenean, Ingalaterran, 1066ko konkista normandiarraren ondoren erabili zena. \"Eduardo Aitorlea\" edo \"San Eduardo Aitorlea\" izenez ezagutzen da. Bere erregealdian Eliza katolikoari emandako babesarengatik, Kanonizatu egin zutenk.\nLehen urteak.\nEduardo Oxfordshiren jaio zen, 1005ean, eta Etelredo II.a eta Emma Normandiakoaren semea zen. Normandia etxearekin zuen ahaidetasuna izan zen aurrerago Normandiako Gilenen inbasioaren bultzatzaile nagusia.\nJaio zen garaian, Ingalaterrako parte batean Danimarkako errege-erreginen mende zegoen eta oso maiz jasaten zituen bikingoen erasoak. Svend I.a Ingalaterrako lurrak irrikatzen hasi zenean, lur horiek bere domeinuetara anexionatzea erabaki zuen; erresuma inbaditu eta Londres hartu zuen, 1013ko bukaeran. Etelredok, emazteak eta beren hiru seme-alabek Normandiara, deserrira, egin zuten ihes. Sven handik gutxira hil zen, eta Etelredo tronuratu egin zen, eta 1016an hil zen arte, errege izan zen.\nEduardok 27 urte igaro zituen Normandian, eta edozein eragin anglosaxoitatik urrun hezi zuten. Eragin normandiar hori izugarri nabaritu zen haren erregealdian.\nIngalaterrako errege.\n1043an koroatu zuten errege Winchesterreko katedralean. Une oro saiatu zen etengabeko inbasioek eta barneko gerrek jipoitutako erresuman bakea mantentzen. Godwin Wessexekoarengana joan zen, eta hark erregea kontrolpean izatearren, Eduardoren eta Edith haren alaba zaharrenaren ezkontza hitzartu zuen; 1045ean ezkondu ziren.\nEduardo eta haren aitaginarrebaren arteko liskarrek goreneko maila izan zuten Canterburyko artzapezpiku izateko Roberto de Jumieges normandiarra hautatu zutenean.\nGodwin 1053an hil zen, eta bere ondasunak Harold semeari utzi zizkion. Eduardok harreman onak izan zituen Haroldekin. 1063an, Eduardok armadaren gidaritza eman zion, eta bere erregealdiko ekintza militar bakarra eraman zuen aurrera: azken erresuma galestar independenteen aurkako gerra; erresumak Ingalaterran sartu ziren kanpainaren amaieran.\nEz zuen seme-alabarik izan, eta haren iloba bakarra, Eduardo \"Deserriratua\", 1057an hil zen; horren ondorioz, koinatu Haroldek ondorengo izateko aukera gehien zituen.\nEduardo Westminster jauregian hil zen, 1066ko urtarrilean, hark aginduta eraiki zen Westminster abadia kontsakratzera iritsi baino lehen. Harold berehalaxe hautatu zuten Ingalaterrako errege.\nAlderdi historikotik begiratuta, Eduardoren erresuma Goi Erdi Aro ingelesaren eta 1066ren ondorengo normandiarren gobernuaren arteko trantsizio-aldia izan zen. Haren agintaldian, inbaditzaile daniarrek sortutako konderri handiek boterea eta autonomia irabazi zuten, eta aurrerago iritsi zen sistema feudalaren aitzindari izan ziren. Erromako Elizak Britainia Handian zuen eragina areagotu zuen. Hala ere, ez zuen kristautasuna erlijio bakar eta ofizial gisa ezarri.\nKanonizazioa.\nEduardo Aitorlea kanonizatzeko lehen bultzadak Henrike II.a Ingalaterrakoaren erregealdian gertatu ziren. Alexandro III.a aita santuak egin zuen erregea kanonizatzeko elizkizuna Erroman, 1161ean. 1163an erregearen gorpua Westminster abadiara eraman zuten Thomas Becket artzapezpikuak egindako zeremonia arranditsu batean.\nAurrerago, Eliza katolikoak errege-erreginen, ezkontza problematikoen, eta banandutako emakumezkoen santu zaindari izendatu zuen. 1348 arte Ingalaterrako zaindari izan zen; urte horretatik aurrera, Done Jurgi izan zen."}
{"id": "338575", "revid": "512", "url": "https://eu.wikipedia.org/wiki?curid=338575", "title": "Meiji enperadorea", "text": " Japoniako 122. enperadorea izan zen. 1867-1912 bitartean erreinatu zuen.\nK\u014dmei enperadorearen eta Nakayama Yoshikoren semea zen. Jaiotze izena zuen arren, Japonian, arbasoen antzera eta ohiturak agintzen duen bezala, hil ondoko izenez izendatzen da beti: Meiji.\nBiografia.\nMutsuhito jaio zenean, 1852an, Japonia herri bakartua zen, industriaurrekoa eta feudala, non Tokugawa shogunerriak eta daimy\u014dek botere handia zuten. Mutsuhito hil zenerako (1912), Japoniak iraultza politikoa, industriala eta soziala jasan zituen eta, horren ondorioz, herrialdearen eraldatzea etorri zen, munduko potentzia bilakatuz.\nMonarkia parlamentarioa ezarri zuen, Japonia estatu moderno bihurtzeko asmotan. Inperioaren hedakuntzari hasiera eman zion, Txinan (Lehen Txina-Japonia Gerra, 1894-1895) eta Errusiako ekialdean (Errusia-Japonia Gerra, 1904-1905) garaipenak lortu eta Korea bereganatu (1910) ondoren.\nMeiji berrezarkuntza.\nMeiji enperadorea Meiji Berrezartzearen buru sinbolikoa izan zen. Boshin gerra bezala ezagututako asaldaketan, Tokugawa shogunerria indar inperialek ezeztatu egin zuten. Horren ondoren, Meiji enperadoreak Japonia mendebaldar moldeko gobernu demokratiko bihurtu zuen. Honen ondorioz, Japon modernizatu egin zen, eta Pazifikoko beste herri batzuen gainetik jarri zen.\nMeiji enperadoreak hartutako neurrien artean, ezagunenak dira hiriburua Kyototik Tokiora mugitzea, hezkuntza-sistemaren berritzea, Senatuaren ezarpena, Korearen anexioa eta Biltzar Nazionala inauguratzea, besteak beste.\nMeiji enperadorea urte askoan bizi izan zen, eta agintean 40 urte baino gehiago igaro zuen.\nFikzioan.\nFilme desberdinetan jaso egin da pertsonaia historiko hau:"}
{"id": "338576", "revid": "512", "url": "https://eu.wikipedia.org/wiki?curid=338576", "title": "Leidengo Unibertsitatea", "text": "Leidengo Unibertsitatea (), Herbehereetako unibertsitate zaharrena.\n1575ean fundatu zuen Gilen I.a Orange-Nassaukoak, Laurogei Urteko Gerrako herbeheretar iraultzaileen buruak. Izan ere, Leiden hiriak zeregin erabakigarria izan zuen Laurogei Urteko Gerran. 1572an, Leidengo herritarrek espainiarren kontrako iraultzaileekin bat egitea erabaki zuten. 1574ko maiatzean, hiria setiatu egin zuen Herbehereetako gobernadore Luis de Requesensek. Urte hartako urriaren 3an, ordea, hiriko dikeak suntsitu zituzten, eta hala lortu zuten ur bidez herritarrak hornitu eta espainiarrei aurre egitea. Bada, setioaren kontra borrokatu izana eskertzeko eraikiarazi zuen Gilen I.ak 1575ean unibertsitatea. Orduz geroztik, hiriaren bereizgarri dira unibertsitatea, ikasleak eta ikasle-egoitzak.\nUnibertsitate honetan, hainbat asmakizun egin dira. Aipatzekoa da, esaterako, Leyden botila, beirazko botila batekin egindako kondentsadorea. Pieter van Musschenbroekek asmatu zuen 1746an. Kriogenia-arloan eman zen beste aurrerapauso bat: Heike Kamerlingh Onnesek, 1913ko Fisikako Nobel saridunak, helioa likidotu zuen lehenbizikoz 1913an.\nLeidengo Unibertsitateko beste hiru irakasleri eman diote Nobel saria: Hendrik Antoon Lorentzi eta Pieter Zeemani, fenomeno optiko eta elektronikoen arloan egindako lan aitzindariarengatik, eta Willem Einthoven fisiologoari, hari-galvanometroa asmatzeagatik. Unibertsitateari sona handia eman zioten nazioartean, halaber, Albert Einstein and Paul Ehrenfest fisikariek, Christiaan Snouck Hurgronje islam-adituak, Cornelis van Vollenhoven zuzenbide-adituak eta Johan Huizinga historialariak. 2005ean, teoria kuantikoari buruzko Albert Einsteinen eskuizkribu bat aurkitu zuten Leidengo Unibertsitateko liburutegietan.\nGaur egun, ikerketa-zentro garrantzitsua da Leidengo Unibertsitatea, eta nazioarteko nahiz Herbehereetako 40 ikerketa-institutu baino gehiago biltzen ditu. Zazpi fakultate hauek ditu: arkeologia, zuzenbidea, humanitateak, zientzia, gizarte- eta portaera-zientziak, LUMC medikuntza-fakultatea eta Campus The Hague."}
{"id": "338578", "revid": "336", "url": "https://eu.wikipedia.org/wiki?curid=338578", "title": "Texasko Errepublika", "text": "Texasko Errepublika (ingelesez: \"Republic of Texas\"; gaztelaniaz: \"Rep\u00fablica de Tejas\") Ipar Amerikako estatu independente bat izan zen, 1836-1845 urte bitartean.\nHistoria.\nEspainia Berriko lurraldea izan zen; gerora, Mexikokoa, eta Texasko Independentziaren Gerraren ostean, independentzia lortu zuen.\nTexasko lurraldea Mexikoko Coahuila eta Texas eskualdeko zati bat zen; baina independentzia lortutakoan Texasko Errepublikak lur gehiago aldarrikatzen zituen: Rio Bravo ibaitik iparralderako guztiak (Mexiko Berriko zatia, Chihuahua, Coahuila eta Tamaulipas). Izan ere, hego eta mendebaldeko mugengatik liskarrean jardun zuten Texasko Errepublikak iraun zuen aldi guztian Mexikorekin. Edozein modutan ere, Mexikok ez zuen inoiz onartu Texasko Errepublika estatu independentea zenik.\nTexasko Errepublikak Estatu Batuekin bat egiteko erabaki zuenean Mexikoko gobernuak protesta egin zuen. Washingtongo gobernuak Texasko eskakizuna onartu egin zuen, eta Mexikorekin gerran hasi zen 1846. urtean."}
{"id": "338579", "revid": "1545", "url": "https://eu.wikipedia.org/wiki?curid=338579", "title": "Herkulano", "text": "Herkulano () egun Ercolano hirian, Campanian, zegoen antzinako erromatar hiria. Gaur egun, hiriaren hondakinak besterik ez dauden arren, garai batean Ponpeia baino aberatsagoa izan zen. Ezaguna da, Ponpeia bezala, Vesuvioren errautsek eta harriek estali zutelako oso-osorik 79. urteko abuztuaren 24an, eta horregatik, garai horretan zegoen bezala kontserbatu da. 1997an Gizateriaren ondare izendatua izan zen, Ponpeiarekin batera.\n1738az geroztik egindako indusketa-lanei esker, bizimodu erromatarra ederki erakusten duten ateak, kaleak, etxeak, dendak, tenpluak, mosaikoak, horma-pinturak, eskulturak, etab. aurkitu dira. Lehen erromatar hezurdurak (I. mendekoak) Herkulanon topatu ziren. Aurkikuntza hau garrantzitsua da erromatarrek III. mendera arte gorpuak errausten zituztelako, eta zaila delako garai hori baino lehenagoko hezurdurak aurkitzea.\nHerkulanoko erromatarren luxuzko etxeak daude, eta horien artean \"Villa dei Papiri\" da ezagunena, itsasora bistak zituen Lucio Calpurnio Piso Caesomnio-ren (Julio Zesarren aitaginarrebaren) luxuzko jauregia."}
{"id": "338580", "revid": "1519", "url": "https://eu.wikipedia.org/wiki?curid=338580", "title": "Katalina Alexandriakoa", "text": "Katalina Alexandriakoa (; Alexandria, c. 282 - \"ibidem\", c. 305) IV. mendeko martiri kristaua izan zen. Europa osoan zehar gurtu zen VI.aren mendea eta gero, batez ere X. eta XII. mendeetan. Santu laguntzaileen zerrendan dago, eta bat-bateko heriotzatik babesteko erregutzen zaio.\nHagiografia.\nKatalina Alexandriakoari buruzko berriak oso berandukoak dira. Dokumenturik zaharrena \"Passio\"a da, hasieran, VI. eta VIII. mendeetan, grekoz idatzia, eta IX. mendetik aurrera, bertsio latindarraren bidez, ezagun egin zena.\nKatalina Alexandriakoa familia noble baten altzoan jaio zen. Buruz oso azkarra izanik, berehala nabarmendu zen egin zituen azterketa zabalengatik, garaiko poeta eta filosofo handien mailan jarrarazi zuten azterketak, hain zuzen ere.\nGau batean Kristo agertu zitzaiola eta, une horretan bertan bere bizitza hari kontsakratzea erabaki zuen, eta, ordutik aurrera, haren \"emaztegai\" bihurtu zen. Ezkontza mistikoaren gaia ohikoa da Ekialde Mediterraneoan eta espiritualitate katolikoan.\nMaxentzio enperadoreak (306-312) Katalina torturatzeko agindua eman zuen. Enperatriza saiatu zen Katalinaren alde egiten, baina burua moztu zioten, haren alde ziren Porfirio ofizialari eta 200 soldaduri bezalaxe. Maxentziok, burugogor, Katalina hiltzeko agindua eman zuen, eta burua moztu zioten.\nKatalinaren hilobia Sinai mendiaren magalean, haren izena daraman monasterioan, aurkitu zela esaten da. \"Passio\"aren arabera, gorpua han aingeruek jarri zuten.\nZaindaria.\nKatalina Alexandriakoa eskola-ume eta ikasleen zaindaria da; baita filosofo, preso, gazte ezkongai eta gurpilarekin zerikusia duten lanbideena ere: orgagileak, errotariak, traperoak, gorulariak, eta abar.\nParisko Unibertsitateak Katalina aukeratu zuen zaindari gisa."}
{"id": "338581", "revid": "448", "url": "https://eu.wikipedia.org/wiki?curid=338581", "title": "Ardaxir I.a", "text": "Ardaxir I.a (180 \u2013 242) Sasandar Inperioaren sortzailea izan zen.\nPapagen semea eta Sasanen biloba, hauengandik Parsa erresuma (gaur egun Fars) heredatu zuen 208an. Partiar erregea zen Artaban IV.ak erasoa, honen aurka garaipena lortu zuen. Horren ondoren, bere burua erregeen errege izendarazi zuen 226an. Denbora gutxian hedatu zuen bere inperioa, partiarrak Hormizdaganeko guduan garaituz 224an eta hiriburua zen Ktesifonte hartuz. 228an Partiar Inperioa suntsitzea lortu zuen, eskualde hura azken laurehun urtean okupatu zuena. Zoroastrismoa estatuko erlijio ofizial izendatu zuen.\nTradizioaren arabera Ziro II.a eta Dario I.a pertsiar enperadoreen ondorengoa zen Ardaxir I.arekin Pertsian sasandarren erregealdia hasten da. Akemenestarren antzinako Pertsiarenak izan ziren lurraldeak okupatu zituen inperio bat sortzen hasi zen Eufrates ibaitik ekialdera, garai hartako Pertsiaren loria berreskuratzeko asmoz. Bere erregealdiaren amaieran Erromaren aurkako gerra berrabiatu zuen, bere seme eta oinordeko izan zen Sapor I.ari oso ondorio kaltegarriak ekarri zizkiona.\nIstakhreko erregea (206-242).\nArdaxir II. mendeaaren amaieran jaio zen Farsen (egungo Iran), garai hartan partiarren mendeko erresuma bat zena. Tradizioak Istakhreko tronua bere aita Papag edo Babaken aldetik jaso zuen, nork Gochihr tronutik kendu zuen. Ez da ezagutzen zehatz bere amaren izena, zenbait iturrik Rodhagh izena aipatzen duten arren. Bere aitaren oinordeko bihurtu aurretik Ardaxirrek Darabgerd (gaur egun Darab, Iran) hiria gobernatu zuen eta Argbahd titulua jaso zuen. Bere aita hil ondoren Sapur tronuratu zen, Ardaxirren anaia nagusia, baina hau haren aurka matxinatu zen eta garaipena lortu zuen 208an.\nPersiako erregea (208-242).\nArdaxirrek bere lurraldea azkar hedatu zuen, Farseko tokiko printzeen basailutza aldarrikatuz eta ondoko Kerman, Isfahan, Susiana eta Mesene probintzien kontrola lortuz. Balentria hauek Artaban IV.a arsazidar erregearen arreta erakarri zuten. Ardaxir Partiar Inperioko lur jabe eta gobernari handi bat zen, eta 224an eraso zion. Armadek Hormizdaganeko guduan borrokatu zuten, Artaban guduan hil zelarik. Karnamag-i Artaxir-i Papakan pertsiar ipuin mitikoaren arabera, Ardaxir desagertutako arsazidarren mendeko estatuak konkistatzera joan zen.\nSasandar enperadorea (226-242).\n226an \"\u0160\u0101h\u0101n \u0161\u0101h \u0112r\u0101n\" (Irango erregeen errege) gisa koroatua izan zen, eta bere emazte Adhur-Anahid \"Irango erreginen erregina\" gisa. Horrekin, Partiar Inperioa desagertu zen, 480 urtez existitu zena, eta Sasandar Inperioaren lau mendeak hasi ziren.\nOndorengo urteetan Ardaxirrek bere inperioa ekialderantz eta ipar-ekialderantz hedatu zuen, Sistan, Gorgan, Khorasan, Merv, Balh eta Korasmia probintziak konkistatuz. Bahrain eta Mosul ere gehitu ziren sasandar lurraldeetara. Beranduago, gaur egun India eta Pakistanen artean banatuta dagoen Kusan Inperioko erregeak izan ziren Turan eta Makran Ardaxir I.aren mendeko bihurtu ziren. Mendebaldean, Armenia, Hatra eta Adiabenaren aurkako gerrek ez zuten arrakastarik izan.\nErromaren aurkako gerrak (230-233 eta 237-241).\nBere erregealdiaren azken urteetan Ardaxir Erromatar Inperioaren aurkako gatazka armatu batzuetan murgildu zen. Sasandarren konkista gosea Armenian zapuztua geratu zen, non arsazidar dinastiaren aldekoek gobernatzen zuten. Armenia Erromaren aliatu tradizional bat zenez, Ardaxirrek erromatarren eta hauen legio boteretsuen artean jasoko zuen etsaitasunean pentsatu behar izan zuen.\n230ean Ardaxirrek bere armada Mesopotamia erromatar probintziarantz bidali zuen, Nisibis (gaur egun Nisbis edo Nusaybin, Irak, Turkiako mugatik gertu) hiri gotortua arrakastarik gabe setiatuz. Aldi berean, Siria eta Kapadoziaranzko mugak zeharkatzen saiatu zen. Bazirudien erromatarrek gatazka modu diplomatikoan konpondu nahi zutela, baina ez zen hala izan. Ardaxirrek arrakastarik gabe borrokatu zuen erromatar mugetan 230 eta 231n; emaitza bezala, Alejandro Severo erromatar enperadoreak bere tropak ekialderantz mugitu zituen, bere basea Antiokian ezarriz, eta, nahi ez bazuen ere, bere armada elkartua mantentzen zailtasun handiak izanez. Berriz, adostasun bat lortzen saiatu zen, baina Ardaxirrek berriz ere uko egin zion adostasunari.\nAzkenik, 232an, Alejandro Severo pertsiarren aurkako eraso handi bat egiten saiatu zen. Alabaina, bere armadak ez zuen modu antolatuan aurrera egin, eta Ardaxirrek desordena probestu zuen eta bere indarrak kontzentratu zituen Armenian zehar aurrera eginez, non erromatarren aurrerakada geratzea posible zen. Ardaxirrek soilik erreserbako tropa bat utzi zuen iparraldean eta erromatarrekin topo egitera joan zen, hiriburua zen Ktesifontera joanez. Dena dela, ordurako, pertsiarrek hildako ugari jasan zituzten, eta bi enperadoreek gerra amaitutzat jo zuten. Alejandro Severo Europara hurrengo urtean, 233an itzuli zen, eta Ardaxirrek ez zuen eraso gehiagorik egin Erromatar Inperioaren aurka zenbait urtetan, bere indarrak ekialdean kontzentratuz.\n237an, Ardaxirrek, bere seme eta oinordeko zen Xapur I.arekin batera berriz inbaditu zuen Mesopotamia. Nisibis eta Haranen aurkako eraso berriek arrakasta izan zuten, eta honek erromatarrei eragin zien harridurak enperadoreari Edesako probintzian zuhurra izatea eragin zioten. 241ean Ardaxir I.ak eta Xapurrek Hatra konkistatu zuten. Hurrengo urtean hil zen Ardaxir.\nArdaxir I.a greziar iturrietan errege indartsutzat ageri da, Persiaren buru ez ezik, Iran berriz ere herrialde batutzat sortzearen arduraduntzat. Haren indar eta dinastiak lau mende iraungo zuen. Erromaren aurkako haren kanpainek arrakasta erlatibo bat izan zuten arren, partiarrek hamarkada askoan zehar lortu zutena baino gehiago lortu zuen, eta bere seme eta oinordeko zen Sapor I.aren arrakastarako bidea prestatu zuen, etsai beraren aurka borrokatuta."}
{"id": "338582", "revid": "512", "url": "https://eu.wikipedia.org/wiki?curid=338582", "title": "Anadyr", "text": "Anadyr (; ), 1923 arte Novo-Mariinsk deitua, Errusiako hiria da, Ekialde Urruneko Barruti Federalean dagoen Txukotkako hiriburua. 2010ean 13.045 biztanle zituen.\nGeografia.\nAnadyr ibaiaren ahoan dago, Anadyrreko golkoan, Siberiako ekialde muturrean. 177\u00b030'E meridianoan dagoenez, Anadyr ekialdeen dagoen Errusiako hiritzat hartzen da.\nHistoria.\nAnadyr 1889ko abuztuaren 3an sortu zen \"Novo-Mariinsk\" izenarekin, eta Anadir izena hartu zuen 1923ko abuztuaren 5ean. 1965eko urtarrilaren 12an hiri estatusa jaso zuen.\n1918an komuna bat sortu zen hirian, ekialdeko eskualdean eskumena zuena, eta 1919an Txukotkako iraultza-batzordea. 1920ko urtarrilaren 31an Iraultzaren kontrako eta \"zurien\" aldeko estatu-kolpe bat egon zen, eta iraultza-batzordekideak exekutatuak izan ziren.\nKlima.\nAnadyrrek klima azpiartikoa du, \"Dfc\" K\u00f6ppen klima sailkapenaren arabera.\nGarraioa.\nHiria Anadyrreko golkoko itsas portu garrantzitsua da, Bering itsasoan. Aireportu bat du Errusiako Ekialde Urruneko hirientzat, eta Mosku eta Khabarovsk bezalako hiriekin lotura egiten duena."}
{"id": "338583", "revid": "59723", "url": "https://eu.wikipedia.org/wiki?curid=338583", "title": "Hizkuntza eranskari", "text": "Hizkuntza eranskaria hitza monema independenteak elkartuz osatzen dituena da. Terminoa Wilhelm von Humboldtek sortu zuen 1836an, hizkuntzak morfologiaren arabera sailkatzeko. Hizkuntzotan, hitzak lexemaz eta hizkiz osatzen dira eta hizki bakoitzak esanahi ongi definitua du: hizki bakoitzak esanahi-unitate bat osatzen du (txikigarria, plurala, lehenaldia...) eta posizio jakina izan behar du beste hizkiekiko eta erroarekiko, hitzari behar den zentzua emango badio. Euskara, izen-sintagmari dagokionez, eranskaria da. \nEuskaraz gain, uralikoak, altaikoak, japoniera, koreera, dravidarrak, inuitera, swahilia, esperantoa eta hizkuntza mesoamerikar batzuk (nahuatlera, huasteka eta totonakera) eranskariak dira. Antzinateko hizkuntza hiletan ere halakoak zeuden: adibidez, sumeriera eta elamera.\nEranskari ez diren hizkuntzak bi eratakoak dira\u02d0 isolatzaileak ala malgukariak edo flexiboak.\nEuskara eranskaria denez, eta ez malgukaria, deklinatzeko orduan deklinagaia ez da batere aldatzen. Horrexetan dago desberdintasuna: hizkuntza klasiko asko, esate baterako latina, malgukariak direnez, hondarkian ageri diren adierazkien morfemak baturik daude, eta ez dago biderik morfemak osatzen dituzten elementuak elkarren artean bereizteko. Euskaraz, aldiz, morfema horiek guztiak hondarkian biltzen dira, kasu-marka ere bertan dela: \"lagun-arekin, lagun-ari, lagun-arentzat\", eta abar."}
{"id": "338584", "revid": "58701", "url": "https://eu.wikipedia.org/wiki?curid=338584", "title": "Ahmed I.a", "text": "Ahmed I.a (1590eko apirilaren 18a - 1617ko azaroaren 22a) Otomandar Inperioko sultana izan zen 1603tik hil zen arte. Mehmed III.a aitaren (1595-1603) ondorengo izan zen tronu otomandarrean, 13 urte zituela, eta adinez nagusi izan baino lehen tronura iritsi zen lehen sultan otomandarra izan zen.\nBere aurrekoak ez bezala, sultan adeitsu eta sentibera izan zen. Bere alderik gizatiarrena erakutsi zuen anaia Mustafa hilarazteari uko egin zionean.\nEskriman eta ekitazioan iaioa zen oso, eta hizkuntza asko zekizkien.\nBi aldiz ezkondu zen, eta hainbat seme-alaba izan zituen; horien artean, Murad IV.a eta Ibrahim I.a.\nAgintaldiko lehen urteetan erabakimen eta indar handia erakutsi zituen baina, aurrerago, haren jokatzeko modua ikusita, ezaugarri horiek ezbaian jarri ziren. Bai Hungarian eta bai Persian egindako gerrek Inperioarentzat alderdi kaltegarriak ekarri zituzten, eta Zsitvatorok-eko Ituna eta gero, 1606an sinatua, Austriak urtero ordaintzen zuen zerga abolitu egin zen. Georgia eta Azerbaijan Persiaren mende jarri ziren.\nAhmed jauregiko bizitzaren plazer eta luxuetan murgildu zen, eta horrela bizi izan zen agintaldia 1617an amaitu zuen arte. Desmoralizazioa eta ustelkeria ohiko bihurtu ziren, bai estamentu publikoetan, eta bai armadan bertan, eta diziplinarik eza eguneroko ezaugarri bihurtu zen.\nTabakoa Otomandar Inperioan haren garaian sartu zela esaten da.\nAhmedek tifusa harrapatu eta horren ondorioz hil zen, 1617an.\nGaur egun, Ahmed batez ere Ahmed sultanaren meskita eraikitzearen ondorioz gogoratzen da. Meskita Urdina izenaz ere oso ezaguna da, eta arkitektura islamikoaren maisulanetako bat da. Ahmed sultana meskita hartako hormen kanpoaldeko mausoleo baten hobiratua dago."}
{"id": "338585", "revid": "119347", "url": "https://eu.wikipedia.org/wiki?curid=338585", "title": "Willendorfeko venusa", "text": "Willendorfeko venusa () emakumezko estatua antropomorfo txiki bat da. Willendorfetik gertu dagoen paleolitoko aztarnategi batean topatu zuen, Danubioko ibaiertzean, Josef Szombathy izeneko arkeologo austriar batek 1908an.\nPaleolitoko Venusetatik ezagunena da. Aurpegi zehaztugabea eta amatasunarekin lotuta dauden gorputzeko atalen handizkatze nabari bat (sabel handia, bular ikaragarriak eta hanka lodiak) dituzten emakume-irudiak dira. Erabat biluzik dagoen emakume lodi horren irudia Neolitoko eskultura egiptoar, greko eta Babiloniakoetan ere ohikoa zen.\nWillendorfeko venusaren deskribapena.\nEmakume horren irudia, biluzik, 11,1 zentimetro garaieran, 5,7 zabaleran eta 4,5 lodieran 15 zentimetroko zirkunferentziarekin eta lodikotea, lekukoa ez den kareharrian zizelkatua izan zen, eta okre gorriz tindatua.\nIrudiak frontaltasun-legea betetzen du, buruak, arinki, eskuineko bularralderantz begiratzen duela badirudi ere.\nErrepresentazio konbentzionala dirudi, ez errealista, sabelaldea, bulba, ipurmasailak eta bularrak tamaina handikoak direlako. Azterketa askok, hor, ugalkortasunaren kontzeptuarekiko erlazioa dagoela ondorioztatu dute.\nEskuak oso argalak dira eta ia hautemanezinak. Aurpegia ez dago begi-bistan, burua ilekordak diruditen formekin estaltzen zaiolarik orrazkera edo txapel motaren batekin, eta aurrerantz okertuta dago.\nSabelaldean, zilborra irudikatuz, nabaria den hutsune bat ageri da. Izter lodien gainean pubis lodi bat hedatzen da.\nHankak anatomikoki oso egokiak badira ere, belaunak elkarrengandik gertuegi daude eta oinak irudikatu ez badira ere (edo galdu egin dira) banatuta egongo lirateke, eskultura orkatila parean bukatuko litzatekeelarik.\nZaintza.\nVenusa Vienako Naturhistorisches Museum, Historia Naturalaren Museoaren parte da. Lausselgo venusarekin eta Grimaldiren venusarekin batera Paleolitoko Venusik ezagunenetakoa da."}
{"id": "338586", "revid": "42829", "url": "https://eu.wikipedia.org/wiki?curid=338586", "title": "Hiperion", "text": ""}
{"id": "338587", "revid": "105290", "url": "https://eu.wikipedia.org/wiki?curid=338587", "title": "Akron", "text": "Akron, Estatu Batuetako hiria, Ohio estatuko Summit konderrian. 2010ean 199.110 biztanle zituen, eta kilometro karratuko 1.232,53 biztanleko dentsitatea.\nSimons Perkinsek sortu zuen hiria 1825ean, Ohio eta Erie kanaletik hurbil. Industria-hiri gisa garatu zen, pneumatikoen eta kautxuaren industriagune gisa batez ere. Gaur egun, industria dibertsifikatu egin da, eta goi-teknologiako industriak daude; ikerketako gunea ere bada, eta finantza-gunea.\nHistoria.\nKautxuaren industriari lotua dago Akronen historia. Akron herriak hiri kategoria hartu zuen 1865ean, eta 1869an B.F. Goodrichek lehen goma-lantegia ezarri zuen hirian. XX. mendearen hasieran, oso azkar hazi zen. Jende askok jo zuen Akronera goma-lantegietan lan egiteko. 1915ean, O'Neil familiak General Tigre konpainia fundatu zuen. 1910etik 1920ra bitartean, populazioa 69.067tik 208.435era handitu zen.\nGoodyear Tire &amp; Rubber Company Amerikako penumatiko-konpainia nagusi izatera iritsi zen. Gaur egun, Goodyear konpainiaren egoitza nagusia Akronen dago, eta Bridgestone konpainiak bertan dauka Amerikarako zentro teknikoa.\n1950eko hamarkadan jo zuen goia populazioak. 1960. urtean 290.351 biztanle zituen; geroztik, murriztuz joan da etengabe."}
{"id": "338589", "revid": "13403", "url": "https://eu.wikipedia.org/wiki?curid=338589", "title": "Discovery transbordadorea", "text": ""}
{"id": "338590", "revid": "119347", "url": "https://eu.wikipedia.org/wiki?curid=338590", "title": "Arad", "text": "Arad Errumania mendebaldeko hiri bat da, Arad barrutiko hiriburua, Transilvania eskualdean. Bukarest hiriburutik 563\u00a0km-ra dago trenbidez; Hungariako Budapest hiriburutik, 265\u00a0km-ra; eta Austriako Viena hiriburutik, 506\u00a0km-ra. Mure\u015f ibaiaren eskuineko ertzean dago.\nHiriak erdigunea dauka, eta bost aldiri (bata ibaiaren beste aldean, Aradu Nou edo (\"Arad Berria\"). Egituraz eta eraikuntzaz hiri modernoa da, arkitektura-eraikin ederrekin, bai publikoak bai pribatuak. Besteak beste, katedrala dago, ortodoxoen apezpiku-hiria da seminario eta guzti; irakasle-eskola bi daude, eta musika-kontserbatorioa ere bai.\nArad, Austria-Hungariako Inperioaren hasieratik (1000. urtea) harik eta Lehen Mundu Gerraren amaieran 1919. urtean banatu zen arte, Inperioko hiria izan zen. Izan ere, Arad zegoen eskualdea eta Transilvania osoa Errumanian sartu zen orduan.\nBiztanleria.\n2011. urteko erroldaren arabera, Araden 147.992 biztanle zeuden. Jatorriaren arabera, honela banatzen dira:\nErlijio nagusia ortodoxoa da (%72,7), katolikoak (%12,1) eta beste batzuk ere badaude."}
{"id": "338591", "revid": "96586", "url": "https://eu.wikipedia.org/wiki?curid=338591", "title": "Joan III.a Sobieski", "text": "Joan III.a Sobieski (; 1629ko abuztuaren 17a - 1696ko ekainaren 17a) Bi Nazioen Errepublikako errege garrantzitsuenetako bat izan zen. Horrez gain, Poloniako errege eta Lituaniako Duke Handia ere izan zen, 1674tik hil zen arte.\nBiografia.\nJoan Sobieski 1629an jaio zen, Olesko familia-gazteluan, eta Teofila Janina emaginaren eta bere senar Jakue Sobieskiren semea zen. Antza denez, bi seme izan zituen bikoteak. Joan eta Marek anaia Krakoviara joan ziren ikastera. Ikasketak amaituta gero, aitak Europara bidali zituen bidaiatzera, ezagutza mundutarrak jasotzeko. Frantzian erbesteratuta zegoen Estuardo etxearekin egin zituzten harremanak.\n1648an, kosakoak matxinatu egin ziren, eta bi anaiak etxeratzera behartu zituzten. Aita liskar horietan hila zen, eta amak bi semeak aberriaren alde borroka egitera bultzatu zituen. Bi anaiek borrokan egin, eta handitasunez itzuli ziren.\n1651n, bi anaiak gudu-zelaira itzuli ziren, kosakoen eta tatariarren auka egiteko, eta Joan zauritu egin zuten.\n1665ean, Joan, Maria Kasimira de La Grange d'Arquien frantziarrarekin ezkondu zen.\n1665eko apirilean, indar armatu poloniarren \"Hetman\" (jeneral buruzagia) izendatu zuten.\n1673an, armada turkiarraren aurkako borrokan armada poloniarrak izugarrizko jipoia jasoa zuela, elurretan belaunikatu zen gizataldea, Czestochowako Andre Mariari errezatzeko. Chocimeko guduan poloniarrek garaipena lortu zuten, eta itzuleran heroi gisa hartu zuten Joan III.a Polonian, 60 bandera turkiar eta atzemaniko altxor ederra baitzekartzan berarekin.\nErrege aldarrikatzea.\n1674an, Joan, Frantziaren babesa zuela \u2014aurrerantzean aliatu izango zuen\u2014, Varsoviako Dietak Poloniako errege izateko hautatu zuen.\nJoan III.a Poloniakoak Ukrainaren parte bat berreskuratu zuen (1676), eta, 1683an, austriarrak otomandarren mende erortzeko zorian zirela, 400.000 gizon bere mendean hartu, Vienara joan eta Habsburgotarren leinua salbatu zuen. Oso ezaguna da Vienako guduan jokatu zuen papera dela medio, Mendebaldeko Europa turkiarren inbasiotik salbatu baitzuen.\nEzaguna izan zen Joan III.a Sobieskik kultura eta arteak babesteko zuen joera; artisauak bultzatu zituen, eta bromazalea eta xaloa zenez, mundu guztia hurreratzen zen harengana.\n1696ko ekainean hil zen Wilan\u00f3w jauregian, apoplexia bat izan ondoren.\nJoan eta bere emazte Kasimira, 1716an hila, Krakoviako gazteluan hobiratu zituzten."}
{"id": "338592", "revid": "336", "url": "https://eu.wikipedia.org/wiki?curid=338592", "title": "Arabiar Errepublika Batua", "text": "Arabiar Errepublika Batua (arabieraz: \ufe8d\ufedf\ufea0\ufee4\ufeec\ufeee\ufead\ufef3\ufe94 \ufe8d\ufedf\ufecc\ufeae\ufe91\ufef4\ufe94 \ufe8d\ufedf\ufee4\ufe98\ufea4\ufeaa\ufe93, \"Al-\u0176um\u1e25\u016briyya Al-'Arabiyya Al-Mutta\u1e25ida\") Egiptok eta Siriak 1958. urtean bat egin zutenean sortu zen estatu arabiarra izan zen, eta indarrean egon zen 1961. urtera arte. Hiriburua Kairo izan zen. Beste hamar urtean, 1971. urtera arte, Egiptok izan zuen izen ofiziala izaten jarraitu zuen. Hizkuntza ofiziala arabiera zen.\nHistoria.\nSiriak izan zuen Arabiar Errepublika Batua sortzeko ekimena, estatu arabiar guztiak batzekotan, eta panarabismo ideologia Siriak eta Egiptok zeukatenez, biek egin zuten bat 1958. urteko otsailaren 1ean. Otsailaren 5ean Gamal Abdel Nasser, ordura arte Egiptoko presidente zena, izendatu zuten Arabiar Errepublika Batuko presidente; martxoaren 5ean estatu berriko Konstituzioa onartu zuten. 1.186.630 km\u00b2-ko azalera zeukan estatu berriak.\nEgiptoko presidente izandakoak oso prestigio ona lortuta zuen inguruko herrialdeetako panarabisten artean Suezko kanalaren krisian egindako lanagatik. Hala ere, Nasser presidente eta hiriburua Kairo izateak Sirian ez zuen harrera onik izan, Egiptok Siria bereganatu zuelakoan. Bestalde, Siriako agintarien bizilekua Kairotik urrun egoteak botere-egoitzak aldatu zituen.\nIraupena.\nArabiar Errepublika Batuak oso gutxi iraun zuen, besteak beste, legegintzan herrialde biek (Siriak eta Egiptok) zituzten aldeengatik, gizarteen antolaketa ezberdinengatik, politikoen ikuspegi anitzengatik, eta nazionalismoen presioengatik, orokorki, era askotako arazoak sortu zirelako.\nAmaiera.\n1961. urteko irailaren 28an Siriak kolpe militarra jo zuen, eta Arabiar Errepublika Batua bertan behera amaitu zen. Edozein modutan ere, Egiptok \"Arabiar Errepublika Batua\" izena 1971. urtera arte izan zuen.\nBiztanleria.\nDenera, 81.121 milioi biztanle inguru izan zituen Arabiar Errepublika Batuak."}
{"id": "338593", "revid": "119347", "url": "https://eu.wikipedia.org/wiki?curid=338593", "title": "Hulagu", "text": "Hulagu (c. 1217 - 1265eko otsailaren 8a), Hulagu Khan izenaz ere ezaguna, agintari mongola izan zen, Hego-mendebaldeko Asiaren parte handi bat konkistatu zuena. Haren armadak Bagdad eta Damasko suntsitu zituen, botere islamikoaren gune handienak. Hori dela eta, Kairoko mamelukoak mundu islamikoko eragin handieneko dinastia bihurtu ziren. Hulagu, Genghis Khanen biloba eta Kublai Khanen anaia, Persiako Ilkhanerriko lehen khan izan zen.\nDokuz Khatun izan zuen emazte eta, gutxienez, hiru seme-alaba izan zituzten. Ama eta emaztea kristauak zituen, antza denez, eta Hulagu bera, azken urteetan, budismora hurbildu zen, emaztearen nahiaren kontra.\nBagdadeko gudua.\nKalifak Hulaguk eskatutako tropak ez zizkiola bidali aitzakiatzat hartuta, hiriari eraso zion. 1257an joan zen bere armadarekin Bagdadera. Hiria errenditu zedin eskatu zuen, baina kalifak uko egin zion horri, eta mongolei adierazi zien Allahren haserreari aurre egin beharko ziotela erasotzen bazuten. Orduan, Hulaguk hiria setiatu zuen, eta 1258ko otsailean amore eman zuen; astebete iraun zuen triskantza eragin zuen. Islamaren historian gertaera suntsitzaileenetakoa dela kontsideratzen da.\nHeriotza.\nHulagu 1265ean hil zen, eta Shahi uhartean, Urmia aintziran, hobiratu zuten. Abaqa Khan semea izan zen haren ondorengoa."}
{"id": "338594", "revid": "512", "url": "https://eu.wikipedia.org/wiki?curid=338594", "title": "Xia dinastia", "text": "Xia dinastiak (), kronika txinatarren arabera K.a. XXI. mendetik K.a. XVI. mendera iraun zuen eta Txinaren historiako lehenengo dinastiatzat hartzen da. Sima Qianen memoria historikoek dinastia horretako 17 erregeren izenak biltzen dituzte. Shang dinastiak jarraitu zion eta, Sima Qianek kontatzen duenez Hiru agurgarri eta bost enperadoreren garaia izan ostean gertatu zen.\nDinastiaren historia.\nXia dinastia boterean jarri aurretik inguruko hainbat tribu egon ziren boterean. Yu Handia, dinastiako lehenengo enperadorea, hil zenean, Yi tribuak ordezkatu behar zuen boterean, baina haren seme Qi jabetu zen boterearekin. Beste tribu guztiek gerra deklaratu zioten Xiari baina Xiak garaitu eta dinastia ezarri zuen. Gainerako herriek ez zuten Xiaren agintea onartuko eta gerrak egoten jarraitu zuen. Xia dinastiako azken erregea, Jie (\u6840, Ji\u00e9), tirano bat izan zen. Shang dinastiakoek garaitu zuten eta Tang izan zen dinastia berria eraiki zuen buruzagia.\nXia dinastiako subiranoak.\nSima Qianen arabera hauek izan ziren Xia dinastiako hamazazpi subiranoak:\nDinastiaren izena batzuetan erregealdiaren izenaren aurretik doa. Adibidez: Xia Yu (\u590f\u79b9)."}
{"id": "338595", "revid": "105290", "url": "https://eu.wikipedia.org/wiki?curid=338595", "title": "Burgas probintzia", "text": "Burgas probintzia ( - \"Oblast Burgas\") hego-ekialdeko Bulgariako oblasta da, Itsaso Beltzaren ertzean dagoena. 7,748 kilometro koadroko eremua du, eta 2011n 415.817 biztanle zituen. Hiriburua Burgas da.\nGeografia.\nIparraldean Varna eta Xumen probintziekin du muga, ekialdean Itsaso Beltzarekin, hegoaldean Turkiarekin, eta mendebaldera Sliven eta Jambol probintziekin.\nBanaketa administratiboa.\nBurgas probintzian udalerri eta herri hauek daude:\nAitos udalerria.\nAitos, Dryankovets, Zetyovo, Karageorgievo, Karanovo, Lyaskovo, Malka, Polyana, Maglen, Peshtersko, Pirne, Polyanovo, Raklinovo, Sadievo, Topolitsa, Txerna Mogila, Txernograd eta Txukarka.\nBurgas udalerria.\nBanevo, Bratovo, Bryastovets, Burgas, Balgarovo, Dimtxevo, Draganovo, Vetren, Izvorishte, Marinka, Mirolyubovo, Ravnets, Meden Rudnik, Tvarditsa eta Txerno More.\nSredets udalerria.\nBelevren, Belila, Bistrets, Bogdanovo, Varovnik, Golyamo Bukovo, Gorno Jabalkovo, Granitets, Granitxar, Sredets, Debelt, Dolno Jabalkovo, Draka, Dratxevo, Dyulevo, Momina Tsarkva, Zagortsi, Zornitsa, Kirovo, Kubadin, Malina, Orlintsi, Prohod, Pantxevo, Radoynovo, Rosenovo, Svetlina, Sinyo Kamene, Slivovo, Suhodol, Valtxanovo eta Fakiya.\nKameno udalerria.\nVinarsko, Vratitsa, Zhelyazovo, Kameno, Krastina, Livada, Konstantinovo, Polski Izvor, Rusokastro, Svoboda, Troyanovo, Trastikovo eta Txerni Vrah.\nKarnobat udalerria.\nAsparuhovo, Detelina, Venets, Glumtxe, Devetak, Devetintsi, Dobrinovo, Dragantsi, Dragovo, Ekzarh Antimovo, Zheleznik, Zhitosvyat, Zimen, Iskra, Karnobat, Klikatx, Kozare, Krumovo Gradishte, Krushovo, Madrino, Nevestino, Ognen, Raklitsa, San-Stefano, Sigmen, Sokolovo, Sarnevo, Smolnik, Hadzhiite, Tserkovski eta Txerkovo.\nMalko Tarnovo udalerria.\nBliznak, Brashlyan, Byala Voda, Vizitsa, Gramatikovo, Evrenozovo, Zabernovo, Zvezdets, Kalovo, Malko Tarnovo, Mladezhko, Slivarovo eta Stoilovo.\nTsarevo udalerria.\nAhtopol, Brodilovo, Balgari, Varvara, Velika, Izgrev, Kondolovo, Kosti, Lozenets, Tsarevo, Rezovo, Sinemorets eta Fazanovo.\nNesebar udalerria.\nBanya, Sveti Vlas, Gyulyovtsa, Emona, Koznitsa, Kosharitsa, Nesebar, Obzor, Orizare, Panitsovo, Priseltsi, Ravda, Rakovskovo, Slantxev Bryag eta Tankovo.\nPomorie udalerria.\nAheloy, Aleksandrovo, Bata, Gaberovo, Goritsa, Galabets, Dabnik, Belodol, Kableshkovo, Kamenar, Kozitxino, Kosovets, Laka, Medovo, Pomorie, Poroy eta Stratsin.\nRuen udalerria.\nBilka, Vishna, Vresovo, Podgorets, Dobra Polyana, Dobromir, Dropla, Daskotna, Dyulya, Zaimtxevo, Zaytxar, Zvezda, Kamenyak, Karavelyovo, Listets, Lyulyakovo, Pripek, Mrezhitxko, Preobrazhentsi, Planinitsa, Prosenik, Razboyna, Retxitsa, Rozhden, Rudina, Ruen, Ruptxa, Razhitsa, Skalak, Snezha, Snyagovo, Sokolets, Sredna Mahala, Struya, Toptxiysko, Tranak, Sini Rid, Txeresha, Shivarovo, Jabaltxevo eta Jasenovo.\nSozopol udalerria.\nVarshilo, Gabar, Zidarovo, Izvor, Indzhe Voyvoda, Krushevets, Prisad, Ravadinovo, Ravna Gora, Atiya, Rosen, Sozopol eta Txernomorets.\nSungurlare udalerria.\nBalabantxevo, Beronovo, Bosilkovo, Vedrovo, Vezenkovo, Valtxin, Gorovo, Grozden, Esen, Zavet, Kamensko, Kamtxiya, Klimash, Kosten, Lozarevo, Lozitsa, Manolitx, Podvis, Prilep, Ptxelin, Sadovo, Skala, Slavyantsi, Sungurlare, Saedinenie, Terziysko, Velislav, Txernitsa, Txubra eta Dabovitsa.\nPrimorsko udalerria.\nVeselie, Kiten, Novo Panitxarevo, Pismenovo, Primorsko eta Jasna Polyana."}
{"id": "338597", "revid": "119347", "url": "https://eu.wikipedia.org/wiki?curid=338597", "title": "Leda (satelitea)", "text": "Leda () Jupiterren ilargi irregular txiki bat da, eta honen inguruan mugimendu zuzenean orbitatzen du 239 egunetan. Charles Thomas Kowalek aurkitu zuen Palomar Behatokitik 1974ko irailak 14an hiru gauez behaketa fotografikoak egin ondoren (irailak 11tik 13ra, Leda argazki plaka guztietan agertzen da. \"Jupiter XIII\" bezala ere ezagutzen da. Ilargi honek Leda izena Castor, Polux, Klitemnestra eta Helena Troiakoaren ama izan zen Espartako erregina bategatik jasotzen du.\n1956an \"Fire Maidens from Outer Space\" britainiar filma egin zuten, Jupiterren 13. ilargian kokatuta, nahiz eta orduan Leda ezezaguna izatea.\nEzaugarri fisikoak.\nLeda satelite txikia da (20 km-ko diametroa), eta irregularra. Uste da 0,04ko albedoa duela, Jupiterren beste satelite batzuen antzera, hala nola Himaliaren taldekoena. Izan ere, Himaliaren taldeko satelitea da, hau da, 11.160.000 km eta 12.555.000 km arteko erradioekin eta 25,8\u00b0 eta 30,7\u00b0 bitarteko inklinazioekin Jupiter orbitatzen duten bost sateliteen taldekoa.\nLeda Himalia taldeko ilargi bat da, Jupiterren inguruan honengandik 11 milioi eta 13 milioi arteko distantziara bataz beste 27,5\u00bako inklinazioarekin orbitatzen duten bost ilargik osatutako taldea.\nIzendapena.\nLeda izena greziar mitologiako Leda pertsonaian du jatorria; Leda Espartako erregina zen, eta Zeusen maitalea.\nCharles Thomas Kowal aurkitzaileak berak proposatuta, 1975 ofizialdu zuen Leda izena Nazioarteko Astronomia Batasunak, Jupiterren beste zortzi sateliteren izenekin batera (Nazioarteko Astronomia Batasunak ofizialki izendatutako lehenengo satelite-multzoa izan zen).\nEz da 38 Leda asteroidearekin nahastu behar."}
{"id": "338598", "revid": "1545", "url": "https://eu.wikipedia.org/wiki?curid=338598", "title": "Suezko golkoa", "text": "Suezko golkoa () Itsaso Gorriaren adar bat da: Sinai penintsularen eta Afrikaren arteko muga naturala da. Golkoaren erdiko lerroan dago Asia eta Afrika arteko muga.\nGeologikoki, urak hartutako haran 'gaztea' da: 40 milioi urte inguru. Egiptoko Suez hirian du puntu goiena. Luzeran 314 km da; zabalera handiena 32 kilometrokoa da; uraren batezbesteko sakonera 12 metrokoa da, eta sakonera handiena, 18 metrokoa. Golkoko kostaldea hidrokarburotan aberatsa da.\nInternational Hydrographic Organization-ek, IHO-k, Suezko golkoa itsasotzat dauka."}
{"id": "338599", "revid": "105290", "url": "https://eu.wikipedia.org/wiki?curid=338599", "title": "Ekialdeko Mazedonia eta Trazia", "text": "Ekialdeko Mazedonia eta Trazia () Greziako hamahiru periferia edo lurraldeetariko bat da, greziar Mazedoniaren ekialdean eta greziar Traziaren mendebaldean. Hiriburua Kotomini da.\nSei unitate periferikotan banatuta dago: Drama, Evros, Kavala, Tasos, Rodope eta Xanthi."}
{"id": "338600", "revid": "512", "url": "https://eu.wikipedia.org/wiki?curid=338600", "title": "Mehmed I.a", "text": "Mehmed I.a \u00c7elebi (1389? - 1421eko maiatzaren 26a), Kirisci (\"Borreroa\") bezala ezaguna. Otomandar Inperioko sultana 1413tik hil zen arte. Beyazid I Y\u0131ld\u0131r\u0131men semea zen. Otomandar interregno bezala ezagutzen den gerra zibilaren ondoren, Inperio Otomandarraren sultantzat onartu zen (1413).\nBi emazte izan zituen (Fatma eta Sel\u00e7uk) eta bost seme: Mustafa \u00c7elebi, Ikinci Murad, Ahmed, Yusuf eta Mahmud.\nMehmed \u00c7elebi Edirnen jaio zen (antzinako Hadrianopolis, gaur egun Turkia). Tamerlanek Ankarako guduan Beyazid I.a garaitu eta preso hartu ondoren (1402), tronuaren oinordekoen artean gatazken garaia hasi zen, Otomandar interregno (\"Fetret devri\") bezala ezagutzen dena hain zuzen ere.\nHamar urte geroago, eta Bizantziar Inperioko enperadorearekin (Manuel II.a Paleologoa) egindako aliantzari esker, Mehmedek bere anaiak (Isa, S\u00fcleyman eta M\u00fbsa) alde batera utzita, lortu zuen Otomandar Inperioko sultana izatea (1413).\nBitartean, Mehmed I.aren seme zaharrena Mustafa \u00c7elebi, D\u00fczmece Mustafa ere deitua, Samarkandan preso zuen Tamerlanek. Tamerlanen heriotzaren ondoren, Mustafa Anatoliara itzuli zen bere aita tronutik kentzeko asmoarekin. Horretarako, Valakiako printze kristauekin aliatu zen, baina garaitua izan zenez, Bizantzioko enperadorearekin hartu zuen babesa. Mehmedek Bizantzioko enperadoreari ordaindu egin zion semea preso izateko. Ordain gisa, Mehmedek Bizantzioko enperadoreari leialtasuna zin egin zion, eta hori har daiteke Bizantzioko azken garaipen diplomatiko gisa. Aita eta semearen arteko gatazketan, su-armak erabili ziren lehenengo aldiz Otomandar Inperioan.\nMehmed I.a Edirnen hil zen 1421eko maiatzaren 26an, eta Bursako mausoleo berdean (\"Yesil Turbe\") hilobiratu zuten."}
{"id": "338602", "revid": "119347", "url": "https://eu.wikipedia.org/wiki?curid=338602", "title": "Basilio Zesareakoa", "text": "Basilio Zesareakoa ( - 379), Basilio Handia () deitua, Zesareako apezpikua eta IV. mendeko kleriko nagusia. Eliza ortodoxoaren santua eta Eliza grekoaren lau gurasoetako bat da, San Atanasio, Gregorio Nazianzokoa eta San Joan Krisostomorekin batera. Eliza katolikoaren santu eta doktorea da.\nSan Basilio tradizio grekoan Bizarzurik edo Aita Noelek daraman izena da. Uste da hark egiten diela bisita umeei urtarrilaren 1ean.\nBiografia.\n330 urtearen inguruan jaio zen Zesarean, Kapadozian. Familia dirudun eta elizkoi batean jaio zen; hainbat santu izan ziren lehendik familia horretan.\nJakin-min handiko pertsona zen, eta Konstantinoplara joan zen. Hor eta Atenasen bizi izan zen lauzpabost urtez. Atenasen hasi zen serioski erlijioan pentsatzen, eta Siriako eta Arabiako santu ermitau ospetsuenak bilatzea erabaki zuen, haiengandik ikasteko.\n370ean Eusebio, Zesareako apezpikua, hil zen, eta Basilio hautatu zuten haren ordezko izateko. Orduan atzeman zituzten haren dohain handiak. Zesarea elizbarruti garrantzitsua zen, eta bertako apezpikua Pontoko elizbarruti handiko exarka zen.\nBasiliok bere indar guztiekin egin zion aurre Valente enperadoreari, arrianismoa diozesian sartzen saiatu baitzen. Enperadoreak, azkenean, bakean utzi zuen.\nGibeleko gaitza izan zuen, eta gazterik hil zen.\nIdazkiak.\nBasilioren idazki teologiko garrantzitsuenak hauek dira: \"De Spiritu Sancto\"; \"Eunomio fedegabearen apologiaren gezurtatzea\", 363an edo 364an idatzia; eta Eunomio Zizikoaren aurkako hiru liburu.\nPredikatzaile ospetsua izan zen; haren sermoi asko kontserbatu dira.\nAszetismorako zuen joera ikus daiteke \"Moralia\" eta \"Regulae\" idazlanetan; hurrenez hurren, munduan eta klaustroan erabiltzeko etikako manualak dira.\nHaren hirurehun gutunek erakusten dutenez, izaera aberats eta behatzailea zuen. Osasun ahul samarra izan arren, eta hainbat gorabehera eklesiastiko eduki arren, baikor, samur eta jostalari segitu zuen."}
{"id": "338604", "revid": "1519", "url": "https://eu.wikipedia.org/wiki?curid=338604", "title": "Sari (Iran)", "text": " \nSari (mazandaraneraz: \u0633\u0627\u0631\u06cc; ) Irango iparraldeko hiria da, Mazandaran probintziako hiriburua. Elburz mendien iparraldeko magalean dago, Kaspiar itsasoaren hegoaldeko kostan. 2011n 296.417 biztanle zituen.\nGeografia.\nMugak.\nIparraldera Kaspiar itsasoa dauka, ipar-ekialdera Neka, hego-mendebaldera Qa'emxahr, ipar-mendebaldera Juibar, eta hegoaldera Kiyasar, Xahmirzad eta Semnan.\nHistoria.\nHutto eta Karmanbad leizeetako arkeologia-indusketek erakutsi dute orain dela 77.000 urte inguru giza asentamenduak zeudela. Besteak beste, hiru giza eskeleto aurkitu dituzte aztarnategian. Edozein modutan ere, ez dago erabateko teoriarik hiriaren sorrera-datari buruz; Antzinako Greziako historialariek K. a. VI. mendea aipatzen dute. Edonola dela ere, eskualdeko hiriburu izendatu zuten Sasandar Inperioaren aroan.\nHainbat herrialde eta agintariren menpe egon ostean, zeukan indarra galduz joan zen eta ia suntsiturik geratu zen. Esate baterako, Safavi dinastiak agindu zuenean, Sarin ez zen aipatzeko moduko gertakaririk izan. Baina, 1782. urteko martxoaren 21ean, Aga Muhammad Khanek inperioko hiriburu izendatu zuen. Hirian hainbat gudu eta gerra izaten zenen gero, Fath Ali Sah Kayarek Teheranera eraman zuen Irango hiriburua.\nXX. mendean, Muhammad Reza Shah Pahlavi enperadorearen agintaldian aldatu zen gehien Sari hiria; orduan eraiki ziren, besteak beste, trenbidearen geltokia, kale gehienak eta gobernuaren egoitzak. Bigarren Mundu Gerran sobietarren armadak hiria hartuta izan zuen, baina gerra amaitutakoan utzi zuten. Iran-Irak Gerraren garaian, Sarik gerra iheslariak hartu zituen.\nEkonomia.\nElikagaigintza da Sariko industria-jarduera nagusia: arroza, jogurta, doogh jogurt-edaria, haragi-kontserbak eta hazi-olioa ekoizten da batez ere. Bestalde, fruta-esportazioak ere garrantzia dauka, hala nola laranja eta limoiena. Sariko beste industria batzuk ere ospetsuak dira Erdialdeko Ekialdean: kotoi-ekoizpena, paper-industria eta elektronika-enpresak.\nDemografia.\n1950eko hamarkadatik hona, Sari hiria nabarmen hazi da; lehenago, udan biztanle gehiago izaten ziren neguan baino:\nGarraioak.\nSarin nazioarteko aireportua dago, baita trenbide-geltokia eta itsas portua ere, Amir Abad portua, Kaspiar itsasoan. Iran-Irak Gerraren ostean errepideak ere ondo garatu dituzte.\nUnibertsitateak.\nUnibertsitate hauek daude Sarin:\n * Nekazaritza Unibertsitatea"}
{"id": "338605", "revid": "119347", "url": "https://eu.wikipedia.org/wiki?curid=338605", "title": "Blagoevgrad probintzia", "text": "Blagoevgrad probintzia (, \"oblast Blagoevgrad\" edo \u0411\u043b\u0430\u0433\u043e\u0435\u0432\u0433\u0440\u0430\u0434\u0441\u043a\u0430 \u043e\u0431\u043b\u0430\u0441\u0442, \"Blagoevgradska oblast\"), Piringo Mazedonia eta Ekialdeko Mazedonia ere deitua, hego-mendebaldeko Bulgariako oblasta da, hegoaldean Grezia eta mendebaldean Ipar Mazedoniako Errepublika dituena. 6.449,5 kilometro koadroko eremua du, eta 2011n 323.522 biztanle zituen. Bulgariako hirugarren probintziarik handiena da, Burgas eta Sofiaren ondotik. Hiriburua Blagoevgrad da.\nGeografia.\nIparraldean, Kiustendil eta Sofia probintziekin du muga, ekialdean Pazardzhik probintziarekin, hegoaldean Greziarekin, eta mendebaldean Ipar Mazedoniako Errepublikarekin.\nErliebe askotarikoa dago. Mendiguneetan, Rila, Pirin eta Rodopeak dira aipatzekoak; haranetan daude, ostera, lurraldeko herrigune nagusiak, Struma eta Mesta ibaien ibarretan. Lurraldeko ibai-garraio nagusia ere ibar horietan zehar egiten da.\nKlimari dagokionez, kontinentala eta mediterraneoa dago lurraldean. Baliabide natural nagusiak egurra, ikatza, marmola eta granitoa dira. Lurraldearen %52 inguru basoak dira, eta nekazaritzako soroak %38.\nBanaketa administratiboa.\nUdalerri hauek daude Blagoevgrad probintzian:"}
{"id": "338606", "revid": "336", "url": "https://eu.wikipedia.org/wiki?curid=338606", "title": "Ivan III.a Errusiakoa", "text": "Ivan III.a Vasilevitx (; Mosku, Moskuko Printzerria, 1440ko urtarrilaren 22a - Mosku, Moskuko Printzerria, 1505eko urriaren 27a), Ivan \"Handia\" ere deitua, 1462-1505 bitartean Moskuko Printze Handia izan zen, eta \"Rus guztien duke handia\" () titulua hartu zuen lehena. Hainbatetan \u00abRus guztien bateratzaile\u00bb deitu izan zaio, estatuaren eremua hirukoiztu eta Urrezko Hordaren nagusitasunari amaiera eman ziolako. Moskuko Kremlina eraiki zuen, eta autokrazia bermatzeko erakundeak sortu zituen. Errusiaren historiako agintaldi luzeena izan zuen.\nAurrekariak.\nIvanen gurasoak Vasili II.a eta Maria Jaroslavna B\u00f3rovskekoa izan ziren. Aitarekin batera erregeordekide izan zen, haren agintaldiaren amaieran, eta 1462an, hura hil zenean, Printze Handi bilakatu zen. Bere aurrekoen politika bateratzailea egin zuen. Ahal zuen guztietan bere ingurukoekin liskar bortitzak saihesten zituen, zirkunstantziak oso alde zituenean soilik egiten zien aurre, eta nahiago izaten zuen helburuak gradualki eta zeharka lortzea. Moskovia edo Moskuko Printzerria denbora honetan estatu indartsu eta boteretsu bilakatu zen, etsaiak ahuldu egin ziren, eta Ivan III.a bezalako estatuburu baten jarduera espekulatzaileentzat egoera aproposa zen.\nErrusiako lurraldeak hedatzea.\nIvan III.aren lehen egitekoa Novgorodeko Errepublikaren aurkako gerra izan zen. Gerra 1470ean hasi zen, eta bitan porrota jaso ondoren, Novgorod bakea hitzartzera behartua zen, eta hitzarmen horren arabera, Poloniarekin zuen aliantza bertan behera utzi behar zuen, iparraldeko kolonien parte handi bat laga behar zuen, eta 15.500 errubloko indemnizazioa ordaindu behar zuen.\nData horretatik aurrera, Ivan beti saiatu zen Novgorod erabat eskuratzen. Hainbat istiluren ondoren, errepublikak Ivan autokrata gisa onartu zuen, eta, 1478an, bere ondasun eta pribilegio guztiak entregatu zituen. Ondorengo altxamenduetan (1479-1488), Novgorodeko familia aberatsen eta zaharrenak Moskura, Vyatkara eta erdialdeko beste hiri batzuetara eraman zituzten zigor gisa. Hor amaitu zen, Novgorod, estatu independente izaerarekin.\nIvanek ez zuen nahi izan bere konkistak senideekin partekatzea, eta haiek printzerrietako barne-politikan izandako interferentziak hainbat gerra sorrarazi zituen; gerra horietatik garaile atera zen.\nKanpo-politika.\nIvan III.aren agintaldian Moskoviak tartariarren uztarriari uko egin zion. 1480an, Ivanek Ahmed khan handiari ordaindu beharreko zergari uko egin zion. Armada errusiarra eta tartariarra Ugra ibaiaren bi aldeetan borrokan aritu ziren, Ahmed estepara erretiratu zen arte.\nHurrengo urtean, khan handia, Errusiaren aurkako espedizioa prestatzen ari zela, Ivaq khanak eraso egin eta hil egin zuen.\nBeste indar musulmanekin harremanak baketsuak ziren, baita adiskidetasunezkoak ere.\nPolitika nordikoari dagokionez, Danimarkako Hansekin zuen aliantza erasotzaileari amaiera eman zion, eta Maximiliano I.a enperadorearekin gutun-trukea izan zuen.\nBarne-politika.\nMoskoviako gobernuaren izaera zeharo aldatu zen, eta ordura arte inoiz izan ez zuen forma autokratikoa hartu zuen.\nKonstantinoplaren erorialdia eta gero, patriarka ortodoxoek enperadore bizantziarren ondorengo kontsideratu zituzten Moskoviako duke handiak. Mugimendu hori eta Ivan III.aren familian izan ziren aldaketak batera gertatu ziren. Lehen emaztea hil ondoren (1467), Ivan Sofia Paleologoarekin, Tomas Paleologoaren alabarekin, ezkondu zen. Fedea bateratzeko aita santuaren itxaropenak alde batera utzirik, Sofia ortodoxiara bihurtu zen.\nAurrerantzean, duke handia boiardoengandik urrun ibili zen. Gobernu patriarkalaren sistema zaharrak desagertu egin ziren, eta boiardoei ez zieten estatuko gaiei buruz kontsultarik egiten. Subiranoa sakrosantu bihurtu zen, eta boiardoak subiranoaren mendeko zerbitzari mailan jarri zituzten. Boiardoek iraultza egin zuten, hasieran nolabaiteko arrakastarekin.\nVasili, bigarren emaztearekin izandako semea izendatu zuten erregeordekide aitarekin batera (1502ko apirila)."}
{"id": "338607", "revid": "1491", "url": "https://eu.wikipedia.org/wiki?curid=338607", "title": "Beaufort eskala", "text": "Beauforten eskala haizearen intentsitatea neurtzeko neurri enpiriko bat da, itsasoaren egoeran, olatuetan eta haizearen indarrean oinarritzen dena. Beauforten Haizearen indar-eskala ere deitzen da.\nHistoria.\nSir Francis Beaufort hidrografoak asmatu zuen eskala 1805. urte inguruan. 1800 aurretik, itsasontziko ofizialek, aldizka, eguraldiaren behaketa egiten zuten, baina ez zuten eskalarik eta neurketak oso subjektiboak ziren.\nLehendabiziko eskalak ez zeukan haizearen abiadurarik, itsasontzi batek, 0tik 12ra bitartean, baldintza kualitatibo batzuk kontuan hartuz, baldintza horien aurrean jokatuko zuen modua zehazten zuen: \"Maniobrak egiteko ozta-ozta nahikoa\" izatetik 'belentzako eutsiezina' izatera.\n1850etik eskala itsasokoak ez ziren neurketetarako ere onartu egin zen, Beauforten zenbakiak anemometro baten errotazio zenbakiekin lotu zirenean haizearen abiadura neurtzeko.\n1906an, lurrunaren etorrerarekin, behaketak lehorrera zabaldu ziren. George Simpson, meteorologia bulegoko zuzendaria, izan zen lurrean deskriptoreak jartzearen arduraduna.\nHaizearen abiadura Beauforten Eskalan formula honen bidez neurtzen da:\nErlazio hori 1923an estandarizatu zen, eta hamarkada batzuk geroago zerbait aldatu zuten meteorologoei baliagarriago gerta zekiekeen. Gaur egun, eskuarki, urakanak Saffir-Simpson eskalaren bidez neurtzen dira."}
{"id": "338608", "revid": "98220", "url": "https://eu.wikipedia.org/wiki?curid=338608", "title": "Joniako Uharteak", "text": "Joniako Uharteak (; ) Greziako uharte multzoa da, Itsaso Jonikoan dagoena. Heptanesoa () izena eman ohi zaie, nahiz eta multzoa beste uharte txiki askok ere osatu.\nGeografia.\nJoniako Uharteak Grezia kontinentalaren ipar-mendebaldeko itsasertzaren aurrean daude. Hauek dira uharte nagusiak, iparraldetik hegoaldera:\nLehenbiziko seiak mendebaldeko Greziako itsasertzearen parean daude, Itsaso Jonikoan (hortik beren izena). Zazpigarrena, Zitera, Peloponeso penintsularen hegoaldeko hiru irtenguneetako azkenaren aurrean dago. Azken hori Atika eskualdeari dagokio, eta gainontzekoek Joniako Uharteak izeneko eskualdea eratzen dute. \nHistoria.\nAntzina greziarrek kolonizatu zuten uhartedia. Veneziaren esku egon ziren XV. mendetik XVIII. mendera arte. Frantsesen, errusiarren eta britainiarren mendeko lurraldea ere izan zen baina Jurgi I.a Greziako erregearen garaian Greziaren esku geratu ziren berriro.\nEkonomia.\nAzkenengo hamarkadetan, Joniako Uharteen biztanle-kopurua jaitsi egin da emigrazioaren eta tradiziozko industriaren, arrantzaren eta nekazaritzaren beherakadaren ondorioz. Gaur egun, jarduera ekonomiko nagusia turismoa da. Korfu bereziki, eta bere portua, paraje ederra dira, Mediterraneoan zehar egiten diren bidaietan erakargarriak. Gainera, uhartea ezaguna da Gerald Durrell idazleak idatzitako \"My Family and Other Animals\" lana dela eta; liburua Korfun igarotako haurtzaroaren kontakizuna da."}
{"id": "338609", "revid": "105290", "url": "https://eu.wikipedia.org/wiki?curid=338609", "title": "Sargazoen itsasoa", "text": "Sargazoen itsasoa Ozeano Atlantikoko iparraldeko eremu bat da, mendebaldeko (O) 70\u00ba - 40\u00ba meridianoen artean eta iparraldeko (N) 25\u00ba - 35\u00ba paraleloen artekoa. Bermudako Hirukia deritzonaren zati bat da.\nXVII. eta XVIII. mendeetan ospe txarra izan zuen, belaontziak bertan hondoratzen zirelako, halakoen hilerria zela.\nIzena sargazo izeneko alga arre batetik datorkio.\nEzaugarriak.\nOrokorrean Sargazoen itsasoaren eremuak 3.500.000 km\u00b2 inguru ditu. Nabarmena da sarritan haizerik ez izatea, itsaslasterrak, eta plankton eta alga asko dagoen lekua izatea. Hain zuzen ere, algek itsas azalaren azpian 'basoak' eratzen dituzte, oso zabalak. Horregatik, Amerika aurkitu zutenetik, orduko belaontziekin eremu hau zeharkatzea oso zaila eta arriskutsua zen: azaleko alga multzoa alde batetik, eta haizerik eza bestetik, \"kalma txitxa\" zeritzon barealdia, benetako oztopo zen Sargazoen itsasoa zeharkatu nahi zutenentzat. Bestalde, itsaslasterrek azpitik zirkuluan mugitzen dituzte urak erdirantz, oso astiro, ordulariaren orratzen eran, baina erdigunea oso zabala da, eta itxuraz uraren mugimendurik gabekoa.\nSargazoen itsasoaren eremua obalo-formakoa da, eta ez dauka muga garbirik, ez daukalako kostaldeko mugarik, ozeano barrukoa delako osorik; izan ere, Sargazoen itsasoaren mugak itsaslasterrek osatzen dute: Golkoko itsaslasterra mendebaldera; Ipar Atlantikoko itsaslasterra iparraldera, eta Ipar Ekuatore Itsaslasterretako bat hegoaldera. Itsaslasterretako azaleko ura epelagoa da ur sakona baino, eta dentsitate-mailak eratzen dira. Uraren dentsitate-estratifikazioak, era berean, ondorio ekologiko garrantzitsuak ditu; esate baterako, argia heltzen den azaleko ur epelagoetan landare-planktona bizi da, batez ere sargazo alga, komunitate handiak sortuz.\nSargazoen itsasoak duen kostalde bakarra Bermuda uharteetakoa da.\nHistoria.\nKristobal Kolonek aurkitu zuen Sargazoen itsasoa Amerikara egin zuen lehenengo bidaian. Hurrengo mendean hasi zen itsasontzi-hilerri ospea hartzen. Edozein modutan ere, \"Sargazoen itsasoa\" izena marinel portugesek ipinitakoa da."}
{"id": "338610", "revid": "512", "url": "https://eu.wikipedia.org/wiki?curid=338610", "title": "Selim II.a", "text": "Selim II.a (otomandar turkiera zaharrean: \u0633\u0644\u064a\u0645 \u062b\u0627\u0646\u0649, \"Sel\u012bm-i s\u0101n\u012b\", turkieraz: \"II.Selim\"; 1524ko maiatzaren 28a \u2013 1574ko abenduaren 12a\u00a0/\u00a0abenduaren 15a) Otomandar Inperioko sultan izan zen 1566tik 1574an hil zen arte. Suleiman I.a \"Bikaina\"ren eta haren faborito Alexandra Lisowskaren (Roxelana izenez ere deitua) semea zen.\nJauregiko hainbat azpikeria eta familiako liskarren ondoren tronuratu zenean, 1566an, arlo militarrarekiko interes gabeko lehen sultan bihurtu zen, eta boterea ministroengan uzteko ez zuen arazorik, betiere orgia eta libertinajeetan libre uzteko kondizioarekin.\n1545ean, Nurbanurekin ezkondu zen, Konyan. Nurbanu Murad III.aren ama izan zen, eta aurrerago Emakumeen Sultanerrian sultanarekin batera erregeordekide izan zen lehen sultan balido bihurtu zen.\nSokollu Mehmed Pasha aginpidedun Bisir Handiak estatuko gai gehienak kontrolatu zituen, eta, Selim tronuratu eta bi urtera, Konstantinoplan arrazoizko hitzarmen bat lortu zuen (1568) Maximiliano II.a Germaniako Erromatar Inperio Santuko enperadorearekin. Hitzarmen horren arabera, enperadoreak 30.000 dukat ordaindu behar zizkien otomandarrei, eta Moldavia eta Valakia eman behar zizkien agintari otomandarrei.\nErrusiaren aurka ez zuen suerte berbera izan. Volga eta Don ibaiak elkartzeko plan bat egina zen Konstantinoplan. 1569ko udan, janizari talde handi bat eta zalditeria bidali zen Astrakhan setiatzera. Aldi berean, otomandarren ontziteria batek Azov setiatzen zuen. Otomandarren armada ekaitz batek suntsitu zuen. 1570aren hasieran, Ivan IV.aren enbaxadoreek itun bat egin zuten Konstantinoplan. Itun horren arabera, sultan otomandarraren eta tsar errusiarraren arteko adiskidetasunezko harremanak ezarriko ziren.\n1571n, Zipre konkistatu zuen, eta huraxe izan zen Selimen garaipen preziatuena; urte berean, ordea, porrot egin zuen Liga Santuaren aurka, Lepantoko guduan. Inperioaren ontziteria, gudu hartan suntsitua, sei hilabetean berregin zen, eta otomandarrek berriro hartu zuten Mediterraneoaren gaineko kontrola (1573).\n1574an, Selim hil aurreko hilabeteetan, otomandarrek Tunisiaren gaineko boterea berreskuratu zuten, Espainiar Inperioaren mende egon baitzen 1572az geroztik."}
{"id": "338611", "revid": "1545", "url": "https://eu.wikipedia.org/wiki?curid=338611", "title": "Murad III.a", "text": "Murad III.a (1546ko uztailaren 4a \u2013 1595eko urtarrilaren 15a) Otomandar Inperioko sultana 1574tik hil zen arte.\nSelim II.aren eta bere ohaidea Nurbanuren semea zen. Tronua oinordetu zuen 1574an, eta ordutik aurrera hasi zen Otomandar Inperioaren beherakada. Iranekin eta kristau estatuekin (Hungariako Erresuma, Transilvania, Germaniako Erromatar Inperio Santua) izandako gerrek markatu zuten bere agintaldia. Hamabost urteetako gerran pertsonaia garrantzitsua izen zen, eta horren ondoren, Otomandar Inperioaren gainbehera ekonomikoa eta instituzionala gertatu zen."}
{"id": "338612", "revid": "448", "url": "https://eu.wikipedia.org/wiki?curid=338612", "title": "Kazakhstango Sobietar Errepublika Sozialista", "text": "Kazakhstango Sobietar Errepublika Sozialista (kazakheraz: \u049a\u0430\u0437\u0430\u049b \u0421\u043e\u0432\u0435\u0442\u0442\u0456\u043a \u0421\u043e\u0446\u0438\u0430\u043b\u0438\u0441\u0442\u0456\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u044b; errusieraz: \u041a\u0430\u0437\u0430\u0445\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430) Sobietar Batasuna osatzen zuten hamabost errepubliketako bat zen, 1936-1991 bitartean.\n1989. urteko datuen arabera, azaleraz 2.717.300 km\u00b2 zen, Sobietar Batasuneko bigarren handiena. Urte horretan 16.711.900 biztanle zeuden Kazakhstango herrialdean, Sobietar Batasuneko laugarrena. Hiriburua Alma-Ata zen, gaurko izenez, \"Almaty\". Hizkuntza ofizialak kazakhera eta errusiera ziren. Sobietar errubloa zerabilten. Herrialdeko biztanle gehienak kazakh etnia nomadakoak ziren: sobietarren menpe egon baino lehen Erdialdeko Asian kanerri indartsua zeukaten.\nHistoria.\nKirgiziako Sobietar Errepublika Sozialista Autonomoa 1920. urteko abuztuaren 26an sortu zuten, Errusiako Sobietar Errepublika Sozialista Federatiboaren barruan. 1925. urteko apirilean Kazakhstango Sobietar Errepublika Sozialista Autonomoa bihurtu zen, eta 1936. urteko abenduaren 5ean Sobietar Batasunaren barruko errepublika izendatu zuten, \"Kazakhstango Sobietar Errepublika Sozialista\" izenez.\n50eko eta 60ko hamarkadetan Sobietar Batasuneko gobernuak sobietarrak Kazakhstango lur ezezagunak kolonizatzera bultzatu zituen: errusiarren eta beste etnia batzuetakoen (ukrainarrak, alemanak, bielorrusiarrak, korearrak eta beste) etorrera handiak nahasketa etniko nabarmena eragin zuen. Independentzia aldarrikatu ostean etorkin mordoa berriro joan egin ziren.\n1991. urteko abenduaren 10ean \"Kazakhstango Errepublika\" izena hartu zuen, eta handik bi astera independentzia aldarrikatu zuten.\nBanaketa politiko eta administratiboa.\nKazakhstango Sobietar Errepublika Sozialistan hamazazpi oblast edo probintzia zeuden: Aktiubinsk, Alma-Ata, Ekialdeko Kazakhstan, Guryev, Dzhambul, Karaganda, Kzyl Orda, Koktxetav, Kustanai, Pavlodar, Iparraldeko Kazakhstan, Semipalatinsk, Taldy Kurgan, Turgay, Uralsk, Tselinogrado eta Tximkent."}
{"id": "338613", "revid": "105290", "url": "https://eu.wikipedia.org/wiki?curid=338613", "title": "Elara (satelitea)", "text": "Elara (grekoa: \u039b\u03ae\u03b4\u03b1), edo Jupiter VII, Jupiter planetaren satelite natural bat da.\nEzaugarri fisikoak.\nElara satelite txikia da (86 km-ko diametroa), eta irregularra. Uste da 0,04ko albedoa duela, Jupiterren beste satelite batzuen antzera, hala nola Himaliaren taldekoena. Izan ere, Himaliaren taldeko satelitea da, hau da, 11.160.000 km eta 12.555.000 km arteko erradioekin eta 25,8\u00b0 eta 30,7\u00b0 bitarteko inklinazioekin Jupiter orbitatzen duten bost sateliteen taldekoa.\nAurkikuntza.\nCharles Dillon Perrine-k aurkitu zuen, 1905eko urtarrilaren 2an, Kaliforniako Lick behatokian, Perrinek lehentxeago aurkitutako Himalia satelitearen argazkiak aztertuta.\n2007an, New Horizons zundak, Plutonera bidean zihoala, Elararen argazki batzuk egin zituen, 8 milioi kilometroko distantziatik hurbilenak.\nIzendapena.\nElara izena mitologia grekoko Elara pertsonaian du jatorria; Elara Zeusen maitaleetako bat zen.\nElarak ez zuen izendapen ofizialik izan 1975 arte, Jupiterren beste zortzi sateliterekin batera (Nazioarteko Astronomia Batasunak ofizialki izendatutako lehenengo satelite-multzoa izan zen). Ordura arte, Jupiter VII izena erabili zen izendatzeko."}
{"id": "338614", "revid": "96586", "url": "https://eu.wikipedia.org/wiki?curid=338614", "title": "Mensa (konstelazioa)", "text": "Mensa edo Mahaia \u2014\u2014 Hego hemisferioko konstelazio bat da, Nicolas Louis de Lacaillek deskribatua \"Mons Mensae\" izenarekin.\nIzena Hegoafrikako Lurmutur Hiriaren gaineko Mahaiaren mendia (Table Mountain) aipatzen du, mendi hartatik zeru australaren behaketak egin baitzituen Lacaillek.\nKonstelazio honek ez du distira handiko izarrik; bera da zeruan gutxien ikusten dena. Hala ere, berak dauka Magallaesen Hodei Handia galaxiaren parte handi bat. Octans konstelazioaren ondoren, Mensa da konstelaziorik australena. Horregatik, ezinezkoa da Ipar hemisferiotik ikustea.\nXVII. mendean deskribatu zenez eta Hego hemisferiokoa denez, Mediterraneo inguruko antzinateko kulturek ez zuten ezagutu. Beraz, ez dago izaki mitologikorik konstelazio honi dagokionik."}
{"id": "338615", "revid": "1545", "url": "https://eu.wikipedia.org/wiki?curid=338615", "title": "Duke Unibertsitatea", "text": "Duke Unibertsitatea, AEBetako ikerketa-unibertsitate pribatua. Durhamen dago, Ipar Carolinan.\nEstatu Batuen hegoaldeko unibertsitate selektiboenetakoa da (\"US News &amp; World Report 2008\" txostenaren arabera). Hori dela eta, \"Hegoaldeko Harvard\" ere deitzen diote.\nIzen ofiziala Duke University du. Washington Dukeren omenez jarri zioten izena, Unibertsitatearen lehen ongileetako baten aitaren omenez, alegia.\nOfizialki 1924an fundatu zen arren, Duke Unibertsitateak bazuen aurrekari bat, 1838ko Trinity College eskola, Ipar Carolinako Trinity hirian zegoena. Metodistek eta kuakeroek jarri zuten abian, eta Durhamera aldatu zen gero, 1892an.\nUnibertsitateak hiru campus ditu Durhamen, bai eta itsas laborategi bat ere, Beauforten. Campus nagusia Julian Abele arkitektoak diseinatu zuen nagusiki, eta Duke kapera du erdigune. Horrez gain, ekialdeko campusa (estilo georgiarrekoa) eta mendebaldeko campusa (estilo gotikokoa) ditu.\nKirolak.\nHogeita sei talde ditu unibertsitateak kirol-arloan, eta Blue Devils dute izena. Atlantic Coast Conference unibertsitate-mailako norgehiagokan hartzen dute parte. Historikoki, Ipar Carolinako Unibertsitateko Tar Heels taldea izan dute aurkari nagusia, saskibaloian, bereziki.\nDuke Unibertsitateko ikasle izan dira NBAko saskibaloi-jokalari hauek: Grant Hill, Danny Ferry, Christian Laettner, Elton Brand, Shane Battier, Carlos Boozer, Chris Duhon, Mike Dunleavy Jr., J. J. Redick, Shelden Williams eta Kyrie Irving."}
{"id": "338617", "revid": "58701", "url": "https://eu.wikipedia.org/wiki?curid=338617", "title": "Anton abadea", "text": "Anton abadea edo San Anton, baita ere \"Eremutar\", Anton Handia edo Anton Egiptokoa (Herakleopolis Magna, Egipto, 251 - Colzim mendia, Egipto, 356) monako kristaua eta eremita-mugimenduaren fundatzailea izan zen. Bere bizitzari buruzko datu historikoak badira, baina baita kondairazkoak ere. Beni Suefeko nekazari aberatsa, hogei urterekin pobreen artean banatu zituen bere ondasunak, eta Tebaidako basamortura joan zen. Ondasunak alde batera utzi eta ermitau-bizitza eraman zuela gauza jakina da; Egiptoko hainbat monako-komunitatez arduratu zen. 105 urte bizi izan zela esaten da. Tradizioan oso ezagunak diren ikuskariak eta tentaldiak pairatu zituen basamortuan iragan zituen lehen 15 urteetan. Eragin handia izan zuen, eta Egiptoko basamortuak haren jarraitzailez bete ziren.\nGizon santu eta zorrotzaren fama zuen, eta horrek dizipulu asko erakarri zituen; ermitau-taldeak osatu zituen Pispir-en eta Arsinoe-n. Hori dela eta, monako-tradizio kristauaren fundatzailetzat hartzen da. Hala eta guztiz ere, inoiz ez zuen komunitate-bizitza aukeratu, eta Itsaso Gorritik gertu zegoen Colzim mendira erretiratu zen ermitau izateko. 311n utzi zuen bere bakartokia, Alexandria bisitatu eta arrianismoaren aurka predikatzeko.\nErlikiak eta monako-ordena.\nAnton 105 urte bizi izan zela, eta gorpuzkia hilobi anonimo batean hobiratzeko agindua eman zuela esaten da. 561 inguruan, ordea, haren erlikiak Alexandriara eraman ziren, eta han gurtu izan ziren XII. mendean Konstantinoplara eraman ziren arte. Mende horretan, gutxi gorabehera, fundatu zen San Antonen izenpean Anaia Ospitalekoen ordena.\nKonstantinoplaren erorialdia eta gero, Antonen erlikiak Dofinerria probintzia frantseseko abadia batera eraman zituzten.\nOrdenaren jantzia marregazko txanodun tunika batez, eta tau formako gurutze batez osatua dago.\nIkonografia.\nOrdenako jantzia daramala, eta ondoan txerria duela, irudikatzen da San Anton Abadea. Artista askok hartu dute gai hau beren lanetarako. Ezagunen artean dago \"San Antonen tentaldien triptikoa\" Jeronimo Bosch-ek margotua. Autore honek berak \"San Antonen tentaldiak\" lana ere margotu zuen.\nDiego Riverak, Paul C\u00e9zannek eta Jan Wellens de Cock-ek ere erabili zuten San Antonen gaia beren artelanetan."}
{"id": "338618", "revid": "1545", "url": "https://eu.wikipedia.org/wiki?curid=338618", "title": "Kennedy zentro espaziala", "text": "John F. Kennedy zentro espaziala ( edo \"KSC\") NASAren instalazio-multzo bat da, espazio-ontziak espazioratzeko erabilia. Estatu Batuetako Florida estatuko Ca\u00f1averal lurmuturrean dago. Estatu Batuetako John F. Kennedy lehendakari ohiaren omenez eman zitzaion izena.\nZentroa 55 km luze eta 10 km zabal da; guztira, 567 km\u00b2-ko azalera du, eta 15.000 pertsonak lan egin dute bertan. Bisitarientzako gune bat du, eta Floridako gune turistiko garrantzitsuenetariko bat da.\nJohn F. Kennedy zentro espazialak jaurtitze-gune bat baino ez du hartzen (39 jaurtitze-konplexua). Gainerako jaurtiketak Ca\u00f1averal lurmuturrean egiten dira, AEBko aire-armadak zuzenduta. Eraikitze-lanak 1965ean amaitu zituzten."}
{"id": "338619", "revid": "336", "url": "https://eu.wikipedia.org/wiki?curid=338619", "title": "Alexio I.a Komneno", "text": "Alexio I.a Komneno (1056 aldean - 1118ko abuztuaren 15a) Bizantziar Inperioko enperadorea izan zen 1081-1118 bitartean, Komnenotar dinastiaren fundatzailea. Normandiarren erasoari eutsi zion eta Konstantinopla mehatxatu zuten petxenegoak xehatu zituen. Nizea eta mendebaldeko Asia Txikia konkistatzeko Lehenengo Gurutzada bultzatu zuen.\nBizitza.\nJoan Komnenoren hirugarren semea zen, eta 1057-1059 bitartean enperadore izandako Isaak I.a Komnenoren iloba. Isaakek abdikatu zuenean, Alexioren aitak uko egin zion tronuari, eta 1059-1081 bitartean dinastia desberdinetako lau enperadorek agindu zuten. Romano IV.a Diogenesen agintaldian (1067-1071), armadan zerbitzatu zuen seljuktarren aurkako borrokan. Mikel VIII.a Dukas (1072-1078) eta Nizeforo III.a Botaniates (1078-1081) enperadore zirela, Alexio eta Isaak anaiak Asia Txikia, Trazia eta Epiroko matxinoen aurka borrokatu ziren. Gero, enperadorearen aurka armak harturik, Konstantinoplan sartu eta Nizeforo kargutik eraitsi zuten. Isaak anaia zaharrenak koroari uko egin zionez, Alexio bilakatu zen enperadore 1081ean, 33 urte zituela.\nAlexioren agintaldi luzeak (37 urte inguru) arazo asko izan zituen. Hastapenean, Roberto Guiscard eta Bohemundo Antiokiakoa normandiarren erasoak jasan behar izan zituen, Durr\u00ebs eta Korfu konkistatzea lortu zutenak. Roberto 1085ean hil ondoren, bizantziarrek berreskuratu zituzten lurralde horiek. Geroago, petxenego eta bogomiloen inbasioei aurre egin behar izan zien Trazian. Asia Txikian seljuktarren boterea handitzen ari zen, eta horri ere aurre egin behar izan zion.\nBeti ere, krisialdirik zailena Lehenengo Gurutzadako zaldunen etorrerak eragin zuen. Alexioren enbaxadoreek Mendebaldeko kristauen laguntza galdegin bazuten ere, iritsi ziren oste gaitzek asaldatu zuten. Petri Amienskoa buru zuen \"Behartsuen Gurutzada\" Asia Txikira bidali zuen, eta han turkiarrek sarraskitu zuten 1096an. Godofredo Bouillongoa buru zuen \"Printzeen Gurutzada\"-k, berriz, Kios, Rodas, Esmirna, Efeso eta ia Anatolia osoa berreskuratzea lortu zuen, 1097-1099 bitartean.\nFamilia.\nAlexio I.a Maria Alaniakoa enperatrizaren, hots, Mikel VIII.a Dukas eta Nizeforo Botaniatesen emazte ohiaren, maitalea izan zen. Alexiok eta Mariak ez zuten beren harremana ezkutatu, eta elkarrekin bizi izan ziren Manganako jauregian.\nEnperadorearen amak, Ana Dalasenak, Dukas familiarekiko lotura sendotu nahi izan zuen. Horretarako, Alexio Irene Dukasekin ezkontzarazi zuen. 9 seme alaba izan zituzten:"}
{"id": "338620", "revid": "56334", "url": "https://eu.wikipedia.org/wiki?curid=338620", "title": "Karlos III.a Gizena", "text": "Karlos III.a Gizena (Neidingen, 839ko ekainaren 13a - \"ib.\", 888ko urtarrilaren 13a), 881etik 887ra Karolingiar Inperioko enperadorea, 876tik 887ra Ekialdeko Frantziako erregea eta 885etik 888ra Mendebaldeko Frantziako erregea izan zen.\nLuis Germaniarraren semea zen, eta Alemaniako erreinua oinordetu zuen. Bere anaiak (Karloman Bavariakoak) abdikatu zuenean Italiako erreinua ere lortu zuen. 881ean Joan VIII.a aita santuak enperadore koroatu zuen. 882an Karlos III.aren beste anaia (Luis III.a Frantziakoa) hil zen, eta Ekialdeko Frantziaren agintea oinordetu zuen. Bere lehengusua Karloman II.a Frantziakoa hiltzean Mendebaldeko Frantzia ere lortu zuen. Hala, frantziar inperioa bateratu egin zen, nahiz eta denbora gutxirako izan.\nEraso bikingo ugariri aurre egin behar zion, garrantzitsuenetako bat Paris setiatua izan zuen. Karlos III.ak bikingoen atzera-egitea negoziatu zuen diru-kopuru handien truke. Horrek herriaren zati handi bat sumindu zuen, eta monarka koldartzat eta arduragabetzat jo zuten.\nUme legitimorik ez zuenez, oinordeko bezala seme sasiko bat izendatzen saiatu zen, baina apezpikuek ez zioten utzi.\nKarlos III.aren erregealdian inperio osoan zehar matxinada ugari egon ziren. Garrantzitsuenetako bat Eudes kondearena izan zen, Parisen.\nKarlos III.a gaixotasuna ugari pairatu zituen, behar bada esaten da epileptikoa izan zela, eta Treburreko dietak (Hessen, Alemania) kargutik kendu zuen 887an, eta horrela, frantziar inperioa betirako banatu zen. Karlos III.a aste batzuk geroago hil zen."}
{"id": "338621", "revid": "512", "url": "https://eu.wikipedia.org/wiki?curid=338621", "title": "Petri III.a Errusiakoa", "text": "Petri III.a (errusieraz (\u041f\u0451\u0442\u0440 III \u0424\u00eb\u0434\u043e\u0440\u043e\u0432\u0438\u0447, \"Pyotr III Fyodorovich\") (1728ko otsailaren 21agreg./otsailaren 10ajul. - 1762ko uztailaren 17agreg./uztailaren 6ajul.) Errusiako tsarra izan zen; Petri \"Handia\"ren biloba zen, eta Karlos Frederiko Holstein-Gottorpeko dukearen eta Ana Petrovna Romanovaren semea.\nHaurtzaroa.\nKielen jaio zen 1728an. Oso txikia zela, ama zuen Ana Petrovna dukesa handia galdu zuen, eta erabat umezurtz geratu zen, 1739an aita hiltzean. Haurra zen bitartean, eta gaztaroko lehen urteak, osaba zuen Adolfo Frederiko Holsteinen, L\u00fcbeckeko apezpikuaren, zaintzapean bizi izan zen.\nAmaldeko izeba zuen Elisabet I.a Errusiakoak, 1741ean tsarina egin zenean, San Petersburgoko gortera eraman zuen, han hezteko eta erregetzarako ondorengo duin bihurtzeko asmoarekin.\nIzebak erabakita, Sofia Anhalt-Zerbstekoa printzesarekin ezkondu zen 1745ean. Fede ortodoxora bihurtzean, Katalina izena hartu zuen, eta urte batzuk geroago Katalina II.a Errusiakoa izango zen. Bi seme-alaba izan zituzten: Paulo I.a izango zena, eta Ana Petrovna dukesa handia, umetan hil zena. Ezkontza porrot hutsa izan zen.\nAgintaldia.\nElisabet I.a Errusiakoa hil zenean, Errusiako tsar jarri berriak Prusiako Erresumara hurbiltzeko politika abiarazi zuen. Errusiak Zazpi Urteko Gerran konkistatutako lurraldeak entregatu zizkion Prusiari.\nErrusiar usadio eta kulturarekiko etengabeko gutxiespena erakutsi zuen, eta Errusia inperialaren zutabeetako batzuei eraso egin zien.\nKatalina enperatrizarekin zuen ezkontza-harremanari dagokionez, hasieran egonkorra bazen ere, poliki-poliki bihurritzen joan zen.\nPetri III.a egun batzuetan Oranienbaumgo jauregira erretiratu zen, eta, bitartean, Katalinak jauregiko iraultza bati ekin zion. Petri III.a bere baitan bilduta zegoela, eta egoerari aurre egiteko gauza ez zela ikusita, Katalinak estatu-kolpea eman eta tsarra boteretik kendu zuen; bere burua Katalina II.a Errusiakoa izendatu zuen. Estatu-kolpea izan eta egun gutxira, Katalina II.ak senarraren heriotzaren berria jaso zuen.\nTsarinak jakinarazpen bat igorri zion errusiar herriari, Petri hemorroide-arazoengatik hil zela esanez; hala ere, hipotesi batzuen arabera, enperatrizaren begikoaren anaiek, Orlov anaiek hain zuzen ere, hil zuten.\nKatalina \"Handia\"ren agintaldian ahaztua izan bazen ere, Petri III.ak beti jarraitu zuen erregetzarako legezko semea zuen Paulo duke handiaren oroimenean. Laster baztertu zuen bere ama, eta aitaren prusiar ohiturei jarraitu zien. Paulo I.a izenarekin tronuratu zenean, aitaren gorpua hobitik atera eta hileta-ohikune eskaini zion ohoreekin, 1796an, Katalina hil zenean,"}
{"id": "338622", "revid": "1545", "url": "https://eu.wikipedia.org/wiki?curid=338622", "title": "Henrike I.a Luxenburgokoa", "text": "Henrike I.a Luxenburgokoa (\"Henri Albert Gabriel Felix Marie Guillaume de Nassau-Weilburg et Bourbon-Parme\") Luxenburgoko Dukerri Handiko monarka.\n1955eko apirilaren 16an jaio zen Betzdorf gazteluan, Luxenburgon. Joan Luxenburgokoa Duke Handiaren eta Josefina Karlota Belgikakoa printzesaren semea da.\nEzkontza eta seme-alabak.\nHenrike Politika zientzietan lizentziatua da Genevako unibertsitatean, baita bere emaztea ere. Unibertsitate horretan ezagutu ziren, hain zuzen ere.\n1981eko otsailaren 14an, Henrike Luxenburgoko Santa Maria katedralean ezkondu zen Maria Teresa Mestre Batistarekin, jatorriz Marianaokoa (La Habana, Kuba). Bikoteak lau seme eta alaba bat du:\n2013an ezkondua Claire Margareta Lademacher (1985), alaba bat eta seme baten aita.\nHenrikek agintea hartu zuen bere aitak abdikatu ondoren, 2000. urteko urriaren 7an."}
{"id": "338623", "revid": "65203", "url": "https://eu.wikipedia.org/wiki?curid=338623", "title": "Gilen I.a Alemaniakoa", "text": "Gilen I.a (jaiotza-izena: Wilhelm Friedrich Ludwig) (Berlin, 1797ko martxoaren 22a \u2013 1888ko martxoaren 9a) Prusiako errege izan zen 1861eko urtarrilaren 2tik aurrera eta Alemaniako enperadore (lehenengo kaiserra) 1871ko urtarrilaren 18tik hil bitartean.\nBiografia.\nWilhelm Friedrich Ludwig Berlinen jaio zen 1797ko martxoaren 22an. Aita Frederiko-Gilen III.a Prusiakoa zuen eta ama, Luisa Mecklenburg-Strelitzekoa; bikotearen bigarren semea izan zen.\n1814tik aurrera, Prusiako armadan aritu zen eta, 1815etik, hainbat misio diplomatikoren ardura eman zioten.\n1826an, aitaren desioei jarraitu eta betiko amodioa zuen Elisa Radziwill (1803-1834) utzi zuen. Poloniako printze baten alaba zen hau, baina ez zien Prusiako errege familiaren beharrei erantzuten.\n1829ko ekainaren 11n, Augusta Saxonia-Weimar-Eisenachekoarekin ezkondu zen \u2014aitaren gustukoa zen\u2014 eta bi seme-alaba izan zituzten:\nEzkontza egokitua izan zuen, baina ez ziren sekula ondo etorri. Politikoki ere, senar-emazteak iritzi ezberdinekoak ziren: Augusta liberalismoaren aldekoa zen eta Wilhelm, berriz, guztiz kontrakoa.\n1857an, anaia zaharrena zuen Frederiko Gilen IV.a Prusiakoa erregeak krisialdia jasan zuen eta eragin zizkion osasun arazo mentalek hil arte iraun zioten. Horren aurrean, handik urtebetera, Wilhelm Friedrich Ludwigek erregeordetzaren ardura hartu behar izan zuen.\n1861eko urtarrilaren 2an, Frederiko Gilen IV.a Prusiakoa erregea semerik gabe hil zen eta anaia gazteak hartu zuen haren ordea Prusiako tronuan, Gilen I.a izena hartuta.\nErregeordetza aurretik ez zuen politikan parte handirik hartu, baina, tronura iritsitakoan, politika kontserbadorearen aldeko agertu zen eta Otto von Bismarck (1862) izendatu zuen kantzelari: hark Alemaniaren bateratzearen ardura eraman zuen.\nFrantzia-Prusia Gerraren ondoren, 1871ko urtarrilaren 18an, Prusiako errege zen Gilen I.a Alemaniako enperadore egin zuten Versailles Jauregiko Ispilu Gelan. Une hartan, Ipar Alemaniako Konfederazioa (1867-1871) Alemaniar Inperio bilakatu zen (\"Deutsches Kaiserreich\", 1871-1918). Estatu federal bakar batean bildu ziren, Prusiako erregea estatuburu hartuta, enperadore eta presidente izan zen federatu ziren erresumetan: Bavaria, W\u00fcrttemberg, Saxonia, Badengo Dukerri Handia eta Hesseko Dukerri Handia. Hanburgo, L\u00fcbeck eta Bremen hiri askeak ere Alemanian sartu ziren.\n1888ko martxoaren 9an hil zen Gilen eta haren seme Frederiko III.a izan zen oinordeko, ez denbora luzez, ordea, minbiziak hartu baitzuen eta hitu hilabeteren buruan hil baitzen. Gilen II.ak jarraitu zion tronuan eta aitonaren antzera gobernatzen saiatu zen."}
{"id": "338624", "revid": "512", "url": "https://eu.wikipedia.org/wiki?curid=338624", "title": "Hamilton (Bermuda)", "text": "Hamilton Bermudako hiriburua da (Bermuda Erresuma Batuko itsasoz haraindiko lurralde bat da). Portua du, eta Bermuda uharteko merkataritza-, administrazio- eta aisialdi-gune nagusia da.\nHiriaren izena 1778-1794 agintaldian Bermudako gobernadore izan zen Sir Henry Hamilton-engandik datorkio.\nHistoria.\nBermudako gobernuak 58,7 hektarea hartu zituen egoitza berria sortzeko eta eraikitzeko: 1793. urtean formalki eskuratu zuten lurra, Parlamentuko agiri baten bitartez. Saint Georgek Bermudako hiriburua izateari utzi, eta Hamilton izendatu zuten hiriburu berritzat 1815. urtean.\nHiri izaera 1897. urtean lortu zuen Hamiltonek; besteak beste, Hirutasun Santuaren katedral anglikanoa eraiki zutenean. Gerora, katedral katolikoa ere eraiki zuten."}
{"id": "338625", "revid": "105290", "url": "https://eu.wikipedia.org/wiki?curid=338625", "title": "Himalia (satelitea)", "text": "Himalia (grekoa: \u2018\u0399\u03bc\u03b1\u03bb\u00ed\u03b1), edo Jupiter VI, Jupiter planetaren satelite natural bat da.\nEzaugarri fisikoak.\nHimalia satelite irregularra da, Jupiterren satelite irregularretan handiena. Haren errotazio-periodoa 7 h 46 min 55\u00b12 s da. Neurri zehatzak ez dira ezagunak, baina, Cassini zundak hartutako argazkien arabera, objektu luzanga da, eta haren ardatzak 150\u00b120 eta 120\u00b120 km luze dira. Uste da 0,04ko albedoa duela, Jupiterren beste satelite batzuen antzera, hala nola haren izena duen taldeko gainerako sateliteena (Himaliaren taldea). Kolorez grisa da, C motako asteroideen antzera.\nHimalia beraren izena duen satelite-taldeko sateliterik handiena da, eta orbita progradoa du. Himaliaren taldea bost satelitek osatzen dute, eta guztiek 11.160.000 km eta 12.555.000 km arteko erradioekin eta 25,8\u00b0 eta 30,7\u00b0 bitarteko inklinazioekin orbitatzen dute Jupiter.\nAurkikuntza.\nCharles Dillon Perrine-k aurkitu zuen, 1904ko abenduaren 3an, Kaliforniako Lick behatokian.\nIzendapena.\nHimalia satelite-izena mitologia grekoko Himalia pertsonaian du jatorria; Himalia ninfa bat zen, eta Zeusen maitalea izan zen.\nHimaliak ez zuen izendapen ofizialik izan 1975 arte, Jupiterren beste zortzi sateliterekin batera (Nazioarteko Astronomia Batasunak ofizialki izendatutako lehenengo satelite-multzoa izan zen). Ordura arte, Jupiter VI izena erabili zen satelitea izendatzeko."}
{"id": "338626", "revid": "512", "url": "https://eu.wikipedia.org/wiki?curid=338626", "title": "Mehmed VI.a", "text": "Mehmed VI.a (; 1861eko urtarrilaren 14a - 1926ko maiatzaren 16a) Otomandar Inperioko 36. sultana eta azkenengoa izan zen. 1918-1922 urte-tartean izan zen Inperioko sultan. Osman Etxekoa zen. Ilobak, tronurako ondorengoa zenak, bere burua hil zuela eta, hartu zuen agintea Mehmed VI.ak.\nLehen Mundu Gerra izugarrizko porrota izan zen Otomandar Inperioarentzat. Indar britainiarrek Bagdad eta Jerusalem hartu zituzten gerra-garaian, eta Inperioaren parterik handiena aliatu europarren artean banatu zen. 1920an San Remon egindako hitzaldian, frantsesei Siriaren gaineko agintea eman zitzaien, eta britainiarrei Palestina eta Mesopotamiaren gainekoa. 1920ko abuztuan, Mehmeden ordezkariek Sevresko ituna sinatu zuten. Itun horretan, aipatutako aginteak onartzen ziren, Anatoliaren eta Esmirnaren gaineko kontrol otomandarra baztertzen zuen, eta Al-Hijaz estatu independente gisa onartzen zuen.\nNazionalista turkoak ez zeuden gustura sultanak ituna onartu izanarekin. Kemal Atat\u00fcrk politikariak gidatuta, gobernu berri bat eratu zuten, Batzarre Nagusi Turkoa zeritzona, 1920an, eta Ankaran gunea zuena. Urte bereko apirilaren 23an konstituzio berria onartu zen.\nNazionalistek izandako garaipenek sultanerria 1922an abolitua izatea ekarri zuen. Mehmed gerraontzi britainiar batean joan zen Konstantinoplatik Maltako deserrira. San Remon, Italian, hil zen, maiatzaren 15ean. 1922ko azaroan, Mehmeden lehengusu propioa eta printze oinordekoa kalifa hautatu zuten, eta dinastiako buru izan zen Abdulmecid II.a izenarekin."}
{"id": "338627", "revid": "105290", "url": "https://eu.wikipedia.org/wiki?curid=338627", "title": "Adrastea (satelitea)", "text": "Adrastea (grekoa: \u0391\u03b4\u03c1\u03ac\u03c3\u03c4\u03b5\u03b9\u03b1), edo Jupiter XV, Jupiter planetaren satelite natural bat da.\nEzaugarri fisikoak.\nAdrasteak forma irregularra du: 20 \u00d7 16 \u00d7 14 km-ko tamaina. Jupiterren lau barne-sateliteetan txikiena da (Amaltearen taldea), eta planetarainoko distantziaren ordenan bigarrena, Metis baita Jupiterretik hurbilen dagoena.\nJupiterren eraztun nagusiaren barnean dago, eta, Jupiterren marea-indarren eraginez, errotazio-periodo sinkronoa du, hau da, bere buruaren inguruan bira oso bat egiten du planetaren inguruan bira oso bat egiten duen bitartean; beraz, aurpegi bera erakusten dio beti planetari.\nAurkikuntza.\nDavid Jewitt-ek et G. Edward Danielson-ek aurkitu zuten, 1979an, Voyager 2 zundak urte hartan bertan bidalitako argazkiak aztertuta. Espazio-ontzi batek egindako argazkien bidez, eta ez Lurreko teleskopio batetik, aurkitutako lehen satelite naturala izan zen.\nIzendapena.\nAdrastea satelite-izena mitologia grekoko Adrastea pertsonaian du jatorria; Adrastea ninfa bat zen.\nHasieran, S/1979 J 1 izendapen sistematikoa eman zitzaion sateliteari; kode horrek adierazten du 1979an lehen aldiz ikusitako Jupiterren lehen satelitea zela. Adrastea behin betiko izena 1983an eman zitzaion."}
{"id": "338628", "revid": "512", "url": "https://eu.wikipedia.org/wiki?curid=338628", "title": "Tebe (satelitea)", "text": "Tebe (grekoa: \u0398\u03ae\u03b2\u03b7), edo Jupiter XIV, Jupiter planetaren satelite natural bat da.\nEzaugarri fisikoak.\nTebek forma irregularra du, elipsoidala (116 \u00d7 98 \u00d7 84 km), eta haren ardatzik luzeena beti Jupiterrerantz orientatuta dago. Jupiterren gainerako barne-sateliteetan gertatzen den bezala, Teben ere errotazio-periodoa eta orbita-periodoa berdinak dira, hau da, sinkronoak dira: bere buruaren inguruan bira oso bat egiten du planetaren inguruan bira oso bat egiten duen bitartean. Beraz, aurpegi bera erakusten dio beti planetari. Analtearen taldeko sateliterik handiena da.\nTeberen gainazala iluna da, eta gorrixka. Kraterrez josita dago, eta gutxienez hiru edo lau inpaktu-krater erraldoi ditu; handienak 40 km inguruko diametroa du, eta Jupiterretik ikusten ez den aldean kokatuta dago.\nAurkikuntza.\nStephen P. Synnott-ek aurkitu zuen 1979an, Voyager 1 zundak bidalitako argazkiak aztertuta.\nIzendapena.\nTebe satelite-izena mitologia grekoko Tebe pertsonaian du jatorria; Tebe ninfa bat zen, eta Zeusek bahitu zuen.\nHasieran, S/1979 J 2 izendapen sistematikoa eman zitzaion sateliteari; kode horrek adierazten du 1979an lehen aldiz ikusitako Jupiterren bigarren satelitea zela. Tebe behin betiko izena 1983ko irailaren 30ean eman zion Nazioarteko Astronomia Batasunak."}
{"id": "338629", "revid": "105290", "url": "https://eu.wikipedia.org/wiki?curid=338629", "title": "Hidra (satelitea)", "text": "Hidra (edo Pluton III) Pluton planeta nanoak eta Karon sateliteak osatzen duten sistema bitarraren satelite bat da, eta sistema horren barizentroa orbitatzen du. Nix satelitearekin batera aurkitu zen 2005ean.\nKaronen eta Nixen orbita-planoan dago, eta 100\u00a0km inguruko diametroa du. Hidraren itxurazko magnitudea +22,91 da; beraz, ezinezkoa da Lurretik ikustea.\nHaren orbita ez da erabat zirkularra; eszentrizitatea 0,051 da, ez handia, baina ez da zero. 38,2 eguneko orbita-periodoa du, eta ia 1:6 orbita-erresonantzian dago Karonekin. Aurkitu zenean, Hydra % 25 distiratsua zen Nix haren satelite kidea baino. Espektralki neutral ageri da, Karon eta Nix bezala; Pluton, berriz, gorrixka da.\nAurkikuntza.\n2005. urtearen amaieran aurkitu zuen Hubble teleskopioaren Pluto Companion Search Team-ek (Hal A. Weaver, Alan Stern, Max J. Mutchler, Andrew J. Steffl, Marc W. Buie, William J. Merline, John R. Spencer, Eliot F. Young eta Leslie A. Young), eta Hubble teleskopioak, 2006ko otsailean, haren existentzia berretsi zuen. Aurkikuntza ekarri zuten irudiak 2005eko maiatzaren 15ean hartu ziren, eta urriaren 31n eman zen aurkikuntzaren berri.\nIzendapena.\nHasieran, S/2005 P 1 behin-behineko izendapena esleitu zitzaion, baina, 2006ko ekainaren 21ean, Nazioarteko Astronomia Batasunak Hidra izenez bataiatu zuen. Mitologia grekoko Hidra izenetik dator. Hidra Herkulesen kontra borrokatu zen bederatzi buruko sugea zen."}
{"id": "338630", "revid": "512", "url": "https://eu.wikipedia.org/wiki?curid=338630", "title": "Jakob Bernoulli", "text": "Jakob Bernoulli (Basilea, 1654ko abenduaren 27a - Basilea, 1705eko abuztuaren 16a), Jacob, Jacques edo James Bernoulli bezala ere ezaguna, Suitzako matematikari eta zientzialari aparta izan zen.\nGaztetan aitak Basileako unibertsitatera bidali zuen teologia eta filosofia ikasketak egitera, teologo bihurtzeko asmoarekin. Hala ere, Jakobek ezkutuan jarraitu zituen bere benetako zaletasuna ziren fisika eta matematika.\nLeibnitzen planteamenduetan oinarrituz kalkulu infinitesimaleko problemak garatu zituen.\nBasileako matematika irakaslea izan zen 1667tik hil arte. Lehenengoetariko izan zen Newton eta Leibnizen atzetik Kalkulua garatzen eta berriak ziren problema zail eta garrantzitsuei aplikatzen. Geometria analitikoan, probabilitatearen teorian eta aldakuntza-kalkuluan egindako ekarpenak aparteko garrantzia izan zuten. Ingalaterrara egiten duen bidaia batean Robert Boyle eta Robert Hooke ezagutzen ditu eta topaketa hark bizitza guztian zientzian eta matematikan aritzeko zaletasuna eman zion.\nGottfried Leibnizekin korrespondentzia bidez ezagutu zuen kalkulua, eta Johann anaiarekin hainbat alditan parte hartu zuen artikuluak publikatzen, adibidez, isoperimetrian (1700, 1701).\nObrarik handiena \"Ars Conjectandi\" izan zen, probabilitatearen teorian aitzindaria izan zen lana. Lan hori bere iloba Nicholasek argitaratu zuen 1713an, Bernoulli tuberkulosiarekin hil eta zortzi urtera. Bernouilliren zenbakiak terminoa bere lanaren emaitza da. Horretaz gainera, Ilargian Bernoulli beraren eta haren anaiaren omenez, Bernoulli kraterra izenarekin bataiatu zuten krater bat dago."}
{"id": "338631", "revid": "336", "url": "https://eu.wikipedia.org/wiki?curid=338631", "title": "Suluko itsasoa", "text": "Suluko itsasoa Malaysiako artxipelagoko barne-itsasoetako bat da, Ozeano Barearen zati den itsaso handi bat. 348.000 km\u00b2 inguruko azalera du.\nFilipinen eta Malaysiaren artean dago, eta bi herrialde horien artean banatzen dute Suluko itsasoko uren eta kostaldeen administrazioa. Politikoki, 400 uharte baino gehiago ditu Suluko probintziak, baina ez da ia inor bizi.\nSuluko itsasoak muga hauek ditu: ipar-ekialdean, Palawan uhartea dago \u2014zeinak Hego Txinako itsasotik bereizten baitu\u2014, hego-ekialdean, Sulu artxipelagoa, hego-mendebaldean, Borneo uhartea, eta, ipar-ekialdean, Bisayak uhartedia.\nSuluko itsasoan dago Tubbataha Uharriaren itsas parke nazionala, koralezko uharri-atoloia. Gizateriaren ondare izendatu zuen Unescok 1993an, eta 968 km\u00b2 ditu.\nKlima.\nMontzoiek baldintzatzen dute Suluko itsasoko klima, hego-ekialdeko montzoiak (ekainetik urrira) eta ipar-ekialdekoak (abendutik ekainera).\nUrteko batez besteko tenperatura 26-27\u00a0\u00b0C da. Otsaila izan ohi da hilabete hotzena; maiatzetik abuzturako tartea, berriz, beroena \u2014hezetasun erlatiboa % 86 izan ohi da\u2014.\nUrtarriletik apirilera arte irauten du urte-sasoi lehorrak, eta 7-9 milimetro euri izan ohi da garai horretako hileko batez besteko prezipitazioa."}
{"id": "338632", "revid": "336", "url": "https://eu.wikipedia.org/wiki?curid=338632", "title": "Kurskeko Gudua", "text": "Kurskeko Gudua Bigarren Mundu Gerrako gudualdia izan zen, Alemania Nazi eta Sobietar Batasunaren armaden artekoa, 1943ko uztailean hasi eta abuztuaren 23an amaitu zena. Errusiako Kursk eskualdean gertatu zen, eta \"Zitadela Operazioa\" izena ere eman zaio.\nAlemaniak Ekialdeko Frontea hartzeko azkenengo ahalegin handia egin zuen Kurskeko guduan, uztailaren 5etik 16ra erasoak joaz: \"Wehrmacht\" armadak bere baliabide garrantzitsuenak erabili zituen. Besteak beste: 780.900 lagun, 2.928 tanke, 9.966 kanoi eta mortero, eta \"Luftwaffe\"ren 2.110 hegazkin.\nSobietar Batasuneko Armada Gorriak kontraerasoa jo zuen uztailaren 12tik abuztuaren 23ra bitartean, eta udan alemanei irabazitako lehenengo gudua izan zen: alemanen \"Blitzkrieg\" taktikak aurkaria garaitu baino lehen porrot egin zuen, besteak beste sobietarrek estrategia aurreratuak erabili zituztelako. Gainera, Kursken sobietarrek ere defentsa- eta eraso-baliabide garrantzitsuak zituzten, hala nola 5.000 km trintxera zortzi lerrotan banatuta; 1.910.361 lagun, 5.128 tanke, 25.013 artilleria-pieza eta 2.792 hegazkin.\nAmaieran, alde bietan galdu zituzten lagun eta baliabide asko: 203.000 lagun alemanek eta 863.303 sobietarrek; baina alemanek ezin izan zituzten galdutakoak hain erraz ordezkatu. Beraz, Kurskeko Guduaren ostean sobietarrek aurreratzen jarraitu zuten, Berlin hartu arte."}
{"id": "338634", "revid": "336", "url": "https://eu.wikipedia.org/wiki?curid=338634", "title": "Paulo I.a Errusiakoa", "text": "Paulo I.a Errusiakoa (errusieraz: \u041f\u0430\u0301\u0432\u0435\u043b I \u041f\u0435\u0442\u0440\u043e\u0301\u0432\u0438\u0447; \"P\u00e1vel Petr\u00f3vich\"), (San Petersburgo, 1754ko urriaren 1agreg./irailaren 20ajul. - 1801eko martxoaren 23agreg./martxoaren 11jul.) Errusiako tsarra izan zen 1796tik 1801an erail zuten arte.\nBere aurretik Katalina II.a Errusiakoa egon zen agintean eta, ondoren, Alexandro I.a Errusiakoa."}
{"id": "338635", "revid": "512", "url": "https://eu.wikipedia.org/wiki?curid=338635", "title": "Ariel (satelitea)", "text": "Ariel, edo Urano I, Urano planetaren satelite naturaletariko bat da.\nEzaugarri fisikoak.\nAriel satelitea Uranoren sateliteetan distiratsuena da, eta, tamainaz, laugarrena. Oso esferikoa da. Nagusiki izotzez eta arrokaz osatuta dago, Uranoren gainerako satelitea handiak bezala: % 50 ur-izotza da, % 30 silikatoak eta % 20 metano izoztua.\nArielen gainazalean 5-10 km-ko diametroko kraterrak daude, baina ez du krater erraldoirik. Oro har, Uranoko gainerako sateliteek baino krater gutxiago ditu, berriagoa da. Badirudi satelitearen barnealdetik materiala kanporatu zela, baina ez laba, baizik izotzez eta arrokaz osatutako masa likatsu aski bero bat, glaziar baten gisa labaindu eta gainazala estali zuena. Haran estuak, failak eta arroilak ditu. Toki batzuetan, failen haranek dozenaka kilometroko sakonera dute.\nLau satelite handietan, Uranotik gertuen dagoena da; Uranoren gainazaletik gutxi gorabehera 165.000 km-ra dago. Errotazio sinkronoa du, hau da, Uranoren inguruan eta bere buruaren inguruan bira oso bat egiteko denbora bera behar du: 2, 52 egun (Lurreko egun). Beraz, aurpegi bera erakusten dio beti Uranori, Ilargiak Lurrari beti aurpegi bera erakusten dion moduan.\nAurkikuntza.\nWilliam Lassellek aurkitu zuen 1851ko urriaren 24an, Umbriel satelitearekin batera. Bi satelite horiek aurkitu baino lehen, Uranoko bi satelite baino ez ziren ezagutzen: Titania eta Oberon.\nIzendapena.\nAlexander Poperen \"Ile-xerlo lapurtua\" (\"The Rape of the Lock\") poemaren espiritu baten izenaz bataiatua izan zen. William Shakespeareren Ekaitza (\"The Tempest\") obrako espiritu baten izena ere bada Ariel."}
{"id": "338636", "revid": "336", "url": "https://eu.wikipedia.org/wiki?curid=338636", "title": "Diana (mitologia)", "text": "Erromatar mitologian, Diana (latinez ahoskatua) ehizaren jainkosa zen, naturaren babeslea. Greziar mitologian, haren baliokidea Artemisa da.\nHasieran, ehizaren jainkosa izan zen, lurralde eta animalia basatiekin erlazionatua. Geroago, Selene ordezkatu zuen, eta kastitateren ikur ere bilakatu zen. Poesian, haren indarra, liraintasun atletikoa, edertasuna eta ehizarako dohainak goraipatzen ziren.\nPraktikan, hirutasun bat osatzen zuen Egeria uretako ninfarekin eta Virvio basoetako jainkoarekin.\nJupiterren eta Latonaren alaba zen, eta bere anaia Apolo baino lehen jaio zen. Bere ama erdi-minetan ikusi zuenean, haurgintzarako beldurrak hartu zuen, eta aitari eskatu zion birjinitateari eusteko baimena ematea, bere ahizpa Minervari bezala. Horregatik, Apoloren orakuluan, bi jainkosa horiei \u00abbirjina zuriak\u00bb izena eman zitzaien.\nJupiterrek arkua eta geziak eman zizkion, eta basoetako erregina bihurtu. Diana zorrotza eta ankerra zen. Begiko ez zituenei uztak suntsitzen zizkien, abereak sarraskitu, epidemiak sorrarazi eta seme-alabak hiltzen zizkien.\nDiana abuztuaren 11n gurtzen zen. Erromatarrek jantzi grekoekin irudikatzen zuten, askotan aldamenean orein bat zuela. Ilargi-erdiko koroa ere izaten zuen, jainkosen adierazgarri nagusia."}
{"id": "338637", "revid": "512", "url": "https://eu.wikipedia.org/wiki?curid=338637", "title": "Zellige", "text": "Zellige erako apaindura, arabieratik \u0627\u0644\u0632\u0644\u064a\u062c \"az-zulai\u0177\" (\"harri leundua\"), zeramikazko apaindura mota bat da, zeinean mosaikoak egiteko teselak lauza beiraztatu edo azulejuzkoak diren.\nLauzaren alde bat beiraztatua da, esmaltearen bidezko gai bat egostearen ondorioz, irazgaitz eta distiratsu bihurtzen duena. Alde hori kolorebakarrekoa edo koloreanitzekoa izan daiteke, leuna edo erliebean."}
{"id": "338638", "revid": "336", "url": "https://eu.wikipedia.org/wiki?curid=338638", "title": "Merapi", "text": "Merapi mendia (indonesieraz/, \"Suzko Mendia\") kono formako sumendia da, Indonesiako Erdialdeko Java eskualdean dagoena. Jakarta hiriburutik 400 km inguru hego-ekialdera dago, Jogjakarta hiriaren inguruan.\nMerapik 2.911 metro ditu altueran, eta Indonesiako sumendirik aktiboena da: 2010. urtean gertatu zen azken erupzioa; ondorioz, lurrikara eta tsunamia sorrarazi zituen. 1548. urtetik hona, hirurogeita bederatzi erupzioren berri jaso da agirietan. Orokorrean, 10-15 urtetik behin izaten ditu erupzioak, eta ondoriorik latzenak 1006, 1786, 1822, 1872 eta 1930ekoek sortu zuten.\nEdozein modutan ere, milaka lagun bizi dira sumendiaren magalean, eta herri batzuk 1.700 metroko altueran eraikita daude.\nParke Nazionala.\nMerapi inguruko 6.410 hektareako eremuak Parke Nazional izendapena jaso zuen 2004. urtean."}
{"id": "338639", "revid": "119347", "url": "https://eu.wikipedia.org/wiki?curid=338639", "title": "Errusia Batua", "text": "Errusia Batua () Errusiako alderdi politikoa da. 2001. urteko abenduaren 1ean sortu zuten, \u0415\u0434\u0438\u043d\u0441\u0442\u0432\u043e (Batasuna), \u041e\u0442\u0435\u0447\u0435\u0441\u0442\u0432\u043e (Aberria) eta \u0412\u0441\u044f \u0420\u043e\u0441\u0441\u0438\u044f (Errusia Guztia) talde parlamentarioak bat egin zutenean. Besteak beste, Vladimir Putin Errusiako presidentearen alderdia da.\nGuztira bi milioi afiliatutik gora ditu Errusia Batuak, eta 83 eskualdetan ditu departamentuak, Errusiako subjektu federal guztietan.\n2009. urtetik aurrera ideologia errusiar kontserbadorekotzat hartzen dute euren burua, Errusia Batuak \"Putinen Plana\", \"2020-Estrategia\" eta Dmitri Medvedev-en \"Errusia aurrera!\" agirietan oinarrituta aurkeztu zuen programa berriaren arabera."}
{"id": "338640", "revid": "512", "url": "https://eu.wikipedia.org/wiki?curid=338640", "title": "Batman (Turkia)", "text": "Batman (kurdueraz: \"\u00calih\") Turkiako hiri bat da, Anatolia Hego-ekialdeko Eskualdekoa, eta izen bereko Batman probintziako hiriburua. 2008. urteko erroldan 313.355 biztanle zeuden.\nPetrolioa ekoizten duten gune garrantzitsua da, eta Batmango findegietan egunero 22.000 petrolio-barril inguru ekoizten dituzte.\nHiria itsasotik 540 metro ingurura dagoen meseta batean kokatuta dago, Batman eta Tigris ibaiek bat egiten duten lekutik hurbil.\nAireportua daukate, eta militarren basea ere badago: hegazkinek eta helikopteroek erabiltzen zuten Golkoko Gerran.\nHistoria.\nXX. mendeko 50eko hamarkadara arte Batman \"Iluh\" izeneko herria zen, 3.000 biztanle ingurukoa. 40ko hamarkadan petrolio-putzuak aurkitu zituztenetik herria arin hazten eta garatzen hasi zen. 1957. urtean \"Batman\" izena ipini zioten herriari, ibaiarena hain zuzen, eta hiri-izaera eman zioten, baita barrutiko hiri nagusitzat hartu ere. Eraikuntza eta biztanleria nabarmen hazi ziren hurrengo 50 urteetan.\n1967. urtean petrolioa garraiatzeko 511\u00a0km-ko hobia egin zuten Batman hiritik D\u00f6rtyol itsas portua zuen hiriraino. 1990. urtean Batman probintziako hiriburu izendatu zuten.\nEkonomia.\nDiru-iturri nagusi den petrolioaz gain, Batmanen elikagaigintza (edariak eta prestatutako janariak), altzarigintza, oinetakogintza, eta makineria, produktu kimikoak, eta garraio-ekipamendua ekoizten da.\nHezkuntza.\n2007. urtean Batmango Unibertsitatea ireki zuten hirian, eta Erasmus programako partaide da harrezkero."}
{"id": "338641", "revid": "1545", "url": "https://eu.wikipedia.org/wiki?curid=338641", "title": "Saga (prefektura)", "text": " Japoniako Kyushu uharteko ipar-mendebaldeko prefektura bat da. Hiriburua Saga hiria da.\nGeografia.\nKyushuko prefekturarik txikiena da, Uharteko ipar-mendebaldeko izkinan dago, iparraldean Genkai itsasoak (Ekialdeko Txinako itsasoan) eta Tsushimako itsasarteak eta hegoaldeak Ariake itsasoak (Japoniako itsasoan) inguratzen dutela. Kontinentetik gertu dagoenez, historikoki sarbidea izan da Japonian barrena merkataritza eta kultura hedatzeko.\nEkonomia.\nNekazaritzak, basogintzak eta kostaldeko arrantzak osatzen dute prefekturako ekonomiaren parte nagusia. Prefekturako mendebaldea ospetsua da zeramikaren eta portzelanaren produkzioagatik, batez ere Karatsu, Imari eta Arita herrietan.\nBanaketa administratiboa.\nHiriak.\nHiri handienak:\nHiri guztiak:"}
{"id": "338643", "revid": "105290", "url": "https://eu.wikipedia.org/wiki?curid=338643", "title": "Mendebaldeko Mazedonia", "text": "Mendebaldeko Mazedonia () Greziako hamahiru periferietariko bat da. Mazedoniako mendebaldeko eskualdean dago, Greziako iparraldean. Kozani da Mendebaldeko Mazedonia periferiako hiriburua.\nEra berean, Mendebaldeko Mazedonia lau unitate periferikotan banatuta dago: Florina, Grevena, Kastoria eta Kozani.\n2001. urteko datuen arabera, Mendebaldeko Mazedoniak 9.451 km\u00b2-ko azalera dauka, Greziako zazpigarrena eremuari dagokionez. Biztanleriari dagokionez, 2001. urtean 301.522 biztanle zeuden, 31,9 biztanle km\u00b2-ko dentsitatearekin. Biztanlez, Greziako hamaikagarren periferia zen."}
{"id": "338644", "revid": "1545", "url": "https://eu.wikipedia.org/wiki?curid=338644", "title": "Lublin voivodatoa", "text": ""}
{"id": "338645", "revid": "119347", "url": "https://eu.wikipedia.org/wiki?curid=338645", "title": "Tokushima (prefektura)", "text": " Japoniako Shikoku uharteko ekialdeko prefektura bat da. Hiriburua Tokushima hiria da.\nGeografia.\nTokushima prefektura Shikoku uhartearen ekialdean dago, eta Awaji uhartera lotuta dago \u014cnaruto zubiaren bidez. Handik, beste zubi baten bidez, Honshu uhartearekin lotuta dago.\nPrefekturaren iparraldeko ertzean Sanuki mendiak daude. Azaleraren % 9 natura-parke gisa babestuta dago: bertan dago Setonaikai Parke Nazionala. Maila baxuagoko beste 8 parke ere badira.\nTsurugi mendia prefekturako handiena da eta Shikoku uharteko bigarrena.\nEkonomia.\nNekazaritzan, basogintzan eta arrantzan oinarritzen da prefekturako ekonomia. Arroza, barazkiak eta loreak ekoizten dira. Industria Tokushima eta Naruto barrutietan garatu da.\nBanaketa administratiboa.\nHiriak.\nHiri handienak:\nHiri guztiak:"}
{"id": "338646", "revid": "105290", "url": "https://eu.wikipedia.org/wiki?curid=338646", "title": "Venus Miloskoa", "text": "Venus Miloskoa, Antzinako Greziako eskultura helenistikoko estatua adierazgarri eta ezagunenetakoa.\nAfrodita Miloskoa du berezko izena, baina Venus Milosko gisa da ezagunagoa. Azken finean, jainkosa bera irudikatzen du, maitasunaren eta edertasunaren jainkosa: greziar mitologian, Afrodita, eta, erromatar mitologian, Venus.\nY\u00f3rgos Kendrot\u00e1s nekazariak aurkitu zuen 1820an, Milosen, Ziklade uharteetan. Frantziar ofizial batek erosi zuen, Rivi\u00e8reko markesaren diru-laguntzaz. Markesak Luis XVIII.a Frantziakoari oparitu zion, eta hark Louvre museoari eman zion dohaintzan.\nEgilea ezezaguna da, baina Alexandro Antiokiakoa izan litekeela uste da. K.a. 130. eta 100. urteen artean egina omen da. 211 cm garai da, eta marmol zuria du materiala. Estatua zenbait zati bereizitan landu zuen egileak, eta atalak elkartu zituen gero. Besoak ez dira sekula aurkitu. Bere garaian, bitxiak zituen jainkosak (besokoa, belarritakoak eta diadema antzekoa), bitxi horiek estatuari lotzeko zuloek adierazten dutenez.\nAntonio Climent Carb\u00f3 idazlearen arabera, \u00aberrealismoa, naturalismoa, lasaitasuna eta tristura\u00bb transmititzen ditu estatuak. Errealismoa eta naturaltasuna jarrerak adierazten du gehienbat, zutik baina belaun bat erdi tolestua du emakumeak. Jarrera eta begirada pasiboak lasaitasuna adierazten dute, eta aurpegiak, aldiz, tristura. Aipagarria da estatuak adierazten duen mugimendua ere. S itxurako eskemak, aldakaren bihurguneak eta, gerritik behera, kurbaz beteriko mantuak ematen diote mugimendu-sentsazio hori."}
{"id": "338648", "revid": "512", "url": "https://eu.wikipedia.org/wiki?curid=338648", "title": "Ranunculaceae", "text": "Erranunkulazeoak (\"Ranunculaceae\") Ranunculales ordenako landare loredunen familia bat dira. 1.700 espezie inguru ditu, 60 bat generotan banatuak. Generorik handienak \"Ranunculus\" (600 espezie), \"Delphinium\" (365 espezie), \"Thalictrum\" (330 espezie), \"Clematis\" (325 espezie) eta \"Aconitum\" dira (300 espezie). Nagusiki, Ipar hemisferioko eskualde heze eta epeletan bizi dira. Sailkapen zahar batzuetan, \"Paeonia\" generoa Ranunculaceae familian agertzen da, baina gaur egun Paeoniaceae familiakotzat hartu ohi da.\nLandare belarkarak dira (batzuk zuhaixkak eta lianak dira), urtekoak edo iraunkorrak, tuberkuludunak edo errizomadunak. Erranunkulazeoak landare toxikoak dira, protoanemonina toxina jariatzen baitute.\nErranunkulazeo batzuk sendabelar gisa erabiltzen dira; adibidez, \"Hydrastis canadensis\". Eta beste genero batzuk ezagunak dira lore ederrak dituztenez lorategiak apaintzeko erabiltzen direlako (\"Aconitum, Consolida, Delphinium, Helleborus, Trollius\")."}
{"id": "338649", "revid": "127175", "url": "https://eu.wikipedia.org/wiki?curid=338649", "title": "Kagawa (prefektura)", "text": " Japoniako Shikoku uharteko prefektura bat da. Hiriburua Takamatsu hiria da.\nGeografia.\nKagawa prefektura Shikoku uharteko ipar-ekialdean dago. Ekialdean Ehime prefektura du, eta Tokushima prefektura mendebaldean. Prefekturako hegoaldeko mugan zehar Sanuki mendiak daude. Azaleraz, Japoniako prefekturarik txikiena da. Prefekturaren eremuaren % 11 natura-parke gisa babestuta dago, aipagarriena Setonaikai Parke Nazionala da. Shikokuko erromesbidea ere pasatzen da bertatik, noski.\nHistoria.\nKagawako hiriburuan, Takamatsun, Yashima mendian gudu garrantzitsu bat izan zen Heike eta Genji klanen artean Erdi Aroan.\nBanaketa administratiboa.\nHiriak.\nHiri handienak:\nHiri guztiak:"}
{"id": "338650", "revid": "96586", "url": "https://eu.wikipedia.org/wiki?curid=338650", "title": "Reticulum", "text": "Reticulum edo Sarea \u2014\u2014 konstelazio austral txikienetako eta argitasun txikienetako bat da.\nIsaac Habrecht-ek deskribatu zuen 1621ean, eta \"Rhombus\" (\"erronboa\") izena eman zion. Nicolas Louis de Lacaillek berriro aurkeztu zuen 1752an, eta \"R\u00e9ticule Rhombo\u00efde\" izenaz bataiatu zuen; beste konstelazio moderno batzuek bezala, zientzia-tresna baten izena du: erretikulua (sareta) teleskopioetan jartzen zen, eta izarren posizioa neurtzeko erabiltzen zen. Gero, latinizatu eta \"Reticulum\" izena eman zitzaion. Nazioarteko Astronomia Batasunak 1922an ofizialki ezagutu zuen.\nEzaugarriak.\nKonstelazio honetako bi izarrek baino ez dute itxurazko magnitude ikusgaia: Alfa Reticuli eta Beta Reticuli.\nIzar nagusia, Alfa Reticuli, izar erraldoi hori bat da, eta 3,33ko itxurazko magnitudea du. 1.660 argi-urtera dago, eta Eguzkia baino 100 aldiz distiratsuagoa eta 20 aldiz handiagoa da.\n\u03b6 Reticuli izar bitar bat da, begi hutsez izar bikoitz gisa ikus daitekeena. Eguzkitik 39,5 argi-urtera dago. Bi nano horiz osatuta dago, eta bien arteko tartea 310 arku-segundo da.\n\u03b5 Reticuli erraldoi laranja bat da, 4,44ko magnitudekoa, eta haren inguruan exoplaneta batek orbitatzen du."}
{"id": "338651", "revid": "536", "url": "https://eu.wikipedia.org/wiki?curid=338651", "title": "Adamstown", "text": "Adamstown Erresuma Batuko Itsasoz bestaldeko lurraldea den Pitcairn uharteetako hiriburua da, eta izatez, irlako asentamendu edo bizileku bakarra ere bai. Izena John Adams matxinoaren omenez da.\nPitcairn uhartearen iparraldean dago; uhartean bizi diren 50 lagun ingurutik, 46 Adamstown-en bizi dira. Esan daiteke munduko hiribururik txikiena dela.\nZerbitzu hauek daude:"}
{"id": "338652", "revid": "1545", "url": "https://eu.wikipedia.org/wiki?curid=338652", "title": "Verdungo Gudua", "text": ""}
{"id": "338653", "revid": "56334", "url": "https://eu.wikipedia.org/wiki?curid=338653", "title": "Hornos lurmuturra", "text": "Hornos lurmuturra (gaztelaniaz: \"Cabo de Hornos\") Txileko hegoaldean dago, Hornos uharteko eta Suaren Lurraldeko artxipelagoko hegoalderengo lurmuturra. Sarritan jo izan da Hego Amerikako hegoalderengo puntutzat, baina Diego Ram\u00edrez artxipelagoko \u00c1guila uhartea da kokapen hori duena. Edozein modutan ere, Hornos lurmuturra bai da Lurreko hegoaldeko hiru 'lurmutur handietan' hegoalderengo dagoena. Drake pasabideko iparraldera dago: Drake pasabideak banatzen ditu Hego Amerika eta Antartika alde batetik, eta bestetik, Ozeano Barea eta Ozeano Atlantikoa.\nAdministratiboki, Hornos Lurmuturreko Komunakoa (lehen \"Navarino\") da, eta Puerto Williams da dagokion hiriburua (Txileko Antartikako Probintziako hiriburua ere bada). Txileko Armadak egoitza dauka Hornos lurmuturrean.\nHistorikoki, Hornos lurmuturra nabigazioko mugarri garrantzitsua izan da, hango urak oso arriskutsuak diren arren: haizeak gogor joten du, olatu handiak izaten dira, ur-laster edo korronteak, eta icebergak ere egoten direlako. Panamako kanala ireki zutenetik, hala ere, itsas merkataritza gehienak Hornos lurmuturreko bideari utzi egin zion, eta hegazkin- eta petrolio-ontzien tankerako handiek bakarrik egiten dute bidea handik, baita erronka nautikoak gustuko dituztenek ere.\nGeografia.\nLurraldean ez dago zuhaitzik, eta belarra ugari dago, euri asko egiten duelako.\nHornos Lurmuturreko Parke Nazionalaren parte da lurmuturra; parke osoa 63.093 hektarea da. Bestalde, 2005. urtean Hornos Lurmuturreko biosfera-erreserba eratu zuten, Hornos Lurmuturreko Parke Nazionala eta Alberto de Agostini Parke Nazionala batuta; denera erreserba 4,9 milioi hektarea da, lurrez eta urez.\nKlima.\nKlima hotza eta hezea dago, urtean batez beste 5,2\u00a0\u00b0C-ko tenperaturarekin. Batez ere neguan, haizeak oso gogor joten du, baina udan ere haizeteak izaten dira.\nHistoria.\n1525. urtean Francisco de Hoces marinel espainiarra halabeharrez heldu zen Hornos lurmuturreko ingurura, Francis Drake pirata ingelesa baino gizaldi erdi lehenago. Hori dela eta, Espainian eta Hego Amerikako leku batzuetan \"Hoces Itsasoa\" esaten diote Drake pasabideari. Izan ere, Francis Drake 1578 urteko irailean heldu zen Suaren lurraldera."}
{"id": "338654", "revid": "105290", "url": "https://eu.wikipedia.org/wiki?curid=338654", "title": "Erregeen I. Liburua", "text": "Erregeen I. liburua (edo I Erregeak edo 1 Erregeak) Bibliako Itun Zaharreko liburu bat da, Profeten sailekoa. Biblian, Samuelen II. liburua du aurrean, eta Erregeen II. liburua ondotik.\nJatorrizko liburua.\nGaur egun I Erregeak, II Erregeak, eta Samuelen I. eta II. liburuak direnak liburu bakar bat izan ziren jatorriz, eta geroago, modu artifizialean, lau liburutan banatuak izan ziren. Ziur asko, banaketa horren arrazoia izango zen jatorrizko liburu handia tamaina txikiagokotan banatzea, eskuetan erabiltzeko errazagoa izan zedin. Horregatik, liburu horietako bakoitza liburu bakar baten partetzat jo behar da.\nLiburuaren gaia.\nLiburuak Judea eta Israelgo erresumen erresumen historia kontatzen du, eta, batez ere, Salomonen erregealdiaren oparotasuna goratzen du. Bi erresumak zein bere aldetik, eta xehe-xehe, aztertzen dira. Liburua Salomonekin hasten da, eta Eliasekin bukatzen. Idazleak nahierara erabiltzen ditu bere iturriak: batzuetan, izendatu eta aipatu egiten ditu, baina, beste batzuetan, isildu egiten ditu, eta ez ditu aipatzen.\nEgitura.\nHauek dira liburuaren egitura nagusia eta azpiatalak:"}
{"id": "338655", "revid": "336", "url": "https://eu.wikipedia.org/wiki?curid=338655", "title": "Bielorrusiako Sobietar Errepublika Sozialista", "text": "Bielorrusiako Sobietar Errepublika Sozialista (errusieraz: \u0411\u0435\u043b\u043e\u0440\u0443\u0301\u0441\u0441\u043a\u0430\u044f \u0421\u043e\u0432\u0435\u0301\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0301\u0447\u0435\u0441\u043a\u0430\u044f \u0420\u0435\u0441\u043f\u0443\u0301\u0431\u043b\u0438\u043a\u0430; bielorrusieraz: \u0411\u0435\u043b\u0430\u0440\u0443\u0441\u043a\u0430\u044f \u0421\u0430\u0432\u0435\u0446\u043a\u0430\u044f \u0421\u0430\u0446\u044b\u044f\u043b\u0456\u0441\u0442\u044b\u0447\u043d\u0430\u044f \u0420\u044d\u0441\u043f\u0443\u0431\u043b\u0456\u043a\u0430) 1922. urtean Sobietar Batasuna sortu zuten lau kideetariko bat izan zen. Beste kide sortzaileak hauek ziren: Ukrainako Sobietar Errepublika Sozialista, Transkaukasiako Sobietar Errepublika Sozialista Federatiboa eta Errusiako Sobietar Errepublika Sozialista Federatiboa.\nSobietar Batasuneko mendebaldean zegoen Bielorrusiako Sobietar Errepublika Sozialista; Minsk zen bertako hiriburua. 1919. urteko urtarrilaren 1ean sortu zuten. 1991. urteko irailaren 19an \"Bielorrusiako Errepublika\" izena eman zioten, eta urte horretako abenduaren 8an independentzia aldarrikatu zuen.\n1969. urteko datuen arabera, 8.897.000 biztanle zeuden Bielorrusiako Sobietar Errepublika Sozialistan, eta jatorriz %81 bielorrusiarrak ziren, %8,2 errusiarrak, %6,7 poloniarrak, %1,9 juduak, %1,7 ukrainarrak, eta besteak osterantzeko jatorrikoak. 1989ko erroldaren arabera, berriz, Bielorrusiako azalera 603.700 km\u00b2-koa zen (Sobietar Batasuneko seigarrena), eta 10.199.709 biztanle zeuden, 16,9 biztanle km\u00b2-ko dentsitatearekin (Sobietar Batasuneko bosgarrena). Errusiera eta bielorrusiera ziren hizkuntza ofizialak. Sobietar errubloa zerabilten.\nBielorrusiako Sobietar Errepublika Sozialistako Minsk hiriburuaz gain, beste hauek ere hiri garrantzitsuak ziren:\nBanaketa politiko eta administratiboa.\nBielorrusiako Sobietar Errepublika Sozialistan sei oblast edo probintzia zeuden (1970eko datuak):"}
{"id": "338657", "revid": "336", "url": "https://eu.wikipedia.org/wiki?curid=338657", "title": "Britainia Handiko Erresuma", "text": "Britainia Handiko Erresuma (), Europa mendebaldean 1707-1800. urte bitartean existitu zen herrialdea izan zen.\nEz da nahastu behar Britainia Handia uhartearekin, ezta 1801\u20131922 bitarteko Britainia Handia eta Irlandako Erresuma Batuarekin eta Britainia Handiko eta Ipar Irlandako Erresuma Batua estatuarekin ere.\nEskoziako Erresumak eta Ingalaterrako Erresumak bat egin zuten 1707. urteko Batasun Agiriaren bitartez (\"Union Act, 1707\"), Britainia Handia uhartean estatu bakarra eratzekotan. Britainia Handiko Erresumako parlamentu eta gobernu berria Londres hiriburuko Westminsterren kokatu zituzten, Tamesis ibaiaren iparraldera. Edonola dela ere, batu ziren erresuma biek errege bakarra zuten 1603. urtean Jakue VI.a Eskoziakoa, Jakue I.a Ingalaterrakoa izendatu zutenetik.\nBeraz, 1707. urtetik aurrera erresuma bakarra zegoen: Eskoziako parlamentua eta Ingalaterrakoa desegin ziren, eta Britainia Handikoa, bakarra eratu zuten: hala ere, legegintzarako eskoziarren ordezkaritza ingelesena baino txikiagoa zen, Eskoziako biztanleria ere txikiagoa zelako. Hizkuntza ofizialak ingelesa eta gaelikoa ziren. Libera esterlina zerabilten.\n1801. urteko datuen arabera, 230.977 km\u00b2-ko azalera zeukan erresumak, eta 10.942.646 biztanle zeuden.\nBritainia Handiko Erresuma 1800. urteko Batasun Agiriaren ondorioz desegin zuten, 1798ko Irlandako matxinada baretu ostean Irlanda ere herrialdean sartu zutenean: handik aurrerako entitatea Britainia Handiko eta Irlandako Erresuma Batua zen."}
{"id": "338658", "revid": "105290", "url": "https://eu.wikipedia.org/wiki?curid=338658", "title": "Accipitridae", "text": "Akzipitridoak (Accipitridae) Accipitriformes ordenako hegazti harraparien familia bat dira. Banaketa kosmopolita dute, baina espezie gehienak Hego Amerikan eta Erdialdeko Amerikan bizi dira. 200 espezietik gora biltzen ditu, hainbat subfamilia eta generotan banatuak.\nMoko handi, zabal, gogor eta gakoduna dute, bere harrapakin edo sarraskiaren haragia urratzeko. Hankak eta erpeak ere indartsuak dituzte, eta ikusmen bikaina dute, harrapakinei urrutitik antzemateko. Arranoak, gabiraiak, aztoreak, zapelatzak, mirotzak eta saiak, adibidez, akzipitridoak dira.\nSistematika.\nBiologia molekularraren aurrerapenaren ondorioz, Accipitridae familiaren sailkapena eta banaketa eztabaidatua da. Horregatik, sailkapen bat baino gehiago dago gaur egun."}
{"id": "338659", "revid": "6327", "url": "https://eu.wikipedia.org/wiki?curid=338659", "title": "Alberto Magno", "text": ""}
{"id": "338660", "revid": "105290", "url": "https://eu.wikipedia.org/wiki?curid=338660", "title": "Rea (satelitea)", "text": "Rea, edo Saturno V, Saturno planetaren satelite naturaletariko bat da, Titanen ondoren handiena.\nEzaugarri fisikoak.\nReak dentsitate txikia du (1,233 kg\u22c5m-\u00b3). Horrenbestez, konposizio hau duela uste da: % 75 ur-izotza, eta % 25 arrokak. Hasieran pentsatu zen arrokazko nukleoa izango zuela, baina Cassini zundak egindako inertzia-momentuaren neurketek adierazten dute barnealdea homogeneoa izango dela (eta, beharbada, erdialdean izotza konprimituta egongo dela).\nDione satelitean gertatzen den bezala, atzeko eta aurreko hemisferioak desberdinak dira, eta horrek pentsarazten du bi sateliteen historia eta konposizioa antzekoak direla. Rearen gainazaleko tenperatura -174\u00a0\u00b0C da eguzkitan, eta -200\u00a0\u00b0C-tik -220\u00a0\u00b0C-ra bitartekoa itzaletan.\nGainazala kraterrez josita dago, eta eskualde batean 40 km-tik gorako diametroko kraterrak daude.\n2008ko martxoaren 6an Cassini zundak bidalitako datuek adierazten zuten materia-disko batek orbitatzen zuela Rea, hau da, eraztunak dituela. Eraztuna osatzen duten hondakinak satelitea baino dentsoagoak dira.\nAurkikuntza.\nGiovanni Domenico Cassinik aurkitu zuen 1672ko abenduaren 23an.\nIzendapena.\nCassinik aurkitu zituen Saturnoren lau sateliteei (Japeto, Tetis, Dione eta Rea) \"Sidera Lodoicea\" (\"Luisen izarrak\") izena eman zien, Luis XIV.a Frantziakoaren omenez. Gaur egungo izenak John Herschelek iradoki zituen 1847an. Rea Kronosen emaztea zen (mitologia grekoan, Kronos jainkoa Saturnoren baliokidea da)."}
{"id": "338661", "revid": "336", "url": "https://eu.wikipedia.org/wiki?curid=338661", "title": "Europa (mitologia)", "text": "Greziar mitologian, Europa (antzinako grekoa: \u0395\u1f50\u03c1\u03ce\u03c0\u03b7, \"E\u00far\u1e53p\u0113\"), Tiroko emakume feniziar bat zen, Europa kontinenteari bere izena emango ziona.\nEuropari buruzko bi mito daude greziar mitologian. Baten arabera, Zeus jainkoak, zezen bihurturik, Europa limurtu zuen, eta Kretara eraman; orduan, Zeusek bere jainkotasuna azaldu zion, eta Europa Kretako lehenengo erregina bilakatu zen. Beste mito baten arabera (Herodoto Halikarnasokoaren arabera), berriz, minostarrek bahitu eta Kretara eraman zuten.\nIturrien arabera, datuak ez dira beti berdinak, baina puntu batzuetan bat datoz: Europa feniziarra zen, eta haren leinuaren jatorrian Io printzesa mitikoa zegoena. Bestela, Agenor feniziar erregearen eta Tiro hiriko Telefasa erreginaren alaba zela ageri da iturrietan. Iliadan, berriz, Agenorren semearen alaba zela ageri da. Bi anaia zituen: Kadmo (berarekin eraman zuen alfabeto grekoa Greziara) eta Zilix, Zilizia eskualdeari izena eman ziona.\nKretara iritsitakoan, Zeusengandik hiru seme izan zituen: Minos, Radamantis eta Sarpedon."}
{"id": "338662", "revid": "1545", "url": "https://eu.wikipedia.org/wiki?curid=338662", "title": "Polonia Txikiko voivodatoa", "text": ""}
{"id": "338663", "revid": "336", "url": "https://eu.wikipedia.org/wiki?curid=338663", "title": "Azerbaijango Sobietar Errepublika Sozialista", "text": "Azerbaijango Sobietar Errepublika Sozialista (azerbaijaneraz: \u0410\u0437\u04d9\u0440\u0431\u0430\u0458\u04b9\u0430\u043d \u0421\u043e\u0432\u0435\u0442 \u0421\u043e\u0441\u0438\u0430\u043b\u0438\u0441\u0442 \u0420\u0435\u0441\u043f\u0443\u0431\u043b\u0438\u043a\u0430\u0441\u044b, \"Az\u0259rbaycan Sovet Sosialist Respublikas\u0131\"; errusieraz: \u0410\u0437\u0435\u0440\u0431\u0430\u0439\u0434\u0436\u0430\u043d\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430) 1920-1991 bitartean iraun zuen estatu bat izan zen. Izan ere, 1920. urteko apirilaren 28an Azerbaijango Sobietar Errepublika Sozialista sortu zuten. 1922. urteko martxoaren 12tik errepublika Transkaukasiako Sobietar Errepublika Sozialista Federatiboaren parte zen (Armeniako Sobietar Errepublika Sozialistarekin eta Georgiako Sobietar Errepublika Sozialistarekin batera), harik eta 1936. urteko abenduaren 5ean Transkaukasiako errepublika desegin zuten arte. Une horretatik aurrera, abenduaren 30etik aurrera zehazki, Sobietar Batasuna osatzen zuten errepubliketariko bat izan zen. Hiriburua Baku zen.\n1990. urteko azaroaren 19an \"Azerbaijango Errepublika\" izena eman zioten, eta 1991. urteko abenduaren 25ean independentzia aldarrikatu zuen. 1995. urtean berretsi zuten Azerbaijango Konstituzioa.\n1989. urteko erroldaren arabera, Azerbaijango Sobietar Errepublika Sozialistak 86.600 km\u00b2-ko azalera zeukan, eta 7.037.900 biztanle zeuden (Sobietar batasuneko seigarrena), 81,3 biztanle km\u00b2-ko dentsitatearekin. Hizkuntza ofizialak azerbaijanera eta errusiera ziren. Sobietar errubloa zerabilten."}
{"id": "338664", "revid": "512", "url": "https://eu.wikipedia.org/wiki?curid=338664", "title": "Dione (satelitea)", "text": "Dione, edo Saturno IV, Saturno planetaren satelite naturaletariko bat da.\nEzaugarri fisikoak.\nDione, nagusiki, ur-izotzez osatuta dago, baina dentsitate handiagoa du Saturnoren beste satelite batzuek baino (Titan alde batera utzita), eta, hori dela eta, uste izatekoa da materia dentsoagoaren proportzio garrantzitsua duela; beharbada, silikatoak.\nRea satelitean gertatzen den bezala, atzeko eta aurreko hemisferioak desberdinak dira, eta horrek pentsarazten du bi sateliteen historia eta konposizioa antzekoak direla.\nGainazala kraterrez josita dago, eta atzeko hemisferioan 100 km-tik gorako diametroko kraterrak daude. Aurreko hemisferiokoak, berriz, 30 km inguruko diametrokoak dira. Atzeko hemisferioan lerro distiratsuen sare bat ageri da: Cassini zundak 2005eko urriaren 11n 500 km-ko distantziatik bidalitako irudiei esker, jakin da lerro horiek izotzezko labarrak direla, ehunka metroko garaierakoak.\nCassini-Huygens misioak erakutsi du Tetis eta Dione partikula-zorrotadak kanporatzen ari direla espaziorantz, eta horrek adierazten du jarduera geologikoa dagoela.\nAurkikuntza.\nGiovanni Domenico Cassinik aurkitu zuen Dione, 1684ko martxoaren 21ean.\nIzendapena.\nCassinik aurkitu zituen Saturnoren lau sateliteei (Japeto, Tetis, Rea eta Dione) \"Sidera Lodoicea\" (\"Luisen izarrak\") izena eman zien, Luis XIV.a Frantziakoaren omenez. Gaur egungo izenak John Herschelek iradoki zituen 1847an. Mitologia grekoan, Dione ninfa bat zen, eta Zeusen emazteetako bat."}
{"id": "338665", "revid": "512", "url": "https://eu.wikipedia.org/wiki?curid=338665", "title": "Tivoli", "text": "Tivoli (italieraz ahoskatua) Erromako probintziako hiria da, Italian.\nGeografia.\nLazio eskualdean dago, Erromaren ipar-ekialdean. Aniene ibaiaren ezkerraldeko ibaiertzean kokatuta dago Tivoli, Tiburtino mendien mendebaldeko hegalean.\nTivolik honako udalerri hauekin egiten du muga:\nKlima.\nKlima mediterraneoa du, Erromakoa baino goxoago: neguak hezeak eta hotzak dira, eta udak, epel eta lehorrak. Urteko batez besteko gehieneko tenperatura 20,6\u00a0\u00b0C da, eta gutxienekoa, 11,6\u00a0\u00b0C.\nHistoria.\nErromatarren garaian, Tibur zuen izena, eta hiri ederra zen. Erromatik hurbil zegoen (30 bat km-ra), eta paisaia malkartsu, baso eta ur-jauzi freskoak zituen, hiriburu zikin eta jendetsuaren aldean. Hori dela eta, Erromatar Inperioaren garaian, uda pasatzeko leku bihurtu zen erromatar ahaltsuentzat. Hadriano enperadoreak udako etxea eraiki zuen Tivolin II. mende hasieran, Villa Adriana deritzona. Tivolin etxea zuten, halaber, Zenobia erreginak (tronutik kendu ondoren) eta Kinto Horazio Flako poetak.\nGarai hartan, trabertinoa erauzteari esker aberastu zen hiria, erromatar jauregi eta monumentuak eraikitzeko erabiltzen zuten harriari esker. Horrez gain, ur termalek sona handia zuten, eta bainuak hartzera joaten zen jende asko.\nErrenazimentutik XIX. mendera arte, Tivoli bizileku hartu zuten aita santu eta kardinal zenbaitek Villa d'Este eraikiarazi zuten, garai hartako ur-lorategien adibide eta eredu ederrenetakoa.\nUNESCOk gizateriaren ondare izendatu zituen Villa Adriana eta Villa d'Este 1999an eta 2001ean, hurrenez hurren."}
{"id": "338666", "revid": "512", "url": "https://eu.wikipedia.org/wiki?curid=338666", "title": "Ashmore eta Cartier uharteak", "text": "Ashmore eta Cartier uharteak edo Ashmore eta Cartier uharteen lurraldea (), Indiako ozeanoan, Australiaren ipar-mendebaldean eta Indonesiaren hegoaldean dagoen lurraldea. Jenderik gabeko bi uharte tropikal multzok osatzen dute.\nAshmore aintzira-egiturako arrezife handi bat da, eta hiru uhartek osatzen dute: Mendebaldea, Erdia eta Ekialdea. Cartier uhartetik 67 kilometro ipar-mendebaldera dago, eta Hibernia arrezifetatik 42 kilometrora.\nAustraliako Iparraldeko Lurraldearen parte dira, eta Canberratik administratzen dituzte, Ingurumenaren, Kirolaren eta Lurraldeen Sailaren bitartez (\"Australian Department of the Environment, Sport, and Territories\"). Bere defentsa australiar gobernuaren esku dago. Australiako Errege Itsas Armadak eta Aireko Indarrak aldizkako ikustaldiak egiten dituzte.\n1983an erreserba natural izendatu zuten, duen biodibertsitateagatik."}
{"id": "338667", "revid": "512", "url": "https://eu.wikipedia.org/wiki?curid=338667", "title": "Metis (satelitea)", "text": "Metis (grekoa: \u0398\u03ae\u03b2\u03b7), edo Jupiter XVI, Jupiter planetaren satelite natural bat da, planetatik gertuen dagoena.\nEzaugarri fisikoak.\nTebek forma irregularra du (60 \u00d7 40 \u00d7 34 km). Satelitearen konposizioa ezezaguna da, baina Amaltearen dentsitatea duela joz gero, Metis izotzez osatuta legoke eta % 10-15eko porositatea luke.\nGainazala kraterrez josia dago, eta iluna eta gorrizta da. Satelitearen bi hemisferioak asimetrikoak dira. Beti planetaren aurrez aurre dagoen aldearen hemisferioa 1,3 aldiz distiratsuagoa da atzealdekoa baino.\nJupiterren sateliterik barnealdekoena da Metis, eta, beraz, baita barnealdekoena ere Amaltearen taldeko lau sateliteetan. Jupiterren eraztun nagusiaren barnean dago. Errotazio-periodoa eta orbita-periodoa berdinak dira, hau da, sinkronoak dira: bere buruaren inguruan bira oso bat egiten du planetaren inguruan bira oso bat egiten duen bitartean. Beraz, aurpegi bera erakusten dio beti planetari.\nAurkikuntza.\nStephen P. Synnott-ek aurkitu zuen 1979an, Voyager 1 zundak bidalitako argazkiak aztertuta. Voyager 1en irudietan, Metis puntu bat besterik ez da, baina, geroago, Galileo zundak satelitearen ia gainazal osoaren argazkiak egin zituen.\nIzendapena.\nMetis satelite-izena mitologia grekoko Metis pertsonaian du jatorria; Metis ozeanideetariko bat zen, eta Zeusen lehen emaztea izan zen.\nHasieran, S/1979 J 3 izendapen sistematikoa eman zitzaion sateliteari; kode horrek adierazten du 1979an lehen aldiz ikusitako Jupiterren hirugarren satelitea zela. Metis behin betiko izena 1983ko irailaren 30ean eman zion Nazioarteko Astronomia Batasunak."}
{"id": "338668", "revid": "119347", "url": "https://eu.wikipedia.org/wiki?curid=338668", "title": "Tottori (prefektura)", "text": " Japoniako Honshu uharteko prefetura bat da, mendebaldeko Ch\u016bgoku eskualdean dagoena. Hiriburua Tottori hiria da. Japonia osoan biztanle gutxien daukan prefetura da.\nGeografia.\nLurraldearen % 14 natura-parke gisa babestuta dago. Tartean daude Daisen-Oki eta Sanin Kaigan parke nazionalak, besteak beste.\nEkonomia.\nTottori prefektura, nagusiki, nekazaritza-eremua da, eta Japonia osorako nekazaritza-produktuak ekoizten ditu. Arroz-produkzioa ere garrantzitsua da.\nHistoria.\nGaur egungo prefeturaren eremua, 645. urteaz geroztik, bi probintziatan banatuta egon zen: H\u014dki eta Inaba. Hala jarraitu zuten 1888 arte, Meiji garaian gaur egungo prefeturaren mugak ezarri ziren arte. XX. mendean, Japoniak Korea eta Taiwan okupatu zituenean eta 1932an Mantxukuo Japoniaren mendeko estatua sortu zenean Txinan, Tottoriko portuak erabili ziren Japoniaren eta kolonien arteko merkataritzarako.\n1943an 7,2 magnitudeko lurrikara batek astindu zuen eskualdea, eta Tottori hiriaren % 80 suntsitu zuen."}
{"id": "338669", "revid": "119347", "url": "https://eu.wikipedia.org/wiki?curid=338669", "title": "Abdulhamid II.a", "text": "Abdulhamid II.a (, ; 1842ko irailaren 21a - 1918ko otsailaren 10a), Otomandar Inperioko 34. sultana izan zen (1876 - 1909), Turkiar Gazteak egindako altxamenduaren ondorioz kargutik kendu zuten eta Mehmet V.a anaiak ordezkatu zuen.\nAbd-ul-Mejid I.a sultanaren eta bere emazte Tirim\u00fcjgan (Virjin) armeniarraren bigarren semea zen. Tronutik bere anaia Murad V.a kendu ondoren hartu zuen sultanaren kargua 1876an. Botere absolutua izan zuen azken sultan otomandarra izan zen, eta hamarkada batzuetarako atzeratzea lortu zuen Turkiako garai modernoaren etorrera. Metodo autoritario eta sarri errukigabeak baliatu zituen indar separatistekin tratatzeko; eta baita maniobra diplomatikoak ere Europako botere bat bestearen kontra jarriz.\nEzaugarri pertsonalak.\nBeste sultan otomandarrak ez bezala Abdul Hamid II.ak hainbat atzerriko herritara bidaiatu zuen. 1867an, tronuratu baino bederatzi urte arinago, Austria, Frantzia eta Ingalaterrara lagundu zion osabari.\nBueltan, Ey\u00fcp Sultaneko Meskitara ia bakarrik joan zela esan zuten eta han Osmanen ezpata jaso zuela. Europako begirale gehienek Abdul Hamid II.a ideia liberalekoa izatea espero zuten, eta kontserbadore batzuk ere, errezelo handiz, erreformista arriskutsutzat jo zuten.\nEsperotako aldaketa ez zen jaso, diru publiko urria, Bosnia-Herzegovinako matxinada 1875ean, Serbia eta Montenegroko gerra eta Bulgariako Apirileko altxamendua deituriko errebolta gelditzeko erabilitako krudeltasunagatik Europan sortu zuen sentipenak, nahiko arrazoi izan ziren erreformetarako zuen gogo falta erakusteko."}
{"id": "338670", "revid": "96586", "url": "https://eu.wikipedia.org/wiki?curid=338670", "title": "Esterren Liburua", "text": "Esterren liburua Bibliako Itun Zaharreko liburuetako bat da. Liburuaren jatorrizko bertsioa, hebreeraz idatzia, liburu kanonikotzat jotzen da. Bera da juduek onartzen duten bertsio bakarra. Gerora grekoz egindako eransketak deuterokanonikotzat jotzen dituzte katolikoek eta ortodoxoek; protestanteek, berriz, testu apokrifotzat jotzen dituzte.\nLiburuak Ester izeneko neska judu baten historia kontatzen du. Persiako erregina izatera iritsi zen, eta juduak hiltzeko plan bat desegin zuen.\nEstiloa eta egilea.\nEsterren liburuak hizkuntza lehor eta zuzena erabiltzen du, batere metaforazalea ez dena, eta nazionalismo zakarra erakusten du. Bibliako beste liburu batzuetan ez bezala, ez du lanik hartzen iturriak aipatzen.\nGarai horretako beste liburu batzuetan gertatzen den bezala, liburuaren egilea ezezaguna da, tradizioak Ezra profetari egotzi izan badio ere. Estilo modernoa erabiltzen du, eta oso ongi dokumentatuta dago; garbi dago eruditu bat zela. Ez du akats historikorik egiten.\nEdukia.\nHau da liburuaren egitura eta azpiatalak:"}
{"id": "338671", "revid": "15795", "url": "https://eu.wikipedia.org/wiki?curid=338671", "title": "Maximiliano I.a Inperio Santuko enperadorea", "text": ""}
{"id": "338672", "revid": "688", "url": "https://eu.wikipedia.org/wiki?curid=338672", "title": "Shimane (prefektura)", "text": " Japoniako Honshu uharteko prefetura bat da. Hiriburua Matsue hiria da. Japonian biztanle gutxien duen bigarren prefetura da, alboan daukan Tottoriren ondoren.\nHistoria.\nIwami, Izumo eta Oki-k bat egin zuten 1871 urtean Shimane prefetura sortzeko.\nAspalditik leinuen arteko borroka latzak izan zituen Iwami Ginzan-go zilar meategiak zirela eta. 1566an Mori Motonarik lurralde guztia konkistatu zuen baina 1600an Sekigaharako borroka galdu ondoren Horio Yoshiharuren esku gelditu zen. Honek Matsue gaztelua eraiki zien eta inguruan sortu zen hiria da gaur egungo prefeturaren hiriburua.\nGeografia.\nPrefeturak forma luzanga du, ekialdetik mendebaldera. Hegoaldean Ch\u016bgoku mendiak daude, eta iparraldean Japoniako itsasoa. Iparraldeko kostaldetik gertu uharte txiki batzuk ditu. Hiri gehienak Japoniako itsasoko kostaldean daude; han biltzen dira prefeturaok populazioaren bi herenak. Kostaldetik kanpo, lurraldea oso menditsua da. Japoniako itsasoko Oki uharteak ere prefeturaren parte dira."}
{"id": "338673", "revid": "119347", "url": "https://eu.wikipedia.org/wiki?curid=338673", "title": "Shiga (prefektura)", "text": " Japoniako Honshu uharteko prefektura bat da. Lurraldea Biwa aintziraren inguruan zabaltzen da eta hiriburua \u014ctsu da.\nHistoria.\nPrefektura-sistema ezarri aurretik, Shigaren eremuak \"\u014cmi\" edo \"G\u014dsh\u016b\" izena zuen. \u014cmik Japoniako ekialdea eta mendebaldea lotzen zituen, eta merkataritza-gune garrantzitsua izan zen.\n\"Han\" sistemaren abolizioaren ondoren, \u014cmi eremuan zortzi prefektura sortu ziren, eta Shigako prefektura osatuz batu ziren 1872ko irailean.\nGeograf\u00eda.\nHonshu uharteo mendebaldean dago. Mugakideak hauek dira: iparraldean,Fukui; ekialdean Gifu; hego-ekialdean Mie; mendebaldean, Kyoto.\nBiwa aintzira, Japoniako handiena, prefekturaren erdian dago, eta prefekturaren azaleraren seiren bat hartzen du. Azaleraren % 37 natura-parke gisa babestuta dago. Seta ibaia Biwa aintziran hasten da eta Osakako Badiareino joaten da. Prefektura hainbat mendilerrok inguratu eta ixten dute, Hira eta Hiei mendiak mendebaldean, Ibuki mendiak ipar-ekialdean eta Suzuka mendiak hego-ekialdean. Ibuki mendia (1.377m) da prefekturako garaiena.\nKlima.\nShigako klima nabarmen aldatzen da iparraldetik hegoaldera. Hegoaldea beroa da; iparraldea, berriz, hotagoa da, eta elur ugari egiten du. Horregatik, eski-estazioak daude.\nEkonomia.\nPrefekturaren seiren bat landatua dago, eta %\u00a090 arroz soroak dira. Honetaz gain ekialdeko Shiga abeltzaintzarengatik da ezaguna, mendebaldea aldiz te berdearengatik.\nBiwa aintziran arrantza egiten da eta perla haztegiak ere badaude.\n60. hamarkadan industria garatu zen eta prefekturaren Barne Produktuaren %44'8aren jatorria berau da. Japoniako prefekturen artean bigarren sektoreak duen portzentai handiena da. Informatika eta teknologia konpainiak dira gehienak baina prefekturako industria tradizionala oihalgintza izan da."}
{"id": "338674", "revid": "119347", "url": "https://eu.wikipedia.org/wiki?curid=338674", "title": "Saint-Moritz", "text": "Saint-Moritz (; ; ; ), Suitzako komuna edo udalerria da, Grisonia kantonamenduan dagoena, Maloja barrutian, Engadin ibarrean. 2011. urtean 5.029 biztanle zeuden.\nInguruan eski-estazio ospetsuak daudenez, turismo-gune garrantzitsua da. Besteak beste, 1928ko Neguko Olinpiar Jokoak, 1948ko Neguko Olinpiar Jokoak eta 2003ko Munduko Eski Alpetar Txapelketa egin ziren Saint-Moritzen.\nGeografia.\nEngandin Garaiko eskualdean dago Saint-Moritz, Eno ibaiaren ertzean. Udalerrian hainbat herri daude: St. Moritz-Dorf, St. Moritz-Bad, Suvretta eta Champfer (azken horren zati bat Silvaplana udalerrikoa da).\nMugak: iparraldera Samedan eta Celerina/Schlarigna udalerriak ditu; hego-ekialdera, Samedan udalerriko beste zati bat; hegoaldera eta hego-mendebaldera Silvaplana udalerria; eta ipar-mendebaldera Bever.\nEski-estazioa bitan banatuta dago: St. Moritz-Dorf inguruan herrigunea dago, eta St. Moritz-Bad Eno ibaia Saint-Moritz aintzirara heltzen den lekuan dago, alderdi modernoena, hotel berrienak eta bainuetxeak dauden lekua."}
{"id": "338675", "revid": "28807", "url": "https://eu.wikipedia.org/wiki?curid=338675", "title": "Mohammed VI.a Marokokoa", "text": ""}
{"id": "338676", "revid": "119347", "url": "https://eu.wikipedia.org/wiki?curid=338676", "title": "Tochigi (prefektura)", "text": " Japoniako Honshu uharteko prefetura bat da. Hiriburua Utsunomiya da. Nikk\u014d hirian, tenplo budista eta xintoismoaren santutegi ospetsuak daude, Unescok Gizateriaren Ondare izendatuak.\nHistoria.\nMeiji berrezarkuntza baino lehen, Tochigiren izena Shimotsuke probintzia zen. XIX. mendearen bukaeran prefeturak ezarri zirenean, Tochigi hirian ezarri zen prefeturaren hiriburua, 1873an, Utsunomiya eta Tochigi prefeturak batu zirenean. Gero, 1884an, hiriburua Utsunomiyara aldatua izan zen.\nGeografia.\nKant\u014d eskualdeko iparraldean dago. Haren prefetura mugakideak hauek dira: Ibaraki, Gunma, Saitama eta Fukushima. Klima heze epela du, oro har, baina tenperatura nabarmen aldatzen da aro batetik bestera. Neguak lehorrak izaten dira, haizetsuak, eta neguak, berriz, hezeak eta ekaitz ugarikoak.\nBanaketa administratiboa.\n1999tik aurrera urtero aldatu da antolaketa herriak batu baitituzte."}
{"id": "338677", "revid": "336", "url": "https://eu.wikipedia.org/wiki?curid=338677", "title": "Selim I.a", "text": "Selim I.a (Amasya, 1465 - Tekirda\u011f, 1520ko irailaren 22a), \"Ausarta\" edo \"Zorrotza\" (turkieraz, \"Yavuz\") izenez ere ezaguna, Otomandar Inperioko sultana izan zen 1512tik 1520an hil zen arte.\nBayezid II.a aita tronutik kendu zuen 1512an. Handik gutxira hil zen, Dimetokako erretirorako bidean.\nOtomandar Inperioan bere tronuratzea sendotzeko, senideak eta ilobak hil zituen. Otomandarren dinastian behin baino gehiagotan erabilitako praktika zen; besteak beste, Selimen aitona zen Mehmed II.ak horrela jokatu zuen.\nSultanerri mameluktarrari eraso egin eta suntsitu egin zuen, eta horrek Siria, Palestina eta Egipto anexionatzea ekarri zuen. Era berean, otomandarren boterea Meka eta Medina hiri santuetara hedatu zuen.\nAitona Mehmed \"Konkistatzailea\" sultanak egin zuen bezalaxe, kalifa titulua eskatu zuen beretzako. Titulu horrek (\"Islamaren zaindaria\") titulu horren eramailea Islameko \u2014bai adar xiita eta bai adar sunia\u2014, agintari zibil eta erlijioso garrantzitsuen kontsideratzen du.\nSelim Egiptoko kanpainatik itzuli eta Rodaserako espedizioa prestatzen ari zela, gaixotu eta agintaldiko bederatzigarren urtean hil egin zen. Karbunkoa zuen, agintaldiko zortzi urtetako kanpainetan garatu zuena.\nHil aurretik bere seme Soliman hautatu zuen ondorengo izateko, eta gainerako seme-alaba guztiak hil egin zituen, Solimanek sultanerrian barne-arazorik izan ez zezan."}
{"id": "338678", "revid": "336", "url": "https://eu.wikipedia.org/wiki?curid=338678", "title": "Katalina I.a Errusiakoa", "text": "Katalina I.a Errusiakoa (), jaiotze izena Marta Helena Skavronska (, ), Errusiako enperatriza izan zen 1725etik 1727ra. Petri I.a Errusiakoaren enperadorearen bigarren emaztea zen eta, haren heriotzaren ondoren enperatriz bilakatu zen.\nBiografia.\nMarta Skavronska zen bere benetako izena eta 1684an Letonian jaiotako Poloniako baserritarra zela uste da. Samuel Skavrosnky eta Elisabeth Moritzen alaba zen. Gurasoak izurriteak hil zituen, eta iheslariak zirela esan izan da, horregatik hurrengo gobernuek ezkutuan gorde nahi izan dute historia hau.\nGaztaroa.\nUmezurtz gelditu ostean Ernest Gl\u00fcck, Marienburgeko artzain luteranoaren etxean hasi zen zerbitzari lanetan. Gl\u00fccken etxean zegoela, Johan Raabe izeneko suediar ofizial batekin ezkondu zen oso gazte. Errusiarrek Marienburg hartu zutenean, Marta Moskura eraman zuten. Ondoren Alexandro Menxikov printzearen zerbitzaria (eta maitalea, agian) izan zen. Menxikov Petri Handiaren lagun mina eta kortesanoa zen, eta San Petersburgoko lehen gobernadorea.\nPetri Handia.\n1703an, Petri Handiak gortea San Petersburgora eraman zuenean, Marta ezagutu zuen. Maitaleak bilakatu ziren eta, Marta fede ortodoxora bihurtu ostean, Katalina Alekseievna izena hartuz, 1707an ezkondu ziren ezkutuan. Hamaika ume izan zituzten, baina bakarrik Anak (1707) eta Isabelek (1709) iraun zuten bizirik. Hiria eraikitzen zuten bitartean etxola batean bizi izan ziren. Jauregira bizitzera joan zirenean, etxola hesi batez inguratuz zaindu zuten.\nEnperatriza.\n1711n Turkiaren aurkako kanpainan lagundu zion tsarrari, eta enperadorearen bizitza salbatu zuela esaten da, indartsuagoa zen armada batek inguratua zuenean amore emateko iradoki ziolako. 1712an jendaurreko ezkontza ospatu zuten, Petri Eudoxia emaztearengandik banandu ondoren. 1724an enperatriz ezkontide koroatu zuten Moskuko Uspensky katedralean. Titulu hori hartu zuen lehendabiziko emakumea izan zen. William Mons izeneko ganberazainarekin senarra engainatzen zueneko hotsa zabaldu zenean, Petrik Monsi burua ebakitzeko agindu zuen.\nPetri 1725ean hil zenean, Katalina izan zen haren ondorengoa. Bere agintaldian Menxikov izan zen gobernuburua."}
{"id": "338679", "revid": "58701", "url": "https://eu.wikipedia.org/wiki?curid=338679", "title": "Alessandria", "text": "Alessandria (piemonteraz: \"Lissandria\") Italiako ipar-mendebaldeko Piemonte eskualdean kokatutako udalerria eta Alessandriako probintziaren hiriburua da. Tanaro ibaiaren ertzean dago. 2012an 95.149 biztanle zituen.\nHistoria.\nAlessandria hiria 1168. urtean sortu zuten, lehendik zegoen herrigune batean, Lonbardiako Ligaren gotorlekutzat. Italia iparraldeko udalerrien askatasuna aldarrikatzen zuten, Frederiko I.a \"Bizargorriaren\" erasoetatik babestuz. XII. mendean \"Civitas Nova\" izena zeukan hiriak. Gaur egungo izena enperadorearen etsai zen Alexandro III.a Aita santuarengandik datorkio. 1198. urtetik aurrera udalerri askea izan zen.\n1348. urtetik aurrera Milango Dukerrian sartuta egon zen. 1707. urtetik aurrera Savoiako etxearen menpekoa izan zen, eta handik iritsi zen Piemontekoa izatera. 1800. urtean Napoleon Bonaparte Marengoko guduan nagusitu zenetik, Alessandria Frantziako eremu bihurtu zen, Marengo departamenduko hiriburu hain zuzen ere. Orduan beste gotorleku bat egin zuten hirian. 1814. urtean Savoiakoek berriro eskuratu zuten Alessandria, Sardiniako Erresumarako.\nBigarren Mundu Gerran Aliatuen eraso asko jasan izan zituen Alessandriak, larrienak 1944. urteko apirilean (238 hildako eta ehunka zauritu) eta 1945. urteko apirilean (160 lagun hilda, 60 ume tartean).\nEkonomia.\nIndustria-jarduera hauek dira nagusi Alessandrian: kapelagintza, elikagaigintza, papergintza, elektroteknika, metalmekanika, ehungintza eta kimika."}
{"id": "338680", "revid": "65203", "url": "https://eu.wikipedia.org/wiki?curid=338680", "title": "Ana Errusiakoa", "text": "Ana Errusiakoa, (; 1693ko otsailaren 7agreg./urtarrilaren 28ajul. - 1740ko urriaren 28agreg./urriaren 17ajul.) Errusiako enperatriza izan zen 1730etik 1740ra.\nIv\u00e1n V.aren alaba zen, beraz, Petri Handiaren iloba eta Petri IIaren lehengusina. Azken hori 1730ean ordezkatu egin zuen. Frederiko Gilen, Kurlandiako dukearekin ezkondu zen. Anaren Erregealdian Errusiak Poloniako Ondorengotza Gerran (1733-1735) parte hartu zuen eta turkiarren aurka ere hasi zen.\nBiografia.\nPetri IIaren heriotzarekin Ana enperatriz izateko aukeratu zuten oinordeko zuzenik utzi ez zuelako. Kontseiluko kideen asmoa erraz erabili zezaketen pertsona bat jartzea zen karguan eta Inperioaren boterea gutxituko zuen dekretuak sinaraztea.\nAnak plan horiek guztiak desarmatzen ditu eta Inperioko erregimentuek eta guardiak dioten begikotasunaz baliatuz eta horien laguntzarekin, autokrataren antzera ezartzen du bere boterea. Hartzen dituen lehenengo erabakietako bat polizia sekretua sortzea izan zen, horren bidez, bere politikaren aurkakoak beldurtzeko. Errusiar nobleak botere karguetatik at utziko ditu dien errezeloagatik eta Alemaniako Baltikoko herrietako pertsona ospetsuak jarriko ditu haien ordez. Ernst Johann von Bironek eragin berezia izango du gortean.\nGermaniako Erromatar Inperio Santuko Karlos VI.arekin aliantza bat egiten du eta Errusiak Poloniako Ondorengotza Gerran parte hartzen du. Augusto III.a jartzen dute Poloniako tronuan.\n1735ean Otomandar Inperioa erasotzen du baina Germaniako Erromatar Inperio Santuko Karlos VI.ak bake akordioa sinatzen du, eta ondorioz Ana gerra bukatzera behartzen du.\n1740an hil zen eta aurreko agintariak bezala oinordeko zuzenik ez zuen utzi. Oinordeko Ivan iloba izendatu zuen, oraindik hilabete gutxi zituena."}
{"id": "338681", "revid": "512", "url": "https://eu.wikipedia.org/wiki?curid=338681", "title": "Yamanashi (prefektura)", "text": " Japoniako Honsh\u016b uharteko prefektura bat da, Ch\u016bbu eskualdean dagoena. Hiriburua K\u014dfu da.\nGeografia.\nYamanashi kostalderik gabeko prefektura da. Prefektura mugakide hauek ditu: Tokio, Kanagawa, Saitama, Shizuoka, eta Nagano. Hegoaldeko mugan, Fuji mendia dago. Mendiek ez diote sartzen uzten aire hezeari; horregatik, Yamanashi Japoniako prezipitazio-mailarik txikieneko prefektura da (1.100\u00a0mm urtean). Japoniako bigarren mendi garaiena den Kita-dake ere bertan dago.\nLurralde emnditsu hauek babesteko hiru parke nazional ezarri dira; Fuji-Hakone-Izu, Chichibu Tama Kai eta Minami Alpeetakoa.\nEkonomia.\nK\u014dfu hiriburuan eta inguruetan industria da nagusi; bitxigintza eta robotika-sektorea dira garrantzitsuenak. Gainerakoan, nekazaritzak garrantzi handia du, batez ere mahasgintza (ardogintzarako) eta frutagintza (haranak eta mertxikak). Horretaz gainera, ur mineral asko ekoizten da, batez ere Japoniako Hegoaldeko Alpeetan, Fiji mendiaren inguruetan eta Mitsut\u014dge-ren inguruetan.\nHistoria.\nMeiji berrezarkuntza baino lehen, Yamanashi prefektura Kai probintzia izan zen. Sengoku Aroan, Takeda Shingen daimy\u014d (jaun feudalaren) mende egon zen. XIX. mendearen erdialdetik aurrera, Meiji enperadorearen aroan, industrializazioa iritsi zen eskualdera, eta ehungintza eta ardogintza garatu ziren.\nBigarren Mundu Gerran, 1945ean, K\u014dfu gogor bonbardatu zuten Estatu Batuek.\nBanaketa administratiboa.\nHiriak.\nJaponiako beste prefekturekin konparatuta hiri txikiak ditu Yamanashik. K\u014dfu hiriburuaz aparte ez da 100.000 biztanletara iristen den hiririk."}
{"id": "338682", "revid": "119347", "url": "https://eu.wikipedia.org/wiki?curid=338682", "title": "Kirov", "text": "Kirov (), lehen Viatka () eta Khlynov () deitua, mendebaldeko Errusiako hiria da, Kirov oblasteko hiriburua. Europari dagokion Errusiaren erdigunean dago, Viatka ibaiaren ertzean. 2010ean 473.695 biztanle zituen.\nHistoria.\nKhlynov gotorlekua 1181. urtean eraiki zuten, Ural mendien mendebaldera, Novgorodko merkatariek; hiri gisa 1374ko agirietan azaltzen da. 1489. urtean Moskuko Printzerrian sartu zuten, eta Errusian oso ezaguna egin zen ekoizten zituzten buztinezko irudiengatik.\nGorde den monumentu zaharrena 1689. urteko Jasokunde Katedral ikusgarria da. 1781. urtean Katalina \"Handiak\" \"Viatka\" izena eman zion hiriari, eta Viatkako Gobernazioko hiriburu izendatu zuen. Hirian erbesteratuta egon ziren, besteak beste, Alexander Herzen, Alexander Vitberg, eta Mikhail Saltikov-Shchedrin.\nXIX. mendearen amaieran trenbide Transiberiarraren estazio garrantzitsua izan zen. 1934. urtean hiriari \"Kirov\" izena ipini zioten, Sergei Kirov sobietar agintariaren omenez.\nKlima.\nKirovek klima kontinental hezea du, \"Dfb\" K\u00f6ppen klima sailkapenean."}
{"id": "338683", "revid": "119347", "url": "https://eu.wikipedia.org/wiki?curid=338683", "title": "Toyama (prefektura)", "text": " Japoniako Honshu uharteko prefektura bat da. Hiriburua Toyama hiria da.\nJaponiako itsasoko kostaldeko industria-prefektura nagusia da. Baliabide hidroelektriko garrantzitsuak ditu, eta, horri esker, elektrizitatea merkea da. Toyama prefekturan daude Asiako ekialdeko Errusiatik kanpoko glaziar bakarrak.\nGeografia.\nToyama prefekturaren mugakideak hauek dira: Ishikawa prefektura mendebaldean, Niigata ipar-ekialdean, Nagano hego-ekialdean, Gifu hegoaldean eta Japoniako itsasoa iparraldean. Lurraldearen % 30 natura-parke gisa babestuta dago: Ch\u016bbu-Sangaku and Hakusan parke nazionalak, besteak beste.\nPrefekturaren erdialdean nekazaritzarako oparoa den lautada dago, bertan ezartzen da Toyama hiriburua, eta hegoaldean ia 3.000 metrotako altuera duten mendiak agertzen dira, Yakushi (2.926m), Noguchigoro (2.924m) eta Kurobegor\u014d (2.897m) besteak beste, Hida mendikatean dauden tontorrak dira.\nEkonomia.\nFarmazia-industria oso garrantzitsua da prefekturan, eta historikoki ere garrantzi handia izan du. Elektronika- eta robotika-industria ere badago, baita metalezko produkturen fabrikazioa ere (aluminioa, kobrea eta abar).\nKalitate handiko arroza ekoizten da.\nHistoria.\nHistorikoki, Toyama prefektura Etch\u016b probintzia izan zen. 1871n, Etch\u016b probintzia Niikawa prefektura bilakatu zen. 1876an, Ishikawa prefekturaren barnean sarrarazi zuten, baina 1881ean Toyama prefektura gisa berrezarria izan zen."}
{"id": "338684", "revid": "336", "url": "https://eu.wikipedia.org/wiki?curid=338684", "title": "Petri II.a Errusiakoa", "text": "Petri II.a Errusiakoa (errusieraz, \u041f\u0451\u0442\u0440 II \u0410\u043b\u0435\u043a\u0441\u00e9\u0435\u0432\u0438\u0447; San Petersburgo, 1715eko urriaren 23a - Mosku, 1730eko urtarrilaren 30a) Errusiako tsarra izan zen 1727tik 1730era arte.\nBiografia.\nPetri II.a Alexis Petrovitx \u2014Petri I.a Errusiakoaren seme zaharrena\u2014 eta Karlota printzesaren semea zen. San Petersburgon jaio zen, eta umezurtz geratzean, giltzapean jarri zuten. Aitona zuen Petri I.ak jaio zen unetik bertatik bazter utzi zuen.\nKatalina I.a tsarinaren agintaldian ere bazter utzi zuten, baina hura hil baino urte batzuk lehenago, konturatu ziren Petri \"Handiaren\" ondorengo bakarrak ezin zuela presondegian segitu askoz denbora gehiago. Aleksandr Danielovitx Menshikov estatu-politikariak eta Andrei Osterman kantzelariordeak egin zuten bitartekari-lanari esker, 1727an, Petri II.a, 12 urte zituela, Katalina I.aren azken borondatea kontuan hartuz, Errusia guztien tsar aldarrikatu zuten.\nTsar gaztearen heziketa Andr\u00e9i Osterman kantzelariordearen eskuetan utzi zen. Menshikov-ek pertsonalki zaintzen zuen Petri II.a, eta Petri bere alabetako batekin, Mariarekin, ezkontzea nahi zuen. Menshikoven mende egon zen urteetan, luxuzko jardueratan eta denbora-pasagarri ziren hainbatetan igaro zuen bere denbora, estatuko gaiak alde batera utzita. Ondoan zituen bi izeba, Ana eta Elisabet Petrovna printzesa handiak, Petri \"Handiaren\" alabak.\nLaster hasi ziren Menshikoven aurkako konspirazioak tsarraren inguruko giroetan. Azkenik, 1727an lortu zuten beren helburua, eta Menshikov, bere titulu eta dignitate guztiak kendu ondoren, hiritik egotzi eta Siberiara deportatu zuten.\nHorren ondoren, Petri Vasili Dolgorukov printze arduratsuaren eskuetan utzi zuten. Hark San Petersburgotik Moskura eraman zuen. Koroatzea, hain zuzen ere, Moskun izan zen, 1728ko otsailean. Dolgorukov familiak lortu zuen tsarra kontrolatzea; horretarako, Ivan Dolgorukovek \u2014gizaseme galaia berori\u2014 Petri II.a beragana erakarri zuen, eta biek balizko harreman homosexual bat hasi zuten. Hamalau urte besterik ez zituela, Petri II.ak vodka neurririk gabe edan ohi zuen, eta jauregian bilkura pribatuak organizatzen zituen, eta etengabeko gehiegikeriek haren osasuna ahuldu egin zuten. Dolgorukov familiak, pauso bat gehiago emanez, tsarraren eta familiako emakumezko baten arteko ezkontza prestatu zuten. Horrela, Petri II.ak bere tutorearen alabari ezkontzeko hitza eman zion, eta ezkontza 1730eko urtarrilean egitea pentsatu zuten. Tsar gaztea, ordea, ezkondu aurreko egunean baztanga harrapatu eta hil egin zen.\nPetri II.a Mikel Goiaingeruaren katedralean, Moskuko Kremlin-en, hilobiratu zuten; Petri \"Handiaren\" ondoren, hura izan zen ohore hau jaso zuen tsar bakarra.\nPetri hiltzean, bere ondorengoa Ana Ivanovna, Ivan V.aren alaba, Petri \"Handiaren\" anaiordearen alaba, izan zen."}
{"id": "338685", "revid": "119347", "url": "https://eu.wikipedia.org/wiki?curid=338685", "title": "Wakayama (prefektura)", "text": " Japoniako Honshu uharteko prefetura bat da. Hiriburua Wakayama hiria da.\nHistoria.\nGaur egungo Wakayama prefeturaren gehiena Kii probintziako mendebaldea izan zen.\n1953ko uztailaren 17tik 18ra, eurite latz baten ondorioz, uholde larriak izan ziren lurraldean. Urak zubi eta etxe asko suntsitu zituen: 1.015 pertsona hil ziren, eta 5.709 zauritu; gainera, 7.115 etxe galdu ziren."}
{"id": "338686", "revid": "1545", "url": "https://eu.wikipedia.org/wiki?curid=338686", "title": "Abdullah Saudi Arabiakoa", "text": "Abdullah bin Abdulaziz Al Saud (, \"\", ahoskatua; Riad, 1924ko abuztuaren 1a - \"ibidem\", 2015eko\u00a0urtarrilaren 23a) Saudi Arabiako erregea izan zen. Bere erdi-anaia Fahd hil ondoren, hartu zuen tronua. 1995etik errege \"de facto\" izan zen, bere anaia Fahd hemiplegia baten ondorioz ezgaitutzat jo zutenean. Ofizialki koroatua izan zen 2005eko abuztuaren 3an, nahiz eta titulua segituan lortu zuen bere anaia hil ostean.\nAbdullah Saudi Arabiakoak Lehen ministro eta saudiarabiar guardia nazionalaren komandante tituluak ere ditu. Abd al-Aziz ibn Sauden 37 semeetako bat da, Saudi Arabia modernoaren sortzailea.\nEtxean, oposizioaren aurkako jazarpen gogorragatik egin zen ezagun errege zena. Izan ere, \"terrorismoaren aurkako borroka\" aitzakia hartuta erreformista ugari espetxeratu zituen.\nHurrengo printze oinordea Sultan bin Abdelaziz (1928-2011), Abdullahren erdi-anaia zen, eta Saudi-Sudairi familiakoa. Hiltzean, erregeak Nayef bin Abdelaziz izendatu zuen oinorde gisa, baina zortzi hilabete ondoren (2011) hil egin zen. Abdullahren lekua Salman bin Abdulaziz printzeak hartuko du."}
{"id": "338687", "revid": "119347", "url": "https://eu.wikipedia.org/wiki?curid=338687", "title": "Tiumen", "text": "Tiumen () Errusiako hiria da, Tiumen oblasteko hiriburua. Mendebaldeko Siberiako ordokiaren hegoaldean dago, Tobolera isurtzen den Tura ibaiaren ertzean, Moskutik 1.725 km ekialdera. 2010ean 581.907 biztanle zituen.\nHistoria.\nSiberiako errusiar hiri zaharrena da. Izan ere, 1586. urtean sortu zuten, errusiarren hedapena indartzeko, XIV. mendean eraikitako tatariar herri baten gainean. Siberiako kolonizaziorako abiapuntu nagusia izan zen luzaroan. 1782. urtean hiri izaera eman zioten.\nEkonomia.\nIbai portua da eta bertatik igarotzen da Transiberiarra. Nazioarteko aireportua dago, baita eskualderakoa ere. Izan ere, petrolio- eta gas-ekoizpen handia dago Tiumenen; horregatik hiria Errusiako gunerik garrantzitsuenetarikoa da, ekoizpenez eta garraioz oso estrategikoa delako, baita industriari, politikari eta kulturari dagokionez ere. Besteak beste, 2009. urtean hirurogei banketxek egoitzak zituzten Tiumenen.\nKlima.\nTiumenen klima kontinental hezea dago: uda beroak eta hezeak dira, eta neguak oso hotzak eta luzeak. Eguraldia sarri aldatzen da. Urtarrileko batez besteko tenperatura \u221216,7\u00a0\u00b0C da; baina jaso duten hotzena 1951. urteko otsailekoa da, -50\u00a0\u00b0C. Uztaileko batez besteko tenperatura 18,6\u00a0\u00b0C-koa da, eta jaso duten beroena, 38\u00a0\u00b0C.\nBiztanleria.\nXIX. mendean Transiberiarra Tiumen ingurura heldu zenean hiria nabarmen hazi zen, XX. mende hasieran 30.000 biztanle inguru zituela. Bigarren Mundu Gerraren ostean Erdialdeko Errusiako langileen etorrerarekin hiria are gehiago hazi zen, 150.000 biztanlera iritsiz.\n1969. urtean Mendebaldeko Siberian petrolioa eta gasa aurkitu zutenean, hiria berriro langile etorkinez hazi zen, eta hamarkada horretan 250.000 biztanle izatera iritsi zen. Handik aurrera biztanleria egonkortu egin zen, eta 1985-1991ko krisialdia gorabehera, biztanleriak gora egin zuen: 1989. urtean 476.869 biztanle zeuden. Ekonomia-gune garrantzitsua denez, hiriak hazten jarraitu izan du: 581.907 biztanle zeuden 2010. urtean.\nTiumengo biztanle gehienak errusiarrak, ukrainarrak eta tatariarrak dira."}
{"id": "338689", "revid": "1545", "url": "https://eu.wikipedia.org/wiki?curid=338689", "title": "Gustavo II.a Adolfo Suediakoa", "text": ""}
{"id": "338690", "revid": "512", "url": "https://eu.wikipedia.org/wiki?curid=338690", "title": "Anatidae", "text": "Anatidoak (Anatidae) Anseriformes ordenako hegazti-familia bat dira. Izena grekotik dator (, \"anatos\": ahatea). Hegazti migratzaileak izan ohi dira, eta uraren inguruan bizi dira; ur-ingurunera moldatuta daude: palmipedoak dira.\n150 bat espezie ditu familiak, 40 generotan banatuak. Haien artean daude, adibidez, ahateak, antzarak, zisneak, zerrak, eiderrak, brantak, paitak eta murgilariak. Ia mundu osoan bizi dira, Antartikan izan ezik.\nSailkapena.\nAzken azterketa anatomikoen arabera, bederatzi subfamiliatan banatuta dago familia:"}
{"id": "338691", "revid": "512", "url": "https://eu.wikipedia.org/wiki?curid=338691", "title": "Titori Gutuna", "text": "Epistola Titori Bibliako Itun Berriko gutun labur bat da. Lehen Epistola Timoteori eta Bigarren Epistola Timoteori lanekin batera, \u00abepistola pastoralak\u00bb edo \u00abgutun pastoralak\u00bb izeneko saila osatzen du. Askotan, hiru gutunak multzotzat hartzen dira, elkar argitzen baitute.\nPauloren izenean datozen beste guztiak ez bezala \u2013Filemoni egina salbu\u2013 lagun bakarrari, ez elkarteei, zuzenduak daude. Paulok idatziak bezala azaltzen dira, eta Pauloren beraren esaldiak eta bizitzako zenbait xehetasun ematen dituzte, baina gaur egungo exegeta gehienek uste dute Pauloren ikasleren batek beranduago idatziak direla.\nGutunen xedea eliz zuzendariei aholkuak ematea da, beren elkarteetan dituzten erantzukizun eta egitekoak ongi bete ditzaten. Hiru gutunok oso antzekoak dira idaztankeraz, baita edukiz eta erakusten duten ingurune historikoz ere.\nPaulok Listran aurkitu zuen Timoteo bere bigarren misio-ibilaldian (Eg 16,1-3). Bai Eginak liburuan, bai gutunetan, Pauloren ondoan azaltzen da ia beti. Oso gazterik hasi zen Paulori laguntzen (1 Tm 4,12; 5,1) eta haren ikaslerik maiteen bihurtu zen (Flp 2,19-24). Eginkizun bereziak gomendatu zizkion Paulok Tesalonikan, Korinton eta Filiposen.\nEpistolaren hari nagusiak.\nGutuna Paulok bere ikasle Timoteori idatzia izan balitz bezala azaltzen da. Paulok, Mazedoniara alde egitean, Efeson utzi zuen Timoteo bertako elizaren arduradun. Gutunean aholkuak ematen dizkio bere karguan nola jokatu behar duen adierazteko.\nLehen aholkuetatik (1,3) azkenekoetara (6,20-21), behin eta berriro fedearen garbitasuna, fedeari eustea eta fedea defendatzea aipatzen ditu, sasimaisuen aurka. Sasimaisuek auziak eta eztabaida hutsalak (6,4), ipuinak eta amaigabeko jatorri-zerrendak dituzte atsegin (1,4), eta aszetismo estuko zenbait agindu ere tartean sartzen dituzte (4,3). Horrek guztiak arriskuan jartzen du sinesmena (1,19). Beraz, Timoteoren egiteko nagusia irakastea da, irakaspen osasungarria (1,10), idazleagandik jaso duena, ematea; doktrina horretaz baliatu behar du etsaiei aurre egiteko (1,3), bekatu egiten dutenak zentzarazteko (5,20) eta denei aspertu gabe eragiteko (4,13).\nJainkoak eman dion dohainaz baliatzen jakin behar du Timoteok (4,14). Jainkoaren gizon (6,11) eta Kristoren zerbitzari gisa (4,6) fedearen aldeko borroka jatorrean irauteko adore ematen dio idazleak: justizia, sinesmen, eroapen eta otzantasunean saiatu behar du (6,11), fededunentzat eredu izateko (4,12); borroka hori, betiko bizitzara deitzen duen Jainkoarengan itxaropena jarriz egin beharko du (4,10; 6,12). Kristau-familiako guztiez (5,1-2), bereziki alargunez (5,3-16), arduratuko da, eta denei burubide onak emango: emakumeei (2,9-15), esklaboei (6,1-2), aberatsei (6,17-19).\nEliz elkartea ongi antolatzen saiatu behar du, zuzendari eta diakono egoki eta akatsik gabeak ezarriz (3,1-13; 5,22).\nAzkenik, mezu berezia duten zenbait pasarte daude: bere bizitzako esperientziari buruzko atala (1,12-17), gizaki guztien alde otoitz egiteko eskea (2,1-8) eta Kristorengan burutu den Jainkoaren egitasmoari gorazarrea (3,16)."}
{"id": "338692", "revid": "119347", "url": "https://eu.wikipedia.org/wiki?curid=338692", "title": "Heraklion", "text": "Heraklion (;) Greziako Kreta uharteko hiri eta portu nagusia eta hiriburu administratiboa da. Greziako laugarren hiririk populatuena da.\nIzena.\nArabiarrek, IX. mendean, gotorleku bat eraiki zuten orain hiria dagoen tokian, eta \"rab\u1e0d al-\u1e2bandaq\" izena eman zioten. Izen hori grekora pasatu zen \"\u03a7\u03ac\u03bd\u03b4\u03b1\u03be\" (\"Handax\") bilakatuta, eta \"Candia\" izenaz latindartu zen. Veneziarrek zabaldu zuten Candia izena, eta hala erabili zen XIX. mendera arte. Kreta uharte osoa izendatzeko ere erabili zen Candia izena.\nHeraklion izen zaharra inguruko \"Heracleum\" (Herakleoren hiria) portu erromatarretik hartu zuen\nHistoria.\nMinostar zibilizazioaren garaian Kretako gune nagusia Knosos izan zen, eta Heraklion Knososeko jauregiaren hondakinetatik gertu dago. Estrabonen arabera, Heraklion Knososko portua zen.\nBizantziarren garaian (K.o. 395-824), ez zuen garrantzi handirik izan uhartean, Knosos eta Gortina baitziren uharteko gune nagusiak.\nGaur egungo hiria Al-Hakam I.ak Kordobako emirerritik kanporatutako musulman matxinoek sortu zuten 824an, uhartea bereganatu ondoren. Lubaki bat egin zuten gotorlekua babesteko, eta \"rab\u1e0d al-\u1e2bandaq\" (\u0631\u0628\u0636 \u0627\u0644\u062e\u0646\u062f\u0642) \u00abLubakiaren gotorlekua\u00bb izena eman zioten. Aurrerantzean, Al-Khandak deitu zioten.\n961ean, bizantziarrek eraso zioten; hiria setiatu eta hartu ondoren, erraustu egin zuten.\n1204an Veneziako Errepublikak erosi zuen, eta Kandia izena eman. Hiria gotortu egin zuten, eta harresi ikaragarriak eraiki zituzten. Portuan gotorleku bat eraiki zuten.\n1669ko irailaren 27an, 22 urteko setio baten ondoren, otomandarrek bereganatu zuten hiria. Setioaren azken 22 hilabeteetan, 70.000 otomandar, 38.000 kretatar eta kristauen 29.000 esklabo hil ziren.\n1898tik aurrera, hiria britainiarren mende gelditu zen, eta 1913an, Kreta osoarekin batera, Greziako Erresumaren mendera pasatu zen.\nDemografia.\nGreziak bereganatu ondoren, populazioa azkar hazi zen hirian. Bigarren Mundu Gerran kalte handiak izan zituen hiriak, eta populazioa inguruko herrietara sakabanatu zen. Gerraren ondoren, hiria neurririk gabe hazi zen, planifikaziorik gabe, eta auzo asko sortu ziren."}
{"id": "338693", "revid": "119347", "url": "https://eu.wikipedia.org/wiki?curid=338693", "title": "Amaltea (satelitea)", "text": "Amaltea (grekoa: \u0391\u03bc\u03ac\u03bb\u03b8\u03b5\u03b9\u03b1), edo Jupiter V, Jupiter planetaren satelite natural bat da.\nEzaugarri fisikoak.\nAmalteak forma irregularra du (250 \u00d7 146 \u00d7 128 km). Haren gainazala oso gorria da; eguzki-sistemako gorriena da, Marte baino are gorriagoa. Jatorrizko sufreagatik edo izoztuta ez dagoen beste material batek eraginda izan daiteke. Berdegune distiratsu batzuk ere baditu. Satelitearen bi hemisferioak asimetrikoak dira. Beti planetaren aurrez aurre dagoen aldearen hemisferioa 1,3 aldiz distiratsuagoa da atzealdekoa baino.\nGainazala kraterrez josia dago, eta krater batzuk oso handiak dira: Pan kraterrak 100 km-ko diametroa du, eta 8 km sakon da. Gea kraterrak 80 km-ko diametroa du, eta, ziur asko, Pan baino bi aldiz sakonagoa da. Bi mendi handi ere baditu, 20 km-ko garaierakoak.\nGalileo zunda 2002ko azaroaren 5ean 160 km-ko distantziatik pasatu zen haren inguruan, eta ibilbidearen desbideratzea erabili zen satelitearen masa kalkulatzeko. Bolumena, zundak hartutako irudietatik ondorioztatu zen. Hala kalkulatu ahal izan zen dentsitatea: (0,857\u00b10,099) kg/m\u00b3. Satelitearen konposizio zehatza ezezaguna bada ere, dentsitatearen balioa jakinda, ondoriozta daiteke satelitea izotzez osatuta dagoela gehienbat, eta beste material ezezagun batzuen parte ere baduela. Holako konposizioa izateak adierazten du ez zela sortuko orain dagoen posizioan, zeren eta, hala izatera, Jupiterren hasierako beroak urtu egingo baitzukeen. Litekeena da, beraz, urrutiago sortua izatea edo Jupiterren grabitateak harrapatutako objektu bat izatea.\nAmalteak orbita ia zirkularra du, Jupiterretik oso hurbil, eta Jupiterren Gossalmer eraztunaren parte da. Amaltearen gainazaletik ikusita, Jupiterrek zeruaren zati handi bat hartuko luke (46 gradu); Ilargia, Lurretik ikusita, baino 92 aldiz handiagoa litzateke, eta Ilbetea baino 900 bat aldiz distiratsuagoa.\nAmaltearen taldeko satelite nagusia da. Errotazio-periodoa eta orbita-periodoa berdinak dira, hau da, sinkronoak dira: bere buruaren inguruan bira oso bat egiten du planetaren inguruan bira oso bat egiten duen bitartean. Beraz, aurpegi bera erakusten dio beti planetari.\nAurkikuntza.\nEdward Emerson Barnard-ek aurkitu zuen, 1892ko irailaren 9an, Kaliforniako Lick behatokian, teleskopio bat erabiliz. Jupiterri aurkitutako lehenengo satelitea izan zen Galileo Galileik 1610ean lau satelite galileotarrak aurkitu zituenetik. Halaber, zuzeneko behaketa bidez, eta ez argazkiak aztertuta, aurkitutako azken satelitea izan zen.\nIzendapena.\nAmaltea satelite-izena mitologia grekoko Amaltea pertsonaian du jatorria; Amaltea ninfetariko bat zen, eta Zeus edoskitu zuen jainkoa haurra zenean. 1975ean eman zion,ofizialki, Nazioarteko Astronomia Batasunak Amaltea izena, baina askoz lehenagotik hala izendatu ohi zuten astronomoek modu informalean, nahiz eta, ordura arte, Jupiter V izendatu ohi zen formalki."}
{"id": "338694", "revid": "119347", "url": "https://eu.wikipedia.org/wiki?curid=338694", "title": "Dario III.a", "text": "Dario III.a Kodomano (, \"D\u0101riy\u016bsch\"; , \"D\u0101rayavausch\"; antzinako grezieraz: \u0394\u03b1\u03c1\u03b5\u1fd6\u03bf\u03c2; ; Persia, K.a. 380 aldean - Baktriana, K.a. 330), jaiotza izena Artaxata, Persiako erregea izan zen K.a. 522 eta K.a. 486 bitartean, Akemenestar dinastiaren azkena.\nBizitza.\nArtaxata Arsames eta Sisigambisen semea, eta Artaxerxes II.a Mnemonen biloba zen; zehar ahaidetasuna zuen, beraz, Persiako erregeren familiarekin. Baina K.a. 336an tronuratu egin zen, Bagoas bizirrak Artaxerxes erregea eta honen seme Arses hil ondoren. Errege bihurtu ondoan hartu zuen Dario izena.\nPersiar Inperio ez-egonkorrean kontrola ezartzen saiatu zen errege izendatu berria. Pribilegiorik galdu nahi ez zuten satrapen agintepean zeuden lurralde asko; mendeko kontentagaitz eta altxamendurako prest zeudenak ere asko ziren. Kanpora begira, Filipo II.a Mazedoniakoa zen mehatxurik handiena, baina K.a. 336ko urrian hil zuten, eta horrek bertan behera utzi zuen persiarren aurkako kanpaina.\nK.a. 334an Alexandro Handiak, Filiporen ondorengoak, Asia Txikia inbaditu zuen, greko-mazedoniar gudarostearen buru zela. K.a. 333an Dariok berak hartu zuen persiar armadaren gidaritza, mazedoniar erregeari aurre egiteko; baina Issosko guduan, K.a. 333ko azaroaren 12an, izugarrizko porrota jaso zuen, eta ihesari eman zion, familia eta gainerako guztia atzean utzita. Gaugamelako zelaian, Mesopotamian, berriz egin zion buru Alexandroren gudarosteari. Baina desegigoa itzela pairatu zuen Gaugamelako guduan ere, K.a. 331ko urrian. Horren ondoren, satrapa talde batek bahitu zuen Dario eta, Alexandroren osteak hurbil zirela-eta, hilaraztea erabaki zuten. Rayn hil zuten, gaur egungo Teherandik ekialdera."}
{"id": "338695", "revid": "105290", "url": "https://eu.wikipedia.org/wiki?curid=338695", "title": "Saturno (mitologia)", "text": "Erromatar mitologian, Saturno (, ahoskatua), nekazaritzaren eta uztaren jainkoa zen. Antzinatean, Kronos titan grekoarekin identifikatu zen, eta, maiz, bien mitoak nahasi egin ziren.\nNeguko solstizioaren aurreko aroko jainko nagusia zen.\nMitoa.\nSaturno \"Coelus\"en (Zerua) eta \"Tellus\"en (Lurra) semerik gazteena zen. Aita uzkaili ondoren, haren anaia nagusi Titanengandik haren ordez erregetzea lortu zuen, baina Titanek baldintza bat jarri zion: Saturnok bere ondorengo guztiak hil egin beharko zituen, tronua Titanen ondorengoentzat izango zela ziurtatzearren.\nSaturnok \"Ops\"ekin (Rea) ezondu zen, eta zenbait ume izan zituzten, baina Saturnok denak jan zituen. Hala ere, Ops-ek Jupiter salbatzea lortu zuen. Jupiter, heldutasunera iritsi zenean, aitaren kontra borrokatu zen, garaitu eta aita zerutik egotzi zuen. Hala, Saturnoren ondorengotza nagusitu zen, eta ez Titanena.\nSaturnok, orduan, hilkor bihurtuta, Laziora jo zuen, eta han ordena jarri zuen gizaki basatien artean, eta legeak eman zizkien.\nSaturnalia.\nSaturnalia Saturnoren omenezko jaialdi bat zen. Abenduaren 25ean ospatzen zen. Jaialdian, gizakien arteko antzinako berdintasuna irudikatzen zen. Abenduaren 24an hasten zen eta, hasieran, egunbete irauten zuen. Zesar Augusto enperadoreak hiru egunez ospatzea eskatu zuen, eta, geroago, Kaligulak laugarren eguna erantsi zuen.\nJaialdian, jabeek esklaboen gainean zuten boterea eten egiten zen, eta esklaboek libre hitz egiteko eta jokatzeko eskubidea zuten. Eskolak eta epaitegiak itxi egiten ziren, ezin zen gerra egin, eta opariak egiten ziren eta oturuntzak antolatzen."}
{"id": "338696", "revid": "119347", "url": "https://eu.wikipedia.org/wiki?curid=338696", "title": "Shizuoka (prefektura)", "text": " Japoniako Honshu uharteko prefetura bat da, Ch\u016bbu eskualdean dagoena. Hiriburua Shizuoka hiria da baina hiri handiena Hamamatsu da.\nGeografia.\nShizuoka eskualde luzanga da, Ozeano Pazifikoko kostaldeko Suruga badiaren kosta-lerroari jarraitzen diona. Mendebaldean, prefetura Japoniako Alpeetan sartzen da. Ekialdean, lurraldea kostalde estu bihurtzen da, iparraldean Fuji mendiak mugatua, eta hegoalderantz orientatuta dagoen Izu penintsulara zabaltzen da.\nLurraldea, 100-150 urtez behin, lurrikara handi batek astintzen du. Azkena, 6,2 magnitudekoa, 2011ko martxoaren 5ean izan zen.\nHistoria.\nAntzinako T\u014dt\u014dmi, Suruga eta Izu probintziek osatu zuten gaur egungo Shizuoka prefetura."}
{"id": "338697", "revid": "119347", "url": "https://eu.wikipedia.org/wiki?curid=338697", "title": "Ishikawa (prefektura)", "text": " Japoniako Honshu uharteko prefektura bat da. Hiriburua Kanazawa da.\nGeografia.\nIshikawa Japoniako itsasoko kostaldean dago. Prefekturaren iparraldea Noto penintsula estuak osatzen du. Hegoaldea, berriz, zabalagoa da, eta menditsua; hiriburua, Kanazawa, kostaldeko lautadan dago. Prefekturak baditu uharte batzuk ere: Notojima, Mitsukejima, Hegurajima eta abar.\nLurraldearen % 13 natura-parke gisa babestuta dago. Nabarmentzekoa da Hakusan parke nazionala.\nHistoria.\nKaga probintziaren eta Noto probintziaren bat egitetik sortu zen Ishikawa prefektura.\nEkonomia.\nIndustria oso garatuta dago lurraldean, batez ere ehungintza eta makinagintza (eraikuntzarako makineria)."}
{"id": "338700", "revid": "336", "url": "https://eu.wikipedia.org/wiki?curid=338700", "title": "Abdullah II.a Jordaniakoa", "text": "Abdullah II.a Jordaniakoa edo Abdullah II bin Al-Hussein Ammanen jaio zen 1962ko urtarrilaren 30ean, eta Jordaniako Haxemi Erresumako monarka da. Aita zuen Hussein I.a 1999ko otsailaren 7an hil zenez geroztik gobernatu du.\nBiografia.\nAmmanen jaio zen, eta Hussein I.aren eta bere bigarren emazte Muna al-Hussein (jaiotza-izena: Antoinette Avril Gardiner) printzesaren semea da. Lehen ikasketak Ammanen egin bazituen ere, Ingalaterran eta AEBetan egin zituen gainerako ikasketak.\nAbdullah 1999ko otsailean tronuratu zen, bere aita hil zenean. Hil aurreko egunetan Hussein I.ak printze oinordeko izendatu zuen, ordura arte, 1965az geroztik, El Hassan bin Talal Husseinen anaiak zuena. Erabakia ez zuten herritarrek oso ondo hartu. Abdullah-ren ama britainiarra zen, eta Jordaniako pertsona askok ez zuten ongi ikusten Abdullah errege haxemi izatea. Haxemiek Mahoma profetaren zuzeneko ondorengoak dira. Abdullah bera Mahomaren ondorengo 43. generaziokoa da.\nEzkontza eta ondorengoak.\nRania Al-Yassin-ekin ezkonduta dago (orain erregina ezkontidea) 1993ko ekainaren 10az geroztik. Lau seme-alaba dituzte: Hussein, Iman, Salma eta Hashem."}
