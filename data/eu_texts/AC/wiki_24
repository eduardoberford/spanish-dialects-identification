{"id": "278977", "revid": "336", "url": "https://eu.wikipedia.org/wiki?curid=278977", "title": "Camisard", "text": "Camisard \u2014\u00abatorduna\u00bb; okzitanieraz \"camiso\" (\u00abatorra\u00bb) izenetik\u2014 C\u00e9vennesko kalbinista nekazari matxino eman zieten izena da, gau-erasoetan alkandora zuri luzea erabiltzen baitzuten elkar ezagutzeko. Erlijio-askatasuna bermatzen zuen Nantesko ediktua indarrik gabe utzi zenean (1686), higanoten kontrako zapalkuntza bizitu egin zen. Azkenean, kalbinista \"camisard\"ak Luis XIV.a Frantziakoa erregearen armadaren aurka altxatu ziren 1702an, Jean Cavalier buru zutela. Matxinada 1705. urtean amaitu zen, Cavalierrek eta Villars mariskalak bakea izenpetu zutenean."}
{"id": "278979", "revid": "6327", "url": "https://eu.wikipedia.org/wiki?curid=278979", "title": "Hydrochoerus hydrochaeris", "text": ""}
{"id": "278980", "revid": "94547", "url": "https://eu.wikipedia.org/wiki?curid=278980", "title": "Liktor", "text": "Liktor (latinez \"lictor, -oris\" singularrean, \"lictores, -orum\" pluralean) Antzinako Erromako \"imperium\"a zuten magistratu nagusien epaiak betearazteko arduraduna zen, hau da, derrigortzeko eta zigortzeko boterea zuen.\nIzenaren etimologia.\nAulio Gelioren arabera \"lictor\" hitzak \"ligare\" \"lotu\" aditzarekin lotuta legoke, liktoreek errudunak lotzen zituztelako azken oinazera eramateko unean.\nZereginak.\nLiktorrak \"fasces\" edo sortaizkora magistratuaren izenean eramaten zuen, aginpidearen ezaugarri gisa, eta magistratuaren zerbitzura egoten zen jendaurrean, eskolta moduan. Liktorrak banan-banan joaten ziren ilaran, magistratuaren aurretik, hari bidea egiteko. Azkena edo eskolta ematen zuen pertsonaiarengandik hurbilen zegoena (\"proximus lictor\") guztien artean garrantzitsuena zen, eta magistratuak berari ematen zizkion aginduak. \nErrudunak zigortzea ere liktorraren ardura zen edo hiltzea ere, erromatar hiritarrak baziren; atzerritarrak edo esklaboak baziren borreroaren (\"carnifex\") lana zen. Bestalde, magistratuaren etxea zaintzeaz ere arduratzen zen.\nTito Liviok, bere \"Ab urbe condita\" liburuan, magistratuak bere liktorrei asaldatzaile edo setati bat heltzeko manua ematen dien zenbait aldi kontatzen ditu. Orduan, liktoreek arropak kentzen dizkiote eta makilekin jotzen dute.\nBi magistratu gurutzatzen direnean, beheragoko mailako magistratuaren liktoreek beren \"fasces\" jaisten dituzte, begirunearen adierazgarri. Gauza bera egiten dute Vestaren birjina bat bidean gurutzatzen badute.\nErroma barruan daudenean, \"fasces\"-aren aizkoraren burdina ezkutatuta dago, eta agerian dago \"Urbs\"-eko \"pomerium\"a uzten dutenean.\nEtruriar jatorria.\nLiktoreak Erromatar Monarkiaren garaitik dokumentatzen dira, eta etruriar jatorria izan dezakete. Liktoreak errege etruskoen aurretik joaten ziren, lepoan \"fasces\" hartuta. Errege bakoitzak, hamabi ziren, bere liktorra omen zeukan, baina botere guztia bakar batek behar zuenean (gerra garaietan kasu) hamabi liktore omen zituen. Silio Italikoren arabera, liktoreak eta fasces edo sortaizkorak Vetulonia hiritik sartuko ziren. Baieztapen hau oinarritzen du Vetuloniako antzinako hilobi etrusko batean (\"liktorearen hilobia\" esaten zaio) \"fasces\" baten hondarrak aurkitu izanak, bertatik bi ahoko aizkora bat ateratzen zelarik. Aztarna bakar honen interpretazioa antzinako testu baten argitan zuhurtziaz hartzen da gaur egun.\nMonarkia garaia.\nErromako lehen erregeak, Romulok, ezarri zituen liktoreak, eta hamabi izendatu zituen bera zaintzeko. Liviok bi tradizio kontrajarri aipatzen ditu kopuruari buruzkoak. Lehenengo bertsioa da hamabi izan zelako augurioan agertutako hegaztien kopurua. Bigarren bertsioa da, berriz, etruriar errege kopurua hamabi zelako, estatu bakoitzeko bat, eta liktor bana izaten zutela. Erromako erregeek, beraz, hamabi liktor izaten zituzten aurretik.\nErrepublika garaia.\nErregeengandik \"imperium\"dun magistratuengana igaro zen liktoreak eramatearen duintasuna; hauek magistratuei eskolta ematen zieten eta ordena publikoa eta presoen zaintza bermatzen zuten.\nTarkiniotarren kanporatzearen ondoren, kontsulek izan zuten hamabi liktorren eskolta izateko eskubidea; bi kontsulak Erroman bazeuden, haietako batek bakarrik zuen aizkorak bistan zituzten liktorrak eramateko eskubidea, besteak, berriz, aizkorarik gabeko \"fasces\"ak bakarrik zituela aritu behar zen. Valerio Publikolaren ondoren, aizkorak debekatu zituzten eta liktoreak kontsuletako bakar batek eramaten zituen eta besteak \"aperitor\" bakar bat. Erromatik kanpo eto armadaren buru bazihoazen kontsul bakoitzak zeramatzan bere hamabi liktoreak bere aizkoradun \"fasces\"-ekin.\nMagistratu bakoitzaren aurreko liktore-kopurua garrantziaren arabera aldatzen da: bi edil kurulentzat, sei probintzietako pretorearentzat (bi Erromakoentzat), hamabi kontsul bakoitzarentzat. Diktadoreak bi kontsulen liktoreak biltzen ditu, hogeita lau guztira.\nErromatar Errepublikaren amaieran, beste pertsonaia ofizial batzuek ere liktoreak zituzten lagun, hala nola Vesaren birjinak eta enperadorearen familiako emakumeak.\nInperio garaia.\nErrepublika amaitzean, liktoreen babes eto bizkarzain zereginak guardia militarrak hartzen ditu, pretoriar guardia izango dena gerora, eta ohorezko eginkizuna dute magistratuekin eta pertsona gorenekin. \nOktavio Augustok, \"triunvir\" bezala, 24 liktore izan zituen, diktadore batek adina. Gero, kontsul bezala K.a. 33an eta, ondoren urtero, K.a. 31tik K.a. 23ra, hamabi likore izan zituen. K.a. 23aren ondoren, ez du kontsulatua onartzen baina, hala ere, K.a. 19an hamabi liktor Erroman eta kanpoan edukitzeko eskubide iraunkorra jasotzen du. Enperadoreek hamabi liktore izaten zituzten eta Domizianoren garaian enperadoreak 24 liktore izatea berreskuratu zuen.\nMagistratuek eta prokontsulek liktore kopuru bera mantentzen dute Inperioan eta funtzio inperial berrien jabeek, berriz, garrantziaren arabera eta Erromatik kanpo dihardutenean: bi pretoriar edo kontsul-mailako magistratuentzat (\"curator\", hiriko prefektua, Saturnoren altxorreko prefektua, altxor militarreko prefektua edo \"aerarium militare\"), bost liktor legatu propretoreentzat, eta prokontsulek, berriz, hiru. Seviri augustalek ere, kultu inperialeko apaizek, euren joan-etorrian liktor batekin ibiltzen ziren."}
{"id": "278981", "revid": "28807", "url": "https://eu.wikipedia.org/wiki?curid=278981", "title": "Lictor", "text": ""}
{"id": "278982", "revid": "63274", "url": "https://eu.wikipedia.org/wiki?curid=278982", "title": "Osko", "text": "Oskoak () Italiar penintsulako hegoaldeko antzinako etnietako bat izan ziren. Oskoak, K.a. V. mendearen bigarren erdialdean, Campanian kokaturik zeuden. Garai hartan hiru federaziotan eraturik azaltzen ziren: Capua, Nola eta Nocera. Greziarren eragin handia izan zuten. Erromaren mende erori ziren K.a. III. mendean, baina beren autonomia gorde zuten. K.a. 211n Hanibalen alde jarria zen Capuak bere askatasunak galdu zituen. Osko hizkuntza latinaren antzekoa zen, eta K.a. I. mendea arte iraun zuen bizirik."}
{"id": "278983", "revid": "46380", "url": "https://eu.wikipedia.org/wiki?curid=278983", "title": "Antonio P\u00e9rez Goiena", "text": "Antonio P\u00e9rez Goiena (Uharte, 1863ko urtarrilaren 17a - Iru\u00f1ea, 1962ko urriaren 24a) nafar elizgizona eta idazlea izan zen. Jesuita izan zen. \"Raz\u00f3n y F\u00e9\", \"Estudios Eclesi\u00e1sticos\" eta \"Pr\u00edncipe de Viana\" aldizkarietan eman zituen argitara lan aipagarrienak. Obra nagusiak: \"Cesar Borgia, obispo de Pamplona\" (1934), \"La primera biblioteca p\u00fablica de Pamplona\" (1941), \"Episcopolog\u00edas de la di\u00f3cesis de Pamplona\" (1942), \"La santidad en Navarra\" (1945), \"Un historiador navarro de la filosof\u00eda\" (1953), \"El valle de Bazt\u00e1n\" (1957) eta \"Ensayo de bibliograf\u00eda navarra\" (9 liburuki, 1945-1964)."}
{"id": "278985", "revid": "1519", "url": "https://eu.wikipedia.org/wiki?curid=278985", "title": "Beltzuntze familia", "text": "Beltzuntze etxea Nafarroa Behereko leinu eta familia noblea izan zen. Etxe nagusiak Aiherrako etxea, Makeako bizkonderria eta Mehaineko bizkonderria ziren. Beste adar batzuk Baionan eta Hazparnen (Gerezieta, Lekorne) ageri ziren. Familia honetakoak ziren, halaber, Barkoxeko (Zuberoa), Izturitzeko (Nafarroa Beherea), Higui\u00e8res eta Artix (Biarno) herrietako adar txiki batzuk. XII. mendeaz geroztik, lur eremu zabalen jabe izan ziren eta administrazio-eskubide eta eskubide politiko handiak izan zituzten beltzuntzetarrek Frantziako Iraultzara arte (1789)."}
{"id": "278986", "revid": "512", "url": "https://eu.wikipedia.org/wiki?curid=278986", "title": "Juan de la Cueva", "text": "Juan de la Cueva (Sevilla, 1543ko urriaren 23a - Granada, 1612ko urria) espainiar antzerkigile eta olerkaria izan zen.\nBiografia.\n1574. urtean Mexikora jo zuen Claudio anaiarekin batera, baina 1577. urtean itzuli eta Sevillan jarri zen bizitzen.\nTragediak idatzi zituen, batez ere: \"Tragedia de Ayax Telam\u00f3n \"(\"Ajax Telamonen tragedia\", Ovidioren \"Metamorfosiak\" obratik hartua), \"La muerte de Virginia\" (\"Virginiaren heriotza\", Tito Livioren obratik hartua). Erdi Aroko kroniketan eta erromantze heroikoetan oinarriturik hainbat lan idatzi zituen. Lope de Vegaren aitzindaritzat har daiteke."}
{"id": "278987", "revid": "512", "url": "https://eu.wikipedia.org/wiki?curid=278987", "title": "Hipposideros gigas", "text": "Hipposideros gigas Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278988", "revid": "58701", "url": "https://eu.wikipedia.org/wiki?curid=278988", "title": "Arnoul Gr\u00e9ban", "text": "Arnoul Gr\u00e9ban (Le Mans, 1420 baino lehen - Florentzia, ) frantziar organista izan zen. Parisko Notre-Dameko kapera-maisu izan zen; 1452 inguruan \"Myst\u00e8re de la Passion\" handia egin zuen, Frantziako antzertiaren bilakaeran nahiko eragin izan zuena. 34.574 bertsoz osatua da, eta kristautasunak eman duen olerkirik handiena da. Elkarrizketez egina da; tragedia eta umorea nahastuz, lau egunetan zehar antzezten da. Simon Gr\u00e9ban Arnoulen anaiak, haren laguntzaz, \"Le Myst\u00e8re des Actes des Ap\u00f4tres\" idatzi zuen (1465 inguruan argitaratua)."}
{"id": "278989", "revid": "512", "url": "https://eu.wikipedia.org/wiki?curid=278989", "title": "Alois H\u00e1ba", "text": "Alois H\u00e1ba (Vizovice, Moravia, 1893ko ekainaren 21a - Praga, Txekoslovakia, 1973ko azaroaren 18a) musikagile txekiarra izan zen.\nBiografia.\nTonu-laurdenak, seirenak eta hamabirenak biltzen dituen notazio-sistema berri bat asmatu zuen, tresna berezietarako idatzitako obretan erabili zuena.\n\"Ama\" (1931) da idatzi zituen hiru operen artean ezagunena. Beste zenbait obra: kuartetoak, pianorako musika, obra korala, liederrak. Bere herrialdeko belaunaldi berrietan idazki-teorikoengatik izan zuen eragina, idatzi zuen musikagatik baino areago. Horien artean: \"Tonu-laurdenetako musikaren teoria\" (1922)."}
{"id": "278991", "revid": "336", "url": "https://eu.wikipedia.org/wiki?curid=278991", "title": "Percival Lowell", "text": "Percival Lawrence Lowell (Boston, Massachusetts, AEB, 1855eko martxoaren 13a - Flagstaff, Arizona, AEB, 1916ko azaroaren 12a) Estatu Batuetako astronomoa izan zen, Amy Lowelleren neba.\nBiografia.\nMarte planetari buruzko azterketa sakonak egin zituen, eta Marten gainazalean ubideak zeudela frogatu nahi izan zuen 1893. urteaz geroztik. Le Verrier astronomoaren metodoa ondu ondoren, Neptuno aurkitu eta beste planeta bat ikusi zuen harantzago. 1915ean zehaztu zuen planeta berri horren orbita zein zen, eta non behar zuen. 1930ean Clyde Tombaugh astronomoak, Lowellek aurrez esan zuen bezala, aurkitu zuen Pluton planeta nanoa."}
{"id": "278992", "revid": "512", "url": "https://eu.wikipedia.org/wiki?curid=278992", "title": "Mikel Psellos", "text": "Mikel Psellos \u2014grezieraz \u039c\u03b9\u03c7\u03b1\u03ae\u03bb \u03a8\u03b5\u03bb\u03bb\u03cc\u03c2, \"Mikha\u0113l Psellos\"\u2014 (Konstantinopla, Bizantziar Inperioa, 1018 - 1078) filosofoa, historialaria, grezierazko idazlea eta Bizantziar Inperioko politikaria izan zen. Filosofia-irakaslea eta Estatuko idazkaria izan zen Konstantino IX.a Monomakos bizantziar enperadorearen garaian. 1054. urtean Olinpo mendiko komentuan sartu zen, eta Isaak I.a Komneno enperadore egin zen arte ez zen bizitza publikora itzuli (1057). Enperadorearen eta haren ondorengoen kontseilaria izan zen. Poligrafoa, Platonen filosofiaren berritzailea, humanista eta historialaria izan zen. 225 obratik gora idatzi zituen."}
{"id": "278993", "revid": "119550", "url": "https://eu.wikipedia.org/wiki?curid=278993", "title": "Xota Rustaveli", "text": "Xota Rustaveli (; Rustavi, 1172 - Jerusalem, 1216) georgiar poeta izan zen.\nBizitza.\nOsaba fraide batek hartu zuen bere babesean, Rustaveliren poesia erlijiozko eta filosofikoetan ageri denez. Tamar erreginari odak idatzi zizkion Georgiako kultura eta aginpidea gorenean zeudenean, hain zuzen. Erreginak gorteko diruzain izendatu zuen, eta tradizioaren arabera, berarekin maitemindu zen Rustaveli.\n\"Zaldun tigrelarruduna\" (), poema epikoa idatzi zuen, Georgiako literaturaren oinarrizko arauak zehazten zituen obra, hizkuntzalari askoren ustez.\nLana euskaraz.\nXabier Kintanak \"Zaldun tigrelarruduna\" euskaratu zuen georgieratik 1999an."}
{"id": "278994", "revid": "512", "url": "https://eu.wikipedia.org/wiki?curid=278994", "title": "Johann Theile", "text": "Johann Theile (Naumburg, 1646ko uztailaren 29a - 1724ko ekainaren 24a) alemaniar musikagilea izan zen.\nH. Sch\u00fctzen ikasle izan zen Weissenfelsen. Irakasle-lanetan aritu zen Stettinen eta L\u00fcbecken. Gottorpeko (Holstein) dukearen kaperako maisu izan zen (1673-1675). Geroago, Wolfenb\u00fctteleko (1685) eta Merseburgeko (1691) kaperetako zuzendari izan zen, baina azkenean Naumburgen hartu zuen berriz ere bizilekua. Nekaldi bat Mateo santuaren arabera (1673), mezak, kantatak, musika-tresnetarako lanak eta kontrapuntuari buruzko lanak idatzi zituen."}
{"id": "278995", "revid": "6327", "url": "https://eu.wikipedia.org/wiki?curid=278995", "title": "Foehn", "text": ""}
{"id": "278996", "revid": "336", "url": "https://eu.wikipedia.org/wiki?curid=278996", "title": "Edward Morgan Forster", "text": "Edward Morgan Forster (Londres, Ingalaterra, 1879ko urtarrilaren 1a - Midlands, Ingalaterra, 1970eko ekainaren 7a) ingelesezko eleberrigilea izan zen.\nCambridgeko Unibertsitatean ikasketak egin ondoren, urtebetez Italian eta Grezian ibili zen, eta \"Where Angels Fear to Tread \"(1905, \"Aingeruak oina jartzeko beldur ziren lekua\") eta \"A Room With a View \"(1908, \"Gela bat ikuspegi batekin\") eleberriak idatzi zituen. 1912an India bisitatu zuen, eta Egipto 1922an. \"A Passage to India \"(1924, \"Indiarako bidaia txartela\") bere eleberri ospetsuenean, hinduen eta britainiarren artean elkar ulertzeko dauden zailtasunak adierazi zituen."}
{"id": "278997", "revid": "512", "url": "https://eu.wikipedia.org/wiki?curid=278997", "title": "Fosfato", "text": "Fosfatoa azido fosforikotik eratorritako gatza edo esterra da, bere egituran PO4 taldea (fosforo atomo bat lau oxigeno atomo forma tetraedrikoan inguraturik) eta metal alkalino edo lurralkalinoak ditu. Molekulan dituzten metal-kopuruen eta hidrogeno-edukiaren arabera, konposatu monobasikoak, dibasikoak edo tribasikoak eratzen dituzte. Fosfato naturalen artean ezagunena eta garrantzitsuena fosforitan ugari aurkitzen den ortofosfato kaltzikoa da: Ca3(PO4)2. Fosfato ez-organikoak asko erabiltzen dira nekazaritzan ongarri edo herbizida moduan.\nFosfato organikoei organofosfato deritze. Azido fosforikoaren esterrak dira, eta gainerako fosfatoak baino molekula konplexuagoak dira. Garrantzi handia dute biokimikan.\nEzaugarri kimikoak.\nFosfato ohikoenak ortofosfatoak dira. Fosfato edo ortofosfato ioia [PO4]3\u2212, 94.97 g/mol masa molarraz, azido fosforikoaren deribatua da, protoien H+ galeratik eratorria. Protoi bakar bat galtzean dihidrogeno fosfato ioia [H2PO4]\u2212 osatzen da, eta bi protoien galeraz hidrogeno fosfato ioia [HPO4]2\u2212. Izen hauek anioi horien gatzak izendatzeko ere erabiltzen dira.\nHonela fosfato ioia hidrogeno fosfatoaren HPO42\u2212-ren base konjokatua da, hau aldi berean H2PO4\u2212 ioiaren base konjokatua da, eta azken hau berriz azido ortofosforikoarena H3PO4.\nFosfato gehienak ez dira uretan disolbagarriak tenperatura eta presio estandarrean. Sodio, potasio, rubidio, cesio eta amonio fosfatoak uretan disolbagarriak dira. Baina beste hainbat fosfato disolbaezinak dira, edo oso gutxi disolbatzen dira. Oro har, hidrogeno eta dihidrogeno fosfatoak dagozkien fosfatoak baino disolbagarriagoak dira.\nOrekak.\nUr-disoluzioan, azido ortofosforikoa eta honen hiru anioi deribatuak elkarrekin aurkitzen dira ondorengo disoziazio oreken arabera:\np\"Ka\" balioak, 25\u00a0\u00b0C-tan eta indar ionikoa 0 denean.\npH-a 1 edo baxuago denean, azido fosforikoa ia ez dago disoziatuta. pH 4,7 inguruan (lehen bi p\"Ka\" balioen artean) dihidrogeno fosfato ioia, [H2PO4]-, ia espezie bakarra da. pH 9,8 inguruan (bigarren eta hirugarren p\"Ka\" balioen artean) hidrogeno fosfato ioia, [HPO4]2\u2212, nagusitzen da. Azkenik, pH 13 edo altuagoa denean, azido fosforikoa ia erabat disoziatuta dago fosfato ioi moduan [PO4]3\u2212.\nFosfatek ioi polimeriko ugari sor ditzake; besteak beste, pirofosfatoa, (P2O7)4\u2212, eta trifosfatoa, (P3O10)5\u2212.\nNon aurkitzen dira?\nFosfatoak naturan modu askotan aurkitu daitezke. Hainbat dira fosfatodun mineralak, horien artean ohikoenak apatita taldekoak dira. Apatita edo apatitoaren konposizio kimikoa Ca5(PO4)3(OH, F, Cl) adierazten da. Hiru anioi horien, OH\u2212, F\u2212 edo Cl\u2212, artean nagusitzen den elementuaren arabera hidroxiapatita, fluorapatita eta klorapatita bereizten dira hurrenez hurren. Bestalde, fosfatoa gure hortzetako eta hezurretako osagai ezinbestekoa da.\nFosfatoen biokimika.\nSistema biologikoetan, fosforoa fosfato anioi libre gisa aurki daiteke disoluzioan (fosfato ez-organikoa) edo molekula organikoez lotuta ager daitezke organofosfato gisa.\nFosfato ez-organikoa Pi moduan adierazten da, eta pH fisiologikoan (pH = 7), nagusiki, HPO42\u2212 eta H2PO4\u2212 ioien nahasketa aurkitzen da.\nFosfato ez-organikoa pirofosfato (P2O74\u2212) anioi moduan ere ager daiteke, PPi laburduraz adierazten dena. Honen hidrolisiaz bidez ortofosfatoak lor daiteke: P2O24- + H2O \u21d4 2 HPO42\u2212\nOrganofosfatoei dagokionez, hauek ester moduan aurkitu ohi dira nukleotido gisa (adb:. AMP, ADP eta ATP) eta DNA eta RNAn. ATP edo ADP-en hidrolisiaz fosfato taldea askatzen da, lotura apurtzean energia handia askatzen delarik. Hain zuzen, fosforilazio eta desfosforilazio erreakzio horiek, energia metatzeko nahiz energia iturri gisa erabiltzen dira hainbat prozesu metabolikoetan. Bestalde, aurrez esan bezala, fosfatoak azido nukleikoen osagai dira. Eta mintzak osatzen dituzten zenbait lipidoren parte ere badira, fosfoglizeridoak kasu, non fosfato taldearen ezaugarriei esker buru hidrofilikoa osatzen duen.\nFosfatoen erabilera eta aplikazioak.\nFosfatoen aniztasunaz batera, hainbat dira horien erabilera eta aplikazioak. Zenbait fosfato medikuntzan baliatzen dira, adibidez, gernu-bideetako zenbait infekzioen aurrean edo gernu-aparatuan kaltzio-harriak garatzea ekiditearren, fosfato batzuk erabiltzen dira. Bestalde, eguneroko dietan fosforo nahikoa lortu ezin duten pazienteentzat, fosfatoak osagarri dietetiko gisa erabil daitezke. Alabaina, gehiegizko fosforo mailak kaltegarriak izan daitezke osasunerako. Bestetik, fosfatoak nekazaritzan ere baliatzen dira, ongarri moduan erabiltzen dira landareen hazkuntza indartzeko.\nBestelako erabilerak:\nEragin ekologikoa.\nZenbait ingurunetara edo ekosistematara fosfato kontzentrazio altuak gehitzeak ondorio ekologiko handiak eragin ditzake. Izan ere, fosfatoa elikagai mugatzailea dela esan ohi da, alegia, honen kontzentrazioak organismoen hazkunde-tasa baldintzatzen dute. Gehiegizko fosfato mailek hainbat organismoren hazkuntza neurrigabekoa eragin dezakete ekosistemaren oreka apurtuz. Honela, hiriko hondakin-uretan, nekazaritzan erabilitako ongarriez etab. isurtzen diren fosfatoak (nitrogeno eta fosforo nutriente inorganikoak oro har) ur-sistemetara iristean bertako alga fitoplanktonekoen elikagai bihurtzen dira. Ondorioz algak neurriz kanpo hazten hasten dira, eta honek aldi berean inguruneko oxigenoa agorrarazten du, gainerako espezieren kaltetan. Fenomeno honi eutrofizazioa deritzo.\nFosfato depositu naturalek metal astun kopuru handiak izan ditzakete. Fosfatodun arrokekin diharduten meatze-jardueretan bada, kadmio, berun, nikel, kobre, kromo eta uranio maila altuak dituzten hondakinak sor daitezke. Hondakin horiek arretaz kudeatzen ez badira, metal astunak lurpeko uretara edo inguruko estuarioetara isuri daitezke, bertako landare eta itsas bizidunek horiek hartzean kate trofikoan sartuko liratekeelarik."}
{"id": "278998", "revid": "56334", "url": "https://eu.wikipedia.org/wiki?curid=278998", "title": "Dennis Gabor", "text": "Dennis Gabor (Budapest, Hungaria, 1900eko ekainaren 5a - Londres, Ingalaterra, 1979ko otsailaren 9a) britainiar fisikari eta teknikaria izan zen, hungariarra jatorriz.\nBiografia.\nBerlinen hasi zen lanean, baina nazien erasoa zela-eta ihes egin zuen. Ingalaterrara joan, eta ingeles herritartasuna eskatu zuen.\nLastertasun handiko oszilografoaz, informazioaren teoriaz, fisika optikoaz eta telebistaz egin zituen ikerketak, baina holografia asmatu zuelako da ezaguna (1947). Argazkian jasotako irudia hiru dimentsiotan ikusteko aukera eman zuen holografiak.\nFisikako Nobel Saria eman zioten (1971)."}
{"id": "278999", "revid": "131345", "url": "https://eu.wikipedia.org/wiki?curid=278999", "title": "Hugo Ko\u0142\u0142\u0105taj", "text": "Hugo Ko\u0142\u0142\u0105taj (Dederka\u0142y Wielkie, Volinia, Polonia, 1750 - Varsovia, Polonia, 1812) politikaria eta polonierazko idazlea eta Erromatar Eliza Katolikoko apaiza izan zen.\nKrakovian, Vienan eta Erroman ikasketak egin ondoren, Krakoviako Unibertsitateko erretore izendatu zuten. Jakobinismoaren eta garapenaren aldeko zen; 1790. urteko konstituzioa idatzi zutenetako bat izan zen Kollataj. Historiari eta politikari buruzko obrak eman zituen argitara nagusiki: \"Poloniako herriaren eskubide politikoak \"(1790) eta \"1791ko maiatzaren 3ko konstituzioaren onarpenaren eta suntsipenaren inguruan \"(1793)."}
{"id": "279002", "revid": "1491", "url": "https://eu.wikipedia.org/wiki?curid=279002", "title": "Jose Maria Makua", "text": "Jose Maria Makua Zarandona (1923, Bilbo - 1990, Bilbo) bizkaitar politikari bat izan zen. Eusko Ikasle Batza elkarteko kidea zen, eta Frantziara erbesteratu behar izan zuen, Espainiako Gerra Zibilaren garaian. Ekonomia eta enpresari buruzko lan garrantzitsuak eman zituen argitara. 1980 eta 1986. urteetan, Eusko Legebiltzarrerako parlamentario hautatu zuten, EAJ alderdiaren eskutik. Alderdi bereko ahaldun izan zen Bizkaiko Batzar Nagusietan, 1983. urtean. Bizkaiko Diputatu Nagusia izan zen 1983. urtetik, 1987. urtean politikatik erretiratu zen arte."}
{"id": "279003", "revid": "10891", "url": "https://eu.wikipedia.org/wiki?curid=279003", "title": "Paul Nizon", "text": "Paul Nizon (Berna, 1929) suitzar idazlea da. Artearen historian doktorea da, baina eleberrigintzagatik da, batez ere, ezaguna. Bere eleberrietan gizarte burgesaren kritika egiten du, eta Suitzako artistek sorterrian arrakasta lortzeko dituzten zailtasunak salatzen ditu, besteak beste. Lanik aipagarrienen artean, hauek ditu: \"Im Hause enden die Geschichten\" (1971), \"Diskurs in der Enge\" \"(1970), Stolz\" (1975), \"Das Jahr der Liebe\" (1981)."}
{"id": "279004", "revid": "512", "url": "https://eu.wikipedia.org/wiki?curid=279004", "title": "Hipposideros grandis", "text": "Hipposideros grandis Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279005", "revid": "10891", "url": "https://eu.wikipedia.org/wiki?curid=279005", "title": "Ercole Roberti", "text": "Ercole Roberti (Ferrara, 1450 - 1496) italiar pintorea izan zen , \"Ercole de Ferrara\" izenaz ere ezaguna. Ferrarako eskolako sortzailea izan zen Cosme Tura pintorearen ikaslea izan ondoren, Bolonian jarri zen bizitzen. Ippolito kardinalari lagundu zion Hungariara, eta Erroman eta Mantuan izan zen ondoren. Bere garaiko molde espresionistak gozatzen eta leuntzen jakin zuen. Ferrarako Schifanoia jauregiko dekorazioan ere hartu zuen parte. Lan nagusiak: \"Settembre\" (1468-1470 \"Iraila\"), \"Storie di san Vincenzo Ferrer\" (1473 inguruan, \"Vicente Ferrer santuaren mirariak\") eta \"Pala di Santa Maria in Porto\" (1479-1481, \"Ama Birjina errege aulkian\")."}
{"id": "279006", "revid": "28807", "url": "https://eu.wikipedia.org/wiki?curid=279006", "title": "Ercole da Ferrara", "text": ""}
{"id": "279007", "revid": "28807", "url": "https://eu.wikipedia.org/wiki?curid=279007", "title": "Ercole Ferrarese", "text": ""}
{"id": "279008", "revid": "28807", "url": "https://eu.wikipedia.org/wiki?curid=279008", "title": "Ercole de' Roberti", "text": ""}
{"id": "279009", "revid": "58701", "url": "https://eu.wikipedia.org/wiki?curid=279009", "title": "Ren\u00e9-Robert Cavelier de La Salle", "text": "Ren\u00e9-Robert Cavelier, La Salleko jauna, edo Robert de La Salle (Rouen, - Huntsville, Louisiana, ) frantses esploratzailea izan zen. 1667. urtean Montrealen finkatu zen. Mississippi ibaia aurkitu (1673) eta ibaiaren bokalearen bila abiatu zen. Aintzira Handietako lurraldea gurutzatu ondoren, Mississippi ibaitik jaitsi zen Mexikoko golkoraino (1681-1682), eta lurralde osoaren jabe egin zen Frantziako koroaren izenean (\"Louisiana\" izena eman zion). Frantzian aldi batez egon ondoren, 1684an itzuli zen Amerikara Mexikoko golkoko kostaldeak konkistatzeko asmoz, baina hil egin zuten."}
{"id": "279010", "revid": "1545", "url": "https://eu.wikipedia.org/wiki?curid=279010", "title": "Ren\u00e9-Robert Cavelier", "text": ""}
{"id": "279011", "revid": "10891", "url": "https://eu.wikipedia.org/wiki?curid=279011", "title": "Sebastian Segurola", "text": "Sebastian Segurola (Azpeitia, Gipuzkoa, 1740 - La Paz, Peru, 1784) gipuzkoar militarra izan zen.\nBiografia.\nLarejarca probintziako korrejidore izan zen (Charcas, Peru), eta 1780-1782 urteetan, espainiar erresistentziaren antolatzailea izan zen, Tupac Amaru II.a perutar iraultzailea buru zuen matxinadari aurre egitearren. La Pazeko gobernari izendatu zuten ondoren. \"Sitio y defensa de la ciudad de La Paz, en el Per\u00fa, contra los indios rebelados en 1782\" obra idatzi zuen."}
{"id": "279013", "revid": "512", "url": "https://eu.wikipedia.org/wiki?curid=279013", "title": "Giulio Caccini", "text": "Giulio Caccini (Tivoli, 1551ko urriaren 8a - Florentzia, 1618ko abenduaren 10a) italiar abeslaria eta musikagilea izan zen.\nBiografia.\n1578az geroztik eta hil arte Medecisen gorteko abeslaria izan zen. Lehenengo opera-ballet bat egin zuen: \"Il combattimento d\u00b4Apolline col serpente\" (1590). Perirekin batera \"Euridice \"(1595), \"Il rapimento di Cefalo\" eta \"Dafne\" idatzi zituen. Hala ere, haren lan nabarmenenak \"Nuove musiche \"(1601), \"Fuggilotio musicale \"(1613) eta \"Nuove musiche e nuova maniera di scriverle\" (1614) dira. \"Errezitazio estilo\" aren sortzailetzat hartzen da operan."}
{"id": "279014", "revid": "1545", "url": "https://eu.wikipedia.org/wiki?curid=279014", "title": "William Wilkie Collins", "text": ""}
{"id": "279015", "revid": "336", "url": "https://eu.wikipedia.org/wiki?curid=279015", "title": "Barry Commoner", "text": "Barry Commoner (New York, AEB, 1917ko maiatzaren 28a - New York, 2012ko irailaren 30a) biologo, ekologo eta pedagogo estatubatuarra zen.\nBiografia.\nErradikal askeek zelulen metabolismoan duten eragina ikertu eta frogatu zuen. Proba nuklearrak bertan behera uztea aldarrikatu zuen 1950eko hamarkadan. Kutsadurak biosferari eginiko kalteak ere aztertu zituen, eta ingurumenaren defendatzaileen ahotsa izan da urte askoan.\nHiritarren Alderdia sortu eta Estatu Batuetako hauteskundeetara aurkeztu zen 1980an.\nAipatzekoak dira bere bi liburu hauek: \"Zientzia eta biziraupena\" (1966) eta \"Zirkulu itxia\" (1971)."}
{"id": "279016", "revid": "336", "url": "https://eu.wikipedia.org/wiki?curid=279016", "title": "\u00c9liphas L\u00e9vi", "text": "Alphonse Louis Constant, ezizenez \u00c9liphas L\u00e9vi (Paris, Frantzia, 1810eko otsailaren 8a - 1875eko maiatzaren 31) frantses idazlea izan zen.\nBiografia.\nApezpikua eta teologia-irakaslea izan zen. Literatura mistikoa landu zuen hasieran: \"L\u00b4Assomption de la Femme\" edo \"Le Livre de l\u00b4amour\" (1841), \"La M\u00e8re de Dieu\" (1844). Iraultzaileen eta anarkiazaleen alde azaldu zen geroagoko bere hainbat lanetan: \"La Bible de la libert\u00e9\" (1841), \"La voix de la famine\" (1846). Azkenik, apaizgoa utzi eta okultismoan eta espiritismoan murgildu zen: \"Ouvres de philosophie occulte\" (1860-1865, \u00c9liphas L\u00e9vi ezizenez argitaratuak)."}
{"id": "279017", "revid": "1712", "url": "https://eu.wikipedia.org/wiki?curid=279017", "title": "Eliphas L\u00e9vi", "text": ""}
{"id": "279018", "revid": "1545", "url": "https://eu.wikipedia.org/wiki?curid=279018", "title": "Ludwig Erhard", "text": "Ludwig Wilhelm Erhard (F\u00fcrth, Alemania, 1897ko otsailaren 4a - Bonn, Alemania, 1977ko maiatzaren 5a) alemaniar politikaria izan zen.\nBiografia.\nEkonomiako irakaslea eta nazismoaren aurkaria izan zen. 1949an Parlamenturako hautatu zuten, eta handik bi urtera Ekonomia-ministro izendatu zuen Adenauerrek. Liberalismo ekonomikoaren aldeko sutsua izan zen, eta \u00abAlemaniaren mirariaren aita\u00bb deitu zioten. 1963an kantziler hautatu zuten, Adenauerren ondorengo, baina alderdi demokristau barruan izan ziren tirabiren ondorioz, utzi egin behar izan zuen kargua; Kurt Georg Kiesingerrek hartu zuen haren lekua 1996an."}
{"id": "279019", "revid": "28807", "url": "https://eu.wikipedia.org/wiki?curid=279019", "title": "Ludwig Wilhelm Erhard", "text": ""}
{"id": "279021", "revid": "512", "url": "https://eu.wikipedia.org/wiki?curid=279021", "title": "Nicol\u00e1s Esandi Nicolao", "text": "Nicol\u00e1s Esandi Nicolao (Bahia Blanca, Argentina, 1876 - Buenos Aires, Argentina, 1948ko abuztuaren 29a) Argentinako elizgizona izan zen.\nBiografia.\nEuskaldunen semea zen, eta Viedmako lehen apezpikua izan zen. Buenos Airesko Eusko Ikaskuntzako lehenengo lehendakaria izan zen, 1943. urteaz geroztik.\nObra nagusiak: \"Estudio met\u00f3dico de lat\u00edn; Mi libro\" (irakurtzen ikasteko metodoa), \"M\u00e9todos de escritura; apuntes de pedagog\u00eda\" (idazten ikasteko metodoa) eta \"Vascuence y etrusco\" (1946, euskararen eta etruskoaren arteko harremanei buruzko liburua)."}
{"id": "279022", "revid": "28807", "url": "https://eu.wikipedia.org/wiki?curid=279022", "title": "Nicolas Esandi", "text": ""}
{"id": "279023", "revid": "96586", "url": "https://eu.wikipedia.org/wiki?curid=279023", "title": "Levi Eshkol", "text": "Levi Eshkol (), jaiotzez Levi Shkolnik () (Oratov, Ukraina, 1895eko urriaren 25a - Jerusalem, Israel, 1969ko otsailaren 26a) israeldar politikaria izan zen.\nBiografia.\n1913. urtean Palestinara jo zuen bertan nekazari-koloniak sortzeko eta zuzentzeko. Mapai alderdiko idazkaria (1944-1948) eta Ben-Gurionen gobernuko partaide izan zen: Nekazaritzako eta Garapeneko ministroa 1951-1952 urteetan, eta Finantzetako eta Garapeneko ministroa 1952-1963 bitartean. Ben-Gurionek dimisioa aurkeztu zuenean, Lehen Ministro eta Defentsa ministro izendatu zuten. Israel estatuko garapen ekonomikoaren bultzatzailea izan zen."}
{"id": "279024", "revid": "512", "url": "https://eu.wikipedia.org/wiki?curid=279024", "title": "Hipposideros halophyllus", "text": "Hipposideros halophyllus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279025", "revid": "105290", "url": "https://eu.wikipedia.org/wiki?curid=279025", "title": "Gaubeako ermandadea", "text": "Gaubeako ermandadea Arabako A\u00f1a\u00f1ako kuadrillako ermandadea da. Herri hauek osatzen dute: Lantaron (Alcedo, Bergonda, Caicedo Yuso, Komunioi, Fontecha, Lezi\u00f1ana, Molinilla, Larrazubi, Salcedo, Sobr\u00f3n, Turiso, Zubillaga); A\u00f1ana (Atiega, A\u00f1ana); Gaubea (Acebedo, Ast\u00falez, Bachicabo, Barrio, Basabe, Belloj\u00edn, B\u00f3veda, Karanka, Karkamu, Corro, Espejo, Fresneda, Ginea, Gurendes-Quejo, Lahoz, Lalastra, Mioma, Nograro, Osma, Pinedo, Quejo, Quintanilla, Tobillas, Tosta, Valluerca, Villamaderne, Villana\u00f1e eta Gaubea)."}
{"id": "279026", "revid": "110504", "url": "https://eu.wikipedia.org/wiki?curid=279026", "title": "Asier Laspiur", "text": "Asier Laspiur (Eibar, Gipuzkoa, 1960) eskultorea da. 1980ko hamarkadaren erdialdera, Gipuzkoako Foru Aldundiaren laguntzari esker, bi urte eman zituen New Yorken bere prestakuntza sakontzen. EHUko Leioako Arte Ederretako Fakultatean lizentziaduna da. Txikitandik hasi zen artelanetan, eta hainbat adarretan jarduna da, hala nola margolaritzan, olioan, grabatuan, zeramikan edota eskulturan. 1989an Gure Artea saria irabazi zuen \"Zintzilikarioa\" lanarekin. Artelan hori herrietako esekitokiei buruzko azterketaren emaitza izan zen.\nEmakumezko errebelazio aktore Goya saria irabazi duen Jone Laspiur aktorearen aita da."}
{"id": "279027", "revid": "536", "url": "https://eu.wikipedia.org/wiki?curid=279027", "title": "Erdialdeko Amerikako Estatuen Erakundea", "text": "Erdialdeko Amerikako Estatuen Erakundea (gaztelaniaz ODECA, Organizaci\u00f3n de Estados Centroamericanos), Guatemala, El Salvador, Honduras, Nikaragua eta Costa Ricak osatutako erakundea da.\n1951n sortu zen San Salvadorren, bost estatu horien arteko lotura politikoak eta ekonomikoak sendotzeko. 1960an, ODECAk beste erakunde bat sortu zuen, Erdialdeko Amerikako Merkatu Bateratua (MCCA, \"Mercado Com\u00fan Centroamericano\"), eta 1993an Erdialdeko Amerikako Integrazio Sistema (SICA, \"Sistema de la Integraci\u00f3n Centroamericana\")."}
{"id": "279028", "revid": "1545", "url": "https://eu.wikipedia.org/wiki?curid=279028", "title": "Pedro Artaxoakoa", "text": ""}
{"id": "279029", "revid": "1545", "url": "https://eu.wikipedia.org/wiki?curid=279029", "title": "Pedro Pariskoa", "text": ""}
{"id": "279030", "revid": "46380", "url": "https://eu.wikipedia.org/wiki?curid=279030", "title": "Francesco Primaticcio", "text": "Francesco Primaticcio, izengoitiz Le Primatice (Bolonia, 1504ko apirilaren 30a - Paris, 1570), italiar margolaria izan zen. Fontainebleauko eskolako maisuetako bat izan zen, baina haren lan batzuk baino ez dira gorde.\nImola, Bagnacavallo eta Giulio Romanoren ikaslea izan zen, eta azken horrekin lan egin zuen Mantuako Te jauregian. Frantziara deitu zuen Frantzisko I.ak Fontainebleauko jauregia dekora zezan, eta lanaren zuzendaria izendatu zuten 1540an. Beste jauregi batzuk ere dekoratu zituen, Frantzisko I.aren eta Henrike II.aren hilobiak diseinatu zituen, eta italiar artearen eragina zabaldu zuen Frantzian."}
{"id": "279031", "revid": "28807", "url": "https://eu.wikipedia.org/wiki?curid=279031", "title": "Il Bologna", "text": ""}
{"id": "279032", "revid": "28807", "url": "https://eu.wikipedia.org/wiki?curid=279032", "title": "Il Primaticcio", "text": ""}
{"id": "279033", "revid": "512", "url": "https://eu.wikipedia.org/wiki?curid=279033", "title": "Hugo Riemann", "text": "Hugo Riemann (Grossmehira, Alemania, 1849ko uztailaren 18a - Leipzig, Alemania, 1919ko uztailaren 10a) musikologoa izan zen. Funtsezko lanak idatzi zituen harmoniari buruz. Hanburgon (1881-1890) eta Wiesbadenen (1890-1895) izan ondoren, Leipzigeko musikologia institutuko zuzendari nagusi izan zen. 1882an \"Musiklexikon\" (\u00abmusika hiztegia\u00bb) obra ospetsua argitaratu zuen, eta 1887an harmoniari buruzko liburu bat. Musikaren historiarako gidaliburu bat idatzi zuen (1901-1913), eta IX-XIX. mendeetako musikaren teoriaren historia bat utzi zuen prestaturik (1920an argitaratua)."}
{"id": "279034", "revid": "512", "url": "https://eu.wikipedia.org/wiki?curid=279034", "title": "Toamasina", "text": "Toamasina Madagaskarko ekialdeko hiria eta portua, izen bereko probintziako (71.911 km2 eta 2.600.000 biztanle, 2001) hiriburua, Indiako ozeanoaren ertzean. 197.000 biztanle. Unibertsitatea. Aireportua. Madagaskarko portu nagusia da, eta hortik igarotzen da esportazio-inportazioen erdia. Kafea, bainila, piperra, iltze-belarra eta grafitoa esportatzen ditu eta nekazaritzarako makineria, ehunak eta elikagaiak inportatu. Janari-industria eta altzairugintza dira hiriko industria nagusiak."}
{"id": "279035", "revid": "28807", "url": "https://eu.wikipedia.org/wiki?curid=279035", "title": "Tamatave", "text": ""}
{"id": "279036", "revid": "512", "url": "https://eu.wikipedia.org/wiki?curid=279036", "title": "Travelling", "text": "Travelling zineman, kameraren joan-etorria da. Kamera \"Dolly \"izeneko gurdi moduko batean jartzen da, eta burdinbide batzuen gainean higiarazten. Travellinga izan daiteke aurrerakoa edo atzerakoa, irudian hartu nahi den pertsona edo gauzatik urruntzen edo aldentzen dena, albokoa eta zirkularra. kamera-higidura horren ondorioz sortzen den irudia edo planoari travelling esaten zaio. Travellinga zinemak duen baliabide berezienetako bat da."}
{"id": "279038", "revid": "336", "url": "https://eu.wikipedia.org/wiki?curid=279038", "title": "Arapaima gigas", "text": "Arapaima \u2014izen zientifikoa: Arapaima gigas\u2014 teleosteoen infraklaseko arraina da. 3 m-tik gorako luzera izan dezake eta 250 kg-rainoko pisua izan. Ur gezatako arrainik handienetako bat da. Gorputz luzarana du, aho handia, behe-baraila irtena eta bular-hegats handiak. Bere generoko espezie bakarra da. Kolore grisa du, distira gorri eta urdinduna; distira horiek ezkatek eragiten dituzte. Brasilgo eta Guyanetako ibai handietan bizi da. \"Piraruc\u00fa \"izena ere ematen zaio. Haren haragia oso aintzat hartua da, eta hortzak zura lantzeko erabili izan dira."}
{"id": "279039", "revid": "336", "url": "https://eu.wikipedia.org/wiki?curid=279039", "title": "Neville Chamberlain", "text": "Arthur Neville Chamberlain (Edgbaston, Birmingham, Ingalaterra, 1869ko martxoaren 18a - Heckfield, Hampshire, Ingalaterra, 1940ko azaroaren 9a) politikari ingelesa izan zen.\nBiografia.\nJosephen semea zen. 1918. urtean alderdi kontserbadoreko diputatu hautatu zuten. 1931n Finantza ministro izendatu zuten, eta Lehen Ministro 1937an. 1938an, Alemaniarekin hitzarmen bat izenpetu zuen (Municheko hitzarmena). Hitlerrek ez zion itunari jaramonik egin, eta 1939. urtean Ingalaterrak Alemaniaren aurkako gerra aldarrikatu zuen. 1940. urtean Winston Churchillen esku utzi zuen gobernua, eta Norvegiara alde egin zuen."}
{"id": "279041", "revid": "512", "url": "https://eu.wikipedia.org/wiki?curid=279041", "title": "Hipposideros hypophyllus", "text": "Hipposideros hypophyllus Hipposideros generoko animalia da. Chiropteraren barruko Hipposideridae familian sailkatuta dago. Indian bakarrik bizi dira."}
{"id": "279042", "revid": "56334", "url": "https://eu.wikipedia.org/wiki?curid=279042", "title": "Patrizio Etxeberria", "text": "Patrizio Etxeberria Elortza (Legazpi, Gipuzkoa, 1882ko uztailaren 9a - \"ib.\", 1972ko abenduaren 17a) enpresaburua izan zen, politikaria baino. Artisau papergileen familia apal batean jaioa, Legazpiko konte izendatu zuen 1958ko uztailaren 18an Francisco Francok. Gipuzkoako enpresabururik garrantzitsuenetakoa izan zen eta bere herriko handiena: Legazpiren ekonomia, politika, urbanismoa nahiz hezkuntza goitik behera baldintzatu zituen XX. mendean.\nBiografia.\nAzpiko-Etxean jaioa. Etxea paper enpresaren hedapenerako eraitsia izan zen.\n12 urte arte Jose Guridi izan zuen irakasle. Egunero oinez Zegamara joanez, errementaritza ikasi zuen, bere enpresari jardunari ekin ziolarik.\nTeresa Agirre Aseginolaza (1883an jaioa) izan zuen emazte. 8 seme alaba izan zituzten, 1907an jaiotako Lorenza alaba zaharrena, Jose (1910an jaiotako seme zaharrena) eta 1928an jaiotako Maria Teresa gazteenera arte. 1958eko izendapenetik hil arte Legazpiko Etxeberria Kontea izan zen.\nEnpresari sen handia izateaz gain, Patriziok bere herriaren garapen ekonomikoa bultzatu zuen eta Legazpin alor soziala nabarmen jorratu zuen. Besteak beste, zaharrentzako eta gaixoentzako Santa Cruz ospitalea, bere langileentzat Cooperativa Santa Cruz ekonomatoa, nahiz oinarrizko irakaskuntzarako ikastetxe bi ere sortu zituen: Artzain Ona (350 mutil hartzeko eraikia, salestarren eskutik) eta, geroago, Santa Teresa (310 neskentzat, karmeldarren eskutik). Legazpiko San Inazio, San Juan, San Jose, Laubide, Urtatza eta Itxaropen auzoak nagusiki Patrizioren lantegiak eragindako eskulan premiari erantzuteko eraiki ziren, hazkunde demografiko handia eraginez Euskal Herriko eta Espainiako migratzaileekin.\nAgirre-Etxeberria etxea, Patrizioren bizitoki nagusi izandakoa, 1924an diseinatu zuen Guillermo Eizagirrek (Aguirre-Echeverr\u00eda, sarrerako atean dioenez, hitzez hitz) eta 1950ean Luis Astiazaranek berritu. Euskal estilo berriari jarraiki, lantegiaren hegoaldean eraiki zuten, herriko sarreran. 2015ean monumentu gisa sailkatua izan zen eta Legazpiko Musika Eskolaren egoitza bilaka dadin anak burutzeari ekin zion udalak.\nArantzazuko Santutegiaren ongile nabarmena ere izan zen, gizon fededuna izaki. Jorge Oteizaren eskulturak fatxadan kokatzeko lanketan lagundu zuen, baita Lucio Mu\u00f1ozen absidea kokatzen ere. Kanpandorreko gurutze handia eta Eduardo Chillida eskultorearen basilikako ateak egiteko txapak ere Patrizioren opari izan ziren.\nDonostian kokatua den Haizearen Orrazia (1968-1976) artelan ezaguna Legazpiko lantegian egin zen.\nPatrizio eta haren emazte Teresa Legazpiko hilerrian daude hobiratuak, propio egindako aparteko eraikin batean. Konte gisa Jose semeak 1972an ordezkatu zuen, bigarren konte bilakatuz. Jose Etxeberria Agirre 1993an hil ostean, 1995etik, Joseren seme eta Patrizioren biloba Patrizio Etxeberria Ezkurdiak du titulua; Legazpiko Etxeberria konteetan hirugarrena da.\nEnpresari jarduna.\n15 urterako mutil azkar eta saiatua zen forja lanetan. 18 urterekin Arrasateko Talleres de Vergara, Jauregui, Resusta y Compa\u00f1\u00edan jardun zuen lanean, altzairuaren fabrikazioan ezagutza sakonduz.\n1904an Legazpin bere kabuz lanean hastea erabaki zuen, Taller de Herrer\u00eda Patricio Echeverr\u00eda izenpean. 1905.ean Oyarzabal-Enean kokatu zuen errementaritza lantegia. Eraikin hori ez da egun existitzen, gerora Ibai-Ondo zinema egondako tokian baizegoen, Legazpiko kale zaharrean (egungo Nafarroa kalea).\nUdaletxerako nahiz bestelako balkoiak eta lan txikiak eginez abiatu zuen bere jarduna.\n1906an bere lehen patentea erregistratu zuen Madrilen, altzairu-txapazko eskuare bat eta aitzur bat egiteko. Nekazal-lanabesen fabrikazioan aurrera egiteko inbertsiogileak behar zituenez, Pedro R. Segura enpresariarekin bazkidetu zen, beste bi laguntzailerekin: Romualdo Etxeberria Orueta eta Prudencio Gereta Irazabal.\n1908an Patricio Echeverr\u00eda enpresaren ernamuina sortu zuten 12 langilerekin (Segura, Echeverr\u00eda y C\u00eda izenez), nagusiki eskuko-erremintak ekoizteko, nahiz inguruko enpresentzat forja eta konponketa lanak egiteko. Hala, 1909an Hernaniko Nekazaritza Erakusketan 45 lanabeseko katalogoa aurkeztu zuen (aitzurrak, eskuareak, sardeak, arraspak, mailuak, mazoak, pikotxak, falkak eta aizkorak) eta 1910ean Buenos Aireseko Nazioarteko Erakusketan hartu zuen parte. Nazioartekotze azkar batean lagundu zion horrek.\nDenborarekin lanabesetan \"Bellota\" izen komertziala nagusitu zen arren (2008an mendeurrena ospatu zuen izen bereko lantegiak), hasiera batean Espainia eta Txilerako marka zuen hori. Idiazabalgo lima lantegirako erregistratua zuen hasiera batean. Aldiz, Uruguay eta Argentinarako \"Mendi\" erabili zuen, baita \"Merke\" ere, maila apalagoko erremintentzat. Baina \"Bellota\"n, kalitatea hobetsi zuen beti Patriziok, prezioaren aurretik.\n1918an, Lehen Mundu Gerra amaituta, enpresa desegin egin zuten, bazkideen arteko desadostasunak medio. Patriziok bere bideari ekin zion.\n1919an 106 langile zituen, 1922an 166 langile, 1925an 225, 1928an 297 eta 1931rako 453. Ordura arte altzairua erosi egiten zuen, besteak beste Altos Hornos de Vizcayatik. Urte horretan, baina, altzairutegia ireki zuen, urketa eta xafladura trenak. Horrek, altzairua bertan ekoiztea ahalbidetu zion, bai lanabesak egiteko, bai barra, xafla edota landuriko piezatan altzairu bereziak saltzeko. Ordurako 523 langile zituen.\n1938an Patricio Echeverr\u00eda S.A. gisa sortua zen enpresa. Nekazaritzarako, meatzaritzarako eta industriarako lanabesak eta piezak izan ziren bere enpresaren ekairik ezagunenak, baina altzairugintza jorratu zuen orokorrean, burdinxafletatik hasi, pieza estanpatuetara, automobilgintza, untzigintza nahiz makinagintzarako osagaietan ere jardun zuelarik.\n1940 hamarkada hasieran Idiazabalen kokatu zuen karraska lantegi berria.\n1943an Ikastun Eskola sortu zuen langileak trebatzeko, gerora Zumarragako Lanbide Heziketarekin bat egin zuena.\n1952an Mirandaolako burdinola berritu zuen (XIII-XIV mendekoa dena), herriaren historiaren eta olagizonen oroimenerako. Mirandaolako Santikutz baseliza ere eraiki zuen haren ondoan.\n1956an Urtatzako urtegia eraiki zuen, bere lantegiaren ur premiak asetzeko. Aurretik ostatu propioa ere eraikia zuen, bisitan zetozkion bezeroak hartzeko.\n1976an 3.661 langile izatera iritsi zen Patriziok sortutako enpresa, inoizko gehien. Legazpiko industria lanpostuen %78 zen 1979an, 3.200 langile inguru. Gainbehera ekarri zioten hortik aurrerako krisiek eta enpresak negozioka zatikatuta amaitu zuen, hurrengo hiru hamarkaden buruan. 1990an GSB sortu ostean, 2002tik gaur arte CIE Automotive da forja lantegiaren jabe. Baita, hutsik egon arren, Urtatzako urtegiarena ere.\n2013an Bellotaren jabetzaren gehiengoa saldu zuen Corporaci\u00f3n Patricio Echeverr\u00edak eta ITG talde kanadiarrak erosi zion."}
{"id": "279043", "revid": "26894", "url": "https://eu.wikipedia.org/wiki?curid=279043", "title": "Patrizio Echeverr\u00eda Elorza", "text": ""}
{"id": "279044", "revid": "1484", "url": "https://eu.wikipedia.org/wiki?curid=279044", "title": "Kolyma", "text": "Kolyma (; sakheraz: \u0425\u0430\u043b\u044b\u043c\u0430) ipar-ekialdeko Siberiako ibaia da, Errusiako Jakutia, Txukotka eta Magadan oblasta zeharkatzen dituena. 2.129 km luze da eta 643.000 km\u00b2-ko arroa dauka.\nGeografia.\nKolyma Kulu eta Aian-Imzikh ibaien elkargunean eratzen da, ekialdeko Siberian, Okhotskeko itsasotik hurbil. Txerski mendialdea inguratzen du, eta 2.129 km-ko ibilbidea eginik, Ekialdeko Siberiako itsasora isurtzen da, delta handi bat eratuz.\nUrrea ustiatzen da ibaiaren goi-arroan eta lignitoa behe-arroan. Ontziz ibil daiteke maiatzetik urrira bitartean Bokhaptxi ibaiarekin bat egiten duen lekuraino. Jasatxnaia, Ozhogina, Balygitxan, Korkodon eta Omolon dira ibaiadar nagusiak.\nHidrometria.\nKolymaren emaria 1978 -2000 urte bitartean neurtua izan da Kolimskoien (itsasoratu baino 283 km lehenago). Gune horretan, drainatutako eremuak 526.000 km\u00b2 ditu, arro osoaren %\u00a082. Urteko batezbesteko emaria 3.254 m\u00b3/s da, baina aldaketa handia dago negutik udara; emari handiena ekainean du (14.901 m\u00b3/s), izotz urtzearen ostean, eta txikiena apirilean (186 m\u00b3/s).\nKolymaren batezbesteko emariak (m\u00b3/s), Kolimskoien neurtuak"}
{"id": "279045", "revid": "336", "url": "https://eu.wikipedia.org/wiki?curid=279045", "title": "Irene Laffitte", "text": "Irene Laffitte Mesa (Donostia, Gipuzkoa, 1941eko abuztuaren 7a - \"ib.\", 2001eko abenduaren 20a) gipuzkoar margolaria izan zen.\nBiografia.\nDonostian eta Madrilen egin zituen Margolaritzako ikasketak. Laffitteren lehen erakusketa Madrilen izan zen, 1961. urtean. Hurrengo urtean Parisen jarri zen bizitzen, eta han eta Estatu Batuetan erakusketak egiteko aukerak izan zituen. 1969. urtean Donostiako San Telmo Museoan jarri zituen bere lanak ikusgai. 1982. urtean guztiz hondatu zion Ordiziako bere baserri-estudioa sute batek, baina 27 euskal artistek erakusketa bat antolatu zuten Irene Laffitteri laguntzearren."}
{"id": "279046", "revid": "28807", "url": "https://eu.wikipedia.org/wiki?curid=279046", "title": "Irene Laffitte Mesa", "text": ""}
{"id": "279047", "revid": "56334", "url": "https://eu.wikipedia.org/wiki?curid=279047", "title": "Leasing", "text": "Leasinga (ingelesetik, ', \u00aberrentamendua\u00bb) edo finantziazio errentamendua negozio juridiko bat da, zeinaren bitartez errentatzaileak, epe zehatz baterako eta modu atzeraezinean, hirugarren bati erositako ondasun erabilera lagatzen dion errentariari. Errentatzaileak gauza horren jabe izaten jarraitzen du.\n\"Errentamendu\" hitzak erreferentzia egiten dio bi alderdien artean burutzen den kontratuari, zeinean, alderdietako batek beste alderdiari gauza, higigarri edo higiezin, baten erabilera eskualdatzen dio, diru kantitate baten truke. \"Finantzetakoa\" izateak kapitala trukatu egiten dela adierazten du.\nEra horretan, beste alderdi horrek, errentariak, epekako interesak eta komisioa ere barneratzen duen errenta ordaindu beharko dio errentatzaileari, ezarritako epeak irauten duen bitartean. Epea igarota errentariak aukera izango du ondasuna itzultzeko, kontratua berritzeko errenta baxuago bategatik, edo objektuaren salerosketa gauzatzeko, gauzak duen salneurriari epeka ordaindutako kanona kenduz.\nHortaz, kontratuaren baldintzak beteta, errentariak ondasuna prezio baten truke eskuratzeko ahalmena izango du. Prezio edo kuota honi \u201chondakin\u201d deritzo, izan ere, errentatzaileak ordaindutako jatorrizko prezioaren (baita interesen eta gastuen) eta\u00a0 errentariak errentatzaileari ordaindutako kopuruaren arteko diferentziaren artean kalkulatzen da. Errentariak ondasuna eskuratzeko aukera hautatzen ez badu, errentatzaileari itzuli beharko dio ondasuna, salbu kontratua luzatzen bada.\nEnpresentzat, finantziazio-errentamendua edo leasinga, finantzatzeko era edo modu berria da. Enpresak ondasun bat behar badu (kasu hauetan, makineria edo garraio- elementuak, batez ere) eta nahikoa finantziazio propioa ez badu, ondarea errentan har dezake, eta horretarako, finantziazio-errentamendu tresna erabili, hain zuzen.\nHitzarmen hau kontratu idatzi baten bidez zehazten da. Aldi berean, zerga-abantaila batzuk dauzka, besteak beste, salerosketaren BEZa ordaintzea (Leasing entitatearen kargura), eta Sozietateen gaineko Zergaren edo PFEZren (Pertsona Fisikoen Errentaren gaineko Zerga) zerga oinarria murriztea.\nBilakaera historikoa eta funtzio ekonomikoa.\nBere jatorria K.a. 5.000 urtean kokatzen da sumertarren eskutik. Garai horretan lurren jabeak zirenak sistema honen bitartez, horien erabilera eskualdatzen zuten, lur horiek lantzeko eta hazteko zuten ezintasunarengatik. Beste aurrekari batzuk lurren errentamenduaren inguruko Hammurabi kodean aurki ditzakegu.\nXX. mendean zehar, kontratuzko instituzio multzo bat, gehienak \"common law\"-ren jatorria izanik eta Ipar Amerikako testuinguruan perfekzionatuta, \"civil law\" edo tradizio kodifikatua duten herrialdeetara zabaldu ziren, zeintzuetan tipikotasun soziala lortuta eta zuzenbidearen kategoria tradizionaletan ikastea zaila izanik, horietako batzuk kontratu atipikoak kontsideratzen dira. Ezagunetarikoen eta gure inguruan eraginkortasun gehiago dutenen artean, honako hauek aipa daitezke: leasing, factoring, underwriting, franchising, know how, merchandising, swap, eta abar.\nTestuinguru honen barruan leasing-ak espazio berezi bat irabazi du. Gaur egun, fenomeno ekonomiko singular batean datza, zeina bere garapena XIX. mendearen erdialdean kokatzen den trenbidearen hedapenarekin, Ingalaterran leasing-aren operazioak egiteko objektuarekin erantzukizun mugatuko lehenengo sozietateak sortu zirenean. Berdin- berdin gertatu zen Amerikako Estatu Batuetan.\n1952. urtean, San Frantziskon, United States Leasing Corporation izeneko sozietate bat sortu zen, existitzen ziren finantziazio-teknika urriek, zeuden beharren aurrean eman ez zituzten erantzunak emateko.\n\u201cLeadership not ownership\u201d (Buruzagitza ez jabetza) bezalako esloganak erabiltzen hasi ziren, zeinaren bitartez zabaldu nahi zen idea zen, garraioak, makinak eta industria- lokalak erabiltzen dituen enpresaburu batentzat, garrantzi gutxi izango du bere jabetzakoak izatea, bere xedapenera baldin baditu; edo \u201cpay as you earn\u201d (ordaindu irabazten duzunaren arabera) bezalako esloganak.\n70 eta 80. hamarkadaren hasieran, leasing-a mundu osora zabaltzen da.\nIzaera juridikoa.\nKontratu atipikoa.\nLeasing-a kontratu atipikoa da, denboraren poderioz, zenbait legetan partzialki arautua izan dena. Alegia, kontratuak ez du gaur egun oinarrizko eraentza bat, beste kontratu tipikoekin gertatzen den bezala, baizik eta lege edo arau ezberdinek, duten objektuari begira, leasing horren arauketa berezia eta partziala jasotzen dute. Hortaz, ez da bideratzailea inolako kontratu tipikoetara, eta zehazki:\na) \u00a0 \u00a0 Ez elkarrenganako- kontratuari. Izan ere, nahiz eta berariazko eta benetako finantziazio bat izan, itzultzeko obligazioa ez da ematen.\nb) \u00a0 \u00a0 Ez komodatu- kontratuari, kostubidezkoa izateagatik.\nc) \u00a0 \u00a0 Ez salerosketa- kontratuari, jabetzaren lekualdaketa ezagatik.\nd) \u00a0 \u00a0 Ez errentamendu- kontratuari, leasing-ean errentatzailea, errentamendu kontratuan ez bezala, beti jarduera profesionala burutzen duen sozietate bat delako.\nKontratu mistoa.\nItaliar doktrinak leasing-a kontratu misto bat dela kontsideratzen du, errentamendu eta errentatzailearen salmentako aldebakarreko promesaren bidez osatua.\nKontratu mistoa deritzo, subjektuen intentzio ekonomikoa berauei lotuta dagoelako eta egitura juridikoa, eskema tipikoarekiko diferentziak aurkezten dituelako.\nElementuak.\n1) SUBJEKTUAK: Leasing enpresa eta Bezeroa edo Erabiltzailea: Doktrinak baieztatzen duen moduan Leasing Kontratuak ALDERDI BIKO negozio juridikoak dira, ondorioz gauza fabrikatzen duen subjektua ez da negozio juridiko honen baitan sartzen. Hasiera batean, hirugarren figura hau ``hornitzaile\u00b4\u00b4 izendapean sartu zen subjektuak klasifikatzerako orduan, baina denboraren poderioz Leasing Kontratuen subjektuak modu klasikoago batean izendatzea erabaki zen (ERRENTATZAILE eta ERRENTARI).\na) Leasing Enpresa edo Errentatzailea: Normalean sozietate merkantil bat bezala sorturiko pertsona juridiko bat izaten da eta gauzaren erabilera ematen dio enpresa erabiltzaileari.\nb) Erabiltzaile edo errentaria: Subjektu hau pertsona fisiko edo juridiko bat izan daiteke, ez dio axola; izan ere kontratuan bertan argi geratzen da erabiltzaile honen pertsonalitate eta ogibidea zein den. Guzaren erabileraren titularra da eta bere ekintza ekonomikoetarako erabiliko du kontratuan agertzen diren eskubideen jabe izango da.\n2) OBJEKTUA: Gauza eta Prezioa: Erabiltzaileari ematen/uzten zaion gauza eta honi jartzen zioen prezioa, kontraprestazio edo ordain moduan.\na) Gauza: Leasing kontratuan eskaintzen den materiala da. Materiala edozein motatako ekipamendu bezala ulertu behar dugu. Kontratu mota honetan gauza materialaren deskripzioa, marka, modeloa eta makinariaren mota zehatza zehazten dira. Baina batez ere zehaztu beharrekoa da gauzaren xede edo betebeharreko helburua zein den; hau da, ondasun hau aktibitate profesional bat burutzeko erabiliko den gauza bat izan behar du, hau baita Leasing Kontratua ohiko alokairu kontratu batetik desberdintzen duen elementua.\nb) Prezioa: Kontratuan zehazten den prezioa errentamendu osoarengandik hitzartutako kantitate totala bezala ulertua izan behar du. Total hau epeka ordaindu daiteke, kontratuan hitzartutako maiztasunaren arabera, baina gerta daiteke hilabeteren batean ordainketarik ez egitea hilabete horretan ez delako ekipamenduaren erabilerarik egin. Era berean, kontratu hauek nahiz eta printzipioz errentamendu izaera eduki, erosketarako aukera ematen dute Leasing Kontratuek.\nFinantziazio- operazioa.\nDoktrinaren zati bat interpretatzen du leasing-a finantziazio-operazio edo eragiketa bat bezala, izan ere, errentatzailearen interesa soilik finantzarioa izatera igarotzen da eta bere inbertsioaren zenbatekoa, kapitalean, berreskuratzera mugatzen da.\nEzaugarriak.\nKontratu honek ezaugarri batzuk ditu, zeintzuek alda daitezkeen herrialde bakoitzean indarrean dagoen legediaren arabera:\n1. \u00a0 \u00a0 Kontratua amaitzerakoan, finantziazio- errentatzaileak bere bezeroari (finantziazio- errentariari) ondasuna eskuratzeko aukera emateko obligazioa dauka. Ezaugarri hau ez da errentamendu- kontratuan ematen.\n2. \u00a0 \u00a0 Ur\u00eda (hilda jada), Men\u00e9ndez, S\u00e1nchez Calero eta beste doktore batzuen aburuz, ezin da errentamendu- kontratu bezala kalifikatu, izan ere, leasing kontratuaren funtzioa ez baita ondasun (higigarri edo higiezin) baten erabilera ematea, baizik eta ustiapena eta gozamena finantzatzeko aukera ematea.\n3. \u00a0 \u00a0 Kontratuaren bizitza osoan zehar, leasing-aren entitatea (finantziazio- errentatzailea) kontratuaren objektua den ondasunaren gaineko titularitatea mantentzen du, eta bera izango da ondasunaren narriadura eta galera pairatuko dituena.\n4. \u00a0 \u00a0 Kontratua ez da erabilerarako mailegua (komodatua deritzo kontratuari), nahiz eta antzekoak izan.\n5. \u00a0 \u00a0 Kontratu honetan klausula bat txertatu daiteke, zeinaren bidez, bezeroa, jabeak, ondasunaren gainean egin nahi dituen ikuskapenak jasatera behartuta egon daitekeen; edota zeinaren bidez, bezeroa, leasing entitateak ezarritako segurua ordaintzera behartuta egon daitekeen.\n6. \u00a0 \u00a0 Bezeroaren ez-betetzearen aurrean, leasing entitateak akzio deklaratibo edota exekutiboak burutu ditzake (bere eskubidea exekutatzeko izaera honetako titulu batez baliatzen bada). Gainera, kontratua konpondu edo ebatzi dezake eta epailea presatu, prozedimendu prozesal labur baten bidez, kontratuaren objektua den ondasuna berreskuratzeko.\n7. \u00a0 \u00a0 Enpresentzat izaera fiskaleko abantaila desberdinak dakartza, izan ere, leasing entitatea da ondasunaren zeharkako zergei (Balio erantsiaren gaineko zergari -BEZ-ari eta IGIC -Kanarietako Zeharkako Zerga Orokorrari) aurre egiten diena.\nKostua.\nLeasing-ean bi motatako kostuak daude, bata da balio-galeraren kostua (bi faktoreen artean garestiena da) eta diruaren maileguaren kostua (entitate errentatzailearen interes aplikagarri motaren arabera aldatzen den finantziazio- kostua da).\nLeasing-aren kostua interes bat gehi ekipoaren amortizazioaren kalkuluan datza. Kostu hura onuragarria da kapital gutxi duten enpresentzat, dakartzan abantaila fiskalez gain.\nHilabeteko ordainketa totala kalkulatzeko ondorengo formula erabiltzen da:\nhttps://wikimedia.org/api/rest_v1/media/math/render/svg/2673713c4005869129182d417814c2f95f9d47a7\nR: Hilabeteko ordainketa\nV: Ondasunaren egungo balioa\nF: Ondasunaren amaierazko balioa edo hondakinezko balioa (erosteko aukera)\ni: Interes tasa (hilabeteko epealdian)\nN: Denboraldi edo hilerokoak\nErabilera.\nPertsona edo enpresa bat ondasun zehatz bat behar du, baina ez dago hura bereganatzeko baliabideak bideratzeko baldintzetan. Beraz, ondasun hura eskaintzen duen leasing konpainiaren batekin edo finantziazio- erakunderen batekin harremanetan jartzen da, azken honek, interesatuak ezarritako zehaztapenekin eta eskakizun teknikoekin eskuratzeko. Ondoren, pertsonari entregatzen zaio diru kopuru bat entregatzearen truke zehaztutako epe batean erabili dezan (aldizkako kuotetan, beti balio berekoak edo goranzkoak).\nOperazioa errentamendu- kontratu finantzario baten bidez egiten da, erosteko aukera egonik. Behin, adostutako epea beteta, bezero edo errentariak ondasuna bereganatu dezake, beti ere, kuota osagarri bat ordainduz zeinaren bitartez ondasunaren salerosketa ematen den.\nBi alderdien arteko akordioa atzeraezina da: ondasuna ezin zaio leasing konpainiari adostutako epea baino lehen entregatu. Abantaila fiskalak\u00a0 lortzera iristeko, kontratuzko epea, gutxienez, bi urte iraun behar du ondasun higigarrien kasuan eta gutxienez hamar urte, ondasun higiezinen kasuan. Sistema honekin posiblea da eskuratzea ia edozein ekipo edo makineria (baita atzerrian merkaturatzen bada ere).\nFigura hau batez ere, enpresak erabiltzen dute.\nNormalean leasinga erabilia izaten da, epe ez hain luzera beren balioa galtzen edo zaharkitzen diren gauzen kasuan: ibilgailuak, ordenagailuak eta abar.\nAbantailak eta desabantailak.\nAbantailak.\n- \u00a0 \u00a0 \u00a0 \u00a0 Inbertsioaren %100ean finantzatu daiteke.\n- \u00a0 \u00a0 \u00a0 \u00a0 Libre mantentzen da bezeroaren zorpetzeko gaitasuna\n- \u00a0 \u00a0 \u00a0 \u00a0 Malgua da epe, kopuru eta zerbitzuen sarbidean\n- \u00a0 \u00a0 \u00a0 \u00a0 Salmentaren baldintzak kontserbatzea baimentzen du\n- \u00a0 \u00a0 \u00a0 \u00a0 Lanaren kapitalaren gutxieneko kontserbazioa\n- \u00a0 \u00a0 \u00a0 \u00a0 Berrikuntza teknologikorako aukera\n- \u00a0 \u00a0 \u00a0 \u00a0 Operazioan azkartasuna\n- \u00a0 \u00a0 \u00a0 \u00a0 Enpresaren jabetzaren mantenua baimentzen du.\nDesabantailak.\n- \u00a0 \u00a0 \u00a0 \u00a0 Ondasunaren jabetzara sarbidea dago, batzuetan kontratuaren amaieran, erosteko aukera burutzean.\n- \u00a0 \u00a0 \u00a0 \u00a0 Kontratuaren amaierara arte ezin da ondasuna entregatu.\n- \u00a0 \u00a0 \u00a0 \u00a0 Klausula penalen existentziaren aurreikuspena kontratuzko obligazioen ez-betetzeagatik.\n- \u00a0 \u00a0 \u00a0 \u00a0 Batzuetan beste finantziazio motak baino kostu handiagoa dakar, batez ere, interes motetan beherakadak gertatzen direnean.\n- \u00a0 \u00a0 \u00a0 \u00a0 Kontratuaren amaieran kopuru gehigarri bat kobratuko zaio, ondasunaren birsalerosketaren balioa gutxiesten duen guztiarengatik.\nLeasing motak.\nBost motatako leasing aurkitzen dira:\n- \u00a0 \u00a0 \u00a0 \u00a0 Leasing finantzarioa (higagarri edo higiezina):\nLeasing-mota honetan, errentariak aldizka kuota batzuk ordainduko ditu, eta kontratu bukaeran errentariak bere erosketa-aukera erabiliko duela ziurra da. Kasu honetan, sozietate finantzarioak ondasun-fabrikatzailearen eta errentariaren arteko bitartekariaren zeregina betetzen du.\nMota honetako eragiketetan hiru pertsona hartzen dute parte: errentaria, ondasuna erabiltzeko eskubidea izango duena; leasing sozietatea edo errentatzailea, bezeroak behar duen ondasuna eskuratzen duena eta zehaztutako epe batez eskualdatzen diona hura erosteko aukerarekin; eta azkenik, hornitzailea, leasing sozietateari ondasuna saltzen diona, azken honek ondasuna bezeroari eskualdatu diezaion. Ondasuna higigarriak edo higiezinak izan daitezke.\nLeasing finantzarioan helburua ez da ondasunak saltzea, baizik eta finantziazio zerbitzua eskaintzea.\nBi motatako leasing finantzario existitzen dira: leasing finantzario higigarria eta leasing finantzario higiezina.\no \u00a0Leasing finantzario higigarria: Bideratuta dago ekipoen, makineriaren, ibilgailuen elementuen, material informatikoen, medikuntza ekipoen, etab., finantzaketarako.\nKontratu honen gutxienezko epea bi urtekoa da.\no \u00a0Leasing finantzario higiezina: Bideratuta dago industria-nabeak, lokal komertzialak, bulegoak, etab. finantzatzera. Kontratu honen gutxienezko epea hamar urtekoa da.\n- \u00a0 \u00a0 \u00a0 \u00a0 Leasing operatiboa (edo leasing garbia): Errentamendu-kontratu arrunta da. Ondasuna errentariaren eskuetan egongo da balio-bizitza osoan, eta, gero, errentariak ez du erosteko asmorik; hots, ondasunaren erosketa-aukera ez du erabiliko (leasing finantzarioa baino hondakin- balio altuagoak dituelako).\nLeasing-mota honetan sozietate finantzarioa (errentatzailea) ondasunaren fabrikatzaile bera izaten da, hortaz, hornitzailearen eta bezeroaren artean burutzen da kontratua. Epe motzeko (bat eta hiru urte bitarteko) leasing mota bat da. Soilik ondasun higigarrien finantziazioan erabiltzen da.\n- \u00a0 \u00a0 \u00a0 \u00a0 Leasing atxikimendu finantzarioarekin:\u00a0 Errentaria eta errentatzaileaz gain, epe luzerako mailegu-emaile batek hartzen du parte modalitate honetan, zeinak eragiketan parte hartzen duen ondasunaren balioaren %80an.\n- \u00a0 \u00a0 \u00a0 \u00a0 Zeharkako leasing-a: Produktu baten saltzaileak (adibidez, ekipoen ondasunen fabrikatzaile batek),\u00a0 kontaktuan jartzen ditu errentaria eta errentatzailea leasing kontratua burutu dezaten.\n- \u00a0 \u00a0 \u00a0 \u00a0 Retroleasing edo lease-back: Ondasun baten jabeak, ondasuna leasing sozietate bati saldu egiten dio, likidezia jaso egiten du eta errentari bezala ondasuna erabiltzen jarraitzen du errentamendu izeneko aldizkako errenta baten truke. Kontratua bukatzean, lehen jabea zena (oraingo errentaria) erosketaren aukera burutu dezake, eta berriz ere, ondasunaren jabe bihurtu.\nLeasing kontratuaren adibidea.\nhttps://servicities.com/blog/wp-content/uploads/2015/03/CONTRATO-DE-LEASING.pdf\nEraentza espainiar ordenamenduan.\nSozietateen gaineko Zergari buruzko Legea 27/2014, azaroaren 27koa\nKreditu entitateen ordenazio, ikuskapen eta kaudimenari buruzko Legea 10/2014, ekainaren 26koa\nOndasun higigarrien epealdiko salmentari buruzko Legea 28/1998, uztailaren 13koa\nOrdenamendu ezberdinen eraentza.\n1) Frantzia: Frantzian bi motatako Leasing finantzario praktikatzen dira: higigarri eta higiezina. Kode Zibilean azaltzen den moduan, gauza baten lekualdatzea ematen den kontratuetan, alderdien borondateaz gain, beharrezkoa da honetatik sortzen diren obligazioak betetzea, non gauza jasotzen den subjektuak hartzaile izateaz gain ``jabe\u00b4\u00b4 ere bilakatzen da (K.Z. 1138 artikulua). Bere legedian, Leasing enpresek ekipamendu eta materialen ondasunen inguruan soilik jardun dezakete, kontsumorako bideratuak dauden ondasunak alde batera utziz. Gainera legedi frantsesak finantziazio entidade moduan Leasing enpresa espezifiko batzuk bakarrik onartzen ditu, eta ezaugarri espezifiko horiek barnebiltzen ez dituzten enpresak Sozietate Mertantil bezala kontsideratuko dira eta Zuzenbide arruntak arautuko ditu.\n2) Italia: Kode frantsesaren ildoa jarraitzen du, baina matizazio gutxi batzuekin; esate baterako, Leasing Higiezin Kontratuak bi motetan bereizten ditu, EFEKTU ERREALETAKOAK (1376 artikulua) eta DERRIGORREZKO EFEKTUETAKOAK (1470 artikulua), eta Erregimen Fiskalaren inguruan, zerga desberdintza bat egiten du: zerga zuzenak eta zeharkako zergak.\n3) Alemania: Ordenamendu alemaniarraren berrikuntza egintza xedatzailearen abstrakzioan datza. Titularitatea EMAN eta JASOTZEAREN hitzartzetik soilik dator\", inter partes\" ekintza batetik, hain zuzen ere.\n4) Nazioarteko ordenamendua: Leasing enpresak, eta hauen jardute orokorra, KREDITU ENTITATEEN araudi bereziaren mende daude. Europar Batasunean 1989ko abenduaren 15eko Kontseiluko 89/646/CEE Direktiba daukagu. Bertan, Leasing sozietateei ``finantziazio errentamendu\u00b4\u00b4 funtzio txertatzen zaie."}
{"id": "279048", "revid": "58701", "url": "https://eu.wikipedia.org/wiki?curid=279048", "title": "Lesya", "text": "Lesya Jainismoren kontzeptua da. Jainisten erlijioaren arabera, arimaren inguruan osatzen den argi-koroa, arimari itxura, kolore, usain edo zapore berezia ematen diona.\u00a0Jainisten ustez, jokabide txarren ondorioz (asmo txarra, bekaizkeria eta gezurra) lesyak zapore garratza eta kolore iluna hartzen du; kiratsa dario, eta azala hozkatua du. Jokabide onen ondorioz, aldiz (asmo ona, zintzotasuna eta berdintasuna), arimaren argi-koroak lore-usaina hartzen du, leuna da, eztia bezain gozoa, eta argia du kolorea."}
{"id": "279049", "revid": "56334", "url": "https://eu.wikipedia.org/wiki?curid=279049", "title": "Ildefonso Olaberria", "text": "Ildefonso Olaberria Uliondo \u2014izengoitiz Otarri, Kosky, Artano\u2014 (Ikaztegieta, Gipuzkoa, 1940 - Hego Korea, 2018ko maiatzaren 31) elizgizona, idazlea eta itzultzailea izan zen. Frantziskotarra. Arantzazu, Erriberri eta Gasteizko apaizgaitegietan egin zituen elizako ikasketak, eta Iru\u00f1ean kazetaritzakoak. \"Arantzazu\", \"Anaitasuna\", \"Jakin\" eta \"Egan\" aldizkarietan eman zituen argitara lan aipagarrienak. J. L. Mart\u00edn Descalzoren zenbait obra euskaratu zituen: \"Neskatx begi urdinak\", \"Ai! Ai! Sor Ines\" eta \"Deabruaren 17 aginduak\" izenburupean. Olaberriarena da, halaber, \"Otsoa bordan\" antzezlana."}
{"id": "279050", "revid": "46380", "url": "https://eu.wikipedia.org/wiki?curid=279050", "title": "Felipe Agustin Otaegi", "text": "Felipe Agustin Otaegi Mendia (Beizama, 1767ko abuztuaren 27a - 1840) gipuzkoar idazlea izan zen. Beizamako erretorea izan zen. Sermoi ugari idatzi zituen; dirudienez, J. B. Agirreren erakustaldiak eta Gerrikoren hitzaldiak argitaratu zirenean, Otaegiren sermoiak (eskuz idatzitako zortzi liburuki) ere argitaratzen saiatu ziren, baina ez ziren, azkenean, plazaratu. 1993an, Beatriz Otaegi irakasleak \"Felipe Agustin Otaegui Beizamako erretorearen eskuizkribuak\" (1767-1840) izenburupean, doktoretza-tesiarekin batera, zortzi liburukiotako bi argitaratu zituen."}
{"id": "279051", "revid": "336", "url": "https://eu.wikipedia.org/wiki?curid=279051", "title": "Friedrich Paulus", "text": "Friedrich Wilhelm Ernst Paulus (Guxhagen, Hesse-Nassau, Alemaniar Inperioa, 1890eko irailaren 23a - Dresden, Alemaniako Errepublika Demokratikoa, 1957ko otsailaren 1a) alemaniar mariskala izan zen.\nBigarren Mundu Gerran alemaniar armadan Estatu Nagusi orokorrean Hitlerren agindupean zegoela, Sobietar Batasunari erasotzeko plan bat prestatzeko agindua eman zioten (Bizargorri Operazioa deiturikoa). Tankez osatutako oste baten buruzagi izan zen (1941ean), eta ondoren, VI. tropako buru. Handik gutxira, Stalingrad hartzeko agindua eman zioten; hiriaren alde bat konkistatu ondoren, ordea, oste sobietarrek inguraturik, 1943ko otsailaren 2an errenditu behar izan zuen."}
{"id": "279052", "revid": "336", "url": "https://eu.wikipedia.org/wiki?curid=279052", "title": "Christina Rossetti", "text": "Christina Georgina Rossetti (Londres, 1830eko abenduaren 5a - Londres, 1894ko abenduaren 29a) ingeles poeta eta idazlea izan zen, William Michael Rossetti eta Dante Gabriel Rossettiren arreba.\nErlijioan zuen fedea eta bizitzaren maitasuna agertzen dute bere poesia-lanek. Anaiek sortu zuten \"The Germ\" aldizkarian plazaratu zituen lehen poesia-lanak. Ondoren argitaratu zituen \"Goblin Market\" (1862, \"Iratxoaren azoka\"), \"The Prince\u00b4s Progress\" (1866, \"Printzearen bidaia\") poesia-bildumak eta \"Monna Innominata\" aldizkarian ezagutarazitako sonetoak (1894). Haurrentzako ipuinak ere idatzi zituen (1872, \"Sing-Song\").\nBizitza.\nChristina Roseetti Londresen jaio zen, Charlotte street kalean, bere aita Gabriele Roesetti zen, italiatik erbesteraturiko politikari eta olerkaria; eta bere ama Frances Polidori, John William Polidoriren (Lord Byronen mediku pertsonala eta laguna) arreba. Rosettik hiru anai-arreba zituen, handienetik txikienera: Maria Francesca Rossetti, Dante Gabriele Rossetti, William Michael Rossetti eta lauretatik txikiena Christina zen. Christina eta bere aiztaren hezkuntza euren amaren esku geratu zen, gainontzeko senideak barnetegi batera bidali zituzten; William idazle famatu bihurtuko zen eta Dante Gabriele olerkari eta margolari prerrafaelitan .\nChristinak zazpi urterekin idazten hasi bazuen ere, 1847 urtera arte ez ziren argitaratuko haren lehenengo olerkiak. Bere aitonak, Gaetano Polidori, Christinak idatzitako \"Verses inprimatu\" zituen, eta agerian geratu zen Christinaren trebetasuna olerkiak idazteko. Urte batzuk beranduago, 1850ean, Ellen Alleyne izengoitia erabiliz, zazpi olerki argitaratu zituen bere anaiak, William Michael Rosetti, sortutako egunkari prerrafaelitan, The Germ.\nGabriele Rossettiren osasun arazoak zirela eta, familia osoa egoera ekonomiko larrian zegoen 1850eko hamarkadan. Beraz, 1853an Christina eta bere amak Fromen eskola bat sortzen saiatu ziren, baina porrot egin ondoren, 1854an, biak Londresera bueltatu ziren, eta urte berean bere aita hil zen.\nHamalau urte zituenetik, Christinak zenbait krisi depresiboak pairatu zituen; beraz, bere olerkari lanetan fokatu zen. Horrez gain, berak, bere ama eta bere ahizpa eliza anglikanora hurbildu ziren, zeinak erabateko eragina izan zuen Christinaren lanetan, 15 urte eman bazituen komentu batean. Beste aldetik, erlijioak ere bultzatu zuen Christinak beste erabaki garrantzitsu batzuk hartzera; besteak beste, James Collison margolariarekin ezkongaialdia apurtu zuen, hark katolizismora pasatu zenean, eta beranduago, agnostiko zela eta, Charles Cayley linguistarekin ere apurtu zuen.\n1862an bere lanik ospetsuena argitaratu zuen, Goblin market and other poems, hari esker aldeko kritika ugari lortu zituen, eta Viktoriar aroko olerkari garrantzitsuenetariko bat kontsideratu zen. Olerkiak Laura eta Lizzie ahizpen abenturak iratxo batekin kontatzen ditu, umeentazat bideratutako lana badirudi ere, interpretazio ugari ditu.\n1866an \"The Prince's Progress and Other Poems\" argitaratu zuen, honek ere Dante Gabriele Rossettiren ilustrazioak zituen, eta hortik gutxira, 1872an\", ,\" umeentzako olerki liburua, Arthur Hughesen ilustrazioekin.\nZoritxarrez, 1871ean Graves gaixotasunarekin diagnostikatuta izan zen, eta horrek nabarmen murriztu zuen bere bizitza soziala. Hala eta guztiz ere, egonarriz onartu zuen gaixotasuna eta olerkiak idazten jarraitu zuen, baina gai erlijiosoetan fokatu zen; 1875ean \"A pageant and other poems\" publikatu zuen. Gainera, prosan ere aritu zen, 1879an \"Seek and find\" atera zuen\",\" 1881ean \"Called to be saints,\" eta 1892an \"The face of the Deep;\" guztiak eduki erlijiosokoak ziren.\n1891ean minbizia garatu zuen, azkenean Londresen hil zen, 1894ko abenduaren 29an. Bere anaia, William Michael Rosetti bere lan guztiak bildu zituen, eta 1904an argitaratu zituen; baina ez zen izan 1979 urtera arte ez zirela argitaraturiko Christina Rossetiren \"Complete works.\""}
{"id": "279053", "revid": "105290", "url": "https://eu.wikipedia.org/wiki?curid=279053", "title": "Uztarria Kultura Koordinadora", "text": "Uztarria Kultura Koordinadora Azpeitiko (Gipuzkoa) kultura-taldea da.\n1998ko martxoan sortu zen, Azpeitian euskara eta euskal kulturaren inguruan zeuden gabezia batzuk betetzeko helburuaz. Arlo hauetan lan egiten du taldeak: komunikazio-aldetik \"Uztarria\" aldizkaria argitaratzen du, eta kultura-azpiegiturei dagokienez, kultura-etxea bultzatzea da beste helburuetako bat. Azpeitiar ezagunei buruzko liburuxka monografikoak ere argitaratzen ari da Uztarria taldea."}
{"id": "279056", "revid": "512", "url": "https://eu.wikipedia.org/wiki?curid=279056", "title": "Hipposideros inexpectatus", "text": "Hipposideros inexpectatus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279057", "revid": "336", "url": "https://eu.wikipedia.org/wiki?curid=279057", "title": "Jos\u00e9 Mar\u00eda Benegas Haddad", "text": ""}
{"id": "279058", "revid": "512", "url": "https://eu.wikipedia.org/wiki?curid=279058", "title": "Jos\u00e9 D\u00edaz Ramos", "text": "Jos\u00e9 D\u00edaz Ramos (Sevilla, Espainia, 1895eko maiatzaren 3a - Tbilisi, Georgia, Sobietar Batasuna, 1942ko martxoaren 20a) espainiar buruzagi komunista izan zen.\nBiografia.\nAlderdi Komunistako idazkari nagusia izan zen 1933. urtean. Komunisten buru izan zen Espainiako Gerra Zibilaren garaian. Nazioarteko Brigadetako buruzagiarekin arazoak izan zituen, eta Largo Caballeroren destituzioaren aurkako botoa eman zuen bakarretako bat izan zen. Diputatu hautatu zuten 1936. urtean. Gerra amaitutakoan Sobietar Batasunera erbesteratu zen, eta handik hiru urtera, bere buruaz beste egin zuen. \"Tres a\u00f1os de lucha\" liburua idatzi zuen.\nCEDAren aurkako hitzaldia.\nJos\u00e9 D\u00edazek beheko hitzaldi hau eman zuen 1935ean. Nahiz eta Espainiako Gerra Zibila pizteko urte bat falta, garbi ikusten da garai horretan besteak beste komunistek eta Gobernuak zuten giro nahasia."}
{"id": "279059", "revid": "137486", "url": "https://eu.wikipedia.org/wiki?curid=279059", "title": "Joseba Intxausti", "text": "Joseba Intxausti Rekondo (Segura, Gipuzkoa, 1936ko uztailaren 29a \u2013 Donostia, 2023ko abuztuaren 18a) fraide frantziskotarra (1942tik 1990eraino), idazlea, historialaria, irakaslea, ikertzailea eta euskaltzalea izan zen. Iturriotz'tar I\u00f1aki eta Joanes Goia izengoitiak erabili zituen batzuetan, hasieran. Euskara eta euskal kultura modernizatzeko lanean aritu zen: idazten, ikertzen eta, batez ere, eragiten. 'Jakin' aldizkariaren birfundatzaileetako bat izan zen (zuzendaria izan zen 1958tik 1964raino),eta UZEIren sorrera bultzatu zuen (lehen zuzendaria izan zen 1977tik 1982raino). Aitzindaria izan zen euskararen historia sozialaren eta Euskal Herriaren historia erlijiosoaren ikerketan. \nEgindako ikasketengatik historialaria bazen ere, historialarienak ez diren hamaika lanetan ere nabarmendu zen. aitzindaria izan zen historiatik kanpo ere, bereziki euskararen terminologiaren arloan, oso gazte zela \"Jakin\" aldizkari sortu berritik garbizalekeriari aurre egitera ausartu zenean euskara batua sortu beharra aldarrikatuz, edota UZEIren sorrera bultzatu eta zuzendu zuenean.\nEuskaltzain urgazlea izendatu zuten 25 urterekin aditzari buruz aditua zelako. Lan ugari bideratu zituen Euskaltzaindiarekin eta 2004an euskaltzain ohorezko izendatu zuten.\nBizitza.\nHaurtzaroa.\nEspainiako gerra zibila piztu berritan jaio zen. Ama, Dolores Rekondo Mujika, justu erreketeak herrian sartu eta handik bost egunera erditu zen Josebaz eta anaia bikiaz.\u00a0 Ama Emakume Abertzale Batzaren inguruan ibilitakoa zen. Hark irakatsi zion euskaraz idazten eta abertzale izaten.\nHaurtzaroan eskola, eliz mundua, dotrina, eta pilota izan zituen protagonista. Zaletasun handia nuen pilotarako. Baina haur gaixo bat izan zen 6-7 urtetatik kasik 16 urtetaraino. \nHamabi urte zituenerako garbi zuen fraide izan nahi zuela eta, horretarako, Arantzazura joan nahi zuela. \nIkasketak frantziskotarrekin (1948-1962).\nFrantziskotarren santutegiko seminario txikian hasi zen, 1948an, 12 urterekin. Handik hiru urtera Forura jo zuen, Imanol Berriatua zuzendari zuen apaiz-ikastetxera. Han beste hiru urte egin ondoren, Zarauzko nobizio-etxean egin zuen urtebete. \nOrduan gainditu zuen osasun-arazoak. Lehenagoko bi urtetan etxera itzuli behar izan zuen osasunagatik. Arantzazura joan eta urtebetera, udan, bizpahiru hilabete egon zen etxean gaixorik. Geroago ere, 14-15 urte zituela, etxera joan behar izan zuen, martxotik abenduraino. Baina Zarautza nobiziatura joan eta orduantxe gainditu zuen dena. Hortik aurrera ez zuen osasun-arazorik izan. \n1955ean iritsi zen Erriberriko seminario nagusira, filosofia ikasketak egitera. Euskalgintzan egin zuen ibilbide luzeko lehen pausoak Erriberrin eman zituen, artean ikasle zela ikaskideei alfabetatze eskolak emanez, batetik, eta ikasleek urtean behin argitaratzen zuten \"Gure izarra\" aldizkarian hainbat lan argitaratuz, bestetik. Kepa Enbeita, Joxe Azurmendi, eta Juanito Laskibar izan zituen lagun aldizkariko kontuetan. \n1958an Arantzazura itzuli zen, teologia-ikasketei ekitera. \"Jakin\" aldizkariaren zuzendaritza hartu zuen orduan. Euskaltzaindiak 1961ean izendatu zuen euskaltzain urgazle.\nIrakaslea Foruko apaiz ikastegian (1962-64).\nTeologia ikasketak burututa eta apaiz frantziskotar bihurturik, Foruko apaiz ikastegian irakasle aritu zen bi urtez, 1962tik 1964ra. Filosofia eta Teologia bukatuta, Forura joatea mundu berri batean sartzea zen Intxaustirentzat: literaturaren eta hizkuntzaren munduan. Alfabetatze munduan esperientzia lehendik zekarren, baina literatura irakastea, hori berria zuen. Gogoz ibili zen. Zorte handia ere izan zuen, ikasturte batean edo bestean oso ikasle onak izan baitzituen: I\u00f1aki Beristain, Lontxo Oiartzabal, Migel Loinaz...\nHistoria-ikasketak Bartzelonan (1964-1970).\nOndoren, Kataluniara jo zuen, Bartzelonako Unibertsitatean ikasketak osatzera: historia garaikide eta modernoko lizentziatura egin zuen. \nBartzelonako euskal unibertsitario euskaldunekin ibiltzeko aukera ere izan nuen: gazteak, Euskal Herriaz kezkatuak, eta politikoagoak, inondik ere. Ikasle talde horretako ekimen kulturaletan hartu zuen parte, meza eta hitzaldietan esku hartuz, euskara klaseak emanez. Gero politikan ibili zen zenbait lagun han ezagutu zuen, Koldo Gorostiaga esate baterako,\nIrakasle ere izan zen bertan urtebetez, baina Euskal Herrira itzultzea erabaki zuen 1970ean.\n\"Jakin\" eta \"Anaitasuna\" aldizkarietako zuzendaria (1970-1977).\n1969an Jakin aldizkaria argitaratzeko debekua ezarri zuen administrazio frankistak, eta orduan 1970an bide berri bati ekin zion Jakinek, aldizkari izan gabe liburu monografikoak argitaratuko zituzten, dena Intxaustiren zuzendaritzapean eta hainbatekin lankidetzan (Joan Mari Torrealdai, Joxe Azurmendi, Paulo Agirrebaltzategi, Manolo Pagola eta atzerrian zeuden beste batzuk). 1972tik aurrera Tolosako frantziskotarren etxean bildu ziren Jakin Taldeko kideak. 1973-1974 urteetan \"Anaitasuna\" aldizkariaren zuzendaria ere izan zen Intxausti.\nFranko hil ondoren, 1977an Jakin aldizkaria berriro argitaratzen hasi ziren, Joan Mari Torrealdairen zuzendaritzapean.\nUZEIren sortzaile, zuzendari eta langile (1977-1987).\nEuskara batuaren aditza eta morfologia ondo finkatuta egon zenean terminologia modernoaren premia nabarmena zen. Euskararen terminologia arazoari irtenbidea ematen hasteko garaia zela eta, Natur Zientziak hiztegi txikia egitea erabaki zen Jakinen bertan. 1976an atera zuten berori, aurreko bi urteetan-edo landuta. Ez ez zuten Jakinekoek bakarrik egin. Haiek teologia edo filosofia ikasita zeuden, natur zientzietatik deus gutxi. Jesus Altuna eta Aranzadiko taldearengana jo zuten. Elkarrekin lan egin zuten, ikusi zen zer lan zaila zen, eta ikusi zen ezinezkoa zela hori ordura arte bezala eramatea, nahitaezkoa zela horretarako erakunderen bat edo elkarteren bat sortzea. Hortik sortu zen UZEI (Unibertsitate Zerbitzuetarako Euskal Ikastetxea), lantalde berezituak bildu eta terminologiak finkatzen lagun zezan.\nUZEIren sorrera bultzatu zuen Intxaustik. Hiru gauza behar zituzten terminologia tekniko baturako irtenbide egoki bat lortzeko: proiektu bat, hori finantzatuko zuten ongileak, eta proiektuan lan egingo zuten lankideak. Intxaustik idatzi zuen proiektua eta bera izan zen lehen zuzendaria. Finantzazio gehiena Lan Kide Aurrezkiak eman zuen. 1977ko abenduan Donostiako Alde Zaharreko Esterlines kalean ireki zuten UZEIren bulegoa, gaur egun Bilintx dagoen tokian. Oso denbora gutxian, bizpahiru urtetan, laurehun eta gehiago adituk parte hartu zuten UZEIren lanetan. \nTamalez une hartan ezin izan zuten benetako euskarazko kulturgintza espezializatuaren eskola bat sortu. Hori zen UZEIko oinarrizko ideietako bat. Baina gauzak gaiztotu ziren Koldo Mitxelenak UZEIri buruzko oso artikulu kritikoa argitaratu zuenean, 1981ean. Mitxelenaren jarrera zen terminologiaren lana ez zuela UZEIk bideratu behar, baizik eta unibertsitateak, edo erakunde publikoek zuzenean egin behar zutela. Eztabaida handia izan zen gizarte mailan. Azkenean ondo neurtutako erabaki instituzionalek terminologiara bakarrik mugatu zuten UZEIren lana. Terminologia gizartean zabaltzeko alde soziala UZEItik kanpo geratu zen. Eskerrak, baina hiztegiak sortzeko lanide izan ziren irakasleek zulo hori bete zutela.\nGuztira hamar urte eskaini zizkion Intxaustik UZEIko lanari, lehenengo bost urteak zuzendari (1977-1982), eta ondorengoak langile. \nUZEIko zuzendaria izan zen bitartean hiztegiak sortzeko lehenengo metodo informatikoak sortu zituen UZEIk, Intxaustik Klaudio Harluxet informatikari lapurtarrarekin lortu zuen lankidetzari esker.\nHistoriako sailburua UEUn (1978-1980).\nUrte horietan Intxausti Udako Euskal Unibertsitateko Historia sailean aritu zen sailburu (1978-1980) eta irakasle. UZEIn erabakia zuten langileon orduetatik parte bat UEUrako emango zutela, UEUk eta UZEIk helburu berberak zituzten eta. Aurretik UEUko lehenengo urtean \"Ipar Euskal Herria 1870tik 1914rat\" hitzaldia emana zuen Donibane Lohizunen 1973an. Sailburu izan zen urte haien inguruan hauek izan ziren bere ekarpenak Iru\u00f1ean:\nLan entziklopedikoak eta kulturgintzaren historia (1984-1999).\nBatez ere Kulturgintzaren historia aztertu zuen bere idatzietan, bi arlo hauetan: euskararen historia soziala eta Euskal Herriko historia erlijiosoa.\nHorrela \"Euskal Herria\" lan entziklopediko elebiduna zuzendu eta koordinatu zuen 1984-1985ean. Jakin-ek argitaratu zuen, 120 adituk parte hartu zuten eta 12.000 ale banatu ziren. Mila Larrea eta Pili Larrea lankidetza garrantzitsua izan zen artikuluen testu-sorkuntzan \n\"Bidegileak\" bilduma asmatu eta zuzendu zuen hasierako urteetan. Eusko Jaurlaritzako Mari karmen Garmendiak finantzatuta, euskalgintzan, euskal kulturgintzan nabarmendu diren dozenaka pertsonen biografia laburrak egitea zuen helburu. Bidegileak bildumako lehen hamahiruak Intxaustik berak egin zituen.\nIkastolen historia idazteko deitu zutenean erantzun zien ikastolen historia osorik ez zegoela egiterik. Lanak falta zirelako eta dokumentazioa behar bezala ez zegoelako. Ondorioz Artxibo Historikoaren proiektuaren zuzendari-sortzailea izan zen, \"Historia baten bila:euskal eskolaren iraganaz: EHIHren Proiektua,\" 1990). Altxor ederra bildu zuten hainbat lekukoren testigantza jasota. Gero Eba Gazta\u00f1azpi historialari oriotarrak jarraitu zuen lan horrekin. Nafarroako ikastolekin antzeko lana egin zuen geroago Jesus Atxak.\nEgunkaria Sortzen taldeko 75 kideetako bat ere izan zen hasieran, 1990ean.\n1989 eta 1990ean Jakin-en egitura sekularizatu egin zen. Erabaki pertsonalak zirela medio. Torrealdaik, Azurmendik eta Intxaustik fraidetza utzi zuten. Ordura arte frantziskotarren zen aldizkaria \"Jakinkizunak\" elkarte laikora pasatu zen. Lehengo kideek jarraitu zuten, baina beste formula juridiko batekin eta lankidetza berri batzuk bilduz. Pauso naturala bezala izan zen, nolabait aldizkariari eta bertako eginkizunei beste testuinguru libreagoa emanda. Hortik sortu zen Jakinkizunak.\nEntziklopediagintzan ere lan nabarmena egin zuen, 1992-1999 tartean Eusenor enpresan hurrengo urteetan funtsezko erreferentzia-lanak izango ziren argitalpen hauek sortu zituzten: \"Hiztegi entziklopedikoa\", \"Euskal Hiztegi Entziklopedikoa\" (8 tomo), \"Gazteen Entziklopedia\", eta \"Entzikloklik\" CD-ROMa. \nGazteen entziklopedia euskaraz sortutako lehen entziklopedia grafikoa izan zen. Lehenengo zenbakia 1992an argitaratu zuen EUSENOR Fundazioak, eta guztira 8 liburuki zituen. guztira 750 artikulu argitaratu zituzten, artikulu bakoitzak orrialde oso bat hartzen zuen eta material grafiko ugarirekin batera azaltzen zen. Entziklopedia grafikoaren eredua Sven Lidman editore suediarraren zuzendaritzapean 1968an sortutako \"Combi Visuell\" entziklopedia ihartu zuten. Bestalde, azken liburukiak bukaeran 6.000 kontzepturen definizio labur-laburra zekarren, kontzeptu horietako bakoitza zein liburukitan eta zein artikulu nagusitan agertzen zen zehazteko. Gazteen Entziklopediako bultzatzaile nagusiak Paulo Agirrebaltzategi eta Andoni Sagarna izan ziren. Intxaustiren funtzioa harremanena izan zen: proiektuaren berri eman erakundeetan, alderdi politikoei azaldu eta abar.\nKulturaren Aldeko Euskal Fundazioan ikertzailea (1994-2016).\nJuan Zelaia enpresariaren eskutik sortutako Kulturaren Aldeko Euskal Fundazioko Idazkari Nagusia izan zen Intxausti, sorrera beretik 2016ra arte (1994-2016). Hainbat lanen sustatzaile izan zen handik. Fundazioak aukera eman zion berak zituen euskal kezkak aurrera eramateko, eta egiten ez ziren gauza batzuk egiteko denbora eman zion. Alde horretatik, Fundazioaren idazkaritza daramadan aldi berean, beste lanetan ere ibili zen. Besteak beste 2001az geroztik Pamiela argitaletxearekin antolatutako Juan Zelaia Saiakera Saria, eta Eresbilekin antolatutako musika-beka bat.\nAzken urteetan bi ikerlerro nagusiri jarri zien arreta Intxaustik. Batetik, euskararen historia sozialaren ikerketa sistematikoa abian jarri eta jarraipena segurtatu du Euskaltzaindiaren Joanes Etxeberri proiektuaren bidez, eta Euskal Herriko historia erlijiosoaren ikerketan aitzindari lana egin zuen, lekukoa hartu nahi dionarentzat oinarriak jarriz.\nEuskararen historia sozialaren ikerlaria.\nHainbat obra kolektibo zuzendu, kudeatu eta editatu ditu Intxaustik. Zenbait urtetan egon zen Euskaltzaindiarentzat lan egiten, euskararen historia sozialerako talde bat sortzen, Fundaziotik utzita. Hau da, Fundazioak lagundu zuen Intxaustiren lana Euskaltzaindian.\nAurretik lan handia eginda zeukan Intxaustik euskararen historia sozialaren gaiaren inguruan, esaterako, \"\" (1974), \"Euskararen liburu zuria\" (1978); \"Euskal Hitz (1987), Euskal Herria\" entziklopedia (1985), \"Arantzazu. Euskal santutegi bat XX. mendean\" (2001), eta beste hainbat.\nHorrela, adibidez, oraindik Franko bizi zela, arteaz, geografiaz eta Euskal Herriaz 1974an \"Lur eta Gizon: Euskal Herria\" erakusketa prestatu zuen. Gero Jakin-ek Arantzazun liburu bat argitaratu zuen egile hauekin: A. Arana Martija, J. M. Barandiatan, R. Bozas-Urrutia, J. M. Eizagirre-Garaikoa, J. Intxausti, A. Irigoyen, P. Lafitte, J. I. Linazasoro, J. L. Lizundia, J. San Martin, J. M. Satrustegi, M. Ugalde, L. Villasante.\n1978an Euskaltzaindiak sortu zuen \"Euskararen liburu zuria\" liburuan parte hartu zuen. Koldo Mitxelenaren \"Sarrera\" garrantzitsua barne zelarik, guztira hamasei laguneko espezialista-talde batek idatzia izan zen bere osotasunean (Paulo Agirrebaltzategi, Manolo Pagola, Joseba Intxausti Rekondo, Luis Villasante, Juan Mari Lekuona, Koldo Larra\u00f1aga, Joxe Migel Barandiaran, Jose Maria Satrustegi, Gregorio Monreal, Margarita Rica, Jose Urrutia, Jose Manuel Castells, Jose Antonio Obieta, Jose Luis Alvarez, Maria Jose Azurmendi).\n\"Euskal Hitz\" erakusketa prestatu zuen euskarari buruz, 1987an Jaurlaritzako Mari karmen Garmendiak eskatuta. II. Euskal Mundu Biltzarraren estreinaldikoan (Donostia,1987) aurkeztu zen \"Euskal Hitz, Euskararen Erakusketa Orokorra\" izenburuarekin, eta gero bi urtez ibili zen Euskal Herri osoan, herriz herri. ikus-entzunezko metodoen bitartez euskararen historia azaltzen zuen (Axularren edizioa, Leizarragaren edizio bat, begira Larramendiren gramatika...). Ondoren bi erakusketa antolatu zituzten Nafarroaz: \"Euskara Denona\" (1989-1990) eta \"Euskararen iraupena\" Nafarroako gazteleran (1991)\nEuskaltzaindiaren Joanes Etxeberri proiektua antolatu zuen Intxaustik 2007an Euskararen historia soziala lantzeko, eta proiektuaren zuzendaria izan zen 2010ean Mikel Zalbide euskaltzainak ardura hori hartu zuen arte. \nEuskal Herriko historia erlijiosoaren ikerlaria.\nHainbat liburu eta artikulu idatzi ditu azken urteetan erlijioaren historiaz. adibidez hauek:\nInstitutu erlijiosoei buruz Arantzazun egindako kongresua Fundaziotik egina da Intxaustiren lanari zegokion neurrian. Hor argitara eman diren liburu marduletan Fundazioak esku zuzena izan zuen.\nEuskaltzain urgazlea eta ohorezkoa.\nEuskaltzaindiak \"euskaltzain urgazle\" izendatu zuen 1961eko abuztuaren 25ean eta ohorezko, 2004ko azaroaren 26an. Euskaltzaindiko hainbat batzordetan aritu izan da: Aditza (1970), Argitalpena (1971, 1978), Alfabetatzea (1972), Gramatika (1976), Gipuzkoako ordezkaritza (1979), Joanes Etxeberri egitasmoa (2007tik) eta \"Euskera\" agerkaria (2009tik).\nJakin taldean Intxausti maisua eta gidaria izan zen hizkuntzaren gaineko afera guztietan Jakinen eta, ezaguna ez den arren, Txillardegirekin estuki jardun zuela batasunaren borrokan.\nEuskara batua sortzeko eta garatzeko eragilea.\n1964an, euskara batua sortzeko bidean zinezko detonagailua izan zen Baionako Euskal Idazkaritzak emandako gomendioak direla eta, aipamen berezia merezi du \"Jakin\" aldizkariko zuzendaritza gazteak izandako portaera. Izan ere, biltzarrera zuzendaritzako Joseba Intxausti bidali zuten ordezkari, adierazita ezen Baionan erabakiko zena, aldez aurretik onartutzat emango zuela \"Jakin\" aldizkariak. Esan eta egin, 1965eko urtarrileko zenbakian argi eta garbi zioen: \u00ab\"Jakin\"ek erabaki hauek guztiak onartu egin ditu, eta bete egingo ditu\u00bb.\nArtikuluen artetik, aipagarria da \"Jakin\" jaio berri hartan 1959an argitaratu zuen \u00abIllobira bultzaka\u00bb artikulua. Garbizalekeriaren kontra idatzitako testu funtsezkoa izan zen, hain zuzen artikulu horrekin garbitu zelako batuaren bidearen sasitza. Garai hartan euskal letretan nagusi zen \"jatorrismoak\" euskara itoko ote zuen kezkatuta zegoen ordurako Intxausti, eredu harekin ezinezko ikusten baitzuen euskaraz arlo guztiei buruz aritzea, besteak beste zientziari eta teknika modernoei buruz irakurleek ulertzeko moduan idaztea. 1959an \"Jakin\"en argitaratutako \u00abIllobira bultzaka\u00bb artikulua da Intxaustik arlo horretan izandako aitzindaritzaren lekuko.\nEz dago zalantzarik Joseba Intxausti aitzindari arrakastatsuetako bat dela. Euskara batuaren oinarriak 1966an sortu zirenean, euskara batu horrekin hizkuntza ulergarri, zehatz eta komunikatibo bat sortu behar izan zenean, Intxausti erronka hori gainditzeko aitzindari arrakastatsuetako bat izan zen (Jose Ramon Etxebarria, Xabier Kintana, Andoni Sagarna, Mikel Zalbide, Luis Bandres, Joseba Intxausti, Klaudio Harluxet, Jose Antonio Aduriz, Martxel Aizpurua, Lore Azkarate, Andres Urrutia...).\nEuskal aditzaren azterketa sistematikoa.\nEuskara irakasteko oso material idatzi gutxi zegoen garaian 1959 eta 1965 urteen artean hiru liburu argitaratu zituen euskal aditzari buruz. 1959koan taula batzuk baino ez zeuden. 1960koan, \"Euskal-aditza\" liburua, ehun bat taula agertzen ziren aditz-paradigma guztiak finkatzeko, bizkaieraz eta gipuzkeraz. Handik bost urtera, berriz, aurreko lana osatzera zetorren beste argitalpen bat plazaratu zuen: Las siete lecciones del Euskal-aditza.\nImanol Berriatuarengadik jasotako ondarea izan zen aditzarena: hark grinatu zuen Intxausti horretan, eta berehala, Erriberritik hasita, Intxaustiren artisau-lana egin ahal izan zuen, lehenik beretzat eta aldi berean ikas-lagunentzat ikastaroak emanez. Argitalpena berez etorri zen: lehendabizi, Omaetxebarriari lagundu zion Euskera aldizkariaren edizio bat prestatzen, eta gero berea egin zuen elizaren ikastetxeetarako batez ere. Tresna praktiko bat, gehiago gabe, baina batzuei lagundu izan ziena. Euskaltzaindikoa besterik da: 1961ean izendatu zuten urgazle, eta 1962-1964etako Batzarretan parte hartu zuen. Gero 1964-1970 urteetan Bartzelonan historia ikasi eta gero, itzultzean, 1970ean, jardun zuen aditz batuarenean. Bere ekarpena funtsezkoa izan zen aditz batua finkatzeko orduan.\nUZEIko hiztegi terminologikoak.\nHirurogeita hamarreko hamarkadaren erdialdean euskararen aldeko mugimendua indartzen ari zen, eta irakaskuntza-sistema propioaren aldarrikapenarekin batera euskara arlo guztietara egokitzeko ahalegina azpiegitura linguistikoa finkatzera bideratuta zegoen. Une hartan proiektu ezin erakargarriago bat gidatu zuen Joseba Intxaustik: UZEI sortu zuen 1977an, hau da, Unibertsitate Zerbitzuetarako Euskal Ikastetxea izeneko irabazi-asmorik gabeko elkartea.\nUZEIren lehenengo proiektu handia jakintza-arlo nagusietako hiztegi teknikoak \nprestatzea izan zen, euskarazko terminologia-lanari bultzada emateko asmoz. UZEIk Jakinek 1976 argitaraturiko Natur Zientziak hiztegia hartu zuen eredutzat, eta arlo bakoitzeko aditu espezialista euskaldunak elkartu zituen lankidetzan beren arloko hiztegi teknikoak osatzeko, terminoak lau mailatan antolaturik: lehen mailan, arloko enborrezko atalei buruzko artikulu entziklopediko luzeak; bigarrenean, kontzeptu nagusiei buruzko azalpenezko artikulu konkretuak; hirugarrenean, arloko termino giltzarrien definizioak; eta laugarrenean arloko terminoen zerrenda eleaniztuna, euskarazko terminoarekin batera gaztelania, frantses eta ingelesezko termino baliokideak bilduz. Egitura berbera izan zuten hiztegi guztiek.\nSortutako hiztegiok funtsezkoak izan ziren euskaldunen komunitate akademikoa sortu eta finkatzeko. Lankide-sareak sortu ziren espezialitate bakoitzean; emaitza ez zen izan izan hiztegiak egoitea besterik gabe, jendea trebatzea ere lortu zen. Fisika hiztegian, adibidez, egile guzti hauen artean sortu zen sare bat: I. A\u00f1on, L.M. Bandres, J.M. Bujanda, M.J. Erkizia, J.R. Etxebarria, X. Intxausti, J. Iturbe, X. Larrea, A. Sagarna, J. Sukia, I. Tapia, K. Zalbide eta M. Zalbide.\nGerora, hasierako hiztegi haiek garatuz eta osatuz joan ziren, baita datu-base terminologiko bihurtuz ere. Fisikaren arloaren adibidearekin jarraituz, beste bi hiztegi sortu dira geroago: Energiaren hiztegi entziklopedikoa (2000) eta Zientzia eta Teknologiaren Hiztegi Entziklopedikoa (2009). Bigarren horretan berrehundik gora espezialistak hartu zuten parte, zientzia eta teknologiako 23.000 kontzeptu landuz eta 607 artikulu entziklopediko idatziz; bistan denez, hasierako UZEIko hiztegiek komunitate zientifiko euskalduna sortu ahal izateko hazia izan ziren.\nUZEIk sortutako hiztegiak.\nHauek dira UZEIk sortutako hiztegi terminologiko horietako batzuk:\nJoseba Intxaustik 1987ra arte lan egin zuen UZEIn. Ordura arte egindako hiztegi terminologiko guztiak batuta eta elektronikoki eskaini zituen UZEIk Euskalterm banku terminologikoan. Honela, 1986an Euskalterm terminologia-bankua sortu zen bere baitan.\nIdazlanak.\nIntxaustiren idazlanen zerrenda oso luzea da, Jakin-ek 2017an 526 dokumentu digitalizatu zituen: eta www.jakin.eus/intxausti atarian jarri zituen denon eskura. Obra guztien datuen artean bilaketak egin daitezke, edo idazlanen zerrendak ere lortu daitezke: aurkibide osoa, gaikako zerrenda eta zerrenda osoa idazlan bakoitzaren bertsio digitalizatua ikusteko estekarekin.\nEuskal komunitate zientifikoaren Inguma datu-basean, berak idatzitako ekarpenak 106 dira.\nIntxaustiren obra nagusiak hauek dira: \"Izatea ta bere zentzua\" (1960), \"Euskal Aditza\" (1960), \"Las siete lecciones del Euskal aditza\" (1965) eta \"Iraultzaren ildotik\" (1972). Beste batzuekin batera, lan hauen egilea: \"Lur eta Gizon\" (1974) eta \"Euskal Idazleak Gaur\" (1977), \"Historia baten bila\" (1991), \"Euskal Herriko erlijiosoen historia\" (2004) eta \"Euskara eta hizkuntzak, gizartean\" (2014).\nObra guztiaren digitalizazioaren zenbait datu dira hauek:"}
{"id": "279060", "revid": "6327", "url": "https://eu.wikipedia.org/wiki?curid=279060", "title": "Jos\u00e9 Mar\u00eda Inchausti Recondo", "text": ""}
{"id": "279061", "revid": "105290", "url": "https://eu.wikipedia.org/wiki?curid=279061", "title": "Kopto artea", "text": "Kopto artea bi adiera dituen terminoa da:\nKopto artea ezaguna da bere horma pinturengatik, ehunengatik, eskuizkribu irudiztatuengatik eta metal lanengatik. Lan horietatik guztietatik asko monasterioetan eta elizetan gorde dira. Nilo ibaiaren goialdean garatu zen, eta V. eta VI. mendean iritsi zen heldutasunera.\nIslamiar arteak eragin handia izan zuen hartan, arabiarrek Egipto konkistatu zutenetik (640-642). Estilizazio handikoa da, abstrakzioaren muga-mugakoa. Erromatar eta kristau gaiak erabiltzen ditu. Horma irudi hondar batzuk gorde dira, Testamentu Berriko eszenak irudikatzen dituztenak."}
{"id": "279062", "revid": "58701", "url": "https://eu.wikipedia.org/wiki?curid=279062", "title": "Giovanni Battista Martini", "text": "Giovanni Battista Martini (Bolonia, Italia, 1706ko apirilaren 24a - 1784ko abuztuaren 23a) italiar musikagilea eta musikologoa izan zen.\nBiografia.\nMusika-eskola bat zabaldu zuen, eta XVIII. mendeko entzute handiko konposizio-irakasle bihurtu zen. Sarti, Johann Christian Bach, Gluck, Jommelli eta Gr\u00e9try, besteak beste, ikasle izan zituen.\nMusika-liburuen biltzaile ere izan zen; 17.000 bat ale zuen bere liburutegian. \"Storia della Musica\" idatzi zuen (3 liburuki, 1757, 1770 eta 1781, bukatu gabe dagoena).\nHamabi sonata organo eta klaberako (1741), moteteak, mezak eta oratorioak idatzi zituen."}
{"id": "279063", "revid": "56334", "url": "https://eu.wikipedia.org/wiki?curid=279063", "title": "Tomas Murua", "text": "Tomas Murua Etxezarreta (Zarautz, Gipuzkoa, 1928ko azaroaren 10a - Donostia, Gipuzkoa, 2016ko abuztuaren 8a) eskultorea izan zen. 14 urte zituela sartu zen Arte Ederretako Eskolan. 1965etik 1975ra zura landu zuen batik bat, eta brontzea 1975. urtetik aurrera. Erakusketa ugari egin zituen Euskal Herrian eta Espainian 1965-1981. urteen bitartean, batez ere.\nObra nagusiak: \"Denok batera\", \"Lotuta\", \"Arrantzatik\", \"Sokatira\", \"Euskal-Herria\", \"Doinua\", \"Nahikunde\", Donostiako Bankoa banketxearen enblema, Tomas Albari eginiko monumentua, eta Gipuzkoako Foru Aldundian dagoen Pe\u00f1afloridako kondearen omenezko plaka."}
{"id": "279064", "revid": "512", "url": "https://eu.wikipedia.org/wiki?curid=279064", "title": "V\u00edctor Paz Estenssoro", "text": "V\u00edctor Paz Estenssoro (Tarija, 1907ko urriaren 2a - Tarija, 2001eko ekainaren 7a) Boliviako politikaria izan zen, Mugimendu Nazionalista Iraultzailearen sortzailea. Hiru agintalditan izan zen Boliviako lehendakari: 1952-1956, 1960-1964 eta 1985-1989 bitartean.\nBizitza.\nMugimendu Nazionalista Iraultzailea sortu zuen 1941ean, eta hura aginpidera eramaten lagundu (1943). Erbestean zela lehendakari hautatu zuten (1951); bere alderdiaren matxinada baten bidez lortu zuen kargua. Lehendakari zela gizarte erreforma asko egin zituen. Hirugarren aldiz lehendakaritza eskuratzearren konstituzioa aldatu zuen, eta, aukeratua izan arren, militarren estatu kolpe batek kargutik kendu zuen (1964)."}
{"id": "279065", "revid": "1545", "url": "https://eu.wikipedia.org/wiki?curid=279065", "title": "Adolf Rudnicki", "text": "Adolf Rudnicki (Varsovia, 1912ko otsailaren 19a - \"Ib.\", 1990eko azaroaren 14a) poloniar idazlea izan zen.\nJudua zen, eta umetan ghetto batean bizi izan zen. Alemaniarren okupazio garaiko giroa eta herri juduaren gorabeherak agertu zituen bere kontakizun liburuetan: \"Szczury\" (1932, \"Arratoiak\"), \"Shakespeare\" (1948), \"Zywe i martwe morze\" (1952, \"Itsaso bizia eta hila\"), \"Zhota okna\" (1955, \"Urrezko leihoa\"), \"Krowa\" (1959, \"Behiak\"). Literaturari buruzko iruzkinak idazten hasi zen 1953. urtetik aurrera, \"Niebieskie kartki\" (1953, \"Orrialde urdinak\") liburuan bildu zituenak."}
{"id": "279066", "revid": "512", "url": "https://eu.wikipedia.org/wiki?curid=279066", "title": "Schleswig", "text": "Schleswig Alemaniako Schleswig-Holstein estatu federaleko hiria da, Jutlandia penintsularen hego-ekialdean kokaturik. Estatuari izena ematen dion arren, hiriburua Kiel da. Danimarkarekiko mugatik 45 kilometrotara dago eta itxuragatik \"Hiri vikingoa\" ezizena jaso izan du.\nGeografia.\nAngeln eta Schwansen penintsulak banatzen dituen \"Schlei\" fiordoan kokaturik dago. Schlei fiordoa Itsaso Baltikoan dagoen fiordorik luzeena da. Iparraldean Flensburg hiria dauka eta hego-ekialdean Kiel. Hiruak ere Jutlandiaren ekialdeko kostaldean kokaturik daude.\nHistoria.\nVikingoek Schlei fiordo guztia kolonizatu zuten eta Hedeby herria sortu zuten 804. urtean. Itsaso baltikoko asentamendu garrantzitsua zen eta bi mendetan zehar ingurunearen kontrola ezarri zuten Hedebytik. 1050 urtean hiria erasotua izan zen eta biztanleek fiordoaren beste aldean Schleswig sortu zuten. 1066an eslaviarrek Hedeby erabat suntsitu zuten. Schlewig Danimarkaren barnean zegoen orduan.\nBertakoak ziren Gottorf dukeak, daniarren menpekoak zirenak, Gottorf gazteluaz jabetu ziren. Iparraldeko Gerra Handia 1721ean bukatzean daniar erregeek Gottorf dukeak kendu eta lurraldea zuzenean beraiek gobernatzea erabaki zuten. XIX mendean Schleswigeko bi gerra izan ziren Danimarka eta Prusiaren artean. Azkenik 1864ean Prusiak eskuratu zuen lurraldea."}
{"id": "279068", "revid": "28807", "url": "https://eu.wikipedia.org/wiki?curid=279068", "title": "Jakobina Sigurdardottir", "text": ""}
{"id": "279069", "revid": "512", "url": "https://eu.wikipedia.org/wiki?curid=279069", "title": "Thomas Tallis", "text": "Thomas Tallis (?, - Greenwich, Londres, Ingalaterra, 1585eko abenduaren 3a) ingeles musikagilea eta organista izan zen.\nBiografia.\n1540. urtetik aurrera errege-kaperako organista eta musikagile nagusi izan zen, Henrike VIII.a, Eduardo VI.a, Maria Tudor eta Elisabet I.aren erreinaldietan.\n1575. urtean Elisabet I.ak musika argitaratzeko monopolioa eman zien Tallisi eta Byrdi, eta \"Cantiones sacrae \"34 moteteko bilduma argitaratu zuten. Eliz musika idatzi zuen, kontrapuntuaren aldetik oso aberatsa.\nLan nagusia \"Spem in alium\" motetea da, 40 ahotsetarako idatzita."}
{"id": "279070", "revid": "336", "url": "https://eu.wikipedia.org/wiki?curid=279070", "title": "Ahmed Orabi", "text": "Ahmed Orabi edo Ahmed Urabi koronela (, ahoskatua; Harya-Ruzna, Behe Egipto, 1841eko martxoaren 31 - Kairo, 1911ko irailaren 21a), baita Orabi Pasha, Ahmed Oraebi edo Ahmed Pasha Orabi el-Masri ere, egiptoar militarra izan zen. 1879. urtean koronel-maila zuen. Alderdi nazionala sortu zuen europarren aurka eta parlamentu bat osatzeko eskatu zuen. 1881. urtean Gerrako ministro izendatu zuten. Alexandrian bizi ziren europarren aurkako matxinada bat bultzatu zuen, baina ingeles-frantses gudarosteek hiria hartu zuten. 1882. urteko irailean ingelesek Urabi garaitu zuten Tell al-Kabirren. Preso harturik, Zeilanera deportatu zuten. 1901. urtean Egiptora itzuli zen."}
{"id": "279072", "revid": "512", "url": "https://eu.wikipedia.org/wiki?curid=279072", "title": "Hipposideros inornatus", "text": "Hipposideros inornatus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279073", "revid": "105290", "url": "https://eu.wikipedia.org/wiki?curid=279073", "title": "Askelminto", "text": "Askelmintoak, pseudozelomatuak edo blastozelomatuak Grobbenek 1908an eratu zuen taldeko animalia ornogabeez esaten da. Ez dago oso argi, ordea, zein diren ornogabe horiek batera dituzten ezaugarriak, ezta zein diren askelmintoen taldeko ornogabeak ere; pseudozelomatuak eta antzeko beste batzuk sartzen dira.\nOso txikiak izaten dira, oro har, eta badirudi elkarren artean antzekoak ziren metazooetatik sortuak direla. Talde horretako animalia-espezieei dagokienez, taxonomia-aldaketa handiak izan dira historian zehar, baina, egituraren antzekotasunari begira, esan daiteke talde bakarra osatzen dutela. Gaur egun, filum zaharkitua da, dagoeneko erabiltzen ez dena. Gaur egun, gutxi gorabehera 10 filum independentetzat jotzen dira lehen askelmintoen filumean sartzen zirenak: Acanthocephala, Chaetognatha, Cycliophora, Gastrotricha, Kinorhyncha, Loricifera, Nematoda, Nematomorpha, Priapulida edo Rotifera."}
{"id": "279074", "revid": "512", "url": "https://eu.wikipedia.org/wiki?curid=279074", "title": "Carmen (eleberria)", "text": "Carmen Prosper M\u00e9rim\u00e9eren eleberri laburra da, 1845ean argitaratua. Maitasun eta heriotzazko kontakizuna da, eta Carmen askatasunaren, erotismoaren eta patuaren irudi bihurtzen da bertan. Beste obra askoren iturburua izan da Carmen: opera (G. Bizet, 1875), balleta (R. Petit, 1949), zinema (\"Carmen,\" J. Feyder, 1926; \"Carmen Jones,\" O. Preminger, 1954), etab. Jatorrizko obran, Don Jos\u00e9 euskalduna da (Elizondokoa), Carmenek bera Etxalarkoa dela dio eta euskaraz mintzatzen dira zenbait pasartetan.\nHamabost urte lehenago Espainiara egindako bidaia batean Montijoko kondesak kontatu omen zion idazle frantsesari nobelaren oinarrian dagoen gertaera, alegia, bere amorantea hil zuen gaizkile jeloskorraren istorioa.\nAsun Garikanok euskaratu zuen 1992an Pamiela argitaletxearentzat."}
{"id": "279075", "revid": "46380", "url": "https://eu.wikipedia.org/wiki?curid=279075", "title": "Olivier Debr\u00e9", "text": "Olivier Debr\u00e9 (Paris, 1920ko apirilaren 14a - \"Ib.\", 1999ko ekainaren 1a) frantses pintorea izan zen. Michel Debr\u00e9 politikariaren anaia zen.\nBiografia.\nParisko Arte Ederretako Eskolan irakasle izan zen 1980. urtetik 1985. urtera. 1999an Arte Ederretako Akademiako kide izendatu zuten. Lanen artean ditu: \"Signe de ferveur noir\" (1945, \"Jaiera ikur beltza\")\", Signe-personnage bleu p\u00e2le\" (1959, \"Ikur-pertsonaia urdin argia\"), \"Printemps jaune\" (1965, \"Udaberri horia\"), \"Signe de l\u00b4homme\" (1967, \"Gizonaren ikurra\") eta \"Grande ocre rose de Touraine\" (1980, \"Touraineko arrosa okre handia\")."}
{"id": "279076", "revid": "1545", "url": "https://eu.wikipedia.org/wiki?curid=279076", "title": "Dharma", "text": "Hinduismoan eta hartatik sortu diren erlijioetan, dharma gizakiaren jokaera gidatzen duen lege morala eta erlijiozkoa da. Esanahi asko dituen oinarrizko kontzeptua da hinduismoan, budismoan eta jainismoan. Hinduismoan esan nahi du bere estatusaren eta gizarte-mailaren arabera jarraitu beharko duela bakoitzak; budismoan hiru esanahi ditu: gauza, legea eta ideia; jainismoan, berriz, mugimenduaren betikotasuna adierazten du dharmak, eta beste lau elementurekin batera mundua osatzen duen oinarrizko gaia da.\nDharma budismoan.\nBudismoaren barruan \"dharma\" kontzeptua (dotrina gisa ulertuta) hobeto ulertarazteko \"Tipitaka\" direlakoetan banatu zen :\nHiru multzo hauek elkarrekin Pali kanona osatzen dute, edo beste izenez \"Tipitaka\" delakoa. \"Dharma\" da budismoaren altxoreko \"(mani)\" izeneko hiru pitxietako bat, Buda eta Sangharekin batera.\nHonegatik \"dharma\" hitza maiz aipatzen dute budistek, zeren eta \u00abbabes hirukoitzaren formula\u00bb delakoaren osagai nagusietako bat baita :"}
{"id": "279077", "revid": "58701", "url": "https://eu.wikipedia.org/wiki?curid=279077", "title": "Goliardo", "text": "Goliardoak XII.-XIII. mendeetan lekuz-leku eskean eta kantari bizi ziren irakasle ibiltariak ziren. Unibertsitateko ikasleak, irakasle pobreak, apaizgoa utzitakoak, ihes egindako fraideak izaten ziren goliardoak. Haien bizitza Erdi Aroko helburu aszetikoaren eta Elizaren arau estuen kontrako erreakziotzat ikusten da gaur egun. Haien kantak, latin arrunteko bertsoetan eginak, maitasunari, ardoari eta bizitza ibiltariari eskainiak izaten ziren, eta sarritan eraso zorrotzak egiten zizkioten Elizaren moral-gabeziari."}
{"id": "279078", "revid": "56334", "url": "https://eu.wikipedia.org/wiki?curid=279078", "title": "Otto Hahn", "text": "Otto Hahn (Frankfurt, 1879ko martxoaren 8a - G\u00f6ttingen, 1968ko uztailaren 28a) alemaniar fisikaria eta kimikaria izan zen. Erradioaktibitate eta erradiokimika arloetan aitzindaria izan zen.\nLondresen William Ramsayrekin lan egin zuen (1901), eta Montrealen Rutherfordekin (1905). Berlingo Kais\u00e9er Wilhelm institutuan irakasle izan zen. Radiotorioa (1905), mesotorioa (1907) eta protaktinioa (1918) bakartu zituen Lise Meitnerrekin batera. Isomeria nuklearraren fenomenoa azaldu zuen. Strassmannekin batera, uranioaren fisioaren teoria formulatu zuen lehen aldiz (1938). 1944an Kimikako Nobel Saria jaso zuen."}
{"id": "279079", "revid": "105290", "url": "https://eu.wikipedia.org/wiki?curid=279079", "title": "Hereford eta Worcester", "text": "Hereford eta Worcester Ingalaterrako konderria izan zen, Ingalaterrako mendebalean, Galesekin muga egiten zuena. 3.927 km2 zituen, eta hiriburua Hereford zen. Lehenagoko Herefordshire eta Worcestershire konderriak 1974an bat egitean sortu zen, eta 1998an bi konderri horiek berriz banantzean desagertu zen."}
{"id": "279080", "revid": "12788", "url": "https://eu.wikipedia.org/wiki?curid=279080", "title": "Nursultan Nazarbajev", "text": "Nursultan Abixuli Nazarbajev (kazakheraz \u041d\u04b1\u0440\u0441\u04b1\u043b\u0442\u0430\u043d \u04d8\u0431\u0456\u0448\u04b1\u043b\u044b \u041d\u0430\u0437\u0430\u0440\u0431\u0430\u0435\u0432, errusieraz \u041d\u0443\u0440\u0441\u0443\u043b\u0442\u0430\u043d \u0410\u0431\u0438\u0448\u0435\u0432\u0438\u0447 \u041d\u0430\u0437\u0430\u0440\u0431\u0430\u0435\u0432, Chemolgan, 1940ko uztailaren 6a) kazakhstandar politikaria da. 1991-2019 bitartean, Kazakhstango presidentea izan zen.\nBizitza.\nMetalurgia-ikasketak egin zituen Karagandyn (Kazakhstan) eta Moskun (Errusia). 1962an, Sobietar Batasuneko Alderdi Komunistan sartu zen, eta 1990ean, Kazakhstango Sobietar Errepublika Sozialistako lehendakari izendatu zuten. Sobietar Batasuna 1991n desegin eta Kazakhstanek independentzia lortu zuenean, Nazarbajev errepublika independenteko lehendakari aukeratu zuten; geroztik ez du kargu hori utzi. 2011n, berriro aukeratu zuten lehendakari beste bost urterako, beste behin ere hauteskundeak gehiengo oso nabarmenarekin irabazita.\n2019ko martxoan dimititu zuen."}
{"id": "279081", "revid": "98220", "url": "https://eu.wikipedia.org/wiki?curid=279081", "title": "Ux\u00edo Novoneyra", "text": "Ux\u00edo Novoneyra (Folgoso do Courel, Lugo, Galizia, 1930eko urtarrilaren 19a - Santiago de Compostela, Galizia, 1999ko urriaren 30a) galiziar idazlea izan zen.\nBiografia.\nFilosofia eta Letrak ikasi zituen. Poesia-aldizkari askotan parte hartu zuen. Galegoz idazten zuen; paisaiaren aipamen sentimentala eta Galiziako jendea hizkuntza esperimentalarekin uztartzen zituen bere lanetan."}
{"id": "279082", "revid": "512", "url": "https://eu.wikipedia.org/wiki?curid=279082", "title": "Andreas Osiander", "text": "Andreas Osiander \u2014jaiotza izenaz, Andreas Hosemann\u2014 (Gunzenhausen, Alemania, 1498ko abenduaren 19a - K\u00f6nigsberg, Ekialdeko Prusia \u2014gaur egun Kaliningrad, Errusia\u2014, 1552ko urriaren 17a) filosofoa eta teologoa izan zen. Luteranismoa onartu zuen, eta Erreforma Protestantearen aitzindarietako bat izan zen. 1539an, beste teologo protestante batzuekin, Augsburgoko Dietaren erreformaren alde agertu zen.\nLan aipagarriak: \"Evangelienharmonie, Conjecturae de ultimis temporibus ac de fine mundi \"eta\" De justificatione\". Astronomian eta matematiketan aditua zen, eta ospe handia hartu zuen Nikolas Kopernikoren \"De revolutionibus orbium coelestium\" lanaren hitzaurrean idatzi zuenari esker. Bertan gogotik kritikatu zuen Nikolas Kopernikoaren teoria heliozentrikoa."}
{"id": "279083", "revid": "58701", "url": "https://eu.wikipedia.org/wiki?curid=279083", "title": "Antonio P\u00e9rez del Hierro", "text": "Antonio P\u00e9rez del Hierro (Valdeconcha, Guadalajara, 1540 - Paris, 1611ko apirilaren 7a) gaztelar politikaria izan zen.\nBizitza.\nSalamancan eta Italian egin zituen ikasketak. Filipe II.aren idazkari eta Estatu Idazkaria izan zen. Badirudi 1578ko martxoaren 31n Juan de Escobedo, Joan Austriakoaren idazkaria hilarazi zuela, eta Filipe II.a nahasi zuen hilketa horretan.\nAuzi luze baten eta torturak jasan ondoren, kartzelan sartu zuten, baina Perezek kartzelatik ihes egin zuen. Gaztelako justiziari ihes egiteko, Zaragozara alde egin zuen eta, arbaso aragoiarrak zituenez, Aragoin bilatu zuen geriza, eta erresuma hartako foruen babesean jarri zen. Gauzak horrela bertako foruei heldu zien horien arabera epaitua izateko.\nFelipe II.ak Inkisizioaren aurrean salatu zuen P\u00e9rez; izan ere, auzitegi horrek eskumena zuen bai Gaztelan, baita Aragoin ere. Aldiz, haren kasua ez zen erlijiosoa eta, beraz, ez zen Inkisizioaren jurisdikziopekoa, erresuman erresumako foruei lotua baizik, baina erregeak auzia bihurritu zuen Antonio heretikotzat jo ahal izateko. Inkisizioak esku hartu eta heriotzara kondenatu zuen heretiko zelaren akusaziopean.\nZigorrak, baina, istilu larriak sortu zituen 1591ko Zaragozan, Aragoiko foruak hautsi zirela uste baitzuten: istiluek Aragoiko justizia zen Joanes V.a Lanuzakoa izan zuten buru. Felipe II.ak armada bidali zuen. Errege-tropek matxinada menperatu zuten, eta Joanes Lanuzakoa exekutatu egin zuten. Antonio P\u00e9rezek Aragoitik Nafarroa-Biarnora ihes egin zuen 1591n, eta Frantzian hil zen ahanzturan."}
{"id": "279084", "revid": "336", "url": "https://eu.wikipedia.org/wiki?curid=279084", "title": "Pontormo", "text": "Jacopo Carucci, \"Jacopo da Pontormo\", \"Jacopo Pontormo\" edo Pontormo deitua (Pontormo, Florentziako Errepublika, 1494ko maiatzaren 24a - Florentzia, 1557ko urtarrilaren 2a) italiar pintore manierista izan zen. Leonardo da Vinci, Mariotto Albertinelli, Piero di Cosimo eta Andrea del Sarto maisuen ikaslea izan zen. 1513tik aurrera lantegiak utzi eta bere kasa hasi zen lanean. Florentzian bizi izan zen, eta bidaldi bat egin zuen Erromara Michelangelo Buonarrotiren maisulanak ezagutzeko asmoz. Florentzian, Medicitarren babespeko pintorea izan zen. Vasariren iritziz, artista atsekabetua eta gizon neurotikoa zen Pontormo.\nBiografia.\nPontormok, lehenengo lanetan, Andrea del Sartoren urratsak jarraitu zituen batzuetan, baina garai horretako lan batzuk Andrea del Sartoren lanen oso bestelakoak dira; izan ere, Pontormok sentiberatasun harrigarriz, zorrotz eta sofistikatuaz interpretatzen du Andrea del Sartoren klasizismo orekatua.\n\"Episodio di vita ospedaliera\" (1514, Florentzia, Accademia) lanean adibidez, Pontormoren estiloa ez da Andrea del Sartorena bezain zaindua, baina aldi berean, harena baino zehatzagoa da. Santa Maria Novellako aita santuaren aretoan dagoen freskoa (\"Veronica\", 1515), eta Santissima Annunziata elizan dagoen freskoa (\"Visitazione\", 1516), aldiz, Buonarrotirengana hurbiltzen da Pontormo.\n1518an Pontormoren estiloa zeharo aldatu zen \"Madonna con bambino e santi\" (1518) Florentziako San Michele Visdominiko erretaula-lanean: lehenengo planoa betetzen du; irudiek, berriz, garaiera hartzen dute. Koadroaren barruko tentsioa etengabea da, osagaiak erakarri eta aldaratu egiten baitira aldi berean; zenbait irribarre maltzurkeriaren muga-mugan daude.\nGarai horretakoak dira Borgherini aretoko Joseren bizitzako eszenak (1516\u20131517, Londres, National Gallery) eta \"Adorazione dei Magi\" (Florentzia, Palazzo Pitti). Bien bitartean, Pontormok erretratu ugari egin zuen, Andrea del Sartorenak baino indartsuagoak: \"Ritratto di gioielliere\" (1517-1518, Paris, Louvre), \"Ritratto di musicista\" (1518-1519, Florentzia, Uffizi). Guztietan aipagarriena \"Ritratto di Cosimo il Vecchio\" da (1518-1519, Florentzia, Uffizi).\nXV. mendearen bigarren hamarraldian lortu zuen Pontormok ospe handiena. Poggio a Caiano medicitarren etxeko gangako \"Vertumno e Pomona\" (1519-1521) lanean erretorika klasizistatik ihes egin eta landako bizitzara itzultzen da.\nOndoren, Galluzzoko kartusiara erretiratu zen izurritearen beldurrez (1523-1525), eta Kristoren pasioari eta pizkundeari buruzko freskoak egin zituen: \"Orazione nell'orto, affresco\", \"Cristo dinanzi a Pilato\", \"Andata al Calvario\", \"La Deposizione\" eta \"Resurrezione\".\n\"Cena in Emmaus\" (1525, Florentzia, Uffizi) lanean errealismo zuzen eta, aldi berean, mistizismoz betea sortu zuen; hori dela eta, Greco, Caravaggio eta Francisco de Zurbar\u00e1nen aitzindaritzat hartzen da. Florentziako Santa Felicitas kaperaren apainketa lanetan (1525-1528), berriz, Michelangeloren inspirazioa berreskuratu zuen. \"Deposizione\" margolanean (1526-1528) irudi ederrez osatutako talde bat agertzen da, dramatismo aberatsarekin. \"Annunciazione\"n (1527-1528), berriz, barrokoaren irudia ematen du aingeruak. Pontormoren maisulanen artean aipatzekoa da \"Visitazione\" (1528-1529, Carmignanoko San Michele eliza) eta erretratuen artean, berriz, \"Ritratto di giovanetto\" (1525-1526, Lucca, Villa Guinigiko Nazio Museoa) eta \"L'Alabardiere\" (1534, Paul Getty Museum, Los Angeles). 1540. urtetik aurrera, lan gutxi egin zituen; aipatzekoak dira \"Ritratto di Niccol\u00f2 Ardinghelli\" (1540-1543, National Gallery of Art, Washington) margolana, eta San Lorentzoko koruko freskoak (desagertuak gaur egun)."}
{"id": "279086", "revid": "1712", "url": "https://eu.wikipedia.org/wiki?curid=279086", "title": "Jacopo Carrucci", "text": ""}
{"id": "279087", "revid": "1712", "url": "https://eu.wikipedia.org/wiki?curid=279087", "title": "Jacopo da Pontormo", "text": ""}
{"id": "279090", "revid": "512", "url": "https://eu.wikipedia.org/wiki?curid=279090", "title": "Hipposideros jonesi", "text": "Hipposideros jonesi Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279091", "revid": "512", "url": "https://eu.wikipedia.org/wiki?curid=279091", "title": "Charles Francis Richter", "text": "Charles Francis Richter Estatu Batuetako geofisikaria (Butler konderria, Ohio, 1900eko apirilaren 26a - Pasadena, Kalifornia, 1985eko irailaren 30a).\n1937 urteaz geroztik, Pasadenako unibertsitatko irakasle izan zen. Lurraren egiturari eta uhin sismikoei buruzko lan ugari egin zituen. Lurrikaren indarra kalkulatzeko metodo bat asmatu zuen, eta 1935ean bere izeneko eskala sortu zuen, Richter eskala, lurrikara baten handitasunaren eskala logaritmikoa zenbaki-balio batez adierazten duena. Eskalak ez du mugarik, baina Lurrean gertatzen diren lurrikarak ez dira izaten 9 maila baino goragokoak."}
{"id": "279092", "revid": "28807", "url": "https://eu.wikipedia.org/wiki?curid=279092", "title": "Charles Richter", "text": ""}
{"id": "279093", "revid": "58701", "url": "https://eu.wikipedia.org/wiki?curid=279093", "title": "Claude Joseph Rouget de Lisle", "text": "Claude Joseph Rouget de Lisle (Lons-le-Saunier, 1760ko maiatzaren 10a - Choisy-le-Roi, 1836ko ekainaren 26a) frantses musikagilea eta militarra izan zen.\nEstrasburgon gudarosteko ofiziala zen. Gerora \"La Marseillaise\" bihurtu zen \"Chant de guerre pour l\u00b4arm\u00e9e du Rhin\" idatzi zuen 1792an. Espetxean egon zen Izualdian, eta aske geratu zenean obra hauek idatzi zituen: \"Hymne dithyrambique sur la conjuration de Robespierre\" (1794), \"Chant des vengeances\" (1794), \"Chant des combats\" (1800, Egiptoko armadarentzat), \"Chants fran\u00e7ais\" (50 melodia) eta operarako libretoak."}
{"id": "279094", "revid": "58701", "url": "https://eu.wikipedia.org/wiki?curid=279094", "title": "Giuseppe Sarti", "text": "Giuseppe Sarti (Faenza, Italia, 1729ko abenduaren 1ean bataiatua - Berlin, Alemania, 1802ko uztailaren 28a) italiar musikagilea izan zen.\nBiografia.\nGiovanni Battista Martiniren ikasle izan zen Bolonian. 1748-1750. urteetan Faenzako katedraleko organista izan zen. 1751. urtean lehen opera estreinatu zuen, \"Pompeo in Armenia\". 1755-1765 eta 1768-1775 urteetan Kopenhageko gorteko musika-zuzendaria izan zen. 1784an Katalina Handiak San Petersburgoko gorteko musikagile izendatu zuen, eta geroago, Potemkin printzearen eta Paulo enperadorearen musikagile izan zen. Veneziako Ospedale della Piet\u00e0n aritu zen.\nOperak idatzi zituen, batez ere, baita eliz musika ere."}
{"id": "279095", "revid": "56334", "url": "https://eu.wikipedia.org/wiki?curid=279095", "title": "Hamilton Smith", "text": "Hamilton Othanel Smith (New York, AEB, 1931ko abuztuaren 23a -) Estatu Batuetako mikrobiologoa da.\nBiografia.\nKaliforniako Berkeley eta Johns Hopkins unibertsitateetan egin zituen medikuntza-ikasketak 1952-1956 bitartean, eta Michiganen 1962ra bitartean. 1967an, Johns Hopkins unibertsitatera itzuli zen, eta 1973an mikrobiologiako irakasle izan zen.\nWerner Arber eta Daniel Nathans mikrobiologoekin batera, Medikuntzako Nobel saria irabazi zuen 1978an, DNA molekula batean nukleotidoen segida bereziak ezagutzen zituen murrizketa-entzima berri bat aurkitzeagatik."}
{"id": "279096", "revid": "28807", "url": "https://eu.wikipedia.org/wiki?curid=279096", "title": "Hamilton O. Smith", "text": ""}
{"id": "279097", "revid": "336", "url": "https://eu.wikipedia.org/wiki?curid=279097", "title": "Madeleine Stowe", "text": "Madeleine Stowe, jaiotzez Madeline M. Stowe (Eagle Rock, Los Angeles, Kalifornia, AEB, 1958ko abuztuaren 18a) estatubatuar antzezlea da.\nBiografia.\nKazetaritza-ikasketak egin zituen, Los Angelesko Unibertsitatean. Zineman hastea erabaki zuen, bere edertasunaren erakargarritasuna baliatuz. Michael Mannen \"The Last of the Mohicans\" (1992) filmean Daniel Day-Lewisekin batera jokatu zuen protagonista paperak eman zion batez ere ospea. Beste zenbait lan aipagarri: \"Revenge\" (1990); \"Bad Girls\" (1994); \"12 Monkeys\" (1996), \"Impostor\" (2001), \"We Were Soldiers\" (2002)."}
{"id": "279098", "revid": "96586", "url": "https://eu.wikipedia.org/wiki?curid=279098", "title": "Andrei Tarkovski", "text": "Andrei Arsenievitx Tarkovski (Mosku, Sobietar Batasuna, 1932ko apirilaren 4a - Paris, Frantzia, 1986ko abenduaren 29a) zinemagilea izan zen.\n1962an, \"Ivanen haurtzaroa \"filma egin zuen, ospe handia eman ziona, eta Cannesko eta Veneziako zinemaldietan sariak jaso zituen film harengatik. Geroago (1964-65), bere maisulana egin zuen: \"Andrei Rublew\" filma. Ikonoak margotzen zituen XV. mendeko fraide-pintore bat zen film hartako pertsonaia nagusia, eta hori zela eta, arazoak izan zituen bere sorterriko zentsurarekin. Egin zituen beste film aipagarri batzuk: \"Solaris\" (1972), \"Egun zuri-zuria \"(1978) eta \"Stalker\" (1979)."}
{"id": "279099", "revid": "512", "url": "https://eu.wikipedia.org/wiki?curid=279099", "title": "Giuseppe Torelli", "text": "Giuseppe Torelli (Verona, 1658ko apirilaren 22a - Bolonia, 1709ko otsailaren 8a) italiar musikagilea eta biolin-jotzailea iza zen.\n1686-1695. urteetan Boloniako San Petronio elizako musikaria izan zen. Vienako (1695) eta Brandenburgoko (1697) gorteetan izan zen, eta 1701. urtean San Petroniora itzuli zen. Hamabi \"Concerti grossi\" idatzi zituen, eta garai hartan ohi zena baino musika-tresna gehiago erabili zituen orkestran. Bestalde, gitarrarako kontzertu bat, tronpetarako kontzertuak, sinfoniak, oratorioak eta harizko tresnetako orkestrarako lanak idatzi zituen."}
{"id": "279100", "revid": "336", "url": "https://eu.wikipedia.org/wiki?curid=279100", "title": "Anbrosio Zatarain Etxebeste", "text": "Anbrosio Zatarain Etxebeste (Donostia, 1912ko irailaren 27a - \"ibidem\" 1999ko maiatzaren 3a) gipuzkoar idazlea izan zen.\nBiografia.\nAita Anbrosio Zatarain Goia lurjabea izan zuen. Industria ingeniari izateko ikasketak egin zituen Bilbon, eta zientziakoak Bordelen. Musika-gaiak erabili zituen, besteak beste, bere idazlanetan. Esaterako, Zatarainena da \"Gure kantadoi\u00f1uben tunttunak\" (1948) eta Azkueren kantutegiari erantsitako \"Notas al Cancionero\" gehigarria. \"Euzkadi\", \"Argia\", \"Euzko Deya\", \"Zeruko Argia\", \"Euzko Gogoa\", \"Olerti\", \"Deia\" eta \"Euskera\" agerkarietan argitaratu zituen lanik aipagarrienak. Euskaltzain urgazlea eta Euskerazaintzako kide izan zen."}
{"id": "279101", "revid": "96586", "url": "https://eu.wikipedia.org/wiki?curid=279101", "title": "Louis Althusser", "text": "Louis Althusser (Birmandreis, Aljeria Frantsesa, 1918ko urriaren 16a - Paris, 1990eko urriaren 22a) filosofo frantsesa izan zen. XX. mendeko marxismoaren joera garrantzitsuenetariko baten pentsalari ezaguna. Marxen irakurketa zientifikoa aldezten du, batez ere \"Kapitala\"rena, haren obren irakurketa \u00abideologikoa\u00bb baztertuz. \u00abHaustura\u00bb bat ikusten du Marx gaztearen lanen eta \"Kapitala\"ren artean, azken hau benetako testu iraultzailea dela iritzirik. Obra nagusiak: \"Lire le Capital \"(1965), E. Balibarrekin lankidetzan; \"Pour Marx\" (1966), \"Lenin et la philosophie\" (1969).\nLana.\nLouis Althusserrek Karl Marx-en lanaren garapena aztertu zuen. Bere iritziz, Marxen lanak bi alderditan banatzen dira. Interpretazio hau oso eztabaidagarria izan zen eta gaur egun egile gutxik mantentzen dute. Althusserrek bi etapa aurkitzen ditu: gaztaroa eta helduaroa.\nMarx gaztaroan (1845 arte).\nMarx gaztea zenean alienazioa eta ideologia ikasi zuen Ludwig Feuerbach-en filosofiaren ikuspuntutik.\nMarxek galdetzen du: zertan datza lanaren alienazioa? Gehien bat, lana langilearekiko arrotza dela,hots, ez dagokio langileari. Ez da zoriontsu sentitzen, zorigaiztokoa baizik, ez du energia fisiko eta izpirituala garatzen. Lanetik kanpo sentitzen da eta bere baitatik kanpo ere. Bere lana ez da boluntarioa, ezarritako zerbait baizik eta lana egiterakoan sentitzen du ez dela berea, ez dagokiola berari, beste bati alegia. Horrek dakar gizabanakoaren galera.\nGizakia definitzerakoan zerbait erreal bezala definitzen du, ekonomiako historiaren emaitza bat bezala.\nGizakiaren autogenerazioa prozesu erreal, historiko-dialektiko bat da.\nMarxentzat gizakia berez zer den ezin da determinatu haren izpiritutik edo ideiatik baizik eta gizakia beratik; benetako gizakia, gizaki erreala. Gizakia ez da izaki abstraktu bat, mundutik kanpo dagoena, baizik eta munduan dagoen zerbait, hau da, estatua eta gizartea.\nJainkoa, filosofia eta estatua pentsamenduaren alienazioak osatzen dituzte, alienazio ekonomikoaren menpe dauden alienazioak, Marxek azkeneko hau kontsideratzen du benetako alienazio bakarra.\nMarxek defendatzen du alienazioak gizakia pobretzen duela, bere bizitzako zenbait alderdi aldatzeko aukera ukatuz. Horrek bere errealitatearen kontzientzia faltsu bat eragiten dio, hala ere, hau ezabatu daitekeen gertakizun bat da.\nPolitikari dagokionez, gizarte komunista bat planteatzen du. Gizaki alienatuaren eta gizaki komunistaren artean prozesu eraldatzailea kokatzen du. Soilik gizarte komunistan desagertuko da guztiz alienazioa.\nMarx helduaroan (1845-1875).\nAlthusserrek dioenez \"La ideologia alemana\" eta \"tesis sobre Feuerbach\"en urtea haustura epistemologikoa finkatzen du (Gaston Bacherlarden kontzeptua). Honekin Marxek bere ideologikoa eta filosofikoa zen aurreko garaiarekin bukatzen du, eta materialismo historikoaren metodoa erabiliz ikasketa ekonomikoak eta historikoak garatzen dituen garai berri batekin hasiko da. Althusserrek esango lukeen modura \"Continente historia\" inauguratzen du Marxek.\nGarai berri hau bere obrarik garrantzitsuenaren garaia da: \"El Capital. Critica de la economia politica.\" Bestetik, aipatu beharrekoak dira obra honi sorrera eman zioten testuak: \"La contribuci\u00f3n a la cr\u00edtica de la econom\u00eda pol\u00edtica\", \"Kapitala\" liburuko lehen kapitulurako balioko ziona, eta, \"Grundisse\", haustura epistemologikoaren kritikoei argumentuak jasotzeko balio izan ziena. Marxen helduaroan obra sistematikoagoa bilatzen da eta kontzeptu ekonomiko nagusienak sortzen dira: balorearen teoria, ustiapena gainbalioaren jabekuntza bezala edo krisi kapitalistei buruzko teoria azalgarria.\nHala ere, beste autore batzuk, Erich Fromm barne, haustura epistemologikoa ukatzen dute eta Marxen pentsaera osoan zehar bere besterenganaketaren ideia oinarrizkoena dela defendatzen dute. Humanismo kontzeptuari gerturatuz, ez dute Marx gaztea eta Marx heldua izatearen bikoiztasun hori onartzen eta bere obraren jarraitasuna aldarrikatzen dute kontzeptu baten inguruan, gizakia eta bere besterenganaketa kapitalismoan."}
{"id": "279102", "revid": "1545", "url": "https://eu.wikipedia.org/wiki?curid=279102", "title": "Lorenzo Da Ponte", "text": "Emanuele Conegliano, \"Lorenzo Da Ponte\" izenaz ezagunagoa (Vittorio Veneto, Italia, 1749ko martxoaren 10a - New York, AEB, 1838ko abuztuaren 17a), Italiako abenturazalea eta idazlea izan zen.\nBiografia.\n1773. urtean apaiz egin bazen ere, apaizgotik bota egin zuten erlijio gauzetan zuen utzikeriagatik. Vienara erbesteratu zen 1781. urtean, eta ondoren, Pragara jo zuen. Azken hiri honetan Casanovarekin harremanetan jarri zen.\nMozarten operen libretoen egile ospetsua da: \"Figaroren ezkontzak\", \"Don Giovanni\" eta \"Cos\u00ec fan tutte\".\nBere bizitzako oroitzapenak ere argitaratu zituen (\"M\u00e9moires\", 1823-1827)."}
{"id": "279103", "revid": "28807", "url": "https://eu.wikipedia.org/wiki?curid=279103", "title": "Emanuele Conegliano", "text": ""}
{"id": "279104", "revid": "28807", "url": "https://eu.wikipedia.org/wiki?curid=279104", "title": "Lorenzo da Ponte", "text": ""}
{"id": "279106", "revid": "336", "url": "https://eu.wikipedia.org/wiki?curid=279106", "title": "Antoine Destutt de Tracy", "text": "Antoine-Louis-Charles-Claude Destutt, Tracyko kondea (Paris, Frantzia, 1754ko uztailaren 20a - Paris, 1836ko martxoaren 9a) filosofo eta politikari frantsesa izan zen.\nBiografia.\nIzualdian atxilotu, eta Robespierre erori arte ez zuten aske utzi. Senatuko kide izan zen Kontsulatuaren garaian. Napoleon I.ak \"ideologoen\" buruzagitzat zeukan. Destuttek Napoleon ezgai deklaratzeko proposamena egin zion senatuari 1814. urtean.\nFilosofian oinarriturik, \"El\u00e9ments d\u00b4id\u00e9ologie\" obra eman zuen argitara, eta baita beste hauek ere: \"Id\u00e9ologie\", 1801; \"Grammaire g\u00e9n\u00e9rale\", 1803; \"Logique\", 1805; \"Trait\u00e9 sur la volont\u00e9\"."}
{"id": "279108", "revid": "512", "url": "https://eu.wikipedia.org/wiki?curid=279108", "title": "Hipposideros lamottei", "text": "Hipposideros lamottei Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279109", "revid": "336", "url": "https://eu.wikipedia.org/wiki?curid=279109", "title": "Andrei Markov", "text": "Andrei Andreievitx Markov (Ryazan, Errusiar Inperioa, 1856ko ekainaren 14agreg./ekainaren 2ajul. - Petrograd, Sobietar Batasuna, 1922ko uztailaren 20a) matematikaria izan zen. Txebixevekin batera, estatistika-arloan probabilitate teoriari buruzko kalkulua aztertu zuen errusiar eskolaren sortzailetzat hartzen da. Elkarren artean lotura duten gertaeren probabilitateak aztertu zituen, batik bat; halaber, prozesu estokastikoak, eta bere izena daramaten kateak. Markoven obrek eragin handia izan dute egungo estatistikan, eta erabilera ugari izan dute bai biologian eta bai gizarte-zientzietan (hizkuntzalaritzan, adibidez)."}
{"id": "279110", "revid": "105290", "url": "https://eu.wikipedia.org/wiki?curid=279110", "title": "Pantomima", "text": "Pantomima hitzik gabeko antzerki generoa da, oro har komikoa eta komediazkoa, musikaz lagunduta, mimo moduan jokatzen duten antzezleek egiten dutena. Horren jatorria Antzinako Grezian eta Erroman dago, non antzerki-genero herrikoia izan zen. XVIII. mendean Italiako \"Comedia dell\u00b4arte\" generotik hartuta, herrialde anglosaxoietan zabaldu zen bereziki, Eguberrietako antzerki herrikoi moduan Pantominarako musika-lan ezagunetako batzuk hauek dira: \"L\u00b4enfant prodigue\" (1890), Andr\u00e9 Wormserena; \"Joseph's Legende\" (1914), Richard Straussena; \"L'histoire du soldat\" (1918), Igor Stravinskirena; eta \"Mirarizko mandarina \"(1919), Bela Bartokena."}
{"id": "279111", "revid": "512", "url": "https://eu.wikipedia.org/wiki?curid=279111", "title": "Rudaki", "text": "Rudaki (Jaiotza-izena: Abu Abdollah Ja-\u00b4Far Ebn Mohammad ; Rudaki, Samandar Inperioa, 859 - ?, 940 edo 941) pertsiar poeta izan zen. Pertsiako poesiaren aitzindaritzat hartua da.\nBukharako Nasr II.a emir samanidaren (913-943) gorteko poeta izan zen, eta 100.000 poesia inguru idatzi bide zituen, gaur egunera 1.000 baino iritsi ez badira ere. Molde xumeko idazkera erabili zuen; baikortasunak inguratzen zituen bere poesia gehienak. Indiar jatorriko kondairak pertsierara egokitu zituen: \"Kalilah wa Dimnah\" (\"Kalila eta Dimna)\"."}
{"id": "279112", "revid": "46380", "url": "https://eu.wikipedia.org/wiki?curid=279112", "title": "Jim Dine", "text": "Jim Dine (Ohio, AEB, 1935eko ekainaren 16a -) estatubatuar pintorea da.\nBiografia.\n\"Collage\"-en bitartez bereziki, neodadaismoari zabaldu zion bidea AEBetako kultura-munduan.\nBost gai nagusi erabiltzen ditu bere lanetan: tresnak, bihotzak, jantziak, zuhaitzak eta ateak.\nLanen artean aipagarrienetako batzuk: \"Black Bathroom\" (1962), \"Four Rooms \"(1962), \"Hair \"(1961), \"The Death at South Kensington \"(1983).\n1994an, hirurogeita hamar laneko erakusketa bat egin zuen Nizako Arte Moderno eta Garaikidearen Museoan."}
{"id": "279113", "revid": "46380", "url": "https://eu.wikipedia.org/wiki?curid=279113", "title": "Jean Fernel", "text": "Jean Fran\u00e7ois Fernel (Montdidier, Somme, Frantzia, 1497 - Paris, Frantzia, 1558ko apirilaren 26a) frantses astronomo, matematikari eta sendagilea izan zen.\nBiografia.\nAntzinakoen (Eratostenes) metodoak erabiliz, meridianoaren graduaren luzera zehaztu nahi izan zuen, Eguzkiaren eguerdiko garaiera neurtuz eta Paris-Amiens arteko distantzia kalkulatuz.\nBere mendeko sendagile garrantzitsuenetako bat izan zen; fisiologiari buruzko lehen monografia modernoa egin zuen (\"De naturali parte medicinae\", 1542). Poitiersko Diana sendatu ondoren, Henrike II.aren mediku izendatu zuten."}
{"id": "279114", "revid": "96586", "url": "https://eu.wikipedia.org/wiki?curid=279114", "title": "Ivan Gontxarov", "text": "Ivan Alexandrovitx Gontxarov (Simbirsk, 1812ko ekainaren 18agreg./ekainaren 6ajul. - San Petersburgo, 1891ko irailaren 27agreg./irailaren 15ajul.) errusiar idazlea izan zen.\nBiografia.\nFuntzionario izan zen bizitza guztian. Haren aurreneko eleberria, \"Historia arrunt bat \"(1847) Errusiako lehen eleberri errealistetako bat da, eta, bertan, gazte idealista baten etsipena kontatu zuen. Bizitza guztian egin zuen bidaia bakarra Japoniara egin zuen, eta haren ondoren, \"Pallada fregata\" (1855-1857) eleberria idatzi zuen. 1859an argitaratu zuen \"Oblomov,\" bere obra nagusia. Handik hamar urtera, \"Amila\" argitaratu zuen, azken eleberria."}
{"id": "279115", "revid": "336", "url": "https://eu.wikipedia.org/wiki?curid=279115", "title": "Lautr\u00e9amonteko kondea", "text": "Lautr\u00e9amonteko kondea (benetako izena: Isidore Lucien Ducasse; Montevideo, 1846ko apirilaren 4a - Paris, 1870eko azaroaren 24a) Frantziako poeta izan zen. 1867an, Parisen bizilekua harturik, alde batera utzi zituen matematikako eta natur zientziako ikasketak, eta literaturgintzari lotu zitzaion. 1868. urtean eman zuen argitara, izenpetu gabe, bere lehen obra (\"Chants de Maldoror\"). Urtebete geroago, plazaratu zuen aipatutako obra Lautreamonteko kondea ezizenaz. 1870ean plazaratu zuen \"Po\u00e9sies\" liburua, bere izen deiturez."}
{"id": "279116", "revid": "1545", "url": "https://eu.wikipedia.org/wiki?curid=279116", "title": "Isidore Lucien Ducasse", "text": ""}
{"id": "279117", "revid": "1545", "url": "https://eu.wikipedia.org/wiki?curid=279117", "title": "Lautreamonteko kondea", "text": ""}
{"id": "279119", "revid": "58701", "url": "https://eu.wikipedia.org/wiki?curid=279119", "title": "Jean-Marie Roland de la Plati\u00e8re", "text": "Jean-Marie Roland de La Plati\u00e8re (Thizy, Beaujolais, Frantzia, - Bourg-Beaudouin \u2014Fleury-sur-Andelletik hurbil\u2014, Frantzia, ) politikaria izan zen. Jakobinoen Kluba sortu zuen Lyonen 1790ean, baina girondinoen buruzagi bihurtu zen Parisen hurrengo urtean, emaztearekin batera. 1792an Barne Arazoetako ministro egin zuten. Erregeari heriotza zigorra ezartzearen aurkako botoa eman zuen, eta kargua utzi zuen 1793ko urtarrilean. Bere buruaz beste egin zuen urte hartan, girondinoen aurkako esetsaldiaren ondorioz, emaztea hiltzera kondenatu zutela jakin zuenean (1793ko azaroa)."}
{"id": "279120", "revid": "96586", "url": "https://eu.wikipedia.org/wiki?curid=279120", "title": "Michel Brault", "text": "Michel Brault (Montreal, 1928ko ekainaren 25a - Toronto, 2013ko irailaren 21a) kanadar zinemagilea izan zen.\nBiografia.\nArgazki-zuzendari aritu zen lehenbizi, eta 1958an zuzendu zuen, elkarlanean, bere lehen filma: \"Les Raquetteurs\". 1963an, \"Pour la suite du monde\" egin zuen, eta urteko film hoberena hautatu zuten Kanadan; 1974ko \"Les Ordres\" filmak zuzendaritza hoberenaren saria irabazi zuen Montr\u00e9aleko Zinemaldian. 1994an, \"Mon amie Max\" egin zuen. Telebistarako filmak ere egin zituen, hala nola \"Les Noces de papier\" (1990), baita film labur zein ertain ugari ere. Frantziako \"cin\u00e9ma verit\u00e9\"ren eragin nabarmena du bere obrak."}
{"id": "279121", "revid": "336", "url": "https://eu.wikipedia.org/wiki?curid=279121", "title": "Ivan Cankar", "text": "Ivan Cankar (Vrhnika, Eslovenia, 1876 - Ljubljana, Eslovenia, 1918) Esloveniako eleberrigile eta dramagilea izan zen.\nBiografia.\n\"Erotika\" (1899) poema-bildumaren ondoren, eleberri psikologikoak idatzi zituen: \"Kralj na Betajnovi \"(1904, \"Betajnovako erregea\"),\" Martin Kacur \"(1904), \"Jernej in njegova pravica \"(1907, \"Jernej morroia eta bere eskubidea\").\nDrama soziala ere landu zuen: \"Za narodov blagor\" (1902, \"Herriaren alde\") eta \"Morroiak\" (1910).\nAbertzale sozialista zen. Gizonen sufrimendua islatu zuen bere lanetan; abegi berezia izan zuen haurren munduarekiko."}
{"id": "279122", "revid": "512", "url": "https://eu.wikipedia.org/wiki?curid=279122", "title": "Hipposideros lankadiva", "text": "Hipposideros lankadiva Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279123", "revid": "46380", "url": "https://eu.wikipedia.org/wiki?curid=279123", "title": "Judite de Carvalho", "text": "Judite de Carvalho (Lisboa, 1921eko irailaren 18a - \"Ib.\", 1998ko urtarrilaren 18a) portugaldar idazlea izan zen.\nIpuinak idatzi zituen, batez ere, hiri handietako bakardadea gai nagusitzat hartuta. Existentzialismoaren eta Frantziako \"Nouveau roman\"en eragina nabarmena da bere obran: \"Tanta gente, Mariana \"(1959, \"Horrenbeste jende, Mariana\")\", As palavras poupadas \"(1960, \"Aurreztutako hitzak\"), \"Paisagem sem barcos \"(1963, \"Ontzirik gabeko paisaia\"),\" Seta despedida \"(1995, \"Jaurtitako gezia\"). Azken liburu honek Literatur Kritikarien Nazioarteko Elkartearen saria jaso zuen."}
{"id": "279124", "revid": "28807", "url": "https://eu.wikipedia.org/wiki?curid=279124", "title": "Maria Judite de Carvalho", "text": ""}
{"id": "279125", "revid": "90204", "url": "https://eu.wikipedia.org/wiki?curid=279125", "title": "Pierre Dubedat", "text": "Pierre Dubedat (Baiona, Lapurdi, XVIII. mendea) Lapurdiko itsaslapur ospetsua izan zen.\nBiografia.\n\"Citoyenne Fran\u00e7aise\" gerraontziaren kapitaina izan zen. Itsasontzi ingeles batek harrapatu zuen ustekabean Kanarietako eta Cabo Verdeko uharteen artean. Dubedat larriki zauriturik suertatu zen hartan.\nRigal kapitainordeak ontziaren zuzendaritza hartu eta ingelesak urrunarazi zituen. Horri esker \"Citoyenne Fran\u00e7aise\" ontziak merkataritzan aritzeko eskubidea lortu zuen, Konbentzio Gerraren garaian ontzi guztiak gerraontzi bihurtu zituzten arren."}
{"id": "279126", "revid": "96586", "url": "https://eu.wikipedia.org/wiki?curid=279126", "title": "Pancho Gonzales", "text": "Ricardo Alonso Gonz\u00e1lez, ezagunagoa Pancho Gonzales izenagatik (Los Angeles, Kalifornia, AEB, 1928ko maiatzaren 9a - Las Vegas, Nevada, AEB, 1995eko uztailaren 3a) estatubatuar tenislaria izan zen.\nBiografia.\nZortzi urte zituela hasi zen tenisean, bere kasa eta inork irakatsi gabe, eta Forest Hillseko (Estatu Batuak) lehiaketak irabazi zituen 1948 eta 1949an. Wimbledon eta Roland Garroseko binakako txapelketak ere irabazi zituen 1949an. 1969an (41 urte zituela, tenisa utziko zuela agindu eta handik zortzi urtera) inoiz egin izan den tenis-partida luzeena jokatu zuen (112 joko) Wimbledonen, Charles Pasarellen aurka. Gonzalesek irabazi zuen."}
{"id": "279127", "revid": "28807", "url": "https://eu.wikipedia.org/wiki?curid=279127", "title": "Ricardo &quot;Pancho&quot; Alonso Gonzales", "text": ""}
{"id": "279128", "revid": "105290", "url": "https://eu.wikipedia.org/wiki?curid=279128", "title": "Enterolobium cyclocarpum", "text": "Enterolobium cyclocarpum, izen arruntaz guanakastea (etimoa: nahuatleko \"nacaztl\u00e9\", \u00abbelarriak\u00bb, zuhaitzaren fruituaren itxuragatik) mimosazeoen (Mimosoideae) azpifamiliako zuhaitz erraldoia da. 3,5 - 4 metroko diametroa izan dezake, eta 16 - 28 metro bitarteko altuera izaten du. Hostoxka txikiz osaturiko hostoak ditu, eta gaua heltzen denean itxi egiten dira. Fruitua leka zapal biribilkatua da. Erdialdeko Amerikako lurralde beroetan hazten da, eta tokian tokiko izena ematen zaio.\nHazia sugegorrien hozkadaren ondorioak sendatzeko erabiltzen da, eta zura etxegintzarako. Costa Ricako zuhaitz nazionala da."}
{"id": "279130", "revid": "105290", "url": "https://eu.wikipedia.org/wiki?curid=279130", "title": "Hemofilia", "text": "Hemofilia odola oso geldiro gatzatzea ezaugarritzat duen eritasuna da, herentziaz transmititzen dena.\nOdolean gatzatze-faktore (\"antihemofilikoa\" edo \"VIII. faktorea\") baten falta da gaitzaren sortzailea. Hemofilia duenari odol-isuriren bat gertatzen zaionean, zauriak ixten denbora luzea behar izaten du, eta berez ere izaten ditu hemorragiak; horregatik, VIII. faktorea duen odola sartzen zaie gaixoei. Emakumezkoek bakarrik dira hemofilia-eramaileak, baina ondorioak gizonezkoengan baizik ez dira agertzen.\nAzken honen arrazoia zera da: hemofilia eragiten duen genea X kromosoman dagoela, eta azpirakorra da. Horrek esan nahi du emakumeek bi aleloetan eduki behar dituztela gaitzaren geneak hemofilikoak izateko (gutxitan gertatzen da hori), gizonezkoak alelo bakar batekin hemofilikoak diren bitartean (X kromosoma bakarra baitute). Hemofiliarena sexuari loturiko herentziaren kasua da, odolaren gatzapen edo koagulazio faktorearen ekoizpena kontrolatzen duen genea X kromosoman dagoelako.\nGaitzaren transmisioa.\nHemofiliaren geneak bi alelo ditu, X kromosoman daudenak: normala (XH) eta hemofilikoa (Xh). Alelo normala gainartzailea da, eta hemofilikoa azpirakorra.\nBalizko konbinazioak hauek dira:\nEmakumezko eramaileak azpimarratu behar dira. Hemofilikoak ez izan arren, seme-alabak baldin badituzte gaitza transmititu egingo diote mutilen erdiari:"}
{"id": "279131", "revid": "1545", "url": "https://eu.wikipedia.org/wiki?curid=279131", "title": "Monotrema", "text": ""}
{"id": "279132", "revid": "6327", "url": "https://eu.wikipedia.org/wiki?curid=279132", "title": "Monotrematu", "text": ""}
{"id": "279133", "revid": "65203", "url": "https://eu.wikipedia.org/wiki?curid=279133", "title": "Rezs\u0151 Nyers", "text": "Rezs\u0151 Nyers (Budapest, 1923ko martxoaren 21a \u2013 ibidem, 2018ko ekainaren 22a) hungariar politikari eta ekonomista bat izan zen.\nOso gazterik hasi zen Hungariako Langileen Alderdi Sozialistaren zuzendaritza karguetan. Nekazaritza eta Elikadurako ministro eta, ondoren, Ogasun ministro izan zen. Bere herrialdeko erreforma ekonomikoaren bultzatzaileetako bat izan zen. Europako herrialde komunisten gainbeheraren ondoriozko aldaketa prozesuan, eta Kadaz 1989an kargutik kendu ondoren, Alderdi Sozialistaren lehendakari egin zuten. Kargu horretan egon zen 1990. urtera arte."}
{"id": "279134", "revid": "56334", "url": "https://eu.wikipedia.org/wiki?curid=279134", "title": "Albert Szent-Gy\u00f6rgyi", "text": "Albert Szent-Gy\u00f6rgyi (Budapest, 1893ko irailaren 16a - Woods-Hole, Massachusetts, 1986ko urriaren 22a) Hungariako biokimikaria izan zen. Medikuntza-ikasketak Budapesten egin zituen. Irakasle izan zen Bratislaba, Praga, Berlin, Hanburgo, Leiden eta Groningako unibertsitateetan. 1947an Estatu Batuetara joan zen. Gorputzaren metabolismoa aztertu zuen. 1929an C bitamina (azido askorbikoa) aurkitu zuen. 1934an B6 bitamina (pyridoxina) bakartu zuen, Smithekin batera. PP bitamina ere (amido nikotinikoa) aurkitu zuen. 1937an Medikuntzako Nobel saria eman zioten."}
{"id": "279136", "revid": "28807", "url": "https://eu.wikipedia.org/wiki?curid=279136", "title": "Jehuti", "text": ""}
{"id": "279138", "revid": "219", "url": "https://eu.wikipedia.org/wiki?curid=279138", "title": "Leopoldo Alas &quot;Clar\u00edn&quot;", "text": "Leopoldo Alas \"Clar\u00edn\" (Zamora, 1852ko apirilaren 25a - Oviedo, 1901eko ekainaren 13a) espainiar idazlea izan zen. Bere garaiko literatura kritikaririk onena, Madrilgo egunkarietan idatzi zituen bere kritikak. Ideologia eta politikazko eztabaida handitan parte hartu zuen; bera liberalen aldekoa zen. Kontakizun egile bezala ere aipagarria. Garai hartako psikologia-nobelarik hoberenetakoa da \"La Regenta\" bere lana, Flauberten \"Madame Bovary\" obraren eragina jaso zuena. Ipuinak: \"Pipa, El gallo de S\u00f3crates, \u00a1Adi\u00f3s cordera!, \"gailenak dira genero horretan."}
{"id": "279139", "revid": "28807", "url": "https://eu.wikipedia.org/wiki?curid=279139", "title": "Leopoldo Alas Clar\u00edn", "text": ""}
{"id": "279140", "revid": "512", "url": "https://eu.wikipedia.org/wiki?curid=279140", "title": "Hipposideros larvatus", "text": "Hipposideros larvatus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279141", "revid": "65203", "url": "https://eu.wikipedia.org/wiki?curid=279141", "title": "Fran\u00e7ois Clouet", "text": "Fran\u00e7ois Clouet (Tours, Frantzia, - Paris, Frantzia, 1572ko abenduaren 22a) frantses margolari eta marrazkilaria izan zen, Jean Clouet margolariaren seme eta ikaslea. Aita bezala, Janet izengoitiz ezagutua izan zen, eta horrek, askotan, nahasmena sortu du.\nBiografia.\nAitarekin hasi zen lanean eta, hura hil ondoren, Frantzisko I.a Frantziakoak gorteko margolari izendatu zuen. Katalina Mediciren babesari esker, Henrike II.aren, Frantzisko II.aren eta Karlos IX.aren erregealdietan kargu horretan jarraitu zuen. Ospe handia lortu zuen, erretratuekin ez ezik, koadro historiko eta mitologikoekin ere. Gorteko margolari zelarik, Frantzisko I.aren eta Henrike II.aren hileta mozorroak egin zituen, beste zenbait lanen artean. Historiari eta mitologiari buruzko lanak Fontainebleauko eskolaren estilo manieristari jarraituz egin zituen (\"Diana bainuan]\", \"Dama bat bainuan\", etab.).\nMarrazkigintzari dagokionez, arkatzez egindako hiru tonu leuneko irudiak dira nabarmentzekoak. Aitaren irakaspenak adierazi zituen marrazki horietan, eta arreta berezia eskaini zion xehetasun dotoreen eta ezaugarri psikologikoen adierazpenari. Baina aitak baino pintura konplexu eta aberatsagoa landu zuen Fran\u00e7oisek, besteak beste, italiar, flandriar eta alemaniar artisten eragina nabarmentzen duena. Bestalde, hark baino teknika landuagoa zuen eta, fisionomiaren azterketa baztertu gabe, arreta handiagoz landu zituen xehetasunak.\nLan aipagarriak dira, besteak beste, \"Madame d\u00b4Etampes\" (1545 ing.), \"Pierre Qutheren erretratua\" (1562, Louvre), \"La Reine Marguerite enfant\" (1560 aldean, mus\u00e9e Cond\u00e9, Chantilly), \"Catherine de M\u00e9dicis\" (1562), \"Joana III.a Nafarroakoa\" (1570), \"\u00c9lisabeth d\u2019Autriche\" (1571 ing., Louvre), jantziekiko eta izakerarekiko kezka agertzen duena, eta Katalina Medicirentzat dominetan eta otoitz liburuetan egindako miniaturazko erretratu sail bat. Bestalde, erretratatutako pertsonaia zutik agertzen den erretratu mota asmatu zuen. Aipagarriak dira adibidez Henrike II.a (Uffizi Galeria, Florentzia) eta Karlos IX.a (Kunsthistorisches Museum, Viena) erretratuak."}
{"id": "279142", "revid": "336", "url": "https://eu.wikipedia.org/wiki?curid=279142", "title": "Jean Dutourd", "text": "Jean Dutourd (Paris, 1920ko urtarrilaren 14a - \"Ib.\", 2011ko urtarrilaren 17a) frantses idazlea izan zen.\nEleberriak nahiz saiakerak idatzi zituen. Umorea erabili zuen maiz saiakeretan: \"Le Complexe de C\u00e9sar\" (1946, Stendhal saria irabazi zuen); \"Les Taxis de la Marne\" (1956). Eleberrien artean ditu: \"Au bon beurre\" (1952); \"Henri ou l\u00b4\u00c9ducation nationale\" (1983); \"Les Pens\u00e9es\" (1990); \"Le Septi\u00e8me Jour\" (1995,). Frantziako Akademian sartu zen 1978an."}
{"id": "279143", "revid": "56334", "url": "https://eu.wikipedia.org/wiki?curid=279143", "title": "Louis G\u00e8ze", "text": "Louis G\u00e8ze XIX. mendeko euskalari frantsesa izen zen. Euskararen gramatika bat egin zuen zuberera oinarritzat hartuta, haren ustez hura baitzen euskalkirik osoena, aditzaren jokatze-sistemarengatik, batez ere. Lanaren izenburua hau da: \"Elements de grammaire basque, dialecte souletin, suivis d\u00b4un vocabulaire basque-fran\u00e7ais et fran\u00e7ais-basque\" (1873). 1883an, beste idazlantxo bat argitaratu zuen Okzitaniako Tolosan, euskara eta berberea parekatuz: \"De quelques rapports entr les langues berb\u00e8res et le basque\"."}
{"id": "279144", "revid": "512", "url": "https://eu.wikipedia.org/wiki?curid=279144", "title": "Johann Heinrich Jung-Stilling", "text": "Johann Heinrich Jung-Stilling (Grund, Westphalia, Alemania, 1740ko irailaren 12a - Karlsruhe, Alemania, 1817ko apirilaren 2a) alemaniar idazlea izan zen.\nBiografia.\nFamilia laborari pietista batean jaio eta hezi zen, eta joera hori erakutsi zuen bere lanetan, \"Heinrich Stillings Leben\" (1777-1806, \"Heinrich Stillingen bizitza\") autobiografian bereziki. Bertan haurtzaro eta nerabe garaiko bizimoduari buruzko deskribapen bikainak eskaintzen ditu. Liburu horrek izen handia hartu zuen Hego Alemanian, eta eragin handia izan zuen pietismoaren hedapenean."}
{"id": "279145", "revid": "28807", "url": "https://eu.wikipedia.org/wiki?curid=279145", "title": "Johann Heinrich Jung", "text": ""}
{"id": "279146", "revid": "56334", "url": "https://eu.wikipedia.org/wiki?curid=279146", "title": "Fritz Albert Lipmann", "text": "Fritz Albert Lipmann (Konigsberg, Alemania, 1889ko ekainaren 12a - New York, 1986ko uztailaren 24a) alemanian jaiotako estatubatuar biokimikaria izan zen.\nMassachusettseko Ospitale Nagusiko Biokimika Ikerketa Sailaren zuzendaria izan zen, eta New Yorkeko Rockefeller Unibertsitateko eta Harvardeko Medikuntza Eskolako irakaslea. \"A koentzima\" izenez bataiatu zuen faktorearen egitura-molekularra bakartzea eta zehaztea izan zen haren ikerlan garrantzitsuena. Ikerketa horiengatik Medikuntzako Nobel Saria jaso zuen 1953an, Hans Adolf Krebsekin batera."}
{"id": "279147", "revid": "105290", "url": "https://eu.wikipedia.org/wiki?curid=279147", "title": "Misteka", "text": "Misteka Mexikoko amerindiar etnia da, antzina Oaxaca estatuko mendietan bizi zena. Kodize bikainak egin zituzten; Kolonek Amerika aurkitu aurreko kulturetako eskuizkribu-bilduma oparoena osatzen dute kodize horiek. Aipatzekoak dira mistekek harria, metala, zura eta hezurrak lantzeko zuten teknika aberatsa. Misteken kulturak K. o. 660 eta 1521 urteen artean izan zuen indar gehiena, espainiarrek menderatu zituzten arte alegia. Gaur egun, misteken hizkuntza 200.000 lagunek erabiltzen dute."}
{"id": "279148", "revid": "336", "url": "https://eu.wikipedia.org/wiki?curid=279148", "title": "L\u00e1szl\u00f3 Moholy-Nagy", "text": "L\u00e1szl\u00f3 Moholy-Nagy (hungarieraz ahoskatua; Bacsbarsord, 1895eko uztailaren 20a - Chicago, 1946ko azaroaren 24a) hungariar margolaria eta eskultorea izan zen. Lissitzkyren kide izan zen teoria konstruktibisten hedapenean. 1922an \"Bauhaus\" izeneko mugimenduan sartu zen. Beira, nikela eta plexiglasa erabili zituen bere diseinuetan. Erabat esperimentalista izan zen, eta alor askotan aritu zen lanean: margolaritzan, eskulturan, diseinuan, argazkigintzan. 1938an \"New Bauhaus\", gaur egun Diseinu Institutua dena, sortu zuen Chicagon. Eragin handia izan zuen Amerikako industria-diseinuan."}
{"id": "279150", "revid": "1545", "url": "https://eu.wikipedia.org/wiki?curid=279150", "title": "Bamiyan", "text": ""}
{"id": "279151", "revid": "512", "url": "https://eu.wikipedia.org/wiki?curid=279151", "title": "Henri Duparc", "text": "Henri Fouques Duparc (Paris, Frantzia, 1848ko urtarrilaren 21a - Mont-de-Marsan, Frantzia, 1933ko otsailaren 12a) frantses musikagilea izan zen.\nBiografia.\nC\u00e9sar Franck musikagilearen ikaslea, eta \"Soci\u00e9t\u00e9 nationale de musique\" elkarteko sortzailetariko bat izan zen. Malariak jota, ezin izan zuen 1885. urteaz geroztik ezer sortu. Hasierako obra gehienak suntsitu zituen, eta haietatik hiru melodia baizik ez zituen gorde."}
{"id": "279154", "revid": "512", "url": "https://eu.wikipedia.org/wiki?curid=279154", "title": "Philip Jos\u00e9 Farmer", "text": "Philip Jos\u00e9 Farmer (Terre Haute, Indiana, 1918ko urtarrilaren 26a - Peoria, Illinois, 2009ko otsailaren 25a) estatubatuar idazle bat izan zen.\nZientzia-fikziozko eta fantasiazko eleberriak eta istorio laburrak idatzi zituen, erlijioa, gorpuen biziberritzea, bizitzaren iraupena eta betikotasuna gaitzat hartuta. Lan aipagarrien artean, hauek azpimarra daitezke: \"Maitale atzerritarrak \"(1961), \"Harreman arrotzak \"(1953-1960), \"Argi gaua \"(1957-1966), \"Betikotasunaren ibaia \"(1966-1983), \"Gizaki-jainkoen saga\" (1965-1991)."}
{"id": "279155", "revid": "336", "url": "https://eu.wikipedia.org/wiki?curid=279155", "title": "Thomas Graham", "text": "Thomas Graham (Glasgow, Eskozia, 1805eko abenduaren 21a - Londres, Ingalaterra, 1869ko irailaren 16a) Erresuma Batuko kimikaria izan zen.\nBiografia.\nGasen hedatze-abiadurari buruzko legea eman zuen, bere izena daramana. Koloideen eta kristaloideen arteko bereizketa egin zuen, azido fosforikoari buruzko ikerketak egin zituen, eta bere lanaren ondorioetatik sortu zen azido base aniztunen kontzeptua."}
{"id": "279156", "revid": "1545", "url": "https://eu.wikipedia.org/wiki?curid=279156", "title": "Kokand", "text": "Kokand edo Kokhand (; ; txagataieraz: \u062e\u0648\u0642\u0646\u062f; ) Uzbekistango hiria da, Fergana probintzian, Ferganako haranaren mendebalean. 161.000 biztanle ditu.\nBurdinbide-gune garrantzitsua da. Industria kimikoa, metalgintza, janari-industria eta ehungintza ditu jarduera ekonomiko nagusi.\nHistoria.\nRuj izeneko \"sha\" edo buruzagiak XVIII. mendearen hasieran Ferganan sortu zuen khanerriko hiriburua izan zen Kokand. Txinaren mende egon zen aldi batez (1758) eta Tashkent eta Turkestan aldera hedatu zen khanerria XIX. mendearen hasieran. 1866an, errusiarrek beretu zuten."}
{"id": "279157", "revid": "512", "url": "https://eu.wikipedia.org/wiki?curid=279157", "title": "Hipposideros lekaguli", "text": "Hipposideros lekaguli Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279158", "revid": "28807", "url": "https://eu.wikipedia.org/wiki?curid=279158", "title": "Kokhand", "text": ""}
{"id": "279159", "revid": "58701", "url": "https://eu.wikipedia.org/wiki?curid=279159", "title": "Pat Metheny", "text": "Patrick Bruce \"Pat\" Metheny (Lee's Summit, Missouri, AEB, 1954 -) Estatu Batuetako jazz musikagilea eta gitarra jotzailea da.\nBiografia.\n1976an kaleratu zuen lehen diskoa: \"Bright Size Life\". 1977an, Pat Metheny Group taldea sortu zuen, eta taldearekin \"Watercolours\" lehen diskoa grabatu zuen, Lyle Mays piano jotzailearekin.\nDiskooz gainera, azpimarratzekoak dira, besteak beste: \"Off Ramp\" (1982); \"Rejoicing\" (1983) eta \"Song X\" (1986), \"Letter From Home\" (1989), \"The Road To You\" (1993), \"We Live Here\" (1995), \"Quartet\" (1996),\" Speaking Of Now\" (2002), \"The Way Up\" (2005), \"Orchestrion\" (2009)."}
{"id": "279160", "revid": "512", "url": "https://eu.wikipedia.org/wiki?curid=279160", "title": "Lazzaro Spallanzani", "text": "Lazzaro Spallanzani (Scandiano, Modena, Italia, 1729 - Pavia, Italia, 1799) italiar biologoa izan zen.\nBiografia.\nLogika, metafisika eta grekozko irakasle izan zen Boloniako Unibertsitatean (1755), eta gero izadiaren zientzietako irakasle Paviakoan. 1765ean bizitzaren berezko sorrera aztertu zuen liburu batean, teoria horren kontra eginez.\nFisiologia eta biologiako azterketa asko egin zituen, anfibioen ernalketaz eta ugalketaz, besteak beste. Urdaileko urinaren funtzioa ere argitu zuen, eta ernalketa artifiziala egin zuten lehenengoetako bat izan zen."}
{"id": "279161", "revid": "28807", "url": "https://eu.wikipedia.org/wiki?curid=279161", "title": "Spallanzani", "text": ""}
{"id": "279162", "revid": "119347", "url": "https://eu.wikipedia.org/wiki?curid=279162", "title": "Julian Tellaetxe", "text": "Julian Tellaetxe Aldasoro (Bergara, 1884ko azaroaren 30a - Lima, Peru, 1957ko abenduaren 24a) gipuzkoar margolaria, argazkilaria eta arte kritikaria izan zen. Frankismoarekin erbesteratu zen.\nBiografia.\nMarinela izan zen, Lekeition bizilekua hartu aurretik. Parisen ikasi zuen ondoren, eta Euskal Artisten Elkartea sortu zuen taldeko kide izan zen (1911). Hainbat erakusketa egin zituen talde horrekin 1916-1927 urteetan. Espainiako eta Europako hiri garrantzitsuenetan jarri zituen ikusgai itsasoa, arrantzaleak edota arrantza-ontziak gaitzat zituzten koadroak. 1934an Donostiako Gu elkartearen sortzailetariko bat izan zen. Espainiako Gerra Zibilaren hasierarekin Frantziara erbesteratu zen; 1939an Parisen kokatzen da. 1952. urtean Limara joan zen, eta Peruko Ondare Artistikoaren arduradun izendatu zuten. Europa eta Amerikan zehar bidaia ugari egin zituen haren heriotza gertatu arte, 1957an.\nObra.\nKostunbrismoaren margolaria bere obran arrantzaleak, arraunlariak eta amak dira nagusi:\nBere lanak Sofia Erregina Museoan, Arabako Arte Ederren Museoan, Donostiako San Telmo museoan eta Bilboko Arte Ederren Museoan ikus daitezke."}
{"id": "279163", "revid": "6327", "url": "https://eu.wikipedia.org/wiki?curid=279163", "title": "Julian de Tellaetxe y Aldasoro", "text": ""}
{"id": "279164", "revid": "512", "url": "https://eu.wikipedia.org/wiki?curid=279164", "title": "Charles Gabriel Tournier", "text": "Charles Gabriel Tournier (Baiona, Lapurdi, 1890 - 1965) idazlea eta euskalaria izan zen. Nancyko lan-eskolan eta Fontainebleauko arma-akademian ikasi zuen. 1923-1945 urte bitartean, nekazaritzan aritu zen Euskal Herrian eta Afrikako iparraldean. \"Gure Herria\", \"Eusko Jakintza\", \"Herria\" eta \"Bulletin de la Soci\u00e9t\u00e9 des Lettres, Sciences et Arts de Bayonne\" agerkarietan plazaratu zituen lan aipagarrienak.\nObra nagusiak: \"L\u00e9xique fran\u00e7ais-basque\" (1954, Piarres Lafitterekin batera) eta \"La pelote basque, ses jeux\". Euskaltzain urgazlea izan zen."}
{"id": "279165", "revid": "336", "url": "https://eu.wikipedia.org/wiki?curid=279165", "title": "Champa", "text": "Champa (chameraz: \uaa0c\uaa4c\uaa1b\uaa29; ; edo \"\") Vietnamgo kostaldeko antzinako erresuma da (K.o. II. mende amaieratik - XVII. mendera). Tradizioaren arabera, cham herriak Champa erresuma K.o. 192an sortu zuen, Txinako Han dinastiaren aginpidea ahuldu zenean. III. mendean Indiako kulturaren eragina jasan zuen. Bere historian, Champa erresumak etengabe borrokatu behar izan zuen khmerren eta vietnamdarren aurka, eta, arian-arian, gero eta hegoalderago baztertu zuten, XVII. mendean desagertu zen. Vietnamdarrek Champako kulturaren ezaugarri batzuk beretu zituzten. Gaur egun, Cham-ak Kanbodiako eta Vietnamgo gutxiengo esanguratsuetako bat dira.\nKokapen geografikoa.\nChampako erresuma Mekong ibaiaren delta zuen, hegoaldean, eta gutxi gorabehera \" Hue-ko ateak\" arte, iparraldean, beraz bere lurraldea zati handi batean Vietnamgo Annam eskualdearekin bat zetorren.\nHistoria.\nChampa erreinuan Cham etnia bizi zen, malayo-polinesiar jatorriko herria, nahiz eta Estatuaren sorrerako aristokrazia Indiako ekialdetik etorriko zen (teoria batek dioenez Champa izena antzinako Bengalako sektore batetik datorrela, egungo Bihar-en, non hiri nagusia Champ\u0101puri deitzen zen).\nChampa Estatuaren agerpena, batez ere, faktore hauei zor zaie: bertako biztanleak hinduismora bihurtzea, kristau aroaren hasieratik migrazio-korronte interesgarri bilakatu ziren merkatari indiarren jardueraren ondorioz. Annam da gaur egun, bere kultura eskualdean inposatzea lortu zuen migrazioa, eta Txinako Han dinastia kaosean sartu zen, eskualdeko gobernadoreak 192. urtean bere burua independente deklaratu zuen eta Champa estatuaren oinarriak ezarri ziren, cham-en izena hartuz.\nChampako erresuma ez zen inoiz estatu zentralizatu bat bihurtu, baizik eta, garaiaren arabera, errege komun batekin hiru edo lau printzerri edo barrutiren konfederazio moduko bat izan zen.\nPrintzerriak hauek ziren:\nPrintzerriak edo zirkunskripzioak, berriz, \"udalerri\", hiri eta herrixketan banatzen ziren; azpisail txiki horietako ehun pasatxo zeuden 300 eta 700 familia arteko biztanleria bakoitzarekin, Vijaya hiriburuak 2.500 familia baino gehiago zituen 1069an.\nErresuma honetako biztanleria ez zen inoiz handia izan: 200.000 XII mendearen hasieran, garai hartan bertan Sham-etan banatu zen eta bertako populazioari kiratas deitzen zioten, biztanleria garrantzitsu bat da uneko Ba Na, Gia Rai, E DE, Ra Glai eta Chu Ru-rentzat.\nErrege boterearen seinalea eguzkitakoa zen, \"hil ala biziko boterea zuen ray\u00e1\" (erregeak) aginte absolutuaren ikur, herrialde osoa administratzen zuen eta kargu eta lanpostuetarako izendapenak egiten zituen. Halako monarka bati sanskritoan \"Raadiraja\" edo \"Rayadiraya\" (\"erregeen\" erregea) deitzen zitzaion edo, Sham hizkuntzan, \"Po Tana Raya\" (herrialde osoaren jauna).\nV. mendean dinastia berri batek hartu zuen boterea erreinu honetan, txinatar uztarritik askatu eta oparotasun garai bat hasi zen, hala ere Champa ia etengabeko gerran egongo zen bere auzokideekin, adibidez Javako erreinuarekin, sortzen ari zen Khmer Inperioarekin eta Txinako hegoaldeko probintziak. Hiriburua Indrapuran zegoen orduan (gaur egungo Tr\u00e0 Ki\u00eau \u0110\u00e0 N\u1eb5ng ondoan).\n875ean, Indravarman II.ak Indrapura dinastia deiturikoa ezarri zuen, hiriburua Amar\u0101vat\u012b probintziara eramanez eta jauregi eta tenplu ugariz apainduz.\nX. mende aldera, txinatar uztarritik askatuta, Vietnamgo Dai Vi\u00eat erregeak (S\u00f4ng H\u00f5ng ibaiaren eremuan, hau da, Tonkin edo egungo Vietnamgo iparraldean) Vietnamgo biztanleriaren hazkundeari aurre egin zion hobekuntzak zirela eta arroz uztetan ere. Bere domeinuak zabaltzeko moduak biatu zituzten eta hegoaldera (edo Vietnam Tien) joan zen Champa Erresumaren Amar\u0101vat\u012b 1000 eta Vijaya1069an, utzitako lurraldean, gatazkan sartzen.\n1145ean Suryavarman II.ak zuzendutako khmerek (edo kanbodiarrek) Champa ia osoa okupatu zuten, hala ere, 1148 inguruan Cham errege berriak, Jaya Harivarman I.ak, bere herrialdea Khmer Inperiotik askatu zuen, nahiz eta 1171n Chamak Khmer hiriburua (edo kanbodiarra) okupatzera iritsi ziren, garai hartako: Angkor.\nHala ere Champa Kanbodiako okupazioaren menpe geratu zen 1190 eta 1220 artean, eta horri Vietnamgo \"Tr\u00e3n\" erregeen eta mongoliarren erasoak gehitu zitzaizkion 1284an. Etengabeko gatazkak sham-lurraldea are gehiago murriztu zuten, non XV.mendean, 1471n, Champak porrot larria jasan zuen vietnamdarren aurka eta erreinua Nha Trang enklabe txikira murriztu zen. Champa eta bertako biztanleak Vietnamen parte izatera pasa ziren. 1720an Nha Trang enklabeko erregeak Kanbodiara ihes egin zuen bere gortearekin. Cham printzeek botereren bat izan zuten 1822 arte, Champa vietnamdarrek guztiz xurgatu zuten arte.\nEkonomia.\n\u0110\u1ea1i Vi\u1ec7t-en aldean, Champaren ekonomia ez zen nekazaritzan oinarritzen. Itsasokoak zirenez, Cham-ak oso mugikorrak ziren eta merkataritza-sarea ezarri zuten, H\u1ed9i An, Th\u1ecb N\u1ea1i-ko portu nagusiak ez ezik, barnealde menditsuetara ere hedatzen zena. Itsas merkataritza Cham eta atzerriko ontziei ur geza ematen zien putzu sare batek erraztu zuen Champako kostaldean eta C\u00f9 Lao Ch\u00e0m eta L\u00fd S\u01a1n uharteetan. Kenneth R. Hall-ek iradokitzen duenez, Champa ez zen gai izan merkataritzako zergetan etengabeko diru-sarrerak lortzeko, baizik eta haien agintea finantzatu zuen inguruko herrialdeak erasotuz, Hardy-k dio herrialdearen oparotasuna batez ere merkataritzan oinarritzen zela.\nChamparen esportazioko produktuen gehiengoa barnealdeko mendialdetik zetorren, Laos-eko hegoaldeko Attapeuraino iritsita. Urrea eta zilarra, esklaboak, animalia eta animalia produktuak eta egur preziatuak zeuden. Esportazio-produkturik garrantzitsuena arrano-zura zen. Marco Poloren kontakizun laburrean aipatzen den produktu bakarra zen eta, era berean, Sulayman dendari arabiarra hunkitu zuen hainbat mende lehenago. Gehiena Aquilaria crassna zuhaitzetik hartua izan zen ziurrenik, gaur Vietnamgo arrano-zura gehiena bezala.\nChampako artea.\nChampa India Handiaren barneko zibilizazio indianizatu bat izan zen, gaur egungo Vietnam erdialdeko eta hegoaldeko kostaldeetan loratu zen milurteko batez, K.o. 500 eta 1500 artean. Jatorrizko txamak Indonesiako uharteetako kolonoak ziren ziurrenik, merkataritza, ontzigintza eta pirateria hartu zituzten bokazio nagusitzat. Bere hiriak India, Txina eta Indonesiako uharteak lotzen zituzten merkataritza-ibilbide nagusietako portuak ziren. Champaren historia javandarrekin, Kanbodiako Angkor-eko khmerrekin eta gaur egungo Vietnam iparraldea den \u0110\u1ea1i Vi\u1ec7tekin izandako gatazka eta lankidetza tarteka izan zen. Champa erreinuak azkenean independentzia galdu zuen \u0110\u1ea1i Vi\u1ec7t-en eskutik.\nIndian harkaitzean landutako arkitektura, bereziki eskulturan, oso onartua izan zen Indiako hegoaldeko dravidiar arkitekturan eta kanbodiako, anamita (Champa) eta javarreko tenpluetan arkitektura indiarizatuan. Champaren ondare artistikoa hareharrizko eskulturek osatzen dute batez ere, biribilak eta erliebean, eta adreiluzko eraikinak ere. Metalezko estatua eta dekorazio-elementu batzuk ere iraun dute. Kontserbatzen den artearen zati handi batek gai erlijiosoak adierazten ditu, eta pieza batzuk apaingarri hutsak izango ziren arren, beste batzuek funtzio garrantzitsuak beteko zituzten hinduismoaren (batez ere saivismoaren), budismoaren eta bertako kultuen elementuak sintetizatu zituzten chams-en erlijio-bizitzan.\nOndare artistiko hori utzikeriak, gerrak eta bandalismoak gutxitu egin du. Kalteen zati handi bat XX. Frantziako jakintsu batzuek, besteak beste, Henri Parmentier eta Jean Boisselier, argazkiak atera, marrazkiak eta arkatzez deskribatu ahal izan zituzten bitartean suntsitu diren lanen deskribapena. Utzikeriak Champaren ondarea arriskuan jartzen jarraitzen du gaur arte, batez ere inskribatutako harrizko estelaen utzikeriak, Champaren historiari buruzko informazio baliotsu askoren iturria. Vietnamgo Gerran parte hartzaileek beren hondamendia eragin zuten, adibidez, Dong Duong (Qu\u1ea3ng Nam) monasterio budistaren aztarnak ezabatuz. Nahita egindako bandalismoa eta lapurreta etengabeko kezka dira.\nCham artearen bildumarik handiena Da Nang-eko Cham Eskultura Museoan dago ikusgai. Parisko Guimet Museoak, Vietnamgo Historiako Saigon Museoak eta Hanoiko Historia Museoak ere bilduma garrantzitsuak dituzte. Bilduma txikiagoak Saigoneko Arte Ederren Museoan eta Hanoiko Arte Ederren Museoan aurki daitezke.\n1999an, My Son Santutegia Gizateriaren Ondare izendatu zuten. \nAztarna arkeologikoak eta ondarea.\nGotorlekuak.\nCham eta atzerriko itsasontziei ur geza emateko erabiltzen zen putzu sareetako batzuk geratzen dira oraindik. Cham putzuak bere forma karratuagatik ezagutzen dira. Oraindik erabiltzen dira eta lehorte garaian ere ur freskoa ematen dute.\nMuseoak.\nCham eskulturaren bildumarik handiena Da Nang-eko Cham Eskulturaren Museoan aurki daiteke (lehen \"Mus\u00e9e Henri Parmentier\" izenez ezagutzen zena) Da Nang kostaldeko hirian. Museoa 1915ean sortu zuten frantziar jakintsuek, eta Asiako hego-ekialdeko ederrenetariko bat da. Cham arte bildumak dituzten beste museo batzuk hauek dira:\nCham-ek Vietnamgo kulturan duten eragina.\nCham kultura vietnamdarrek bereganatu zuten, eta, aldi berean, eragin handia izan zuten. 1044an, Champa eraso ondoren, L\u00fd Th\u00e1i T\u00f4ng errege vietnamdarrak 5.000 emakume abeslari, dantzari, zerbitzari eta ingeniari inguru eraman zituen Dai Viet-era eta Hanoi hiriburuan kokatu zituen, non Vietnamgo gortearentzat musika sortu zuten eta eragin zuzena izan zuten vietnamdarrengan. Bai L\u00fd Th\u00e1i T\u00f4ng-ek bai bere seme L\u00fd Th\u00e1nh T\u00f4ng- ek estimu handia zuten Cham musikarekiko, eta 1060an L\u00fd Th\u00e1i T\u00f4ng-ek Cham abestiak vietnamerara itzultzeko agindu zuen Cham trong com danborra errege-bandan sartzeko.\nCham artea Ibai Gorriaren Delta osoan hedatu zen, non Vietnamgo tenplu budista askok herensuge, lehoi, \"n\u0101g\u00e1,\" \"makara\", kinnari, Brahma eta Hamsa Cham estiloko estatuak hartu zituzten XI-XIII. mendekoak (hala ere, izaki hauek ere Txinan existitu ziren, litekeena da txinatar eragina izatea eta ez Champa-rena). Cham idazkerarekin inskribatutako milaka adreiluek adierazten dute Vietnamgo tenplu eta gune santu ugari eraiki zirela Cham ingeniariek. B\u1eafc Ninh probintziako D\u1ea1m tempe-ko harrizko stupa budista bat, L\u00fd Nh\u00e2n T\u00f4ng vietnamdar erregeak 1086an eraikia, lingam baten eta bere yoni (ugalkortasunaren eta sorkuntzaren boterearen hindu-cham sinboloa) irudikapen bat da.\n1693an, Nguyen Phuc Chu jaunak Panduranga hartu ondoren, Cham-ek Vietnamgo soineko arautua janztera behartu zuten, gutxienez M\u00e2h Taha dinastiako kideak, Cham errege Po Saktiraydapatih eta Cham gorteko funtzionarioak.\nChamp\u0101ko erregeen zerrenda.\nLehen dinastia\nBigarren dinastia\nHirugarren dinastia\nLaugarren dinastia\nP\u0101ndurangako dinastia\nBhrigu dinastia\nZazpigarren Dinastia\nZortzigarren dinastia edo hegoaldeko dinastia\nBederatzigarren dinastia\nHamargarren dinastia\nXI Dinastia\nHamabigarren dinastia\nHamahirugarren dinastia\nHamalaugarren dinastia\nHamabostaldiko edo Po Saktiraidaputih dinastia"}
{"id": "279166", "revid": "512", "url": "https://eu.wikipedia.org/wiki?curid=279166", "title": "Maria Beth\u00e2nia", "text": "Maria Beth\u00e2nia Vianna Telles Velloso (Santo Amaro da Purifica\u00e7ao, ) abeslari brasildarra da. 1965ean grabatu zuen lehen diskoa, baina 1970eko hamarraldian lortu zuen arrakasta, eta 1980koan ospe handia lortu zuen. Disko ugari grabatu ditu Brasilgo abeslaririk onenekin, hala nola Caetano Veloso, Chico Buarque, Vinicius de Moraes eta Toquinhorekin. Antzinako erritmo herrikoiak, bossa-nova, sanba eta berak sorturiko melodia berriak interpretatu ditu. Bakarkako diskoen artean, hauek dira aipagarrienak: \"Rosa dos Ventos\", \"Alibi\", \"Maria\" eta \"Bel\"."}
{"id": "279167", "revid": "46380", "url": "https://eu.wikipedia.org/wiki?curid=279167", "title": "Charles Dupin", "text": "Charles Dupin (Varzy, Nivernais, 1784ko urriaren 6a - Paris, 1873ko urtarrilaren 18a) frantses matematikaria eta politikaria izan zen.\nMonge matematikariarekin egin zituen ikasketak. Beste batzuen artean, sortu zituen azalen makurtasunaren adierazlea, ukitzaile konjugatua eta lerro asintotaren kontzeptuak. Politikari dagokionez, Frantziako estatuko kontseilaria, Itsas Arazoetako ministroa eta senataria izan zen. Obrak: \"D\u00e9v\u00e9loppements de g\u00e9om\u00e9trie pure \"(1813) eta \"Application de g\u00e9om\u00e9trie et de m\u00e1canique \"(1822)."}
{"id": "279168", "revid": "512", "url": "https://eu.wikipedia.org/wiki?curid=279168", "title": "Carmelo Erdozain", "text": "Carmelo Erdozain Gil (Oibar, Nafarroa, 1939ko urtarrilaren 3a) nafar musikagile eta apaiza da.\nBiografia.\nIru\u00f1eko Pablo Sarasate Kontserbatorioan egin zituen ikasketak. Lipuzkoa, Etxebeste, Taberna edota Remacha bezalako irakasleekin, Organoa eta Konposizioa ikasi zituen. Erroman eta Sienan jarraitu zituen ikasketak, eta Komunikabideetako diploma ere lortu zuen. Erlijio Musika Sustatzeko Elkartearen sortzaile eta lehen presidentea izan zen. Iru\u00f1eko San Nicolas elizan bikario eta organista aritu da. \"M\u00fasica, Liturgia y Oraci\u00f3n\" argitaletxearen zuzendari da."}
{"id": "279169", "revid": "105290", "url": "https://eu.wikipedia.org/wiki?curid=279169", "title": "Faros", "text": "Faros (antzinako grezieraz: \u03c6\u03ac\u03c1\u03bf\u03c2 \"F\u00e1ros\"; arabieraz: \u0645\u0646\u0627\u0631\u0629) Antzinako Egiptoko uhartea zen, Alexandriatik hurbil zegoena. K. a. 285. urtean, Ptolomeo II.a Filadelfok 1.300 metroko kai luze batez lotu zituen uhartea eta Alexandriako hiria. Ondoren, Knidoko Sostratoren zuzendaritzapean, 135 metroko marmolezko dorre bat eraiki zen, hiru mailatan banatua, eta goialdean sua gauero piztu zedila agindu zuten, itsasontziek porturako bidea aurki zezaten. Antzinakoek Munduko Zazpi Mirarien artekotzat zuten dorre hura. Lurrikara batek amildu zuen 1302an."}
{"id": "279170", "revid": "512", "url": "https://eu.wikipedia.org/wiki?curid=279170", "title": "Giovanni Luigi Fieschi", "text": "Giovanni Luigi Fieschi (Genova, c. 1522 - 1547ko urtarrilaren 2a), Lavagnako kondea, \"Il Giovanne\" (\"Gaztea\") deitua, genovar noble bat izan zen.\nHasieran Frantzisko I.a, eta ondoren, Piacenzzako dukea eta Paulo III.a Aita Santua laguntzaile zituela, Genovako agintari bihurtzeko Andrea Doria makurrarazten saiatu zen. Lortzear zegoela, itsasora erori eta itota hil egin zen. Horren ondorioz, konspirazioak huts egin zuen, eta Giovanni Luigi Fieschiren laguntzaileak gogor zigotuta izan ziren. Orduan, fieschitar batzuek Frantzian aurkitu zuten babesa eta frantses egin ziren, izena ere frantsestuz. Konspirazio eta matxinada horri buruz Agostino Mascardik idatzi zuen italieraz, eta Retz kardinalak frantsesez. Friedrich Schillerek ere \"Die Verschw\u00f6rung des Fiesco zu Genua\" (\"Fieschiren konplota\") izeneko antzezlana idatzi zuen."}
{"id": "279171", "revid": "103793", "url": "https://eu.wikipedia.org/wiki?curid=279171", "title": "Marcelino Garc\u00eda Villafranca", "text": ""}
{"id": "279173", "revid": "1491", "url": "https://eu.wikipedia.org/wiki?curid=279173", "title": "Patxi Goenaga", "text": "Patxi Goenaga Mendizabal (Azpeitia, Gipuzkoa, 1948ko maiatzaren 5a) hizkuntzalaria, irakaslea eta euskaltzain emeritua da.\nBizitza.\nFilosofia eta Letretako lizentzia eskuratu zuen Deustuko Unibertsitatean. EHUko Filologia Fakultateko dekanoa izan ondoren, urtetan irakasle ibili da unibertsitate horretan bertan.\n1984an \"Euskal sintaxia: konplementazioa eta nominalizazioa\" izenburuko doktorego-tesia aurkeztu zuen Koldo Mitxelenaren zuzendaritzapean.\n1995ean euskaltzain oso aukeratu zuten, eta Euskaltzaindiko hainbat lan-batzordetako partaide da, baita Akademiaren idazkari eta Arabako ordezkari ere.\nGramatikaren eta batez ere sintaxiaren arloak landu ditu. Goenagaren lanik ezagunena \"Gramatika bideetan\" da.\nEGEO gramatika.\nPatxi Goenagak idatzitako EGEO gramatika Beatriz Fernandezek editatu eta 2023an argitaratu zuten. EGEO gramatikak (Euskal gramatika: egiturak eta osagaiak) hizkuntza deskribatu arren, arazo teorikoei ere muzin egiten ez dien gramatika bat da; euskararen datuak gogoeta teorikoarekin tartekatzen dituena. EGEOk atarikoaz gain, hamar kapitulu ditu, hizkuntzaren osagai nagusiak eta osagaiok sortarazten dituzten egiturak arakatzen dituena: \nEGEO bereziki lagungarria da euskal gramatikan trebatzen hasia den unibertsitateko ikaslearentzat, irakaslearentzat eta hizkuntzaren osagaiez eta egiturez jakin-mina duen edozein irakurlearentzat."}
{"id": "279174", "revid": "28807", "url": "https://eu.wikipedia.org/wiki?curid=279174", "title": "Patxi Goenaga Mendizabal", "text": ""}
{"id": "279175", "revid": "512", "url": "https://eu.wikipedia.org/wiki?curid=279175", "title": "Hipposideros lylei", "text": "Hipposideros lylei Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279176", "revid": "75584", "url": "https://eu.wikipedia.org/wiki?curid=279176", "title": "Giovanni da Verrazano", "text": "Giovanni da Verrazano (Greve in Chianti, Florentziako Errepublika, 1485 - Brasil, 1528) itsasgizona eta konkistatzailea izan zen. Frantziako erregeFrantzisko I.aren aginduetara ari zela, Ameriketako iparraldeko kostaldeak arakatu zituen Indiara igarotzeko bidea aurkitu nahian. 1523an itsasoratu zen, eta 1524ko martxoan, gaur egungo New Yorkeko badiara iritsi zen. Hudson ibaian gora, Eskozia Berrirainokoa esploratu zuen. 1525. urtean itzuli zen Parisa, eta 1527an Brasilera abiatu zen. Verrazanok Frantzisko I.ari igorritako gutunak gorde dira."}
{"id": "279177", "revid": "28807", "url": "https://eu.wikipedia.org/wiki?curid=279177", "title": "Giovanni da Verrazzano", "text": ""}
{"id": "279178", "revid": "119347", "url": "https://eu.wikipedia.org/wiki?curid=279178", "title": "\u00c1lvaro Bermejo", "text": "\u00c1lvaro Bermejo Marcos (Donostia, Gipuzkoa, 1959ko abuztuaren 1a) gaztelaniazko idazle eta kazetaria da. Historian lizentziaduna da. Hainbat literatura-sari irabazi ditu; besteak beste Eusko Jaurlaritzaren Pio Baroja Eleberri Saria, Salamanca Hiria Saria eta Ateneo de Sevilla Saria. Plagioa eginez edo arauak hautsiz irabazi ditu beste lau sari (Donostiako Hiria ipuin saria, Kontakizunen III. Max Aub Saria, Tierra de Monegros lehiaketa eta Avilako Kazetarien Elkartearen Nazioarteko XX. Narratiba Saria).\nEleberri historikoa landu du batez ere: \"La Madonna de la Tempestad\" (1988), \"El descenso de Orfeo\" (1989), \"La torre de Casandra\" (1991; Manuel M\u00fajica La\u00ednezen \"La viajera\" lanaren plagioa), \"Benar\u00e9s\" (1995), \"El reino del a\u00f1o mil \"(1998), \"La piedra im\u00e1n\" (2001), \"El evangelio del T\u00edbet\" (2008), \"Contracorriente\" (2009) eta \"El Laberinto de la Atl\u00e1ntida\" (2010) ditu lanik aipagarrienak.\nPlagioz eta arau haustez irabazitako sariak.\n1988an, Donostiako Hiria ipuin sariko euskarazko atala irabazi zuen Bermejok, \"Egunsentirantz\" lanarekin. Berak, ordea, ez daki euskaraz, gaztelaniaz egin zuen idazlana (\"Batalla hacia la aurora\") eta euskarako irakasle batek itzuli zion sarirako.\n2015eko urrian, Bermejori irabaziak zituen bi sari kendu zizkioten: alde batetik, Tierra de Monegros lehiaketako 2014ko bigarren saria, Bermejok Marcos Crotto idazleari plagiatutako lan batekin irabazi zuelako; eta, bestetik, Avilako Kazetarien Elkarteak 2015ean emandako lehenengo saria, Bermejok beste sariketa batera aurkeztutako idazlan berarekin irabazi zuelako (sariaren oinarrietan zehaztuta zegoen aurrez saritutako lanak aurkezteko debekua).\n2015eko azaroan Pedro Ugarte idazleak azaldu zuenez, Bermejok Manuel M\u00fajica La\u00ednezen \"La viajera\" plagiatuz irabazi zuen Kontakizunen III. Max Aub Saria, 1989an \"La torre de Casandra\" lanarekin lortua."}
{"id": "279179", "revid": "512", "url": "https://eu.wikipedia.org/wiki?curid=279179", "title": "G\u00e9rard David", "text": "G\u00e9rard David (Oudewater, - Brujas, 1523ko abuztuaren 13a) flandriar margolaria izan zen, Brujasko eskolako azken maisu handia.\nBizitza.\nOudewater hirian jaio zen, eta 1484az geroztik Brujasko pintoreen elkarteko kide izan zen. Italiako pintoreen nolabaiteko eragina sumatzen bazaio ere, Jan van Eyck eta Hans Memling pintoreek eragin zuzena izan zuten beragan. Izan ere, Memlingen ondorengo izan zen Brujasko maisu nagusiaren karguan. Erlijio-gaiak landu zituen, batez ere.\nHaren lan nagusiak dira \"Ama Birjina birjinen artean\" (1509, Arte Eder museoa, Rouen), \"Ama Birjina katilu esnearekin\" (1510\u20131515, Palazzo Bianco, Genova) eta \"Kristoren Bataioa\" (1502-1508 aldean, Groeningemuseum, Brujas)."}
{"id": "279180", "revid": "512", "url": "https://eu.wikipedia.org/wiki?curid=279180", "title": "Eloi", "text": "San Eloi (latinez \"Eligius\" ; Chaptelat, Limousin, 588 - Noyon, 660) Noyon-Tournaiko apezpikua izan zen, 641-660 urteetan. Urregina zen. Dionisio santuaren mausoleoa egin zuen, eta Klotario II.a eta Dagoberto I.a errege frankoen dirugin nagusia izan zen. Noyongo apezpiku izendatu ondoren, kristautze-lan handia egin zuen hango biztanleen artean; Solignaceko monasterioa sortu zuen (632), eta Frantziako iparraldeko kristau-fedearen zabaltzaile handiena izan zen. Urregin, zilargin eta forjarien patroia da, eta abenduaren 1a da haren jaieguna."}
{"id": "279181", "revid": "336", "url": "https://eu.wikipedia.org/wiki?curid=279181", "title": "Inocencio Gartzia Asarta", "text": "Inocencio Gartzia Asarta (Gastiain, Lana, 1862ko abenduaren 28a - Bilbo, Bizkaia, 1921eko ekainaren 6a) nafar pintorea izan zen.\nBiografia.\nGasteizen, Erroman eta Parisen egin zituen Pinturako ikasketak. 1895. urtean, arrakasta handia izan zuen erakusketa bat egin zuen Parisen. Urtebete geroago, Madrilera jo zuen Pradoko Museoan urtebetez lan egiteko.\nErretratugile-lanetan nabarmendu zen: \"Evaristo Churruca\", \"Sabino Arana\", \"Estanislao Aranzadi\" eta abar. Bestelako obrak: \"Costas de Ondarroa\", \"El hogar del pescador\", \"Mar Cant\u00e1brico\", \"Un rinc\u00f3n en la sierra de Urbasa\" eta \"Una aldeana de las Amescoas\"."}
{"id": "279182", "revid": "28807", "url": "https://eu.wikipedia.org/wiki?curid=279182", "title": "Inocencio Garc\u00eda Asarta", "text": ""}
{"id": "279183", "revid": "10891", "url": "https://eu.wikipedia.org/wiki?curid=279183", "title": "George Green", "text": "George Green (Sneinton, Nottingham ondoan, - Nottingham, ) ingeles fisikari eta matematikaria izan zen. \"Essay on the Application of Mathematical Analysis to the Theory of Electricity and Magnetisme \"obran (1828) esparru magnetikoen ikerketan funtzio potentzialen ideia sartu zuen. Haren izena daraman teoremak funtzioen ikerketa asko erraztu zuen."}
{"id": "279184", "revid": "58701", "url": "https://eu.wikipedia.org/wiki?curid=279184", "title": "Arnaud-Fran\u00e7ois III.a Maitia", "text": "Arnaud-Fran\u00e7ois III.a Maitia (Maule, 1617 - Oloroe, 1681) zuberotar elizgizona.\nBiografia.\nArnaud II.a Maitiaren iloba. Oloroeko apezpiku egin zuten 1659an eta bitartekari aritu zen 1661ean, Matalas apaizaren matxinadaren garaian. Haren aginduz atera zen \"Pronus singulis diebus dominicis clare et distincte immediate post Evangelium populo legendus\" (1676) izeneko erlijio-liburua, zubereraz idatzia. 1874an, Anton Abadiak bigarren argitaraldi bat egin zuen \"Les pri\u00e8res du pr\u00f4ne en basque\" izenburuarekin."}
{"id": "279186", "revid": "28807", "url": "https://eu.wikipedia.org/wiki?curid=279186", "title": "Arnaud-Fran\u00e7ois de Maytie", "text": ""}
{"id": "279187", "revid": "96586", "url": "https://eu.wikipedia.org/wiki?curid=279187", "title": "Igor Markevitx", "text": "Igor Borisovitx Markevitx (Kiev, Ukraina, 1912ko abuztuaren 9agreg./uztailaren 27ajul. - Antibes, Okzitania, 1983ko martxoaren 7a) ukrainar musikagilea eta zuzendaria izan zen.\nBiografia.\nBere belaunaldiko zuzendaririk onenetakotzat jotzen da. Parisko \"Concert Lamoureux\" kontzertuen zuzendari izandakoa. Espainiako irrati-telebistako eta orkestrako sortzaile eta zuzendaria izan zen, baita Montecarloko Operako orkestra nazionalekoa.\nLan aipagarriak: \"Rebus \"(1931) eta \"L\u00b4envol d\u00b4Icare\" (1933, \"Icaroren hegaldia\") balletak; orkestrarako lanak, \"concerto grosso \"bat, oratorioak, korurako lanak, ganberako musika, ahotserako lanak."}
{"id": "279188", "revid": "28807", "url": "https://eu.wikipedia.org/wiki?curid=279188", "title": "Igor Markevitch", "text": ""}
{"id": "279189", "revid": "56334", "url": "https://eu.wikipedia.org/wiki?curid=279189", "title": "Charles Nicolle", "text": "Charles Nicolle (Rouen, 1866ko irailaren 21a - Tunis, 1936ko otsailaren 28a) Frantziako bakteriologoa izan zen.\nPasteurren lankide izan zen, eta Tunisiako Pasteur Institutuko zuzendaria. Han eritasun kutsakorrak ikertu zituen. Leishmaniasia eragiten duten bi birus landu zituen ingurune artifizialean \"(Leishmania tropika \"eta \"Leishmania infantum),\" hainbat animaliatan eragin patologikoak dituen \"Toxoplasma gondii\" bizkarroia, eta zorriak tifus exantematikoa gizonari itsastean duen eragina aurkitu zituen, besteak beste. 1928an Medikuntzako Nobel saria irabazi zuen."}
{"id": "279190", "revid": "512", "url": "https://eu.wikipedia.org/wiki?curid=279190", "title": "Hipposideros macrobullatus", "text": "Hipposideros macrobullatus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279191", "revid": "512", "url": "https://eu.wikipedia.org/wiki?curid=279191", "title": "Joseph-Nic\u00e9phore Niepce", "text": "Joseph-Nic\u00e9phore Niepce (Chalon-sur-Sa\u00f4ne, Borgoina, 1765ko martxoaren 7a - Saint-Loup-de-Varennes, Borgoina, 1833ko uztailaren 5a) frantziar fisikari eta kimikaria izan zen. Itsasontzietarako eztanda-motor bat asmatu zuen (1807) anaiarekin batera. Gerora, sortu berria zen, litografia lantzeari ekin zion. Zilar kloruroa erabiliz, grabatuak negatiboan erreproduzitzea lortu zuen. 1826an heliograbatua asmatu zuen. 1829tik aurrera, Daguerrerekin batera aritu zen lanean irudiak lortzeko esposizio-denborak laburtzeko bideak aurkitzeko asmoz, baina lanaren emaitzak ikusi aurretik hil zen."}
{"id": "279192", "revid": "28807", "url": "https://eu.wikipedia.org/wiki?curid=279192", "title": "Joseph Nic\u00e9phore Ni\u00e9pce", "text": ""}
{"id": "279193", "revid": "46380", "url": "https://eu.wikipedia.org/wiki?curid=279193", "title": "Jean Perr\u00e9al", "text": "Jean Perr\u00e9al (Paris, Frantzia, 1455 - Paris edo Lyon, Frantzia, 1530) margolaria, arkitektoa eta eskultorea izan zen. Borboi leinuaren margolaria izan ondoren, Karlos VIII.a Frantziakoarentzat, Luis XII.a Frantziakoarentzat eta Frantzisko I.a Frantziakoarentzat lan egin zuen. Ana Bretainiakoak bere gurasoei eraiki zizkien hilobiak diseinatu zituen. 1494, 1502 eta 1509. urteetan Italian izan zen. 1514an Londresa joan zen, Maria Tudorren erretratua egitera; 1519an Henrike VIII.a Ingalaterrakoarena egin zuen. XVI. mendearen hasierako erretratugilerik ospetsuena izan zen Frantzian."}
{"id": "279194", "revid": "23317", "url": "https://eu.wikipedia.org/wiki?curid=279194", "title": "Arabisagar", "text": "Arabisagarra, pomeloa () edo panplemuza () (\"Citrus x paradisi\") Rutaceae familiako zuhaitza eta fruitua da.\nIzena.\nHainbat hizkuntzatan \"pomelo\" eta \"panplemuza\" hitzak \"Citrus maxima\" espeziea izendatzeko erabiltzen dira, eta ez \"Citrus x paradisi\" espezierako; esaterako, ingelesez, danieraz eta portugaleraz \"pomelo\" esaten zaio espezie hari, eta alemanez, espainieraz eta nederlanderaz \"panplemuza\" hitzaren aldaera bat.\nDeskribapena.\nZuhaitza.\nArabisagarrondoa laranjondoaren antzekoa da, eta haren neurria izan dezake, 4-6 m inguru. Hostajea borobiltsua da eta adar askorik ez du. Adar sortu berriek arantza labur eta flexibleak dituzte. Landare tropikala denez ez du hotza gustuko eta izozteek kalte handia egiten diote.\nHosto ugari ditu, berde ilun distiratsuak. Sinpleak, txandakatuak eta obalatuak dira eta ertzetan hortz txikiak dituzte. 7-15 cm arteko luzera hartzen dute. \nLoreak zuriak dira, laranjarenak baino handixeagoak eta bost petalo dituzte. Multzo txikitan agertu daitezke, bai eta bakarrik ere. Loreak oso usaintsuak dira.\nFruitua.\nFruitua horia edo laranja kolorekoa da, eta laranja ertain bat baino bi aldiz handiagoa. Azala oso sendoa da. Barnealdeko mamia gorria da eta jateko ona da; ur ugari izaten du, eta zapore garratzekoa da. C bitamina asko du, laranjak eta limoiak bezala. Jamaikan sortua dela uste da, hibrido gisa, \"Citrus maxima\" arabisagarraren aldaera gisa."}
{"id": "279196", "revid": "96586", "url": "https://eu.wikipedia.org/wiki?curid=279196", "title": "Serge Reggiani", "text": "Serge Reggiani (Reggio Emilia, Italia, - Paris, Frantzia, ) antzezlea eta kantaria izan zen. Jatorriz italiarra, frantses hiritartasuna hartu zuen. Antzerkian eta zineman lan egin zuen. Indar handiko antzezlea zen. 1962tik aurrera kantagintzan jardun zuen, eta ospe handia lortu zuen alor horretan. Zineman gutxi aritu izan bazen ere, zinemagile bikainekin lan egin zuen: Carn\u00e9, Clouzot, Becker, Duvivier, Ophuls, Visconti, Melville, Ferreri, Angelopoulos. Filmak:\" Les portes de la nuit\" (1946), \"Le Doulos\" (1962), \"Il Gattopardo\" (1963), \"La terrazza\" (1980), \"Il volo\" (1986), \"Mauvais Sang\" (1986), \"El pianista\" (1998)."}
{"id": "279197", "revid": "512", "url": "https://eu.wikipedia.org/wiki?curid=279197", "title": "Salvador Rueda", "text": "Salvador Rueda Santos (Macharaviaya, M\u00e1laga, Espainia, 1857ko abenduaren 3a - M\u00e1laga, 1933ko apirilaren 1a) espainiar poeta izan zen.\nBiografia.\nOso idazle oparoa izan zen, eta eleberriak, kontakizun-liburuak, poesiak eta antzerki-obrak idatzi zituen.\nClar\u00edn, Rub\u00e9n Dar\u00edo eta Miguel Unamuno bezalako idazle handiak izan ziren aurreko liburuetako aitzin-solasen egileak. Eragin handia izan zuen Ruedak idazle gazteengan, Juan Ram\u00f3n Jim\u00e9nezengan bereziki."}
{"id": "279198", "revid": "336", "url": "https://eu.wikipedia.org/wiki?curid=279198", "title": "Antonie Van Leeuwenhoek", "text": ""}
{"id": "279199", "revid": "15795", "url": "https://eu.wikipedia.org/wiki?curid=279199", "title": "Antonie Philips van Leeuwenhoek", "text": ""}
{"id": "279200", "revid": "336", "url": "https://eu.wikipedia.org/wiki?curid=279200", "title": "Elektroshock", "text": "Elektroshocka burmuinetako zenbait eritasun sendatzeko erabiltzen den terapia-mota da, garunetik korronte etenezko deskarga txikiak denbora laburrez (2-3 segundo-hamarren) igaroaraziz egiten dena. Konbultsioak izaten ditu eriak, eta, zenbaitetan, konortea galtzen du. Gaur egun ez da asko erabiltzen, elektroshockak eragiten dituen konbultsioak eta giharren uzkurdura bortitzek ekar dezaketena baino arrisku gutxiagoko sendagaiak aurkitu baitira garuneko eta nerbioetako eritasunak sendatzeko (psikotropoak, adibidez)."}
{"id": "279201", "revid": "28807", "url": "https://eu.wikipedia.org/wiki?curid=279201", "title": "Estibalizko Andre Maria", "text": ""}
{"id": "279203", "revid": "512", "url": "https://eu.wikipedia.org/wiki?curid=279203", "title": "Fung Yu-Lan", "text": "Fung Yu-Lan (Tanghe konderria, Henan, Quing Handien Inperioa, 1895eko abenduaren 4a - Pekin, Txinako Herri Errepublika, 1990eko azaroaren 26a) filosofoa izan zen; Txinan XX. mendean izan den filosoforik garrantzitsuena. Pekingo eta Columbiako unibertsitateetan egin zituen ikasketak. \"Txinako filosofiaren historia\" (1934) eta \"Filosofia arrazional berria\" (1939) liburuetan XII. mendeko neokonfuzionismoa eguneratu zuen. Komunismoa Txinan nagusitu zenean, filosofia alde batera utzi eta historiako lanak egiten hasi zen. Gero, ikuspegi marxista zuen \"Txinako filosofiaren historia berria\" eman zuen argitara (1962 - 1964)."}
{"id": "279204", "revid": "28807", "url": "https://eu.wikipedia.org/wiki?curid=279204", "title": "Feng Youlan", "text": ""}
{"id": "279205", "revid": "512", "url": "https://eu.wikipedia.org/wiki?curid=279205", "title": "Hugo Grotius", "text": "Hugo Grotius, baita Huig de Groot, Hugo Grocio edo Hugo de Groot ere (Delft, Zazpi Herbehere Batuen Errepublika, 1583ko apirilaren 10a - Rostock, Pomerania, 1645eko abuztuaren 28a) holandar legegizona eta diplomatikoa izan zen.\nBiografia.\nKartzelan sartu zuten Arminiusen (kalbinisten kontrako teologoa) jarraitzaile zelako. Frantziara ihes egin zuen, eta Suedian enbaxadore izendatu zuten.\nGrotius izan zen nazioarteko legegintza modernoaren sortzailea, \"De iure belli ac pacis\" (1625) liburuari esker. Zuzenbide naturalaren sustraiak Jainkoarengan baino giza arrazoimenean jartzen ditu. Obra horretan lege naturalak jokabide arauak ematen dituela baiesten du Grotiusek, bai nazioentzat, bai pertsonentzat. Bere ustez, giza arrazoimena gidari, gerraren zuzenbidea da zimendua zin-zinezko bakearen antolamendu juridikoa osatzeko. Erlijioari buruzko obrak ere idatzi zituen."}
{"id": "279206", "revid": "336", "url": "https://eu.wikipedia.org/wiki?curid=279206", "title": "Iodoformo", "text": "Iodoformo CHI3 formula duen konposatu kimikoa da. Georges Serrulas frantses kimikariak aurkitu zuen 1824 urtean. Solido horixka da, kristal hori-berdexkak eratzen dituena, eta oso usain sarkorra du. Ez da uretan disolbatzen, baina bai disolbatzaile organikoetan. Base bat aurrean dela iodoa alkoholarekin edo azetonarekin erreakzionaraziz lortzen da. Ehunak edo mikrobioak ukitzen baditu, iodoa askatzen du; horrek indar antiseptikoa eta neurri batean analgesikoa ematen dio, eta aldi berean zelulen berregiten laguntzen du. Hori dela eta, zauriak garbitzeko erabiltzen da."}
{"id": "279207", "revid": "512", "url": "https://eu.wikipedia.org/wiki?curid=279207", "title": "Hipposideros madurae", "text": "Hipposideros madurae Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279208", "revid": "46380", "url": "https://eu.wikipedia.org/wiki?curid=279208", "title": "Saturnino Legarda", "text": "Saturnino Legarda (Legarda, 1896ko irailaren 28a - Iru\u00f1ea, 1970eko irailaren 3a) nafar elizgizona, organista eta musikagilea izan zen.\nBizitza.\nIru\u00f1ean eta Donostian egin zituen organo, harmonia, kontrapuntu eta fuga ikasketak. 1913. urtean, kaputxinoen ordenan sartu zen, eta 7 urte geroago, apaiz egin zen. 1923. urtean, Buenos Airesera jo zuen, eta 40 urte eman zituen bertan. Stravinski, Respighi, Casella, Malipiero, Ravel, Perosi eta, batez ere, Manuel de Falla musikagile handiekin harreman estuak izan zituen. Mezak, ofizioak eta hil-otoitzak idatzi zituen, batez ere."}
{"id": "279209", "revid": "28807", "url": "https://eu.wikipedia.org/wiki?curid=279209", "title": "Saturnino de Legarda", "text": ""}
{"id": "279210", "revid": "46380", "url": "https://eu.wikipedia.org/wiki?curid=279210", "title": "Johann Schobert", "text": "Johann Schobert (Silesia, 1720 - Paris, 1767ko abuztuaren 28a) alemaniar musikagilea eta klabe-jotzailea izan zen.\n1762. urtean Parisen hartu zuen bizilekua, eta gorteko klabe-jotzaile egin zen. Garai hartako klabe-jotzailerik bikainena, eta klaberako idatzi zuen musikagilerik ospetsuena izan zen. Eragina izan zuen Mozarten lehenengo lanetan. Lan aipagarriak ditu: opera komiko bat; sonatak eta kontzertuak klaberako; biolin eta klabe sonatak; klaberako ganbera musika. Hura eta bere ahaide guztiak hil ziren onddo pozoitsuak jan ondoren."}
{"id": "279211", "revid": "56334", "url": "https://eu.wikipedia.org/wiki?curid=279211", "title": "Julian Schwinger", "text": "Julian Seymour Schwinger Estatubatuar fisikaria (New York, 1918ko otsailaren 12 - Los Angeles, 1994ko uztailaren 16a). 1940-1941 bitartean Kaliforniako Unibertsitatean lan egin zuen, eta 1941-1943 bitartean Purduekoan. Hiru urtez (1943-1946) Massachussettseko Teknologia Institutuan lan egin zuen. Harvarden denboraldi luzea egin zuen (1946-1972), eta azkeneko urte horretatik aurrera Kaliforniako Unibertsitateko irakasle izan zen. 1965ean Fisikako Nobel saria jaso zuen, Feynman eta Tomonagarekin batera, quantumaren elektrodinamikaz egindako lanengatik."}
{"id": "279213", "revid": "96586", "url": "https://eu.wikipedia.org/wiki?curid=279213", "title": "Madeleine de Scud\u00e9ry", "text": "Madeleine de Scud\u00e9ry (Le Havre, 1607ko azaroaren 15a - Paris, 1701eko ekainaren 2a) frantziar idazlea izan zen. Georges de Scud\u00e9ry nebarekin batera argitaratutako liburu gehienen egilea izan zen, hark sinatzen bazituen ere. Bere garaiko kultura-giroaz eztabaidatzeko tertuliak antolatu zituen; hara bildu ohi ziren une hartako idazlerik ospetsuenak."}
{"id": "279215", "revid": "512", "url": "https://eu.wikipedia.org/wiki?curid=279215", "title": "\u00c9mile Duclaux", "text": "\u00c9mile Duclaux (Aurillac, Cantal, Frantzia, 1840ko ekainaren 24a - Paris, Frantzia, 1904ko maiatzaren 2a) frantses biokimikaria izan zen.\nBiografia.\nPasteurren laborategi-laguntzailea izan zen, eta haren lekua hartu zuen Pasteur Institutuaren zuzendaritzan. \"Ligue des droits de l\u00b4homme\" elkarteko sortzaileetako bat izan zen.\nHartzidura eta mikrobioek eraginiko gaixotasunak aztertu zituen, batez ere. Kapilaritateari buruzko teoria bat sortu zuen, isurkarien gainazala mintz elastiko batekin alderatuz, eta isurkariek hodi kapilarretan mugitzean jarraitzen dituzten legeak aztertu zituen."}
{"id": "279217", "revid": "336", "url": "https://eu.wikipedia.org/wiki?curid=279217", "title": "Jacques Duclos", "text": "Jacques Duclos (Louey, Frantzia, 1896ko urriaren 2a - Paris, Frantzia, 1975eko apirilaren 25a) politikaria izan zen. Frantziako Alderdi Komunistako kidea izan zen 1921. urtetik aurrera. Alderdiko batzorde zentralean sartu zen 1926an, eta batzorde politikoaren buru izendatu zuten 1931. urtean. Frantziako Nazio Biltzarreko lehendakariordea izan zen 1936-1939 eta 1946-1948 bitarteko urteetan. Senatari atera zen 1959an, eta Errepublikako lehendakaritzarako hautagaia izan zen 1969. urteko hauteskundeetan. \"L'Humanit\u00e9\" egunkariko editoriala bere ardurapean zegoen."}
{"id": "279218", "revid": "105290", "url": "https://eu.wikipedia.org/wiki?curid=279218", "title": "Espektrometro", "text": "Espektrometro edo espektrografoa erradiazio baten espektroa aztertzeko tresna da. Argia aztertzeko tresna garrantzitsuenetakoa da. Haren bidez, argi-iturri batek igorritako argiaren uhin-luzerak eta maiztasunak neur daitezke, partikulen energia edo masa neurtu, errefrakzio-indizeak mugatu, eta difrakzio-, polarizazio- eta interferentzia-efektuak aztertu. Espektrometroaren bidez erradiazio elektromagnetikoek materian duten eragina ere aztertzen da. Hala, molekula organiko batean dauden funtzio-taldeak ezagut daitezke, konposatu baten analisi kuantitatiboa egin, molekula-loturak aztertu, etab."}
{"id": "279219", "revid": "28807", "url": "https://eu.wikipedia.org/wiki?curid=279219", "title": "Espektrografo", "text": ""}
{"id": "279220", "revid": "336", "url": "https://eu.wikipedia.org/wiki?curid=279220", "title": "Gratien G\u00e9linas", "text": "Gratien G\u00e9linas (Saint-Tite, Quebec, 1909ko abenduaren 8a - Montreal, Quebec, 1999ko martxoaren 16a) kanadar antzerkigilea izan zen.\nBiografia.\nEragin handia izan zuen Quebeceko eta Kanadako kulturan. Haren antzerki-lanik ospetsuena \"Tit-Coq\" (1948) da; berak idatzia, gidatua eta antzeztua eta Kanada frankofonoko lehen obra modernotzat hartua. Bigarren Mundu Gerra bukatu ondoren, etxera itzuli eta emaztegaia beste batekin ezkonduta aurkitzen duen gizon baten istorioa da.\nBeste lan batzuk: \"Bousille et les justes\" (1959) eta \"Hier les enfants dansaient\" (1966)."}
{"id": "279221", "revid": "46380", "url": "https://eu.wikipedia.org/wiki?curid=279221", "title": "James P. Johnson", "text": "James Price Johnson, Jimmy Johnson gisa ere ezaguna (New Jersey, AEB, 1894ko otsailaren 1a - New York, AEB, 1955eko azaroaren 17a), Estatu Batuetako piano-jotzaile eta musikagilea izan zen.\nBiografia.\n\"Stride\" izeneko musika-estiloa sortu zuen, New Orleanseko jazz, blues eta ragtimean oinarritzen dena.\nHarlemgo komedia askotarako musika idatzi zuen, eta artista askorekin lan egin zuen (Bessie Smithekin, besteak beste). Johnsonen pianoa jotzeko era eta teknika bereziak eragina izan zuen Fats Wallerengan eta Thelonious Monkengan.\nLan nagusiak: \"Carolina South \"(1921) eta \"Keepin\u00b4out of mischief now \"(1944)."}
{"id": "279222", "revid": "28807", "url": "https://eu.wikipedia.org/wiki?curid=279222", "title": "James Price Johnson", "text": ""}
{"id": "279224", "revid": "512", "url": "https://eu.wikipedia.org/wiki?curid=279224", "title": "I\u00f1igo Jones", "text": "Inigo Jones ingeles arkitektoa izan zen (Londres, 1573ko uztailaren 15a - 1662ko ekainaren 21a). Italian egin zituen ikasketak Andrea Palladioren lanak eredutzat hartuz. Ben Jonson ertilariarekin elkarlanean, eta, aldi berean, lehian aritzen zen nor izango ote gortekoen gustukoen. Jonesen eraginez sartu zen Palladioren estiloa, nazioarteko klasizismoa alegia, Ingalaterran. Berak sortutako estiloari jarraituz eraiki ziren garai hartako etxe aberats gehienak. Haren lan nagusiak Whitehalleko \"Banqueting House\" eta Greenwicheko \"Queen's House\" egitasmoa dira."}
{"id": "279226", "revid": "105290", "url": "https://eu.wikipedia.org/wiki?curid=279226", "title": "Segobriga", "text": "Segobriga () antzinako hiri zelta da, Iberiar Penintsularen erdialdean (Saelices, Cuenca). (\u00abZeltiberiako hiriburua\u00bb) izena eman zion Pliniok. Erromaren aliatua izan zen K.a. II. mendearen hasieratik aurrera, eta Viriatok hartu zuen K.a. 140. urtean. Carthago Novako (Cartagenako) herrialdearen barnean egon zen hiria Erromako inperioaren garaian. Harresiaren, anfiteatroaren eta inguruko mika-meatzeen hondakinak daude ikusgai gaur egun; baita bisigodoen garaiko basilika baten aztarnak ere."}
{"id": "279227", "revid": "512", "url": "https://eu.wikipedia.org/wiki?curid=279227", "title": "Hipposideros maggietaylorae", "text": "Hipposideros maggietaylorae Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279228", "revid": "512", "url": "https://eu.wikipedia.org/wiki?curid=279228", "title": "Basidio", "text": "Basidioa (latinez: \"basidium\") onddo basidiomikotoen ugaltze-organoa da. Basidiokarpoaren, basiodiomikotoen fruitu-gorputzaren, himenioan kokatutako zelula berezitua da eta, meiosi bidez, espora exogenoak (basidiosporak) ematen dituena [1] .\nHimenioa, himenoforo deituriko ehun mizeliar batean kokaturik dago. Bertan, himenioa egitura orridun, porodun edo horzdunetan aurki genezake. Himenio-gune hau egitura desberdinetaz osaturik dago;\nEgitura hauen eta basidiosporen tamaina, forma eta kopurua ezaugarri taxonomiko moduan erabiliko dira onddo basidiomikotoen artean.\nMorfologia.\nBasidio plurizelularrak (fragmobasidioa) aurkitu arren, basidio unilokularrak (holobasidioa) ohikoenak izango dira. Bakoitzak basidiosporekin lotzen dizkien esterigma izeneko egitura estuak izango ditu. Espora askatu arren, basidioan ikusgarri izango dira.\nHolobasidio gehienetan meiosi gurutzatua ematen da, honenbestez, basidioaren goiko zatia behekoa baino zabalagoa izaten da. Holobasidio hauei kiastobasidio deritze eta klabiforme izaten dira.\nBestalde, meiosi lerrokatua ematen denean basidio zilindrikoa eta luzea agertuko da. Honeri, estikobasidioa deritzo.\nBasidiosporen kanporaketa.\nBasidiomikoto gehienetan, indarrarekin jaurtiriko basidiospora dira, hau da\u00a0 balistosporak izango dira.\nApikulua, basidiospora esterigmarekin lotzen duen zelula zatiari deitzen zaio. Bertan agertzen den buller tantari esker, basidiosporak indarrez kanpora daitezke; basidiotik urrunduz."}
{"id": "279229", "revid": "46380", "url": "https://eu.wikipedia.org/wiki?curid=279229", "title": "Antoni Brusi i Mirabent", "text": "Antoni Brusi i Mirabent (Bartzelona, Katalunia, 1782 - Bartzelona, 1821) kataluniar inprimatzailea izan zen.\nBiografia.\nHaren familia \"Diario de Barcelona\" egunkariaren jabea zen. Frantsesen aurkako Iberiar Penintsulako Gerra amaitu zenean, Erreinuko Gobernuko Biltzar Gorenak \"Diario de Barcelona\" egunkariko zuzendari izendatu zuen. Brusiren inprimategia izan zen Espainian litografia erabili zuen lehena. Antoni Brusi i Ferrer haren semea (1815-1878) aitaren jarraitzailea izan zen, \"Diario de Barcelona\" Bartzelonako lehen egunkaria bihurtu arte."}
{"id": "279230", "revid": "46380", "url": "https://eu.wikipedia.org/wiki?curid=279230", "title": "Josep Elias Cornet", "text": "Josep Elias Cornet (Courbevoie, Frantzia, 1941eko irailaren 17a - Bartzelona, Katalunia, 1982ko uztailaren 1a) katalanezko olerkari eta eleberrigilea izan zen. Hasieran gaztelaniaz idatzi zuen arren (\"Lejos de casa,\" 1967; \"20 boyardos papel ma\u00edz,\" 1974), geroztik katalanez eman zuen bere obra guztia.\nObra nagusiak: \"Per a un duc Bach escriv\u00ed musica d'orgue, a Weimar\" (\"Duke batentzat idatzi zuen Bachek organo musika Weimarren, \"1971); \"Ideari a la recerca de la fruita tendra \"(\"Idearioa fruta gozoaren bila,\" 1976). Kontakizuna landu zuen azken urteetan: \"La Dona del capit\u00e1 \"(\"Kapitainaren emaztea,\" 1977)."}
{"id": "279231", "revid": "336", "url": "https://eu.wikipedia.org/wiki?curid=279231", "title": "Frantzisko Maria Etxezarreta", "text": "Frantzisko Maria Etxezarreta (Durango, Bizkaia, 1777ko urriaren 4a - Bilbo, Bizkaia, 1842ko apirilaren 14a) bizkaitar itsasgizona izan zen.\nBiografia.\n1798an alfereza zen, eta urtebete geroago Roshforteko erasoaldian hartu zuen parte. 1805ean tenientea zela, atxilo hartu zuten Trafalgarko guduan. Espainiako Independentzia Gerran, lehorrean borrokatu zen, eta zauritu egin zuten. Gerra amaitutakoan, Santanderko portuko kapitain izendatu zuten, eta bi urte geroago Bilboko bigarren komandante. Bilboko defentsan jardun zuen, Lehen Gerra Karlistaren garaian. Brigadier egin zuten, 1837an."}
{"id": "279232", "revid": "28807", "url": "https://eu.wikipedia.org/wiki?curid=279232", "title": "Francisco Mar\u00eda Echezarreta", "text": ""}
{"id": "279234", "revid": "10891", "url": "https://eu.wikipedia.org/wiki?curid=279234", "title": "Soichiro Honda", "text": "Soichiro Honda (Hamamatsu, Japonia, 1906ko azaroaren 17a - Tokio, 1991ko abuztuaren 5a) japoniar enpresaburua izan zen. Bigarren Mundu Gerraren ondoren, inoiz izan den motor-enpresa handiena sortu zuen, Honda. Makina dotoreak saltzen zituen, armadak behar ez zituen motorrak moldatuta. Lastertasun handiko motor haiei sekulako potentzia atera zien. Aurrerago, autoen munduan sartu zen. Enpresaren ikerkuntza-institutuaz arduratu zen bera, zuzendari gazteen eskuetan utzita enpresako kudeaketa. Japoniako gerra ondoko mirari ekonomikoaren ikur nagusietako bat da."}
{"id": "279235", "revid": "512", "url": "https://eu.wikipedia.org/wiki?curid=279235", "title": "Hipposideros marisae", "text": "Hipposideros marisae Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279236", "revid": "1519", "url": "https://eu.wikipedia.org/wiki?curid=279236", "title": "Ibn Jubair", "text": "Ibn Jubair ( - izen osoa Ab\u016b ad-D\u012bn al-Husayn Muhammad ibn Ahmad ibn Jubayr) (X\u00e0tiva, 1145 - Alexandria, 1217) andalustar idazlea izan zen. Sortaldera egindako bidaia baten kontakizuna utzi zuen (\"Rihla\"). Obra horren bidez genero berri baten aitzindari egin zen, geografia eta historia bateratzen zituen kontaera hutsarena. Jakintza handiko gizona zen, eta funtzionario izan zen Granadan. Hiru bidaia egin zituen, Mekara lehengoa, berriz ere Ekialdera bigarrena eta Alexandriara hirugarrena; han geratu zen irakasle eta han hil zen. Lehenengo bidaian idatzi zuen \"Rihla\" kontakizuna. "}
{"id": "279237", "revid": "65203", "url": "https://eu.wikipedia.org/wiki?curid=279237", "title": "Stanis\u0142aw Poniatowski", "text": "Stanis\u0142aw Poniatowski kondea (Chojnik, Polonia, 1676ko irailaren 15a - Ryki, 1762ko abuztuaren 29a) poloniar militarra izan zen.\nBiografia.\nSuediako errege Karlos XII.aren laguntzailea izan zen, eta hark antolatutako espedizioetan parte hartu zuen. 1711n Sultanak Petri Handiarekin bakea izenpetu zuenean, Poloniara itzuli zen Poniatowski eta Augusto II.aren, Estanislao I.a Leszczynskiren eta Augusto III.aren zerbitzura lan egin zuen, hurrenez hurren.\nCzartoryska printzesarekin ezkondu zen, eta hamar seme-alaba izan zituen, haien artean Poloniako errege izan zen Estanislao II.a Augusto."}
{"id": "279238", "revid": "28807", "url": "https://eu.wikipedia.org/wiki?curid=279238", "title": "Stanislaw Poniatowski", "text": ""}
{"id": "279239", "revid": "10891", "url": "https://eu.wikipedia.org/wiki?curid=279239", "title": "John Wesley Powell", "text": "John Wesley Powell (Mount Morris, New York, 1834ko martxoaren 24a - Haven, Maine, 1902ko irailaren 23a) Estatu Batuetako geologo eta etnologoa izan zen.\nColorado, Utah eta Arizonan ikerketak egin, eta Coloradoko Kanoi Handia aztertu zuen, bidaia arriskutsu batean. \"Exploration of the Colorado River of the West and Its Tributaries\" (1875, \"Mendebaleko Colorado ibaiaren eta haren adarren esplorazioa\") liburua argitaratu zuen gero. Powellen lanek Estatu Batuetako Geologia Zerbitzua antolatzen lagundu zuten. Zerbitzu horren buru izan zen 1881-1894 urteetan."}
{"id": "279240", "revid": "336", "url": "https://eu.wikipedia.org/wiki?curid=279240", "title": "Fiodor Vasilievitx", "text": "Fiodor Vasilievitx Rostopchin (Livny, 1763ko martxoaren 23agreg./martxoaren 12ajul. - Mosku, 1826ko urtarrilaren 30agreg./urtarrilaren 18ajul.) errusiar jenerala eta estatu gizona izan zen.\nPaulo I.a tsarraren laguntzailea izan zen, eta jeneral, mariskal eta Kanpo Arazoetarako ministro izendatu zuen, hurrenez hurren. 1812an Moskuko gobernari izendatu zuten. Frantziak Errusiari eraso zionean ez zuen Mosku babestu nahi izan, eta biztanleak aterarazi zituen handik. Frantsesak iritsi eta biharamunean gertatutako sutearen ardura leporatu zioten gobernariari, hark beti ukatu bazuen ere. Vienako kongresuko kide izan zen."}
{"id": "279241", "revid": "105290", "url": "https://eu.wikipedia.org/wiki?curid=279241", "title": "Rutenia", "text": "Rutenia ( / \"Rus'\" eta / \"Rus'kaya zemlya\", , ). Ukrainiako lurraldea da, Karpato mendien ipar-mendebalean. Ukrainar katolikoak bizi ziren han (1596an lotu ziren bertako biztanleak Vatikanoari, erlijioz) eta luzaroan Hungaria, Galitzia eta Bukovinako lurraldeen administrazioaren mendean egon zen. 1918an, Txekoslovakiako ekialde muturreko herrialde bihurtu zen eta, alemaniar naziek 1938an okupatu ondoren, Hungariaren mende geratu zen. 1947an, ordea, Sobietar Batasunak hartu zuen beretzat, Ukrainako estatuko herrialde gisa."}
{"id": "279243", "revid": "46380", "url": "https://eu.wikipedia.org/wiki?curid=279243", "title": "V\u00edctor S\u00e1nchez Zabala", "text": "V\u00edctor S\u00e1nchez Zabala (Iru\u00f1ea, Nafarroa, 1926 - Madril, 1996ko azaroaren 1a) nafar filosofoa izan zen.\nBiografia.\nHizkuntzaren psikologiaren inguruan lan egin zuen, batez ere."}
{"id": "279244", "revid": "28807", "url": "https://eu.wikipedia.org/wiki?curid=279244", "title": "V\u00edctor S\u00e1nchez de Zavala", "text": ""}
{"id": "279245", "revid": "336", "url": "https://eu.wikipedia.org/wiki?curid=279245", "title": "Sigismund Thalberg", "text": "Sigismund Thalberg (Geneva, Suitza, 1812ko urtarrila - Posillipo, Italia, 1871ko apirilaren 27a) musikagilea eta XIX. mendeko pianojole ospetsuenetakoa izan zen. Hummel, Sechter, Kalkbrenner eta Moschelesen ikasle izan zen. Hamalau urte zituelarik Vienako aretoetan hasi zen jotzen. 1830. urtean Alemanian eta Ingalaterran eman zituen kontzertuak. 1836. urtean Parisen hartu zuen bizilekua, eta F. Liszt ezagutu zuen. Ameriketako Estatu Batuetan ere eman zituen kontzertuak. Thalbergek, XIX. mendeko pianista bikain gehienek bezala, bere lanak jotzen zituen. Bi opera, kantuak eta pianorako lan asko idatzi zituen."}
{"id": "279246", "revid": "336", "url": "https://eu.wikipedia.org/wiki?curid=279246", "title": "Theodor W. Adorno", "text": "Theodor W. Adorno (Frankfurt, 1903ko irailaren 11 - Visp, Suitza, 1969ko abuztuaren 6a) alemaniar filosofo, soziologo, psikologo, musikologo eta konpositorea izan zen, gizarteari egindako teoria kritikoarengatik ezaguna.\nFrankfurteko Eskolako teoria kritikoaren bultzatzaile nagusietariko bat izan zen, eta haren lana Ernst Bloch, Walter Benjamin, Max Horkheimer, Erich Fromm eta Herbert Marcuse pentsalariekin lotzera heldu da, besteak beste. Haientzat, Freud, Marx eta Hegelen lanak funtsezkoak ziren gizarte modernoaren kritika burutzeko.\nFaxismoa eta hark berak izendaturiko kultur industria izan ziren kritikaren gai nabarmenenak. Bere idazlanek \u2014hala nola \"Ilustrazioaren Dialektika\" (1947), \"Minima Moralia\" (1951) eta \"Dialektika Negatiboa\" (1966)\u2014 eragin handia izan zuten Europako Ezker Berrian.\nXX. mende hasierako Europan existentzialismoaren eta positibismoaren korronteak gailentzen ari zirelarik, Adornok Kierkegaarden eta Husserlen ikasketen bitartez historia naturalaren ikusmolde dialektikoan aurrepausoa eman zuen, ontologiaren eta enprismoaren tentazioak kritikatzen zituelarik. Pianista klasikoa zen, eta Arnold Sch\u00f6nbergen dodekafonismoarekiko zuen jakin-minak bultzatuta, Vienako Bigarren Eskolako kide zen Alban Bergekin konposizioa ikasi zuen. Musika abangoardistekiko zuen dedikazioak haren ondorengo lanen oinarria osatu zuen, eta bide batez Thomas Mannekin lankidetzan aritzera eraman zuen, hura \"Doctor Faustus\" nobela idazten ari zela, biak Kalifornian Bigarren Mundu Gerratik erbesteratuta bizi ziren bitartean. Gizarte Ikerketarako Instituturako lanean, Adornok autoritarismoari, antisemitismoari eta propagandari buruzko ikerketa eragin-sortzaileetan parte hartu zuen. Beranduago, ikerketa horiek gerraosteko Alemanian Institutuak burutuko zituen ikerketa soziologikoen eredu bilakatuko ziren.\nBiografia.\nFrankfurteko familia burges batean jaio zen. Bere aita, Oscar Alexander Wiesengrund, ardo merkataria zen, ama, Maria Calvelli-Adorno soprano lirikoa. Bere arreba Agathak pianoa jotzen zuenez, amarekin batera arduratu zen Adornoren haurtzaroko heziketa musikalaz.\nJudua izanik, nazien garaian AEBetara emigratu zuen. Bigarren Mundu Gerra amaitu ondoren, Alemaniara itzuli zen. 1949tik filosofia eta soziologia irakatsi zituen Frankfurten. Sari ugari jaso zituen XX. mendeko pentsalari entzutetsu gisa eta aintzatetsia izan zen estetika, filosofia eta estetikaren alorretan.\nIkasketak.\nKaiser Wilhelm Gymnasium ikastetxera joan zen, non bere adimenagatik nabarmendu zen gainontzeko ikaskideen artean. Gazte garaian Siegfried Kracauer ezagutu zuen eta lagun minak egin ziren, Kracauer bera baino hamalau urte zaharragoa zen arren.\nEragin intelektualak.\nFrankfurteko Eskolako teorialari gehieni bezala, Hegel, Marx eta Freuden lanek asko eragin zioten Adornori. Haien teoria nagusiek XX. mendearen lehen erdiko intelektual ezkertiar asko liluratu zituzten.\nHegel.\nAdornoren filosofia hegeliarraren bereganakotzea 1931n hasi zen, haren inaugurazio-hitzaldian hain zuzen ere. Bertan ondorengoa esan zuen: \"interpretazio filosofikoa dialektikaren bitartez soilik iruditzen zait zilegi\" (\"Gesammelte Schriften\" 1: 338). Hegelen ustez metodoa eta edukia ezin daitezke banatu, pentsatzeak beti baitakar zerbait pentsatzea; berarentzat dialektika \"objektuaren beraren mugimendu ulertua\" da.Gerhard Schweppenh\u00e4user-ek bezala, Adornok bere egin zuen baieztapen hori, eta bere pentsamendua oinarrizko kategoria hegeliar batean oinarritu zuen, ukapen determinatuan, zeinaren arabera zerbait ez den abstraktuki ukatzen eta zeron disolbatzen, baizik eta haren kontrakoaren bitartez kontzeptu berri eta aberatsago baten gordetzen den.\nKarl Marx.\nMarxen \"Ekonomia politikoaren kritikak\" argi eta garbi markatu zuen Adornoren pentsamendua. J\u00fcrgen Habermasek deskribatzen duen bezala, kritika marxista Adornoren aburuz \"ortodoxia isila da, zeinaren kategoriak Adornoren kulturaren kritikan agerian geratzen diren, nahiz eta haien eragina esplizituki aipatua ez dagoen.\" Marxek Adornon izan zuen eragina, Gy\u00f6rgy Luk\u00e1csen \"Geschichte und Klassenbewu\u00dftsein-en\" (\"Historia eta Klase-kontzientzia)\" bidez iritsi zen lehenik; testu horretatik, Adornok kategoria marxistak ziren gauza-bihurtzea (reifikazioa) eta merkantziaren fetitxismoa bereganatu zituen. Horiek lotura estua dute Adornok merkataritzarekiko zuen kontzeptuarekin, bere filosofiaren muina den kontzeptua hain zuzen ere, teoria ekonomikora soilik mugatua ez dagoena. Adornoren \"truke-gizartea\" (\"Tauschgesellschaft\"), bere \"hedatze-irrits aseezin eta suntsitzailearekin\", erraz deskodetu daiteke kapitalismoaren deskribapen gisa. Horrez gain, ideologia kontzeptu marxista funtsezkoa da Adornorentzat.\nKlase teoriak ere, Adornoren lanean gutxiago agertzen denak, pentsamendu marxistan du jatorria. Adornok bere testuetako bitan aipatu zuen esplizituki klasea: lehena, \"Musika-Soziologiaren Sarrera\" idazlaneko \"Klaseak eta Estratuak\" (\"Klassen und Schichten\") kapituluan; bigarrena, \"Klase Teoriaren inguruko gogoetak\" deituriko 1942ko saiakera argitaragabeko batean, haren lanen bilduman postmortem argitaratua izan zena.\nSigmund Freud.\nPsikoanalisia teoria kritikoaren osagai bat da. Adornok goiz irakurri zuen Sigmund Freuden lana, baina, Horkheimerrek ez bezala, ez zuen inoiz psikoanalisirik jaso praktikan.\nAdorno beti izan zen Freudiar doktrina ortodoxoaren aldekoa, \"psikoanalisia bere forma hertsian\". Jarrera horretatik Erich Fromm erasotu zuen, baita geroago Karen Horney ere, haien errebisionismoa zela eta. Psikoanalisi soziologizatuari eta hura prozedura terapeutiko batera murrizteari buruzko zalantzak aditzera eman zituen."}
{"id": "279247", "revid": "17", "url": "https://eu.wikipedia.org/wiki?curid=279247", "title": "Theodor Adorno", "text": ""}
{"id": "279248", "revid": "336", "url": "https://eu.wikipedia.org/wiki?curid=279248", "title": "Dandy", "text": "Dandy XIX. mendearen lehen laurdenean Britainia Handian gizarte-maila goreneko gazteen artean izan zen talde bateko kidea da; talde horrek eragin handia izan zuen gustu-kontu guztietan, batez ere janzteari zegozkionetan.\nDandyen mugimendua, hasieran, moda estetiko hutsa izan bazen ere, gerora jarrera orokorrago bihurtu zen, bizitzari buruzko filosofia alegia. Bilakaera horretan eskua izan zuten, besteak beste, George Brummellek, lord Byronek, Orsay kondeak, Baudelairek eta Oscar Wildek."}
{"id": "279250", "revid": "28807", "url": "https://eu.wikipedia.org/wiki?curid=279250", "title": "Dandi", "text": ""}
{"id": "279251", "revid": "28807", "url": "https://eu.wikipedia.org/wiki?curid=279251", "title": "Juan Evo Morales Ayma", "text": ""}
{"id": "279252", "revid": "105290", "url": "https://eu.wikipedia.org/wiki?curid=279252", "title": "Panderi familia", "text": "Panderi XIX. mendeko gipuzkoar bertsolari familia izan zen. Panderitarren familia horretan bi dira bertsolari ezagunenak: Joakin Jauregi Salaberria (Errenteria, 1844 - 1921) eta Jose Migel Salaberria Iraola (Errenteria, 1838 - 1905). Osaba-ilobak ziren. Santa Kruz apaizarekin ibili zen Joakin Bigarren Karlistaldian, eta ondoren Amerikara joan zen. Panderitarren bertsoak eta argibideak Antonio Zavalak bildu eta \"Errenteria\u00b4ko bertsolari zaarrak \"(1968) izeneko liburuan argitaratu zituen."}
{"id": "279253", "revid": "512", "url": "https://eu.wikipedia.org/wiki?curid=279253", "title": "Hipposideros megalotis", "text": "Hipposideros megalotis Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279254", "revid": "336", "url": "https://eu.wikipedia.org/wiki?curid=279254", "title": "Radegunda", "text": "Radegunda (; \"Rhadegund, Radegonde\", edo \"Radigund\" ere deitua; Turingia, ca. 520\u2013 Poitiers, 586ko abuztuaren 13a) frankoen erregina izan zen. IX. mendean kanonizaturik, abuztuaren 13an ospatzen da haren jaieguna. Poitiers hiriko zaindaria da.\nBizitza.\nKlotario I.a Soissonseko erregeak hil zuen Turingiako erregearen alaba zen, eta Klotariok berak hezi eta bataiatu ondoren, berarekin ezkoztarazi zuen 538an. Klotariok Radegundaren anaia hilarazi zuenean gortetik alde egiteko baimena jaso zuen Radegundak, eta Medarno apezpikuaren aurrean moja bihurtu zen Noyonen 555ean. Poitiersen hartu zuen bizilekua, eta Sainte-Croixeko monasterioa eraiki zuen."}
{"id": "279255", "revid": "336", "url": "https://eu.wikipedia.org/wiki?curid=279255", "title": "Ruanda-Urundi", "text": "Ruanda-Urundi Afrikako erdi-ekialdeko estatu ohia da, Ruandako (iparraldean) eta Urundiko (hegoaldean) erresumek osatua. Alemaniaren mendeko ekialdeko Afrikako lurralde bihurtu ziren 1898an. Lehen Mundu Gerra amaitu zenean, Belgikaren mende geratu zen Ruanda-Urundi (1922), eta 1946an Nazioen Elkartearen administraziopean, egiaz Ruanda Belgikaren mende zegoen arren. 1961ean egin zen Ruanda eta Urundi bereizteko erreferenduma, eta hurrengo urtean sortu ziren, horrenbestez, Ruandako eta Burundiko estatuak."}
{"id": "279256", "revid": "336", "url": "https://eu.wikipedia.org/wiki?curid=279256", "title": "Rod Steiger", "text": "Rod Steiger (Westhampton, New York, AEB, 1925eko apirilaren 14a - Los Angeles, Kalifornia, AEB, 2002ko uztailaren 9a) Estatu Batuetako antzezlea izan zen.\nBiografia.\nNew Yorkeko \"American Theater Wing\" eta \"Actor's Studio\" eskoletan egin zituen antzezle-ikasketak. Antzerkian eta telebistan luzaroan lan egin ondoren, 1954an egin zuen lehen filma, Elia Kazanen \"On The Waterfront\". Pertsonaia gogorrak, oldarkorrak eta megalomanoak gorpuztu izan zituen. Europan eta Hollywooden lan egin zuen."}
{"id": "279257", "revid": "512", "url": "https://eu.wikipedia.org/wiki?curid=279257", "title": "Tarantula", "text": "Tarantula likosidoen familiako zenbait armiarmaren izena da. Armiarma mota askori eman izan zaio \"tarantula\" izena, baina benetako tarantulak lasterka eginez harrapakinak atzematen dituztenak dira. Pozoia sartuz hiltzen dituzte harrapakinak. Tarantula gehienek ez dute amaraunik egiten. Gorputz sendoa, begi txikiak eta hanka luze iletsuak dituzte. 12 bat tarantula mota dira; \"Lycosa tarantula\", Europako hegoaldean eta Afrikako iparraldean bizi dena, eta \"Cyrtopholis portoricae\" izenekoa, dira ezagunenak.\n\"Theraphosidae\" eta \"Dipluridae\" familietako armiarmei ere tarantula deritze."}
{"id": "279258", "revid": "119347", "url": "https://eu.wikipedia.org/wiki?curid=279258", "title": "Jon Zabaleta", "text": "Jon Zabaleta Larburu (Hernani, Gipuzkoa, 1950) marrazkilaria eta ilustratzailea da. Debako Arte Eskolako partaidea izan zen eta, bereziki, grafiko lanak egin zituen han. Umorezko marrazkigintza landu egin du hedabide desberdinetan: \"Euskadi Sioux\", \"Berriak\", \"Egin\", \"Euskaldunon Egunkarian\", \"Hitz\", \"Zeruko Argia\", Anaitasuna... Haurrentzako liburuetako marrazkigile izan da, bestetik, eta 75en bat liburuen marrazkietan lagundu du; alor berean, \"Ipurbeltz\" komikiaren lankide izan zen. Pintura profesionalean erakusketak egin ditu Iru\u00f1ean, Donostian eta Hondarribian.\nBiografia.\nJon Zabaleta Hernanin jaio zen 1950ean. Lehenengo eskolan hasi zen marrazten. Mutikotan festa egunetarako\npankartak kartelak eta irudiak egiten zituen. Gaztetan, muralak, karteladak eskuz egindakoak, txiste\ngrafikoak aldizkarietarako. Garai hartako gazte-elkarteetan, euskararen aldeko ekimenetan, irudiak\neskaintzen zituen berak. 1968an, delineatzaile ikasketak burutu gabe utzi eta inprimategi batean lanean hasi zen. 1971an Debako Arte Eskolan sartu zen. Jorge Oteizak bultzatutako Eskola Esperimental hura arte aplikatuetan berrikuntza eta herrigintza txertatzeko ahalegin bat izan zen han sortzen ari ziren gau eskola, kultur aste, ikastola eta kultur elkarteen unibertso txikian eragin handia izan zuena. Zabaletak, bere iruditeria propioaren oinarriak\u00a0Deban jarri zituen: pospoloak eta barraskiloak, elefanteak\neta ilargiak.\nDebako eskola 1974an utzi zuen, eta berehala sortu zitzaizkion lehenengo enkarguak.\u00a0Harrigarriak gertatu ziren euskal edizioaren testuinguruan bere irudien freskotasuna eta baliabide material eskasei ateratzen zien etekin plastikoa. Jon Zabaletaren hastapenak estuki lotuak daude euskarazko kultur industrien lehen\nurratsekin, garaiko euskal prentsa apurraren ahaleginekin. Euskal kulturaren sareak zabaltzearekin batera\nondu zen, eta euskal komiki berriaren aitzindarietako bat bihurtu zen.\u00a0Posta-irudiak, euskararen aldeko mugimenduen edo presoen laguntza komiteen diru beharri erantzuteaz gain, Olentzeroren irudia sustatzen lagundu zuen.\n1970eko hamarkadaren erdialdean\" Zeruko Argia\" eta\" Komikia\" gehigarrian agertu ziren bere lanak, batez ere komikiak. Garai hartan \"Berriak\"-en \u201cXua, Taka eta Klok\u201d izeneko tirak publikatu zituen. 1976an \"Aberri Egunaren Ipuia\" koadernoa publikatu zuen Baionako \"Hitz\" aldizkariaren gehigarrian. Harrezkero leku askotan kolaboratu zuen, tartean \"Egin\"en, \"Euskaldunon Egunkaria\"n, \"Garaia\"n, \"HABE\"n, \"Euskadi Sioux\"en eta \"Ipurbeltz\"en. Urte haiek bizi-biziak izan ziren diseinu grafikoan eta\u00a0irudizko komunikazioan. Bere garaiko irudigile euskaldunak beste herrialdetako joerak ere jarraitzen zituzten, eremu anglofonokoak batzuk (Zulueta, Juan Carlos Egillor, Zabala...), eremu frankofonokoak beste batzuk (Zabaleta, Antton Olariaga...). Aurkikuntza horien\nartean kaleratu zen \"Juan Zabalo \"Txiki\": marrazkilari eta umoredun\" izeneko liburua.\u201cTxiki\u201d Zabaloren marrazkera sintetikoa zen, marra itxi ondo zehaztua zeukan eta kolore basikoen erabilpenarekin emaitza zoragarria lortzen zituen. Gerra aurreko marrazkilari handi honekin lotzen du euskal marrazkigintzaren tradizioa,\u00a0besteak beste, Jon Zabaletak. Modu berean, Jonek\u00a0 lerroak marrazten zituen emaitza adierazgarriak lortuz. Gai sozio-politikoa, ia oharkabean, aitzaki bezala edo konpromiso bezala erabiltzen zuen, gertatzen zena eta gertatzen zitzaiona, kronista modura, kontatzeko. Jonek gaitasun aparta du\u00a0 bere inguruan eta berean bere baitan gertatzen dena doitasunez kontatzeko.\n80ko urteetan, demokraziaren erakundetzearekin,\u00a0Jon Lesakako baserri batera erretiratu zen, bere lana haur liburuen ilustrazioetara mugatuz. Anjel Lertxundi, Asun Balzola, Bernardo Atxaga, Mariasun Landa, eta beste hainbat autore inportanteren ipuinenirudigilea izan da. Urrundik bizi izan zuen ordea euskarazko haur literaturaren lehen boom industrial hura.\" Ipurbeltz\" izan liteke, komikigintzan, egonkortasunaren apustua egin zuen aro heldu berriaren ikurra. Luzaro kolaboratu izan zuen Jon Zabaletak \"Ipurbeltzen\", orri gogoangarriak eskaini izan zituen bertan, baina bolada hura bazter batetik bizi izan zuen.\nJon Zabaletaren lanak.\nJon Zabaletaren lanaren ibilbidea oparo eta askotarikoa izan da, besteak beste, diskoen portadak, kartelak eta pegatinak diseinatu ditu. Horrez gain, ume eta gaztetxoentzako 100 bat liburu ilustratu ditu. Umeentzako eginak diruditen arren, bere marrazkietan politika, sexua edo ekologia bezalako gaiak landu izan ditu. Horrez gainera, umore grafikoa, komikia eta bestelako marrazkiak ere argitaratu ditu hamar bat aldizkarietan eta bi egunkarietan. Zabaletak hogei bat erakusketatan parte hartu du azken urteetan. Gaur egun marrazten eta maisu lanetan dihardu, gure historiaren lekuko den artista aparta hau."}
{"id": "279259", "revid": "512", "url": "https://eu.wikipedia.org/wiki?curid=279259", "title": "Dugong", "text": "Dugong manatiaren ordenako (Sirenia ordenako) itsas ugaztuna da (\"Dudong dugon\"), bere generoko espezie bakarra. 3 metro izan daiteke luze. Buru handia du, biribil samarra, lepoa zabal laburra eta begiak txikiak. Larru lodia du, eta ile gutxi. Itsas belarrak eta beste zenbait landare jaten ditu. \"Itsas behia\" ere esaten zaio. Talde txikitan bizi da Indiako ozeanoan, Itsaso Gorrian, eta Ginea Berriko, Filipinetako eta Australiako kostaldetik hurbil. Gero eta dugong gutxiago geratzen dira, oso aintzat hartua baita ehizarako."}
{"id": "279260", "revid": "512", "url": "https://eu.wikipedia.org/wiki?curid=279260", "title": "Paul-Albert F\u00e9vrier", "text": "Paul-Albert F\u00e9vrier (Cannes, 1931ko urtarrilaren 26a - 1991ko apirilaren 10a) frantses historialaria izan zen.\nProventzako Unibertsitatea sortu zuen, eta bertan, erromatarren historiako irakasle izan zen. Kultura Ministerioan Arte Aberastasunaren Inbentarioaren buru izan zen. Historiaz gainera, monumentuak eta topografia ikasi zuen. Soldadutza Aljerian egin zuen, eta horrek hango historia, erromanizazioa, islamismoa eta kristautzea aztertzera eraman zuen. Liburu bat idatzi zuen horri buruz: \"Approches du Maghreb romain\" \"(Magreb erromatarra; hurbilpena).\""}
{"id": "279261", "revid": "512", "url": "https://eu.wikipedia.org/wiki?curid=279261", "title": "Gabial", "text": "Gabiala (\"Gavialis gangeticus\") Gavialidae familiako narrastia da, 5-6 m inguru luzekoa, \"Gavialis\" generoko espezie bakarra.\nMutur luzea eta estua du, baina ahoa oso zabalkorra du. Giltzadurarik gabeko azal-oskola du gaineko aldean, oliba-kolorekoa. Arrainak janez elikatzen da, eta arrautzak erruteko bakarrik irteten da uretatik. Ez dio gizakiari erasotzen.\nIndiako Ganges, Brahmaputra eta Indus ibaietako gune zingiratsuetan bizi da, eta Birmaniako mendebaldekoetan. Animalia sakratutzat hartzen dute lurralde horietan. Espeziea galtzeko arrisku bizian dago."}
{"id": "279262", "revid": "56334", "url": "https://eu.wikipedia.org/wiki?curid=279262", "title": "Juan Goikoetxea Maiza", "text": "Juan Goikoetxea Maiza, izengoitiz Basarteko apaiza, Ibon Zerain'go eta Iru-Garate (Zerain, Gipuzkoa, 1913ko maiatzaren 8a - ?, 1983), gipuzkoar idazlea eta euskaltzaina izan zen.\nBiografia.\nJesusen Lagundiko elizgizona zen. Belgikan eta Burgosen egin zituen ikasketak. Aldizkari askotan idatzi ditu artikuluak, besteak beste: \"Luberri\", \"Gure mutilak\", \"Jesus\u00b4en Biotzaren Deya\", \"Euzko Gogoa\", \"Egan\", \"Euskera\", \"Zeruko Argia\" eta \"Elkartasuna\".\n1968. urtean \"Gamiz, Arabar euskal olerkaria\" izeneko lana argitaratu zuen \"Egan\" aldizkarian Juan Bautista Gamiz arabar idazleari buruz. Orobat, Werner Watsonen historia itzuli du euskarara."}
{"id": "279264", "revid": "28807", "url": "https://eu.wikipedia.org/wiki?curid=279264", "title": "Jon Goikoetxea Maiza", "text": ""}
{"id": "279265", "revid": "28807", "url": "https://eu.wikipedia.org/wiki?curid=279265", "title": "Juan Goicoechea Maiza", "text": ""}
{"id": "279266", "revid": "336", "url": "https://eu.wikipedia.org/wiki?curid=279266", "title": "Valent\u00edn Hern\u00e1ndez Aldaeta", "text": "Valent\u00edn Hern\u00e1ndez Aldaeta (Haro, Errioxa, 1865 - Bilbo, 1920ko uztailaren 11a) politikari sozialista izan zen. Bilboko Elkarte Sozialistako zuzendaritza-taldeko kidea eta \"La Lucha de Clases\" izeneko astekariaren zuzendaria izan zen. Errepublikanoen eta anarkisten aurka borrokatu zen aldizkari hartako lerroetan, eta apaizen eta euskal nazionalisten kontra idatzi zuen. Kartzelan sartu zuten 1897an, eta alderdi sozialistatik egotzi 1899an. Horren ondoren, bolada batez arrakasta handia izan zuen \"El Ruido\" izeneko satira-aldizkaria argitaratu zuen."}
{"id": "279267", "revid": "512", "url": "https://eu.wikipedia.org/wiki?curid=279267", "title": "Hipposideros muscinus", "text": "Hipposideros muscinus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279268", "revid": "6327", "url": "https://eu.wikipedia.org/wiki?curid=279268", "title": "Valent\u00edn Hern\u00e1ndez Aldecoa", "text": ""}
{"id": "279269", "revid": "512", "url": "https://eu.wikipedia.org/wiki?curid=279269", "title": "Op art", "text": "Op art arte mugimendu abstraktu modernoa da, 1960. urtean agertu zena. Optikaren oinarrietatik abiaturik, ilusio optikoak sortzen ahalegintzen zen. Kolore hotzen eta beroen arteko aurkakotasunaren edo geometriako irudi zuri-beltzen bidez mugitzen ari direla diruditen gainaldeen, kolore-aldaketen eta hondo- eta forma-aldaketen ilusio optikoak sortzen ziren. Malevic eta Mondrian izan ziren op art mugimenduaren aitzindariak. Josef Albers, Victor Vasarely eta Bridget Riley dira op arteko artista aipagarrienak. New York izan zen op art mugimenduaren gunea."}
{"id": "279270", "revid": "512", "url": "https://eu.wikipedia.org/wiki?curid=279270", "title": "Jean-Fran\u00e7ois Pil\u00e2tre de Rozier", "text": "Jean-Fran\u00e7ois Pil\u00e2tre de Rozier (Metz, Frantzia, 1756ko martxoaren 30a - Wimereux, 1785eko ekainaren 15a) frantses fisikaria eta aeronauta izan zen.\nBiografia.\nFisika eta kimika irakasle izen zen Reimsen. 1783. urtean, Arlandes markesarekin batera, lehen globo igoaldia egin zuen, hogeita bost minutuko iraupena izan zuena eta 1.000 metrotara iritsi zena. 1785. urtean, Mantxako kanala zeharkatzeko ahalegina egin zuen, haize beroz eta hidrogenoz betetako bi globo zituen \"Rozi\u00e8re\" izeneko tresnan. Hidrogenozko globoa lehertu zen, eta berarekin zihoan Romain fisikariarekin batera hil zen."}
{"id": "279272", "revid": "46380", "url": "https://eu.wikipedia.org/wiki?curid=279272", "title": "Emil Racovi\u021b\u0103", "text": "Emil Racovi\u021b\u0103 (Ia\u0219i, 1868ko azaroaren 15a - Cluj-Napoca, 1947ko azaroaren 17a) errumaniar biologoa izan zen.\nItsas faunari buruzko ikerketak egin ondoren, leizeetako fauna aztertzen hasi zen eta bioespeleologiaren oinarriak ezarri zituen. Ren\u00e9 Jeannelekin batera leizeetako faunari buruzko lehen aldizkaria kaleratu zuen, eta 1920an espeleologiako lehen institutua sortu zuen Clujen. Leizeetako animalien bizi-baldintzak, troglobioen bilakaeraren ereduak, haien ugalketa, geografia-banaketa eta zoologia-sistema ikertu zituen lehen biologoa izan zen."}
{"id": "279274", "revid": "512", "url": "https://eu.wikipedia.org/wiki?curid=279274", "title": "Arthur Rubinstein", "text": "Arthur Rubinstein (; L\u00f3d\u017a, - Geneva, ) poloniar pianista izan zen. Txikitatik pianista bikaina izan zen. 1897. urtean J. Joachimen zuzendaritzapean jo zuen lehenengoz Berlinen. R. Breithaupt eta H. Barthen ikasle izan zen, eta musikagintza ikasi zuen M. Bruch eta R. Kahnekin. 19 urte zituela, lehen kontzertualdia eman zuen (40 kontzertu Estatu Batuetan). Harrezkero, ospetsu bihurtu zen mundu osoan. 1954. urtetik aurrera Parisen bizi izan zen. Teknika ezin hobea zuen, eta Chopinen lanak jotzen maisu zen."}
{"id": "279275", "revid": "59723", "url": "https://eu.wikipedia.org/wiki?curid=279275", "title": "Ravi Shankar", "text": "Ravi Shankar (, ahoskatua; Benares, 1920ko apirilaren 7a - San Diego, Kalifornia, 2012ko abenduaren 11) indiar musikagilea eta sitar-jotzailea izan zen. Indiako Nazio Orkestra sortu zuen. Ustad Allauddin Khanekin ikasi zuen zitara jotzen. 1948-1956. urteetan \"All-India\" Irratiko musika-zuzendari izan ondoren, kontzertuak eman zituen Estatu Batuetan eta Europan. 1962an, Kinnara musika-eskola sortu zuen Mumbain eta, gero, 1967an Los Angelesen. Hari esker ezagutu zen mendebaldean indiar musika. Musikari klasikoekin jo izan du eta, horrez gainera, eragin handia izan du pop musikan."}
{"id": "279276", "revid": "6327", "url": "https://eu.wikipedia.org/wiki?curid=279276", "title": "Yekaterinburg", "text": ""}
{"id": "279277", "revid": "6327", "url": "https://eu.wikipedia.org/wiki?curid=279277", "title": "Sverdlovsk", "text": ""}
{"id": "279278", "revid": "336", "url": "https://eu.wikipedia.org/wiki?curid=279278", "title": "James Joseph Sylvester", "text": "James Joseph Sylvester (Londres, Ingalaterra, 1814ko irailaren 3a - \"ib.\", 1897ko martxoaren 15a) matematikaria izan zen. Cambridgeko Unibertsitatean egin zituen ikasketak, eta Woolwichko eskola militarrean, Baltimoreko eta Oxfordeko unibertsitateetan irakasle izan zen. Cayleyren adiskide izan zen, eta harekin lan egin zuen. Aldaezin aljebraikoaren teoria proposatu zuen. Horretaz gain, geometriaren arloan aritu zen, eta ekuazioen eta zenbakien teoriari buruzko lanak ere egin zituen. Haren lanak \"The Collected Mathematical Papers of James Joseph Sylvester \"(1904-1912) bilduman argitaratu ziren."}
{"id": "279279", "revid": "46380", "url": "https://eu.wikipedia.org/wiki?curid=279279", "title": "Pierre Alechinsky", "text": "Pierre Alechinsky (Brusela, Belgika, 1927ko urriaren 19a -) belgikar pintore, grabatzaile eta poeta da.\nBiografia.\n\"Belgikako Pintura Gaztea\" taldeko kide egin zen 1945ean, eta 1948an \"Cobra\" taldera bildu zen, Christian Dotremont poetaren eskutik. Obra aipagarriak ditu, hala nola \"Migrazioa\" (1951), \"Inurritegia\" (1954), \"Garden handiak\" (1958), \"Zaindaria\" (1980). Hainbat poetaren liburuen ilustrazioak ere egin izan ditu, baita berak idatzitako poemak argitaratu ere. Keinuen automatismoan oinarritzen da bere artegintza. \"Id\u00e9otraces\" eta \"Gurpil askea\" dira bere idazlanetako batzuk."}
{"id": "279280", "revid": "96586", "url": "https://eu.wikipedia.org/wiki?curid=279280", "title": "Sirimavo Bandaranaike", "text": "Sirimavo Ratwatte Dias Bandaranaike (1916ko apirilaren 17a \u2013 2000ko urriaren 10a Sirima Ratwatte jaio zen Mahawalathenna Walauwan, Pussaliyadda, Bulugahagedara, Balangoda, Ratnapura barrutian (Ceil\u00e1n britaniarra) Siriako lehen emakume politikaria izan zen. Hiru aldiz izan zen lehen ministro eta Sri Lankako Askatasunaren Alderdiko burua izan zen. Munduko gobernuburu aukeratu zuten lehen emakumea izan zen.\nBiografia.\nSirimavo Bandaranaike, Solomon Bandaranaike lehen ministroaren alarguna zen, 1959an erail zutena. Bere politika sozialismoan oinarritzen zen eta bere senarraren oso antzekoa zen. Hauen hiru semeek, beranduago, Sri Lankako gobernuan zerbitzatu zuten. \nSirimavo Bandaranaikek 40 urte eman zituen kargu politikoan eta 2000ko abuztuaren 10ean dimisioa azaldu zuen eta bi hilabete geroago hil zen, 84 urte zituela, bihotzekoak jota.\nSei anai-arrebako familia bateko zaharrena izan zen Sirimavo. Lehen mailako ikasketak Ratnapurako Fuguson andere\u00f1oentzako ikastetxean egin zituen eta bigarren mailako ikasketak Colomboko Santa Brigida komentuan.\n1940ko urriaren 10ean ezkondu zen Solomon W.R.D. Bandaranaike tokiko gobernadorearekin. Senar-emazteek hiru seme-alaba izan zituzten: Sunethra, Chandrika eta Anura (2008an hil zen). 1941ean Mahila Samithi Mugimenduko kide izan zen, non landa eremuetako emakumeen alde eta kultura indigenaren babesean lan egin zuen. Solomon Ceilango lehen ministroa izan zen 1956 eta 1959 artean, Sri Lankako Askatasunaren Alderdiaren sortzailea eta buruzagia izateaz gain.\nIbilbide politikoa.\nSirimavo Bandaranaike asko biltzen zen atzerriko diplomazialari eta politikarien bileretan. Sri Lankako Askatasunaren Alderdiarentzat (SLFP) lan egin zuen, politikan parte hartu gabe. Mahila Samithiya Lankako presidentea izan zen 1959an. Urte horretan bertan, bere senarra, Solomon Bandaranaike, eraila izan zen, eta SLFP orduan, liderrik ez zuela ohartu zen . Hainbat elkarrizketen ondoren, Sirimavo Bandaranaikek hautagai bezala aurkeztea onartu zuen 1959ko irailean, baina ez alderdiarekin, baizik eta hautagai independente bezala; bere aholkularietako bat Talduwe Somarama.\nKandidatura.\nParlamentua 1959ko abenduaren 5ean desegin zuen Dahanayake lehen ministroak. Parlamenturako hauteskundeak1960ko martxoaren 19an egin ziren. SLFPri bultzada bat emateko eta botoak lortzeko beharrak Sirimavo Bandaranaikeherritarrei publikoki hitz egitera eraman zuen. Prentsa britainiarrak, alargun ahul bezala erakutsi zuen \u2013 Alargun negartia deitu zioten \u2013, baina, egunero, ospea irabazten zuen, eta gero eta gehiago erakartzen zuen landa-eremuetako biztanleen arreta.\nLehen hauteskunde hauetan, gobernua garaitua izan zen hautatua izan eta hogeita hamahiru egunera. Parlamentua berriz desegin eta 1960ko uztailaren 19an hauteskundeak deitu ziren. Ordurako, Sirimavo Bandaranaikeren ospea handitu egin zen. A.P. Jayasuriya, Badiuddhin Mahmud eta Sirimavoren beraren aitaren konbentzimendu trebe baten bidez, honek hauteskunde kanpainarako zerrendaburu izatea onartu zuen. Bere kanpaina, bere senarraren legatu politikoaren jarraipenean oinarritutako botoak biltzean oinarritu zen, bere garaipen propioan baino gehiago, gobernu herrikoi bat sortzeko. 81 eserleku lortu zituen.\nLehen ministroa.\nLehen ministro karguaren zina egin zuen 1960ko uztailaren 21ean. 1970etik 1977ra berrautatua izan zen. 1994tik 2000ra bitartean errepikatu zuen kargua. Guztira, Sri Lankako lehen ministroa izan zen hemezortzi urtez.\n1962an, India eta Txinaren arteko gatazkan, bitartekari lanak egin zituen. Jarrera honek, erantzun bezala, harreman on bat izan zuen Sri Lanka eta Indiaren artean, Bandaranaikeko legegintzaldiak iraun zuen bitartean. Protestak armadarekineta oposiziogileen atxiloketarekin desegin ziren. 1971n Janatha Vimukthi Peramuna alderdi komunista-marxistak (Herri Askapenerako Frontea, JVP) gobernuaren aurkako matxinada bat antolatu zuen. Sirimavo Bandaranaikek munduko herrialde gehienen babesa jaso zuen, potentzia handiak barne, Indiaren aireko laguntza eta laguntza logistikoa gehituz. Tamilek, berriz ere, matxinadak antolatu zituzten gutxiengo etniak budismoaren alde babestu ondoren. 1976an Kolonbongarapen bidean zegoen mundua ordezkatzeko aukeratu zuten, Herrialde ez Alineatuen 5. Goi Bileran.\nPorrota.\n1977ko hauteskundeen ondoren, porrot bat jasan ondoren, botere abusua leporatu zioten, Asanblea Nazionaletikkanporatua izan zen eta 1980an bere eskubide zibilak kendu zizkioten. 1986an eskubide zibilak berreskuratu zituen eta oposizioko burua izan zen 1989 eta 1994 artean, urte horretan berriz ere hauteskunde garaipen bat lortu zuelarik eta herrialdeko lehen ministro aukeratu zutelarik.\nErretiroa eta heriotza.\n2000. urtean bizitza politikoa utzi zuen. Bihotzekoak jota hil zen erretiroa hartu eta gutxira, 2000ko urriaren 10ean, laurogeita lau urte zituela, urte horretako legebiltzarreko hauteskundeetarako botoa ematetik bueltan.\nChandrika Kumaratungaren ama da Bandaranaike, eta bera da, hain zuzen ere, alderdiaren burua, eta Sri Lankako presidentea eta lehen ministroa ere izan da. Bandaranaike lehen ministro izan zen azken aldian, bere alaba presidente karguan zegoen; konstituzioa lehen ministro izan zenetik aldatu zenez, bere alabaren menpe egon zen."}
{"id": "279282", "revid": "28807", "url": "https://eu.wikipedia.org/wiki?curid=279282", "title": "Sirimavo Ratwatte Dias Bandaranaike", "text": ""}
{"id": "279283", "revid": "512", "url": "https://eu.wikipedia.org/wiki?curid=279283", "title": "Carolyn Carlson", "text": "Carolyn Carlson (Oakland, 1943ko martxoaren 7a) estatubatuar koreografo eta dantzaria da. Gaurko dantzako ordezkari nagusietakotzat dute adituek. Alwin Nikolaisen konpainian hasi zen dantzan (1966-1971), eta Parisa jo zuen gero (1973). Berebiziko arrakasta lortu zuen hiri horretako Operan \"21.5 dentsitatea \"izeneko lanari esker. Italiara jo zuen segidan, Veneziara. Aipatzekoak dira beste lan hauek bere obren artean: \"Hau, hori eta bestea \"(1977),\" Arkitektoak \"(1980),\" Underwood \"(1981),\" Still Waters \"(1986),\" Blue Lady \"(1988) eta\" Dark\" (1988)."}
{"id": "279284", "revid": "512", "url": "https://eu.wikipedia.org/wiki?curid=279284", "title": "Hipposideros nequam", "text": "Hipposideros nequam Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279285", "revid": "46380", "url": "https://eu.wikipedia.org/wiki?curid=279285", "title": "Ralph Ellison", "text": "Ralph Waldo Ellison (Oklahoma City, AEB, 1914ko martxoaren 1a - New York, AEB, 1994ko apirilaren 16a) Estatu Batuetako idazlea izan zen.\nBiografia.\nBigarren Mundu Gerraren ondoren \"The invisible man \"(\"Gizon ikustezina,\" 1952) arrakasta handia izan zuen eleberria eman zuen argitara. Arraza beltzekoa izaki, gutxik bezala jakin zuen zuriek beltzekiko duten itsutasuna adierazten.\nUnibertsitateko irakaslea zen, eta saio ugari idatzi du Estatu Batuetako kultura berriari buruz. Autobiografia saio bilduma bat argitaratu zuen 1964. urtean (\"Shadow and Art, Itzala eta Artea,\" 1964)."}
{"id": "279286", "revid": "28807", "url": "https://eu.wikipedia.org/wiki?curid=279286", "title": "Ralph Waldo Ellison", "text": ""}
{"id": "279287", "revid": "59723", "url": "https://eu.wikipedia.org/wiki?curid=279287", "title": "Font-de-Gaume", "text": "Font-de-Gaume (; ) Frantziako hego-mendebaleko historiaurreko leizea da, hango galerietan aurkitu diren 200 pinturengatik ospetsua (Les Eyzies-de-Tayac, Dordoina). Egoera txarrean daude, eta magdaleniar aldiaren erdialdeko eta azken garaikoak dira (K.a. 10000 urte ingurukoak, berrienak). Animaliak irudikatzen dituzte: bisonteak, zaldiak, mamutak, elur-oreinak, uroak, errinozeroak, otsoak, lehoiak... eta kolorebakarrak zein koloreaniztunak dira."}
{"id": "279288", "revid": "119347", "url": "https://eu.wikipedia.org/wiki?curid=279288", "title": "Natalia Sergeievna Gontxarova", "text": "Natalia Sergeievna Gontxarova (, ahoskatua; Negaevo, Tula oblasta, - Paris, ) kubismo-futurismoaren abangoardian garrantzi handia izan zuen errusiar margolaria izan zen.\nBiografia.\nMoskun, Arte Eskolan, eskultura eta arkitektura ikusi zuen, baina 1904ean hasi zen margotzen. Arte folkloriko errusiarrean inspiratu zen eta hori bere obran plasmatzen saiatu zen. Europan zehar bidaiatu ondoren, Errusiara itzuli eta Larionovekin abangoardian parte hartu zuen. 1909. eta 1913. urteen artean oso kolore biziak erabili zituen bere lanetan, \"(Katuak; Lanpara elektrikoak),\" eta arte abstraktuaren aitzindaritzat hartu izan da. Larionovekin Parisera itzuli eta kubismoaren ezaugarriak azaldu zituen garai hartako bere lanetan. Sergei Diagileven balletetarako apainketa eta jantzi ugari ere egin zituen.\n\"Der Blaue Reiter\" taldeko kidea izan zen bere hastapenetatik, 1911n\".\"\n1915ean balleteko jantziak eta dekoratuak diseinatzen hasi zen Ginebran.\n1921ean Parisera joan zen bizitzera, non Sergei Diagileven \"Ballets Russes-\"entzat dekoratuak diseinatu zituen. Bertan hil zen 1962an."}
{"id": "279289", "revid": "56334", "url": "https://eu.wikipedia.org/wiki?curid=279289", "title": "Ragnar Granit", "text": "Ragnar Arthur Granit (Riihim\u00e4ki, Finlandiako Dukerri Handia, 1900eko urriaren 30a - Stockholm, Suedia, 1991ko martxoaren 12a) finlandiar/suediar fisiologoa izan zen.\nBiografia.\n1937-1940 bitartean Helsinkiko Unibertsitateko fisiologia irakasle izan zen, eta 1946-1967 bitartean, neurofisiologiako irakasle Karolinskako Institutuan. 1945etik 1967ra, Neurofisiologiako Nobel Institutuko zuzendari izan zen.\n1967an, Fisiologia eta Medikuntzako Nobel saria eman zioten, Haldan Keffer Hartline eta George Waldekin batera, begi barnean gertatzen diren prozesu kimiko eta fisiologikoei buruz egindako aurkikuntzengatik."}
{"id": "279291", "revid": "512", "url": "https://eu.wikipedia.org/wiki?curid=279291", "title": "Segismundo Moret", "text": "Segismundo Moret y Prendergast (C\u00e1diz, Espainia, 1833ko ekainaren 2a - Madril, Espainia, 1913ko urtarrilaren 28a) politikari liberala izan zen. 1869an, Espainiako gorteetan diputatu zela, garrantzi handiko lana egin zuen Espainiako Konstituzioa idazten. Puerto Ricoko konstituzioa ere idatzi zuen, eta esklabotzaren aurka azaldu zen. Sei aldiz izan zen Espainiako ministro Sagasta aginpidean izan zen garaian (1886-1902). Gobernuko lehendakari izan zen 1905ean, 1906an eta 1909-1910 bitarteko urteetan. Morralek Alfontso XIII.a Espainiakoaren aurka egindako atentatuaren ondoren utzi zuen kargua."}
{"id": "279292", "revid": "336", "url": "https://eu.wikipedia.org/wiki?curid=279292", "title": "Vladimir Nemirovitx-Dantxenko", "text": "Vladimir Ivanovitx Nemirovitx-Dantxenko (; Ozurgeti, Georgia, - Mosku, ) Errusiako idazle, antzerkigile eta antzerki zuzendaria izan zen. Antzerki kritika egiten hasi zen, eta 1879tik aurrera kontakizun eta antzerki lanak ondu zituen hogei urtez. 1898an Moskuko Arte Antzerkia sortu zuen Stanislavskirekin batera, eta erabat utzi zituen lan haiek. Ondorengo berrogei urteetan egindako antzerki lanek (besteak beste Txekhoven eta Gorkiren lanetan oinarrituak) eragin erabakigarria izan zuten bere herrialdeko antzerkiaren garapenean."}
{"id": "279293", "revid": "880", "url": "https://eu.wikipedia.org/wiki?curid=279293", "title": "Gunter Grass", "text": ""}
{"id": "279294", "revid": "336", "url": "https://eu.wikipedia.org/wiki?curid=279294", "title": "Sergei Obraztsov", "text": "Sergei Vladimirovitx Obraztsov, errusieraz \u0421\u0435\u0440\u0433\u0435\u0439 \u0412\u043b\u0430\u0434\u0438\u043c\u0438\u0440\u043e\u0432\u0438\u0447 \u041e\u0431\u0440\u0430\u0437\u0446\u043e\u0432 (Mosku, Errusiar Inperioa, 1901eko uztailaren 5a - Mosku, Errusia, 1992ko maiatzaren 8a) errusiar txotxongilo maisua izan zen. Txotxongilo antzerkia zabaldu zuen Sobietar Batasunean, eta XX. mendeko txotxongilo maisu nagusietako bat izan zen.\nBiografia.\nPintura eta antzerki ikasketak egin zituen. 1931n Moskuko Txotxongilo Antzokiko lehen zuzendari izendatu zuten. Sobietar Batasunetik kanpo ere ibili zen txotxongilo emanaldiak eskaintzen, Britainia Handian eta Estatu Batuetan, besteak beste. Bere lanari buruzko liburu bat idatzi zuen: \"Moya professiya\" (\"Nire lanbidea\")."}
{"id": "279295", "revid": "336", "url": "https://eu.wikipedia.org/wiki?curid=279295", "title": "Pasifae", "text": "Greziar mitologian, Pasifae (, \"Pasiph\u00e1\u0113\") Kretako erregina da, Helio eta Perseidaren alaba. Minosekin ezkondu zen eta Androgeo, Deukalion, Ariadna eta Fedra seme-alabak izan zituen. Poseidon jainkoak, Minosek egindako gaiztakeria batengatik, zezen zuri eder batek Pasifaerengan grina izugarri bat piztea lortu zuen. Pasifaek kobrezko behi bat egiteko eskatu zion Dedalori, eta behi honen barruan sarturik, zezenarekin elkartu ahal izan zen Pasifae. Minotauroa jaio zen elkartze honen ondorioz."}
{"id": "279296", "revid": "96586", "url": "https://eu.wikipedia.org/wiki?curid=279296", "title": "Ph\u1ea1m H\u00f9ng", "text": "Ph\u1ea1m H\u00f9ng (Vinh Longeko probintzia, Vietnam, 1912ko ekainaren 11 - Hanoi, Vietnam, 1988ko martxoaren 10a) vietnamdar politikaria izan zen.\nBiografia.\nIndotxinako Alderdi Komunista sortu zuen 1930. urtean, baina frantsesek atxilotu eta espetxean eduki zuten 15 urtez. Indotxinako askatasunaren aldeko borrokan sartu zen ondoren eta Hego Vietnamgo Alderdi Iraultzaileko Idazkari Nagusi hautatu zuten (1962-1975).\nVietnam batuko Lehen Ministro orde hautatu zuten 1976. urtean, eta Barne Arazoetarako ministro 1980an. Ph\u1ea1m V\u0103n \u0110\u1ed3ng gobernuburuaren lekua hartu zuen 1987an."}
{"id": "279297", "revid": "336", "url": "https://eu.wikipedia.org/wiki?curid=279297", "title": "Piridina", "text": "Piridina konposatu aromatiko heteroziklikoa (C5H5N). Harrikatzaren alkaternan aurkitu zuen Anderson-ek 1846an. Likido kolorgea, sukoia eta oso usain txarrekoa da (arrain ustelaren usaina du). Egituraz, bentzenoaren antza du; bien arteko alde bakarra da bentzenoaren CH talde baten ordez nitrogeno atomo bat izatea. Uretan eta disolbatzaile organikoetan ongi urtzen da. Ikatzaren alkaternaren destilazioz, edo azetaldehidoaren eta amoniakoaren sintesiaren bidez lortzen da. Oso gai toxikoa da. Bitaminak eta drogak sintetizatzeko, disolbatzaile gisa, ehungintzan tindaketan laguntzeko eta abarretarako erabiltzen da."}
{"id": "279298", "revid": "336", "url": "https://eu.wikipedia.org/wiki?curid=279298", "title": "William Hickling Prescott", "text": "William Hickling Prescott (Salem, Masachusets, 1796ko maiatzaren 4a - Boston, Masachusets, 1859ko urtarrilaren 28a) estatubatuar historialaria eta hispanista izan zen. Zuzenbideko ikasketak amaitu ondoren, espainiarrak Amerikan egon ziren garaietako gaiak aztertu zituen. Harenak dira \"History of the Conquest of Mexico\" (1843, hiru liburuki; \"Mexikoko konkistaren historia\"), \"History of the Conquest of Peru\" (1847, 2 liburuki; \"Peruko konkistaren historia\") eta \"History of the Reign of Philip the Second, King of Spain\" (1855-1858, hiru liburuki; \"Filipe II.aren erresumaren historia\") obrak."}
{"id": "279299", "revid": "28807", "url": "https://eu.wikipedia.org/wiki?curid=279299", "title": "William H. Prescott", "text": ""}
{"id": "279301", "revid": "1545", "url": "https://eu.wikipedia.org/wiki?curid=279301", "title": "Pierre-Charles Villeneuve", "text": "Pierre-Charles-Jean-Baptiste-Silvestre de Villeneuve (Valensole, 1763ko abenduaren 31 - Rennes, 1806ko apirilaren 22a) frantziar militarra izan zen, Frantziako Itsas Armadako almiranteordea.\nBizitza.\n1798an Egiptorako espedizioan hartu zuen parte, eta urte berean Maltako defentsan jardun zuen. 1805ean britainiarren aurka borrokatu zen Finisterren. Napoleonen aginduei muzin eginez (Bresta abia zedin agindu baitzion), Cadiza joan zen, eta frantses-espainiar itsas armadaren buru jarri zen. Trafalgarko gudua galdu ondoren atxilotu zuten. Aske utzi zutenean, Rennesa joan eta bere buruaz beste egin zuen."}
{"id": "279302", "revid": "6327", "url": "https://eu.wikipedia.org/wiki?curid=279302", "title": "Pierre Charles Silvestre de Villeneuve", "text": ""}
{"id": "279303", "revid": "512", "url": "https://eu.wikipedia.org/wiki?curid=279303", "title": "Hipposideros obscurus", "text": "Hipposideros obscurus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279304", "revid": "1545", "url": "https://eu.wikipedia.org/wiki?curid=279304", "title": "Anasarka", "text": "Anasarka edema orokortua da, zelulek ura kanporatzea eta likidoa gorputz-barrunbeetan pilatzea dakarrena. Ura eta gatza, bihotzeko edo giltzurrunetako gaitzez, ez kanporatzeak eragiten du maizenik anasarka. Agerian dagoenean, zaila da jatorria ezagutzea; bihotzeko edema denean, gorputzaren behealdean agertzen da batez ere, zangoetan eta sabelean. Zirrosiak, gibel-gutxiegitasunak eta giltzurrun-gutxiegitasunak ere eregiten dute anasarka. Gaixotasunaren ondorioz gorputzaren bolumena handitu egiten da, eta azala distiratsu bihurtzen."}
{"id": "279305", "revid": "1545", "url": "https://eu.wikipedia.org/wiki?curid=279305", "title": "Hidropesia", "text": "Hidropesia gazur pilaketa ohi baino handiagoa animalien gorputzaren edozein lekutan da. Kokagunearen arabera izen desberdinak ematen zaio: aszitis, hidrozefalia, hidrozele, hantura, etab.\nAntso VII.a \"Azkarra\" Nafarroako erregea, Kasandro Mazedoniako erregea, Heraklito filosofoa, Elisabet I.a Gaztelakoa edo Manuel Belgrano argentinar politikaria hidropesiaz hil ziren."}
{"id": "279306", "revid": "10891", "url": "https://eu.wikipedia.org/wiki?curid=279306", "title": "Luca Cambiaso", "text": "Luca Cambiaso (Moneglia, Genoa, 1527ko azaroaren 18a - Madril, 1585eko irailaren 6a) italiar pintorea izan zen. XVI. mendeko Genoako eskolako maisu handi honek jauregi eta eliza asko dekoratu zuen: Doria (Spinola egun), Imperiale, Parodi, Grimaldi-Pallavicini jauregietako freskoak. 1583. urtean El Escorialen jardun zuen, Filipe II.a erregeak deituta, eta bertan aldareko koadroak \"(Santa Ursula eta bere lagunen heriotza)\" eta fresko batzuk egin zituen. Cambiasoren margolanak eragin handia izan zuen Genoako eta Espainiako pintore zenbaitengan."}
{"id": "279307", "revid": "46380", "url": "https://eu.wikipedia.org/wiki?curid=279307", "title": "Jean Delay", "text": "Jean Delay (Baiona, - Paris, ) psikiatra eta idazle lapurtarra izan zen. Oso lan garrantzitsuak egin zituen elektroentzefalografiaz, oroimenaren gaitzez, klinika psikiatrikoetako metodo biologikoez eta medikuntza-psikologiaz. Obra hauek idatzi zituen: \"Hiri grisa\", \"Izenik gabeko gizonak\" eta \"Andr\u00e9 Gide\" biografia. Frantziako Medikuntza Akademiako kidea izan zen, eta Arte eta Letra Akademiakoa ere bai. Delayk prestatu zuen Rudolf Hess gidari naziaren eromenari buruzko txostena. Florence Delay aktorearen eta Claude Delay psikoanalistaren aita izan zen."}
{"id": "279308", "revid": "56334", "url": "https://eu.wikipedia.org/wiki?curid=279308", "title": "Jesus Maria Etxezarreta", "text": "Jesus Maria Etxezarreta Sudupe, izengoitiz Izazpi (Zumarraga, Gipuzkoa, 1940ko irailaren 4a) gipuzkoar idazlea da.\nBiografia.\nFilosofia eta Letretan lizentziaduna. Bi poesia-liburu argitaratu ditu: \"Zalantzaren aztarnak\" (1990) eta \"Hasperen tanta bihurriak\" (1992).\n1993an bertsolarien arteko desafioei buruzko liburu bat argitaratu zuen: \"Bertsolarien desafioak, guduak eta txapelketak\"; 1998an, berriz, Uztapide bertsolariari buruzko biografia labur bat: \"Uztapide, bizitza eta gertaerak\"; eta 1999an, Pedro Migel Urruzuno idazlearen ipuin barregarrien bilduma bat apailatu zuen."}
{"id": "279309", "revid": "90204", "url": "https://eu.wikipedia.org/wiki?curid=279309", "title": "Geuzen", "text": "Geuzen (, ahoskatua; ; \u201ceskaleak\u201d) Hamazazpi Probintzietako aitoren seme talde bat izan zen, 1566an Inkisizioaren kontrako eskakizuna egin ziona Margarita Parmakoa espainiar gobernariari; bertan, katolikoek eta protestanteek Herbehereetako probintzien askatasuna errespetatzea eskatzen zuten. Hartan, espainiarren aldeko aholkulari batek \"\u201cN'ayez pas peur Madame, ce ne sont que des gueux\u201d\" (\u201cEz izan beldurrik Madame, eskaleak bertzerik ez dira\u201d) esan omen zuen, erdeinuz. Matxinoek hitz berori bere egin eta handik aurrera independentziaren aldekoek Geuzen (\u201ceskaleak\u201d) esan zioten beren buruari.\nArmenti\u00e8resko ikonoklasten istiluen ondoren (1566) bi taldeak banatu egin ziren. Gilen de la Marckek itsaslapurrak bildu zituen \"watergeuzen\" izenaren azpian. 1572an haiek egin zuten eraso handiak matxinada orokorra ekarri zuen."}
{"id": "279310", "revid": "336", "url": "https://eu.wikipedia.org/wiki?curid=279310", "title": "Joseph Arthur Gobineau", "text": "Joseph Arthur de Gobineau (Ville-d'Avray, 1816ko uztailak 14 - Turin, 1882ko urriak 13) frantziar diplomatiko eta idazlea izan zen. Diplomazia-lanetan Persia, Grezia, Suedia, Brasil eta Argentinan izan zen. Asian barrena egindako bidaiei buruzko kontakizunez eta eleberriez aparte, \"Essai sur l\u00b4in\u00e9galit\u00e9 des races humaines\" (1853-1855, \"Giza arrazen desberdintasunari buruz\") idatzi zuen. Bertan fisiologian oinarritzen zuen iparraldeko arrazen gailentasuna. Gobineauren irakatsiak bere egin zituzten pangermanistek eta naziek."}
{"id": "279311", "revid": "28807", "url": "https://eu.wikipedia.org/wiki?curid=279311", "title": "Gobineauko kondea", "text": ""}
{"id": "279312", "revid": "28807", "url": "https://eu.wikipedia.org/wiki?curid=279312", "title": "Joseph Arthur de Gobineau", "text": ""}
{"id": "279313", "revid": "512", "url": "https://eu.wikipedia.org/wiki?curid=279313", "title": "Basilio Iraola", "text": "Basilio Iraola Zabalo (Izengoitia: Mototxo ; Anoeta, 1908ko uztailaren 14a - Irun, 1986) Gipuzkoako idazlea izan zen. Apaiz pasiotarra zen.\nBizitza.\nAnoetako Bustinaga etxean sortua, haurtzaroa Ati\u00f1aga baserrian eman zuen. Apaiztegian hasi eta ikasketak egin zituen Angostoko santutegian, (Araba), Meliden (Coru\u00f1a eta Deustun (Bizkaian). Gerraren ondorioz, urte askotan ibili zen atzerrian.\nIrakasle gisa latin eta euskara irakatsi zuen Gabirian. Apaiz pasiotarra ere bazen eta Irungo egoitzako kide zela hil zen.\nLanak.\n\"Argia\" eta \"Redenci\u00f3n\" agerkarietan aurki daitezke haren lan aipagarrienak. Santa Gemaren bizitzari buruzko liburu bat idatzi zuen, 1960an, \"Elurra ta sua, edo Santa Jema\u00b4ren bizitza\". Beste liburu batzuk: \"Eder-ederra... zera, Maria\" (1951); \"Lourdes\u00b4ko Ama\u00b4ren Bederatziurrena\"; \"Pelitzisimo Deuna\u00b4ren Bederatziurrena\"; \"Gabirel eta Jema Deunen Bederatziurrena\"."}
{"id": "279314", "revid": "1982", "url": "https://eu.wikipedia.org/wiki?curid=279314", "title": "Mototxo", "text": ""}
{"id": "279315", "revid": "46380", "url": "https://eu.wikipedia.org/wiki?curid=279315", "title": "Enrique Jardiel Poncela", "text": "Enrique Jardiel Poncela (Madril, 1901eko urriaren 15a - Madril, 1952ko otsailaren 18a) Espainiar idazlea izan zen. Umorezko lanak idatzi zituen batez ere eta antzerki absurdoaren aitzindaritzat jo izan du zenbaitek. Gaztetan, eleberria landu zuen, baina antzerki-lanei esker lortu zuen ospea: Obra nagusiak: \"Eloisa est\u00e1 debajo de un almendro \"(1943)\", Los ladrones somos gente honrada \"(1941) eta\" Los habitantes de la casa deshabitada \"(1942). \""}
{"id": "279316", "revid": "28807", "url": "https://eu.wikipedia.org/wiki?curid=279316", "title": "Jardiel Poncela", "text": ""}
{"id": "279317", "revid": "201", "url": "https://eu.wikipedia.org/wiki?curid=279317", "title": "Kedar", "text": "Kedarra osorik erretzen ez den zerbaitek sortzen dituen zatiki solido beltzen multzoa da. Karbono elementala, ia hutsa eta oso zatikatua, hauts fina sortzen duena. Osoa ez den errekuntzatik lortzen da (ikatza, egurra...), edo substantzia organiko batzuen eraldaketaren ondorioz: alkaterna, olio astunak, naftalina. Finena gasen kedarra da, hidrokarburoek osaturiko gas naturaletatik lortzen dena. Kedarra koloretzaile beltzak, inprimeria-tintak, zapatetarako betun beltza eta ikatz-papera egiteko erabiltzen da, besteak beste."}
{"id": "279318", "revid": "512", "url": "https://eu.wikipedia.org/wiki?curid=279318", "title": "Vladimir K\u00f6ppen", "text": "Vladimir Peter K\u00f6ppen (San Petersburgo, Errusiar Inperioa, 1846ko urriaren 8agreg./irailaren 25ajul. - Graz, Austria, 1940ko ekainaren 22a) alemaniar geografoa eta meteorologoa izan zen, jatorriz errusiarra.\nBiografia.\nHanburgoko itsas behatokiko zuzendaria izan zen 1875-1918 bitartean, eta klimen sailkapenari buruzko obrak eman zituen argitara \"Handbuch der klimatologie\" izenburupean (\"Klimatologiari buruzko eskuliburua,\" 5 liburuki).\n\"Meteorologische Zeitschrift\" eta \"Annalen der hidrographischen und maritimen Meteorologie\" agerkarietako zuzendari izan zen 1884. urteaz geroztik."}
{"id": "279319", "revid": "28807", "url": "https://eu.wikipedia.org/wiki?curid=279319", "title": "Vladimir Keppen", "text": ""}
{"id": "279321", "revid": "28807", "url": "https://eu.wikipedia.org/wiki?curid=279321", "title": "Vladimir Koppen", "text": ""}
{"id": "279322", "revid": "1545", "url": "https://eu.wikipedia.org/wiki?curid=279322", "title": "Lusazia", "text": "Lusazia (, , , ) Erdialdeko Europako eskualde historikoa da, Elster eta Elba ibaien (mendebaldean) eta Mendebaldeko Neisseren (ekialdean) artean dagoena, Alemaniako Brandenburgeko lurraldearen hegoaldean eta Saxoniako ekialdean. Bi eskualde nagusitan dago banatuta: Lusazia Garaia hegoaldean (Txekiaraino barneratzen dena), eta Lusazia Beherea iparraldean. Lignito-hobi garrantzitsuak daude eta oso industrializatua dago (Cottbus, Forst, G\u00f6rlitz, Zittau). Ehungintza-enpresa handiak daude hiri nagusietan."}
{"id": "279323", "revid": "137486", "url": "https://eu.wikipedia.org/wiki?curid=279323", "title": "Ozelote", "text": "Ozelotea (\"Leopardus pardalis\") Felidae familiako eta Leopardus generoko ugaztun karniboroa da. Leopardus generoa hainbat subespezietan banatzen da, munduko felido txiki pikarten genero handiena osatuz. Carl Lineok izendatu zuen 1758an.\nEspezie hau Hego-Amerika, Erdialdeko Amerika, Ipar Amerikako hegoaldea eta Karibear uharteuharteetako ingurune tropikal heze ugarietan azaltzen da. Ekosistema konplexuetan eta maila biotikoan oso aberatsak diren lekuetan bizi dira, bertan depredadore lez funtzio erregulatzailea edukiz.\nAktibitate gehiena gauean izaten du, baina egunean ere mugitu daiteke. Espezie lurrakoia da. Zuhaitz-igotze trebea da. Igerilari eta jauzilari abila ere da, bere ehizatzeko modua zelaten bidez baita.\nDaukaten ilajeari esker, bizi diren basoetan oso ondo ezkutatzen dira. Larruak orbain beltzak eta marra bereizgarriak ditu. Ondorioz, ozelotearen larrua oso balio handikoa da, honen ehiza areagotuz. 60ko hamarkadan animali hauen larruen salerosketa handia egon zen Latinoamerikaren eta Estatu Batuen artean nagusiki, bertan ozelotearen ilajea oso preziatua baitzen. Guztira 100,000 larru baino gehiago saldu ziren.\nIUCN Zerrenda Gorriaren arabera ozelotearen espeziea ez dago arriskuan, ahala ere, honen populazioa urritzen ari dela erregistratu da.\nIzena.\n\u201cOzelote\u201d izenak bi eratorri eduki ditzake. Lehenengoa, Nahuatl hizkuntzako \u201cocelotl\u201d-etik etorria izan daiteke, frantsesan zehar. Honek jaguarrari egiten dio erreferentzia. Bigarrena, aldiz, latineko ocellatus adjektibotik etorriko litzateke, \u201cbegi txikiak dituena\u201d edo \u201cbegi bezalako orbainak dituena\u201d esan nahi duena, felido hauen ilajeari erreferentzia eginda. \nEspezie honek lekuan lekuko izen desberdinak hartzen ditu. Kolonbian, Guatemalan, Ekuadorren eta Perun, adibidez, \"tigrillo\" bezala ezaguna da; aldiz, Costa Rican, Venezuelan eta Panaman \"manigordo\", \"cunaguaro\" edo \"gato tigre\"; \"jaguatirica\" edo \"maracaja\" Brasilen; \"mathuntori, ocelote, onza, pumillo\" edo \"tiger cat\" Belizen; eta \"gato onza, heitigrikati\" eta \"tigrecillo\" Argentinan, Surinamen eta Bolivian, hurrenez hurren.\nSailkapena eta taxonomia.\nCarl Lineo izan zen lehena ozelote hauek izendatzen 1758an. Horren ostean, 1842an, John Edward Gray zoologoak \"Leopardus\" generoa proposatu zuen ozelotea bezalako felido orbaindunak sailkatzeko. Ozelotea Karniboroen ordenaren barruan dago. Zehazki, \"Felidae\" familian, \"Felinae\" subfamilian, \"Leopardus\" generoan eta \"Leopardus\" subgeneroan.\nLeopardus generoaren barruan hiru espezie nagusi daude: \"L. pardalis, L. tigrinus eta L. weiidi\". \"L. pardalis\" eta \"L. tigrinus\" oso antzekoak dira, horregatik, historian zehar ozelotea eta tigrina nahastu egin dira hauek deskribatzerako orduan.\nHamar azpiespezie daude \"Leopardus pardalis\"-en barruan:\nEzaugarriak.\nKarniboroa da, haien dieta karraskari txikietan, martsupialetan, tamaina txikiko ugaztunetan edota narrastietan oinarrituz, beste batzuen artean. Horren ondorioz, bizi diren ekosistemen ordena eta oreka mantentzen laguntzen dute, aipatutako espezieen hazkuntza erregulatzen baitute eta, horregatik, hauen desagerpenak ekosistemarekiko eragin handia ekarri dezake.\nEzaugarri fisikoei dagokienez, ozelotea tamaina erdiko ugaztuna da, lau hankakoa eta buztan fin eta luzekoa. Bataz besteko pisua 6-14 kg-koa da eta jaio berrien bataz besteko neurriak hurrengoak dira: luzeera totala 230-148 mm; buztanarena, 55 mm; hanken luzeera 33-55 mm; belarrien tamaina, 9-10 mm eta gutxi gora beherako masa, 200-276 g.\nEuren ilajea nabarmenki marroi-laranja da, marra beltz solido eta zuriekin nahastuta orban patroi bereziak osatuz. Orbainen tamaina gorputzaren zonaldearen araberakoa da, hanka eta sabel aldean zirkularrak eta txikiak diren bitartean, bizkar aldean forma luzanga dute. Banakakoaren arabera orbainen lekua aldatu daitezke, baina patroia antzerakoa da beti. \nKolore marroixka, beltz eta zuri hauek kolorazio disruptiboa eratzen dute, eta ozelotearen ingurunera moldatzen dira biak bat eginez. Horrela, ozelotearen gorputzaren irudia ingurumenarekin nahastu egiten da, hura ikustea zailagoa egiten eta kamuflaje bat osatuz.\nTamaina txikiko felidoak bezala, ozeloteek begi-nini bertikaldun begiak dauzkate, iluntasunean ikusteko eta segadak egiteko balio dutenak. Hau, letaginekin edo betortzekin batera, ezaugarri oso baliagarria da, ozeloteak ehizari oportunistak baitira.\nIngurumena eta habitata.\nHasieran ozeloteak Luisianako, Arizonako eta Ipar Amerikako hegoaldeko haritzez edota orrez osatutako basoetan aurkitzen ziren, baina, hego Ipar Amerika eta ipar Hego Amerika artean gauzatu zen esportazio masiboaren ondorioz, ozeloteen populazioa nabarmen aldatu egin zen. Gaur egun, hego Estatu Batuetan, Texasen nagusiki, Hego Amerikan eta Erdialdeko Amerikan dauden baso tropikal hezeetan bizi dira.\nUstiatu eta zatitutako basoetan, baso txiki edo handietan, hirien kanpoaldeak, sabana zonaldeak edo landaketen inguruak bezalako hainbat habitetan erregistratu dira ozeloteak, nahiz eta hauek dentsitate handiko oihanak nahiago duten.\nHorregatik, klima aldaketak edo beste ingurumen faktoreen aldaketak ez die horrenbeste afektatzen. Ahala ere, ozelotearen populazioan eragiten duten faktore antropogenikoak kontrolatzea eta ebaluatzea garrantzitsua da, lurraldearen galeraren, zuhaitzen ebaketa masiboaren eta isilpeko ehizaren ondorioz hauen populazioa jeitsi egin baita azken urte hauetan.\nOzeloteen errendimendu optimoa landaredia trinkoko lekuetan da, beraien bizimodua horretan oinarritzen baita. Bertan arriskuetatik ihes egitea, ehiza egitea edota katamotza edo puma bezalako beste animalietatik ezkutatzea errazagoa egiten zaie.\nHorrekin lotuta, gordelekuak lakuak edo errekak bezalako ur-iturriengandik hurbil egiten dituzte, baita dentsitate handiko baso hezeetan ere. Maila batean, ingurunera moldatzeko ahalmen handia duten harrapakariak dira eta harrapakin nahikoak dauden lekuetan bizi daitezke.\nJokaera.\nOzelotearen jokaera saiheskorra eta bakartia da. Egunaren edozein puntutan era aktiboan daude, baina normalean goizeetan atseden hartzen dute arratsaldean, ilunabarrean eta gabean ehiza egiten duten bitartean. Bataz bestez 9.6 orduz ibiltzen dira gabe bakoitzeko, nahiz eta bakoitzaren aktibitate maila desberdina izan, 12 orduko kasuak egonez.\nJarduteko orduan, normalean patroi bat jarraitzen dute. Eguzkia irtetzen denetik arratsaldea heltzen denera atseden hartzen dute daukaten gordelekuan edo zuloan. Arratsaldeko laurak edo seiak aldera aktiboki mugitzen hasten dira. Aktibitate hori gaban zehar luzatzen da ehiza egiteko eta daukaten lurraldea behatzeko, gauerdian atseden bat eginez, beraz, aktibitate gautar handiko patroiak jarraitzen dituzte, zeinetan eguneko momenturik aktiboena gabeetan den. Eguzkia irten eta gero zulora itzultzen dira. Patroi hau arretan eta emeetan antzerakoa izaten da, emea haurdun edo kumeen zainketan ez badago.\nAtseden hartzeko lekuak ugariak dira, baina arraroa da ozelote batek egun berean leku bera behin baino gehiagotan erabiltzea. Salbuespenak kumeak dituzten emeak dira, zeinek egun batean deskantsatzeko toki bera maiz erabiltzen duten.\nInguruneko baldintzen arabera ere mugitzen dira. Bero handiko sasoietan euren eguneko aktibitatea asko murriztu egiten da. Aldiz, prezipitazio handiko hilabeteetan, aktibitatea gehiagotzen da, ura edo landareria bezalako ehiza egiteko baliabideak areagotzen direlako. Horrekin batera, gabeetan, ilargiaren argiak ere hauen jokaeran eragin dezake, ilberrian aktibitatea murriztuz saguzarrak eta saguak bezalako ugaztunak gau horietan gutxiago irteten baitira, predatzaileen presentzia handiagoaren ondorioz. Ozeloteek beraien ahalmenaz baliatzen dira egunean ere ehiza egiteko, nahiz eta hori hain ohikoa ez izan.\nAnimali hauek lurraldekoiak, arrak emeak baino maila handiagoan. Horrekin lotuta, ozeloteak bakartiak dira, bakarka ehizatzen, bazkatzen eta atseden hartzen baitute. \u00a0Nahiz eta horrela izan, egunaren momentu aktiboetan egiten duten bidearen patroiak aztertzen badira beste ozeloteekin maiz elkartu egiten direla ikusi daiteke, estalketa garaia ez bada ere. Ikertzaileek ozeloteen arteko topaketa horiek enigmatikoak bezala deskribatzen dute, elkarketen iraupena oso aldakorra baita eta ez baitakite zer egiten duten denbora tarte horretan, minutu batzuetako geldialdiak edota ordu pare batekoak egonez.\nOzeloteak normalean distantzia gutxiko ibilbidea jarraitzen dute, 20 km baino gutxikoak gutxi gora behera. Bide hauek aurretik erabakita daude, beraien lurraldea zeharkatzeko lerro zuzen laburrak edo lurraldea behatzeko bira handiak eginez eta horrela, aipatutako lurraldearen zati handi eta garrantzitsuak inguratuz. Gehienetan birritan bide bera egiten dute.\nIbiltzen direnean, inguruko landareria zipriztatutako gernuarekin markatzen dute beste izaki edo ozeloteei lekua beraiena dela adierazteko. Helburu berdinarekin, komuna deitutako leku zehatzetan kaka egiten dute.\nDieta eta ehiza.\nJaten duten gauzen artean gehienbat lurtarrak daude, intsektuak, karramarroak, narrastiak edota karraskari txikiak bezalakoak. Horrekin batera, zuhaitzetako espezieak ere daude, nagiak eta tximinoak kasu.\nOzeloteak ehizari bakartiak eta gautarrak dira, zuhaitzak ondo igotzen dituztenak eta oportunistak, hau da, harrapakina ehizatzeko momenturik optimora itxaroten dute. Batzuetan ez dute arrakastarik eta beste askotan ehizakinaren zulora edo gordelekura joaten dira hau agertzea itxaroteko. Izaki hauek zuhaitzetatik gora egiteko onak izan arren, lurzoruan ehiza egitea nahiago dute eta askotan zuhaitzen azpian itxaroten dute ehizakina ikusi arte.\nAktiboki dauden denbora gehiena ehizan pasatzen dute, bai arrak, bai emeak. Lehorteak edo hezetasun handia dagoen sasoietan ez dago dietan desberdintasun handirik, bietan baitaude harrapakin mota berdinak. Katu hauek gehienbat ugaztunez elikatzen dira, hauek 1kg baino gutxiagokoak izanez (ozeloteen gorputz masaren %10a baino gutxiagoko harrapakinak) eta espezie lurtarrak zuhaitzetan bizi direnak baino gehiago ehizatuz. Hegaztiak edo arratoiak bezalako ehizakin txikiak harrapatzea nahiago dute, baina batzuetan, \"Dasyprocta\"k bezalako tamaina erdiko ugaztunak harrapatzen dute. Dieta okelan oinarritzen da, baina ozelote batzuen gorotz lagin batzuetan landara arrastro txikiak aurkitu egin dira noizbait.\nHauen mugimenduaren patroietan oinarrituta, ozeloteen ehiza modua poliki ibiltzea da bere presentzia ahalik eta gutxien errebelatuz, ehizakinara hurbildu arte eta momentu hobenean hau harrapatuz. Teknika honekin, hegaztiak lurrean ehizatu ditzake, normalean egunekoak direnak.\nBasoen ertzetan ehiza egiten ikusi dira, baita zelai irekian ere, baina leku horiek gehienbat bidaiatzeko edo ibiltzeko bideak bezala erabiltzen dute ur-iturrien ondoan daudelako.\nEhiza egiteko duten moduaren inguruan, atzaparrak harrapakinen aldamenak edo bularra bezalako zona zaurgarrietatik erasotzeko erabiltzen dituzte eta, behin helduta, ehizakina lepotik harrapatu ohi dute, daukaten betortzak bertan sartuz. Behatu da ozeloteak ehizakia harrapatu ostean daukaten leku seguruago batera eramaten dutela bertan arazo barik elikatzen hasteko. Ehizan bezala, gorputzeko zonalde bigunetatik jaten hasten dira, lepoa eta sabela bezala, gero hankak edo burua bezalako gorputzeko beste zatiekin jarraituz.\nBizi zikloa eta ugalketa.\nJaioberriak diren ozeloteak guztiz markatuta daude daukaten tanto patroiarekin, baina ilajearen kolorea grisa da, sabela eta aldamena beltza den bitartean. Ozelote helduen koloreak gradualki agertzen hasten da lehenengo hilabeteetan zehar. Jaioberriak jaio eta 14 egunera begiak irekitzen dituzte, eta 3 asteetara gutxi gorabehera ibiltzen hasten dira. Zuloa eta amaren laguntza 4-6 aste pasatuta uzten dute eta janari solidoa 8 asteetara jaten hasten dira.\nAraldian daudenean, ozelote emeen jokaera defentsiboa inhibitu egiten da. Epe horren barruan arrak ez du arazorik edukiko emearekin erreproduzitzeko, denbora tarte horretatik kanpo, aldiz, bientzat arriskutsua izan daiteke bai emearen, bai arraren aldetik erasoak egon ahal baitira. Aldi berean, araldian dagoenean marruskatzeko, pirritatzeko, marrakatzeko, gernua ihinztatzeko eta usaintzeko joera dute.\nEmeak bularra ematen duenean eguneroko aktibitatea %93 gehiagokoa da kumaldia heltzen den arte. Ikerketa desberdinen arabera kalkulatu da haurdunaldian dagoen eme batek behar duen energia %25ean igo egiten dela, aldiz, edoskitze prozesuan dagoen eme batek behar duen energia normalean behar duenaren baino %50 gehiago beharko du.\nOzeloteen ugaltze arrakasta daukaten lurraldetan oinarritzen da. Arrek daukaten lurrak emeenak baino 3-5 aldiz handiagoak direnez, arren lurralde kopuru gutxiago daude, beraz, arrak eme bat lortzeko lehiatu beharko du. Lehian arrakasta edukitzeko irizpideak ozelotearen pisua eta indarra dira.\nBehin erreproduzituta eta kumaldia edukita, gurasoek kume arretan aditasun gehiago jarri dezakete, elikagai gehiago emanez edo lurraldeko baliabide gehiago erabiltzea baimenduz, horrela, heldutasunean tamaina eta indar handia lortzeko eta, horrekin lotuta, ugaltzeko arrakasta handiagoa edukitzeko.\nKontserbazio egoera eta arriskuak.\nNahiz eta ozeloteak ingurumenera ondo moldatu, habitat galeraren aurrean oso sentikorrak dira. Azken hamarkada honetan hainbat ekosistema biomasaren galera handia eta lurraren zatiketa asko pairatu dute, ozeloteen urte-populazioa nabarmen jaitsiz. Horretaz gain, olioaren ustiapena eta ehiza masiboa bezalako gizakiek egindako ekintzek ere espezie honen iraunkortasunean afektatzen dute, baita ibilgailuen, kutsaduraren eta nekazaritzaren agerpenak ere.\nOzeloteekin batera, etxekotu gabeko katuen espezieen barruan beste 35 espezie daude arazo hauen aurrean ezer egin ezin dutenak, bizitzeko estutasun handiak edukiz. Adibidez, ikerketa batzuen arabera biodibertsitatearen galeraren %70a nekazaritzarako soroak egiteagatik galdu da eta beste ehuneko handi bat Amazonasen, ozelote dentsitate handiena dagoen lekua, gertatzen ari den deforestazioagatik, 1950etik aurrera urtero zuhaitz 50.000 hektarea ebakiz. Texaseko hegoaldean, ozeloteen heriotzen %29a automobilekiko talkengatik dira, basoen fragmentazioaren barruan errepideen agerpena sartzen baita.\nMehatxutako espezieen zerrenda gorriaren arabera (IUCN Red List) \"Leopardus pardalisaren\" populazioa nabarmenki jaitsi egin da, 2014 urtean zerrendara sartuz. Mexikon ere, ozelotea desagertze arriskuan dago, baita Estatu Batuetako Arrantza eta Bizitza Basatiko Zerbitzuaren arabera ere, Fauna eta Florako\u00a0 Mehatxatutako Espezie Basatien Nazioarteko Merkataritzako lehenengo eranskinean 1990. Horregatik, garrantzitsua da arrisku antropogenikoak kontrolatzea eta ebaluatzea, bai baso, oihan eta lurralde babestuetan, bai bide, errepide eta hirietan.\nEhiza eta ustiapena.\nBizitza basatitik ilegalki abantail ekonomikoa lortzea arazo sozialtzat hartu da azken urte hauetan. Jadanik aipatutako arrazoiekin batera, merkatuan dagoen ozeloteen salerosketa eta trafikoa dago, zeinek habitat naturaletatik banakoak hartzen dituzten munduan zehar esportatzeko.\nHauen orbandun ilajeagatik beste katu handiak baino baloratuagoak dira, ondorioz, gehien ustiatutako katua da. Gizartean norberaren desberdintasun kulturalak, ekonomikoak eta geografikoak islatu dezake. Ilajea tapizetan, arropan edota oinetakoetan erabiltzen da, animaliaren burua trofeo gisa erabiltzen den bitartean, letaginak, hezurrak eta atzaparrak bezala.\n1960ko hamarkadan 80.000 ozelote inguru hil egin ziren urtero Brasileko Amazonasen jakak egiteko helburuarekin. Kopuru hori 1978an 34.520ra jaitsi eta 560ra 1985ean. Horrekin batera, ehiztariak ozeloteen zuloetara joan ohi dira ozelote kumeak hartzeko eta munduan zehar maskota legez saltzeko, ozelote helduak kolpe batez hil egiten dituzten bitartean ilajea ahalik eta gutxien hondatzeko.\nOzelotea ehizatik eta salerosketatik babestuta dagoenez, ezin da jakin harrapatutako banako kopurua, ezta merkatuan daudenak. Etekin ekonomikoa da ehiza eta merkataritza bultzatzen duena, gehiena ezkutuan izanda berez debekatuta baitago.\nOzeloteak kulturan.\nOzelotearen harremana gizakien kulturarekiko Azteka eta Inken zibilizazioen garaitik ikusi da. Bi zibilizazio hauetan, artearen bidez ozelotearen itxura eta irudikapena errepresentatu izan da, marrazkiekin, figurekin edo estatuekin.\nHorrekin batera, erritualetan ozeloteen zatiak erabiltzen zituzten. Dauden erregistroen arabera, horren adibide bat hauen hezurrak gorputzean zulaketak egiteko erabiltzen zutela da:\n\u00abIntsignia errealekin inbestitu ostean, Moctezuma intsentsua piztu zuen suaren jainkoaren ohorean eta, gero, bere belarriak ozelote baten hezurrarekin zulatu zituen. Besoen eta hanketan, aldiz, arrano eta puma hezurrekin ebakidura bat egin zion.\u00bb [24] \n\u00abAzkenean, bere jainko Huitzilopochtli-rentzat eperrak sakrifikatu ostean, ozelote hezur bat eskatu egin zuen. Punta zorrotzeko hezur bat eskaini zioten eta, horrekin, bere belarriaren gingilak zulatu zituen.\u00bb \nGaur egun, jende askok ozelotea etxe-animalia gisa erabiltzen du, mundu osoko jendea, bai pertsonak, bai\u00a0 ospetsuak bat edukiz. "}
{"id": "279324", "revid": "336", "url": "https://eu.wikipedia.org/wiki?curid=279324", "title": "Giuseppe Parini", "text": "Giuseppe Parini (Bosisio Parini, Lonbardia, Italia, 1729ko maiatzaren 23a - Milan, Italia, 1799ko abuztuaren 15a) italierazko poeta izan zen.\nApaiz egin zen 1754. urtean. Serbolloni dukeen etxeko hezitzaile izan zen 1754-1762 urteetan. Aristokraziari buruzko satira obra luze bat egin zuen, \"Il giorno\" \"(Eguna)\", lau liburuz osatua, Milango aitoren semeak gogor kritikatzen zituena. \"Gazzeta di Milano \"egunkariko zuzendari izendatu zuten 1768. urtean. Oda ugari idatzi zuen, bestalde: \"Il bisogno\" \"(Beharra),\" \"Il messaggio\" (1793, \"Mezua\"), \"La caduta\" (1785, \"Erorketa\"), \"Alla Musa\" (1795)."}
{"id": "279325", "revid": "512", "url": "https://eu.wikipedia.org/wiki?curid=279325", "title": "Hipposideros orbiculus", "text": "Hipposideros orbiculus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279326", "revid": "336", "url": "https://eu.wikipedia.org/wiki?curid=279326", "title": "Clayton Oscar Person", "text": "Clayton Oscar Person (Regina, Saskatchewan, Kanada, 1922ko maiatzaren 16a - Vancouver, Kanada, 1990eko irailaren 1a) biologoa izan zen. Saskatchewanen eta Albertan hezi zen. Bizkarroi-ostalari arteko harremanen genetikaren munduko ikertzaile handienetakoa izan zen. Bere metodo teorikoak oso erabiliak izan dira \u2014nekazaritzan eta basogintzan, batez ere\u2014 bizkarroiek eragindako eritasunei aurre egiteko. 1981. urtean Kanadako Errege Elkartearen Flavelle domina eman zioten, eta hurrengo urtean Kanadako Genetika Elkartearen Bikaintasunaren saria eskuratu zuen."}
{"id": "279327", "revid": "46380", "url": "https://eu.wikipedia.org/wiki?curid=279327", "title": "Javier Redin", "text": "Javier Redin Mainz (Uharte, Nafarroa, 1922ko abenduaren 13a - Iru\u00f1ea, Nafarroa, 1980ko urtarrilaren 7a) nafar organista eta abesbatza-zuzendaria izan zen.\nBiografia.\nBere jaioterrian eta Iru\u00f1eko apaizgaitegian egin zituen Musikako eta Elizako ikasketak. Lizarrako apaiz lagun eta organista izendatu zuten 1947. urtean, eta Musika Elkarte Kulturala sortu zuen herri horretan. Iru\u00f1eko San Agustin elizako organista eta kapilau izendatu zuten hiru urte geroago, eta Santa Mar\u00eda la Real abesbatza sortu zuen; abesbatza horrekin emanaldi arrakastatsuak izan zituen Europako hiri nagusietan."}
{"id": "279328", "revid": "46380", "url": "https://eu.wikipedia.org/wiki?curid=279328", "title": "Joaquim Rubi\u00f3 i Ors", "text": "Joaquim Rubi\u00f3 i Ors (Bartzelona, Katalunia, 1818ko uztailaren 31 - \"ib.\", 1899ko apirilaren 7a) kataluniar poeta eta historialaria izan zen.\nBiografia.\nValladolideko eta Bartzelonako unibertsitateetako historiako katedraduna izan zen. Kataluniako \"Renaixen\u00e7a\" mugimenduaren bultzatzaile izan zen, 1839an \"Lo Gaiter del Llobregat\" poema argitaratu zuenetik, batez ere. Poemaren izenburuaz baliatu zen hurrengo poema bildumak izenpetzerakoan. Bartzelonako Lore Jokoak sendotzeko ekimenak bultzatu zituen (1859), eta literaturan katalana erabiltzearen aldeko agertu zen."}
{"id": "279329", "revid": "28807", "url": "https://eu.wikipedia.org/wiki?curid=279329", "title": "Joachim Rubi\u00f3 i Ors", "text": ""}
{"id": "279330", "revid": "28807", "url": "https://eu.wikipedia.org/wiki?curid=279330", "title": "Joaquin Rubio", "text": ""}
{"id": "279331", "revid": "58701", "url": "https://eu.wikipedia.org/wiki?curid=279331", "title": "Domingo de Guzm\u00e1n", "text": "Domingo de Guzm\u00e1n (Caleruega, gaur egun Gaztela eta Leon, Espainia, 1170 - Bolonia, 1221eko abuztuaren 6a) edo San Domingo gaztelar elizgizona izan zen, domingotar predikarien ordenaren sortzailea. 1234an kanonizatu zuen Gregorio IX.ak. Jaieguna abuztuaren 8an ospatzen da (abuztuaren 4an 1970 arte).\nBizitza.\nHeretikoak gerraren bidez ez, baina bakearen bidetik bihurtu nahi izan zituen federa. Horregatik Inozentzio III.aren aurka azaldu zen. Okzitaniako Tolosan Predikatzaileen Ordena (domingotarrak) sortu zuen 1215. urtean bera bezala predikari izan nahi zuten gazte talde batekin eta Honorio III.a aita santuaren onespenarekin."}
{"id": "279332", "revid": "6327", "url": "https://eu.wikipedia.org/wiki?curid=279332", "title": "San Domingo", "text": ""}
{"id": "279333", "revid": "512", "url": "https://eu.wikipedia.org/wiki?curid=279333", "title": "Duguen Egileor", "text": "Duguen Egileor (Bilbo, 1877ko abuztuaren 26a - Buenos Aires, 1952ko ekainaren 6a) bizkaitar opera-abeslaria izan zen. Tenorra zen.\nMilanen egin zituen Kantuko ikasketak. 1905ean hasi zen opera kantatzen, Bartzelonan, \"Lohengrin\" lanarekin. Harrezkero, Milan, Erroma, Ferrara, Novara, Piacenza, Padua, Venezia, Paris eta beste hiri askotako antzokietan abestu zuen. Berak kantatutako operetan, hauek dira aipatzekoak: \"Mefistofeles\", \"Aida\", \"Tosca\", \"Rigoletto\", \"Andrea Chenier\", \"Lucia di Lammermoor\". Ahots-teknikari buruz zenbait idazki ere argitaratu zituen."}
{"id": "279334", "revid": "336", "url": "https://eu.wikipedia.org/wiki?curid=279334", "title": "Errododendro", "text": "Errododendroa ( \"arrosa\" eta \"d\u00e9ndron\" \"zuhaitz\") edo azalea Ericaceae familiako \"Rhododendron\" generoko espezieei ematen zaien izen arrunta da.\nErrodoendro nagusia \"Rhododendron ferrugineum\" da, baina 1.000 errododendro-espezie inguru daude; \"Rhododendron lapponicum\" eta \"Rhododendron myrtilifolium\", esaterako.\nLoreak gorri-beltzak edo arrosa kolorekoak dituzte, oso ikusgarriak. Hostoek lantza-itxura dute, eta oso gogorrak izaten dira. Landare apaingarri gisa erabiltzen dira; Europako, Ipar Amerikako eta Asiako lurralde menditsuetan eta Himalaian, batez ere, ugariak dira."}
{"id": "279335", "revid": "20653", "url": "https://eu.wikipedia.org/wiki?curid=279335", "title": "Francesco Guicciardini", "text": "Francesco Guicciardini (Florentzia, Italia, 1483ko martxoaren 6a - Arcetri, Italia, 1540ko maiatzaren 22a) historialaria eta politikaria izan zen. Florentziako Errepublikaren aldeko diplomazia lanetan aritu zen (bereziki Espainian, Fernando Katolikoaren aurrean), eta Klemente VII.aren eta Lorentzo Mediciren garaian kargu garrantzizkoak izan zituen.\nHaren obren artean, aipatzekoak dira: \"Ricordi politici e civili\" (1525ean hasia), \"Storie fiorentine\" (1508an hasi eta bukatu gabea) eta \"Storie d\u00b4Italia\" (1535ean hasia), bere garaiko gertakariak jasotzen dituena."}
{"id": "279336", "revid": "46380", "url": "https://eu.wikipedia.org/wiki?curid=279336", "title": "Manuel Iribarren", "text": "Manuel Iribarren Paternain (Estafeta kalea, Iru\u00f1ea, 1902ko abenduaren 1a - \"ib.\", 1973ko irailaren 11) nafar idazle eta kritikaria izan zen. \"Pr\u00edncipe de Viana\" eta Falangearen \"Revista negra\" aldizkarietan argitaratu zituen idazlan garrantzitsuenak. Eleberrigile gisa nabarmendu zen nagusiki: \"Retorno\" (1932), \"La Ciudad\" (1939), \"San hombre\" (1943), \"Pugna de almas\" (1945), \"Encrucijadas\" (1952), \"El tributo de los d\u00edas\" (1968) eta \"Las paredes ven\". Aipagarriak dira, halaber, \"El capit\u00e1n de s\u00ed mismo\" (1951, antzerki-lana) eta \"Misterio de San Guill\u00e9n y Santa Felicia\" obra (1965, Espainiako Literatura Saria)."}
{"id": "279337", "revid": "105290", "url": "https://eu.wikipedia.org/wiki?curid=279337", "title": "Jhang", "text": "Jhang (urduz \u062c\u06be\u0646\u06af) Pakistango ipar-ekialdeko hiria da, izen bereko eskualdean dagoena, Punjab herrialdean.\nBi alderdi ditu hiriak: Maghiana mendialdea eta Hang harana; 1867an batu ziren ofizialki.\nEkonomia.\nEhungintza, beiragintza, zurgintza.\nHistoria.\nJhang Maghiana eskualdea Chenab ibaiaren bi ertzetan dago. Sial leinuaren mendean egon ondoren, sikhek hartu zuten 1805ean, eta Britainia Handiko inperioak 1849an."}
{"id": "279339", "revid": "46380", "url": "https://eu.wikipedia.org/wiki?curid=279339", "title": "Jerome Kern", "text": "Jerome Kern (New York, 1885eko urtarrilaren 27a - New York, 1945eko azaroaren 11) Estatu Batuetako musikagilea izan zen. Musika-ikuskizunetako doinuak idatzi zituen, batez ere: \"Oh, Boy \"(1917), \"Sunny \"(1925), \"Show Boat \"(1927), \"Music in the Air \"(1932), eta \"Roberta \"(1933). Kernen kantu asko guztiz ospetsu egin dira, eta kantari eta musikari askoren errepertorioan leku berezia dute. Ezagunenak: \"Ol\u00b4 Man River\", \"Can\u00b4t help Loving that Man of Mine, Smoke gets in your eyes\". 1933. urtean Hollywoodera jo zuen, eta zinemarako musika sortzen jardun zuen."}
{"id": "279340", "revid": "56334", "url": "https://eu.wikipedia.org/wiki?curid=279340", "title": "Kodiak uhartea", "text": "Kodiak uhartea (; alutiiqeraz: \"Qik'rtaq\"; ) Ameriketako Estatu Batuetako Alaskako estatuaren hegoaldeko kostaldean dagoen uharte bat da. Shelikof itsasarteak bereizten du Alaska kontinentaletik. 9.311,24 km2-ko azalera du. Kodiak uhartediko uharte handiena da, Estatu Batuetako bigarrena, eta mundu osoan laurogeigarrena. Uharteko komunitaterik handiena Kodiak izeneko hirian dago.\nArrantza eta arrantzaren inguruko janari-industria da uharteko ekonomia-jarduera nagusia. Itsas eta aire-armaden base bat dago hiriburuan. Uhartea 1763an aurkitu zuen Stefan Glotov errusiarrak, eta 1784an sortu zen lehen herria."}
{"id": "279341", "revid": "512", "url": "https://eu.wikipedia.org/wiki?curid=279341", "title": "Hipposideros papua", "text": "Hipposideros papua Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279342", "revid": "1545", "url": "https://eu.wikipedia.org/wiki?curid=279342", "title": "Claro M. Recto", "text": "Claro Mayo Recto (Tiaong, Filipinak, 1890ko otsailaren 8a - Erroma, Italia, 1960ko urriaren 2a) Filipinetako politikaria izan zen. Ameriketako Estatu Batuen neokolonialismoari aurre egin zion lehen filipinar buruzagia izan zen. Estatu Batuekin Filipinen independentzia osoa negoziatu zuen taldean parte hartu zuen (1934). Bigarren Mundu Gerran, japoniarren inbasio-garaian jardun zuen Jos\u00e9 Laurelen Gobernuko kide izan zen, eta Filipinetako Gobernuaren neutraltasuna aldarrikatu zuen gerra ondorengo urteetan. Galdu egin zuen 1957ko lehendakaritzarako hauteskundeetan."}
{"id": "279343", "revid": "119347", "url": "https://eu.wikipedia.org/wiki?curid=279343", "title": "Rivne", "text": "Rivne (ukraineraz: \u0420\u0456\u0432\u043d\u0435) edo Rovno (errusieraz: \u0420\u043e\u0432\u043d\u043e) Ukrainako ipar-mendebaldeko hiria eta izen bereko eskualdeko hiriburua da. Dnieperren arroko Ustia ibai txikiaren ertzean dago. 2005ean 247.870 biztanle zituen. Kieveko unibertsitateko zenbait egoitza ditu.\nHistoria.\n1282ko dokumentu batean aipatzen da lehen aldiz. Poloniaren mende egon zen 1795 arte eta gero berriz 1920-1939 urteetan.\nEkonomia.\nBurdinbidegune garrantzitsua da. Industria (industria kimikoa, burdinbide-gaiak, makineria eta tresneria, ehungintza, janari-industria) da ekonomia-jarduera nagusia."}
{"id": "279344", "revid": "58701", "url": "https://eu.wikipedia.org/wiki?curid=279344", "title": "Alexandre de Serpa Pinto", "text": "Alexandre Alberto da Rocha de Serpa Pinto (Tendais, Cinfaes, 1846ko apirilaren 20a - Lisboa, 1900eko abenduaren 28a) portugaldar esploratzailea izan zen . Madagaskarren ibili ondoren (1868), Kongo eta Zambezi ibaien arteko lurraldea esploratu zuen, eta bi ibaien adarrak ere aztertu zituen (1877). Kalahariko basamortua igaro zuen, eta Pretoria eta Durbaneraino heldu zen. 1889an, Mozambikeko gobernari izendatu zuten, eta Angola anexionatu nahi izan zuen. Alabaina, Ingalaterra aurka jarri zitzaion, eta Zambezi ibairaino atzeratu behar izan zuen."}
{"id": "279345", "revid": "1545", "url": "https://eu.wikipedia.org/wiki?curid=279345", "title": "Shang dinastia", "text": "Shang dinastia Txinako lehen dinastia ezaguna da, \"Yin\" ere deitua.\nK.a. XVIII-XI. mendeetan luzatu zen haren aginpidea. Garai hartako txinatar gizarteak aurrerapen handiak egin zituen zientzia- eta kultura-alor guztietan: 360 egun eta hamabi hileko urtea, eta idazketa sistema oso bat erabiltzen zituzten, eta lorpen handiak egin zituzten arte-, zeramika- eta arkitektura-alorretan. Erregeekin batera, nobleak indartsu garatu ziren bazter guztietan. Ez da garai hartako literaturarik garai modernoetara iritsi."}
{"id": "279346", "revid": "28807", "url": "https://eu.wikipedia.org/wiki?curid=279346", "title": "Shang", "text": ""}
{"id": "279347", "revid": "56334", "url": "https://eu.wikipedia.org/wiki?curid=279347", "title": "Werner Arber", "text": "Werner Arber (Gr\u00e4nichen, Suitza, 1929ko ekainaren 3a -) suitzar mikrobiologoa da.\nBiografia.\nZ\u00fcricheko Unibertsitate Tekniko Federalean eta Genevakoan egin zituen ikasketak, eta 1953an doktoratu zen. Genevako eta Los Angelesko unibertsitateetako biofisika-laborategietan lan egin zuen.\n1970etik aurrera, biologia molekularreko irakaslea izan zen Basilean. 1978an, Medikuntzako Nobel saria jaso zuen, murrizketa-entzimei eta entzima horiek genetika molekularraren eremuan izan dezaketen erabilerari buruz egin zituen ikerketengatik."}
{"id": "279348", "revid": "90523", "url": "https://eu.wikipedia.org/wiki?curid=279348", "title": "Pietro Badoglio", "text": "Pietro Badoglio (Grazzano Monferrato, Italiako Erresuma, 1871ko irailaren 28a - Grazzano Badoglio, Italia, 1956ko azaroaren 1a) italiar militar eta politikaria izan zen. Estatu Nagusiko buruzagia (1919-1921; 1925-1928) eta Libiako gobernaria (1928-1933), italiar gudarosteen jeneral nagusi izan zen Etiopiako gerran (1935-1936), eta herri hartako erregeorde izendatu zuten. Bigarren Mundu Gerran, Mussoliniren aurka agertu zen eta, hura kargugabetu ondoan, gobernuburu izendatu zuten, aliatuekin negoziatu eta Alemaniari gerra deklaratu zion. 1944an utzi zuen politika."}
{"id": "279349", "revid": "105290", "url": "https://eu.wikipedia.org/wiki?curid=279349", "title": "Fontainebleauko Eskola", "text": "Fontainebleauko Eskola Fontainebleauko gazteluan 1526an kokatu zen arte-eskolari ematen zaion izena da. Frantzisko I.ak deiturik, Italiako zenbait artista (Rosso Fiorentino, Francesco Primaticcio eta Nicol\u00f2 dell'Abbate) izan ziren eskolako zuzendari, eta eragin handia izan zuen Frantziako hainbat margolarirengan (Jean Cousin, Fran\u00e7ois Clouet, Antoine Caron eta beste batzuk). Estilo hori apainketa handietan erabili zen (freskoa eta igeltsoa), tapizgintzan eta gainerako arte aplikatuetan, eta asko zabaldu zen grabaketari esker.\nFontainebleauko lehenbiziko eskola.\nFrantziako margolaritzan Frantzisko I.a erregearen agintaldian hasi zen nabarmentzen Italiako Pizkundeko artearen eragina. Frantzisko I.a, Paviako hondamenaren eta irainaren ondoren, Italiako eta Europako gune itzaltsuenekin lehian aritzeko gaitasuna izango zuen gorte bat osatu nahi izan zuen, mendeku gisa. Fontainebleauko gaztelua aukeratu zuen gorte hori osatzeko. Gorte berriaren gune nagusi izan behar zuen gaztelua apaintzera italiar artistak deitu zituen eta, han egin ziren margolan bikainei esker, Fontainebleauk eman zion izena, hain zuzen, Frantziako Berpizkundeko margolaritzaren joera nagusia izan zenari. Eskola honetako margolariek gai mitologikoak eta alegoria ilunak irudikatu zituzten, batez ere, eta estiloari dagokionez manierismoaren eragina nabarmentzen da haien lanetan. Irudi biluziak eta forma luze, bihurgunetsu elkarri lotuak ugariak dira Fontainebleauko margolarien obretan.\nFontainebleauko eskolako margolari nagusia Rosso Fiorentino (Florentzia, 1495 - Fontainebleau, 1540) izan zen. Italian Andrea del Sartoren lantegian jardun zuen, eta manierismoari jarraitu zion oro har Italian egindako lanetan. Garai hartako lan aipagarriena \"Gurutzetik eraistea\" da. 1530ean Parisa aldatu zen, eta Frantzisko I.aren margolari ofizial izendapena lortu zuelarik, Fontainebleaun hasi zen lanean. Lan bikaina egin zuen han: freskoa, estukoa eta tapizgintza landu zuten taldeen zuzendari izan zen, eta urte gutxian lantegi bikaina osatu zuen. Horrez gainera \"Frantzisko I.aren galeria\" (1533 ing.- 1540) margotu zuen, besteak beste. Galeria horretan hamabi fresko egin zituen; irudi dotoreak dira, estukozko markoez hornituak, eta antolaketa konplexua dute.\nRosso hil ondoren Francesco Primaticciok (Bolonia, 1504 - Paris, 1570) hartu zuen Fontainebleauko lanen ardura. Niccolo dell'Abaterekin batera (1552az gero), Rosso Fiorentinok hasitako lanari jarraitu zion eta kultura artistiko berria osatu zuten, forma dotore, Pizkundeko osagai eta antzinateko ezaugarriez hornitua. Primaticcioren lan gehienak, ordea, galdu egin dira. \"Duchesse d'\u00c9tampesen gelan\" ikus daitezke haren zenbait apaingarri, estukoa eta margoa bateratuz eginak. \"Frantzisko I.aren galerian\" alegoria moralak protagonismoa zuen bezala, Primaticcioren margoetan mundu atseginzaleagoa azaltzen da, emakumezkoen irudien bidez adierazia nagusiki.\nPrimaticciorekin batera lan egin zuen, esan bezala, Fontainebleauko beste margolari ospetsu batek, Niccolo dell'Abatek (Modena, 1509 ing. - ?, 1571). Italian lanean jardun ondoren, Fontainebleaura iritsi zenean gazteluko areto aipagarrienetakoak (\"Ulisesen aretoa\" eta \"Dantza aretoa\") ari ziren apaintzen, eta haietan jardun zen bera ere. Primaticciok harturiko bideari jarraitu zion dell'Abatek ere, baina bere lanetan erakutsi zuen askoz ere urrunago iristeko gaitasuna zuela, adibidez, paisaje margolaritzan. Herrixka eta pertsonaia finak eta antzinateko eraikinak irudikatu zituen, eta izaera irreal eta poetikoa eman zien bere obrei.\nFontainebleauko eskolaren estiloan eragina izan zuten orobat Frantziako gortean bizi izan ziren beste artista italiar batzuek, adibidez, Benvenuto Cellinik, Vignolak eta Serliok. Baina, Fontainebleauko estiloa zabaltzen, berebiziko garrantzia izan zuten grabatzaileek, Fantuzzi, Mignon, eta Milanek esaterako. Izan ere, margolaritzan ez ezik, artearen gainerako alorretan ere arrakasta handia izan zuen ikonografia eta apaingarri errepertorioa osatu zuten, Rosso Fiorentinoren eta Primaticcioren lanetan oinarriturik.\nFontainebleauko bigarren eskola.\n1589 Henrike III.aren eraila izan zenetik, 1598an Vervinsko bakea sinatu zen arte, Zortzigarren Erlijio Gerrak Frantzia sakailatu zuen eta Fontainebleuko obrak bertan behera gelditu ziren. 1600 eta 1620 artean, ordea, Henrike IV.ak eta Maria Medicik bultzada handia eman zieten arte ederrei, Fontainebleau eta Louvreko jauregiak edertzeaz gain, Saint-Germain-en-Layen beste bat eraiki zutelako. Primaticcio eta dell'Abateren lanek eragin handia izan zuten eraikin horietan lan egin zuten margolariengan (Ambroise Dubois, Toussaint Dubreuil, Martin Fr\u00e9minet...). Hori dela eta, \"Fontainebleauko bigarren eskola\" deitzen zaio"}
{"id": "279350", "revid": "1545", "url": "https://eu.wikipedia.org/wiki?curid=279350", "title": "Huascar", "text": "Huascar edo \u2014kitxuaz\u2014 Waskar (Huascarpata, 1491 - Andamarca, Cusco \u2014egungo Peru\u2014, 1532) Inken hamabigarren enperadorea izan zen.\nBiografia.\nHaren aita Huayna C\u00e1pac hil zenean (1525), Cuzco hiriburu zuen erresuma bere esku geratu zen, Atahualpa anaiordearen agintaritzapean zegoen Quito aldea izan ezik. Bien arteko etsaigoak ekarritako gerran Atahualpa nagusitu zen (Apurimaceko gudua, 1532). Atahualpak anaia hilarazi zuen bere familia osoarekin batera. Garai bertsuan Pizarro etorri zen eta inken arteko gerra konkistatzailearen asmoen lagungarri izan zen."}
{"id": "279351", "revid": "6327", "url": "https://eu.wikipedia.org/wiki?curid=279351", "title": "Tupik Kusi Hualpa", "text": ""}
{"id": "279353", "revid": "105290", "url": "https://eu.wikipedia.org/wiki?curid=279353", "title": "Kontrafagot", "text": "Kontrafagota zurezko haize-instrumentua da, mihi bikoitzekoa. Kontrafagotaren erregistroa fagotarena baino zortzidun bat beheragokoa da.\nTutu koniko luzea du, eta, jotzeko, lurrean bermatzen da hagatxo batez. Heckelek hobetutako kontrafagotak 5 metro inguruko hodia du, lau aldiz tolestua eta muturra beherantz zuzendua du, fagotak ez bezala. Soinu baxu ederrak ditu. Esan ohi denez, Georg Friedrich H\u00e4ndelek sartu zuen lehenengoz Ingalaterran. XIX. mendean hasi zen orkestran erabiltzen. Beethovenek sarritan erabili zuen."}
{"id": "279355", "revid": "336", "url": "https://eu.wikipedia.org/wiki?curid=279355", "title": "Rodney Laver", "text": "Rodney George \"Rod\" Laver (Rockhampton, 1938ko abuztuaren 9a) australiar tenis jokalaria da. 1960ko hamarraldiko jokalaririk onenetakoa izan zen. Ezkerreko besoa oso modu teknikoan erabiltzen zuen. Ingalaterrako nazioarteko txapelketa irabazi zuen 1961, 1962, 1968 eta 1969. urteetan, Frantziako nazioartekoa 1962an eta 1969an, Estatu Batuetako nazioartekoak 1962an eta 1969an, eta Australiako nazioartekoak 1960an, 1962an eta 1969an. Lan handia egin zuen Australiak 1961ean eta 1962an Davis kopa irabaz zezan."}
{"id": "279356", "revid": "105601", "url": "https://eu.wikipedia.org/wiki?curid=279356", "title": "Giacomo Matteotti", "text": "Giacomo Matteotti (Fratta Polesine, Rovigoko probintzia, Italia, 1885eko maiatzaren 22a - Erroma, Italia, 1924ko ekainaren 10a) italiar politikaria izan zen.\nBiografia.\nAlderdi Sozialistan sartu eta diputatu eta alderdiko idazkari nagusi izan zen. 1924ko hitzaldi ezagun batean, bortizkeria erabili izana eta hauteskundeetan iruzur egin izana leporatu zien faxistei. \nTalde faxista batek urte berean hil zuen eta horrek erreakzio ugari sortu zuen Italia osoan. Horren ondorioz, hasieran, faxistek indarra galdu zuten gertaera, baina laster indartu ziren berriro, Benito Mussolini diktadore zela."}
{"id": "279357", "revid": "512", "url": "https://eu.wikipedia.org/wiki?curid=279357", "title": "Hipposideros pelingensis", "text": "Hipposideros pelingensis Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279358", "revid": "448", "url": "https://eu.wikipedia.org/wiki?curid=279358", "title": "Frantzisko Mendieta", "text": "Frantzisko Mendieta Retes (Menagarai, Araba, 1556 - Bilbo, Bizkaia, ?) margolaria eta historialaria izan zen. Araban jaioa bide zen arren, bilbotartzat da ezaguna. Francisco V\u00e1zquez pintorearekin egin zituen margolaritzako ikasketak. Frantzisko Mendietari buruzko oso datu gutxi gorde da. Harenak dira Bizkaiko Aldundiaren egoitzan ikusgai dauden \"Jura de los Fueros de Vizcaya por Fernando el Cat\u00f3lico\", \"Procesi\u00f3n de Bego\u00f1a\" eta \"Boda de Hidalgos\" margolanak. Urte asko eman zuen, bestalde, \"Cr\u00f3nica de Vizcaya\" obra historiko handia idazten. Aipatu obraren laurdena baizik ez da gorde ahal izan.\nLehenengo bertsioa (1609):\n \nBigarren bertsioa (1773):"}
{"id": "279359", "revid": "1545", "url": "https://eu.wikipedia.org/wiki?curid=279359", "title": "Reichenau (uhartea)", "text": "Reichenau Alemaniako hego-mendebaleko Baden-W\u00fcrttemberg estatuan dagoen Konstantzako aintzirako uhartea da. 3.203 biztanle zituen 2008an. 4,5 kilometro luze eta 1,6 kilometro zabal da, eta bi kilometroko errepide batek lotzen du kontinentera. Reichenau ezaguna da batez ere 724. urtean sortu zen beneditarren monasterio bat dagoelako uhartean. IX-XI. mendeetan Alemaniako hego-mendebaleko arte eta literaturaren gune garrantzitsua izan zen, eta unibertsitate ospetsua izan zuen, artzapezpiku eta apezpiku ugari eman zituena."}
{"id": "279360", "revid": "512", "url": "https://eu.wikipedia.org/wiki?curid=279360", "title": "Ferdinand von Richthofen", "text": "Ferdinand Paul Wilhelm Richthofen (Freiherr von Richthofen, \"Richthofengo baroia\"; Karlsruhe, 1833ko maiatzaren 5a - Berlin, 1905ko urriaren 6a) alemaniar geografo eta geologoa izan zen.\nDolomita Alpeetan eta Transilvanian jardun ondoren, Asia aldera joan zen 1860an, Alemaniako ekonomia-espedizio batean. Orduan, Zeilan, Japonia, Filipinak eta Java bisitatu zituen. 1863tik 1868ra, Kalifornian egon zen, eta, ondoren, Txina aldera joan zen. Han egin zituen lan aipagarrienak. Loess material geologikoa haizearen eraginez osatzen dela bereziki zehaztu zuen."}
{"id": "279361", "revid": "15795", "url": "https://eu.wikipedia.org/wiki?curid=279361", "title": "Richthofengo baroia", "text": ""}
{"id": "279362", "revid": "512", "url": "https://eu.wikipedia.org/wiki?curid=279362", "title": "Sesamo", "text": "Sesamoa (\"Sesamum indicum\") pedaliazeoen familiako landare belarkara da, metro bete inguru luzea, hazi oliotsuak, jateko onak, dituena. Zurtoin sendo zuzena, lantza-egiturako hosto zerradun berde ilunak, txandaka antolatuak, eta titare-itxurako loreak, zuriak nahiz arrosak, ditu. Jatorriz Asiakoa (Indiakoa) edo Afrikako ekialdekoa da, baina Ekialde Hurbileko lurralde gehienetan, Mexikon, Venezuelan, Kolonbian eta Nikaraguan ere lantzen da gaur egun. Sesamo-haziekin olio preziatua egiten da."}
{"id": "279363", "revid": "512", "url": "https://eu.wikipedia.org/wiki?curid=279363", "title": "Maite Arruabarrena", "text": "Maite Arruabarrena Unanue (Errenteria, Gipuzkoa, 1964 -) gipuzkoar opera-kantaria da, mezzosopranoa.\nBiografia.\nBere jaioterriko Goi Kontserbatorioan egin zituen Musika ikasketak, eta bere ibilbidea Errenteriako Andra Mari Abesbatzan hasi zuen. Juan Erasorekin Kantu ikasketak egin ondoren, Donostiako Orfeoiaren Kantu Eskolan sartu zen. Geroago Italiara joan eta han osatu zituen ikasketak Claude Thiolas irakaslearekin. Toti dal Monte Lehiaketako lehen saria irabazi zuen 1989an, eta Mozarten \"Don Giovanni\"n abestuz hasi zuen bere ibilbide profesionala.\nZenbait diskoetxe garrantzitsurentzat grabaketak egin ditu, esaterako, Astre Auvidis, Accentus, Alia vox, Naxos, Trito eta Elkar."}
{"id": "279364", "revid": "28807", "url": "https://eu.wikipedia.org/wiki?curid=279364", "title": "Maite Arruabarrena Unanue", "text": ""}
{"id": "279365", "revid": "512", "url": "https://eu.wikipedia.org/wiki?curid=279365", "title": "Jean Baudrillard", "text": "Jean Baudrillard \u2014frantsesezko ahoskera: [\u0292\u0251\u0303 bod\u0281ija\u0281]\u2014 (Reims, Frantzia, 1929ko uztailaren 27a \u2013 Paris, Frantzia, 2007ko martxoaren 6a) soziologo, filosofo, argazkilari eta pentsalari politikoa izan zen, postmodernismo eta postestrukturalismoarekin lotu izan dena.\nBiografia.\nProdukzioaren arrazionaltasuna zalantzan jarri zuen, eta desioaren probokaziotzat jo zuen kontsumo-nahia sustatzea.\nBaudrillard Frantzia iparrekialdeko Reims hirian jaio zen 1929ko uztailaren 27an. Aiton-amona nekazari eta guraso funtzionarioak izan omen zituen, eta Reimseko institutuan bertan izan zuen patafisikarekin lehen harremana Emmanuel Peillet filosofia irakaslearen eskutik, Baudrillarden ondorengo pentsaera ulertzeko giltza omen dena. Parisko Sorbonne unibertsitatean egin zituen bere ikasketen lehen pausoak. Alemaniar hizkuntza eta literatura ikasi zuen bertan, eta esker hasi zen Parisko nahiz probintziako institutuetan alemana irakasten 1960 eta 1966 artean. Irakasle lanetan zebilen bitartean, hainbat literatura analisi eta itzulpen egin zituen; azken horien artean, Peter Weiss, Bertotld Brecht, Karl Marx, Friedrich Engels edota Wilhelm Emil M\u00fchlmannen itzulpenak.\nGarai horretan hasi zen soziologiarantz mugitzen, eta horren ondorio izango da egin zuen \"Le Syst\u00e8me des objets\" tesia. Paris-X Nanterre unibertsitatean hasiko da soziologia irakasten, beraz, 1968ko maiatzeko gertakarietan zeresan handia izango zuen unibertsitatea, hain zuzen ere. \"Bisionario\" moduan deskribatu zuen Humphrey De Battenburge filosofoarekin egon zen lanean , eta Nanterreko unibertsitatean bertan \"Ma\u00eetre Assistant\" eta \"Ma\u00eetre de Conf\u00e9rences\" karguak eskuratu zituen; \"L'Autre par lui-m\u00eame\" onarpena osatu ondoren katedradun bihurtu zelarik.\n1970ean Estatu Batuetara egin zuen lehen bidaia, eta Japoniara 1973an. Bertan, argazkilaritzaren munduan sartuko zuen bere lehen kamera eskuratu zuen.\nIrakaskuntzako azken pausoak 1986an Parisko Paris-IX Dauphine Unibertsitatean emango ditu, IRISen (Institut de Recherche sur l'Innovation Sociale). Mundu akademikoarekiko lotura galdu ez bazuen ere, ordea, sozilogiatik ere urruntzen joan da, inolako diziplinarekin identifikatu ezinean. 80. eta 90. hamarladetan entzute handia izan zuten bere lanek, eta intelektual ezaguna bihurtu zen, baina IRIS (\"Institut de Recherche sur l'Innovation Sociale\") babesten jarraitu zuen CNRS ikerketa gunean eta Patafisika Eskolan jarraitu zuen lanean. Horretaz gain, Europar Graduatu Eskolan jardun zuen, baita \"Ctheory\" aldizkarian ere. 1999-2000 artean bere argazkiak Maison europ\u00e9enne de la photographie-n izan ziren erakutsiak, Parisen. 2004an, Alemaniako Zentrum f\u00fcr Kunst und Medientechnologie arte museoan, \"Baudrillard and the Arts\" hitzaldia eman zuen.\nHauek dira Baudrillarden obra ezagunenak: \"Le syst\u00e8me des objets\" (1968, \"Objektuen sistema\"), \"Pour une critique de l`\u00e9conomie politique du signe\" (1972, \"Zeinuaren ekonomia politikoaren kritika\"), \"L`\u00e9change symbolique et la mort\" (1976, \"Aldaketa sinbolikoa eta heriotza\") eta \"De la s\u00e9duction\" (1980, \"Sedukzioaz\").\nIdeia nagusiak.\nBaudrillard bere bitartekotza moduen eta komunikazioaren teknologiaren azterketagatik ezaguna den teorista soziala eta kritikoa da. Bere idazkera, nahiz eta batez ere aurrerapen teknologikoek gizartean duten eragina aztertu, gai ezberdinak landu zituen - kontsumismoa, genero erlazioak, historiaren ulerpen soziala, Hiesari buruzko aldizkariarentzako iruzkinak, klonazioa, Rushdie \"affair\"-a, Golkoko lehenengo guda eta New Yorkeko World Trade Centerreko erasoak.\nArgitaratutako lana Frantziar pentsalarien belaunaldi batean eragina izan zuen: Gilles Deleuze, Jean-Fran\u00e7ois Lyotard, Michel Foucault, Jacques Derrida and Jacques Lacan. Horiek semiotikan interesa zuten. Baudrillard eskola poststrukturalista filosofikoaren parte kontsideratu da,haiekin partekatzen baitzen. Bere argudiaketa, esanahia eta zentzuaren ulergarritasuna ulertzeko, hitzak edo \"zeinuak\" erlazionatuta zeuden azterketan bideratu zuen. Ferdinand de Saussure hizkuntzalari estrukturalista jarraituz, Baudrillardek argudiatu zuen esanahia ezberdintasunarekin sortzen dela - zeozer ez denaren arabera. (\"txakurra\" zera da \"txakurra\" \"katua\" ez delako, ezta \"zuhaitza\" edo \"ahatea\", etab.). Izan ere, zentzua ulertu zuen nahiko auto-erreferentzial bezala: objektuak, objektuen irudiak, hitzak, eta zeinuak esanahiaren web batean kokatuta daude; objektu baten esanahia ulergarria da soilik bere erlazioa beste objektu baten esanahiarekin aztertuz; beste era batean esanda, gauza baten ospea beste baten mundutartasunarekin erlazionatuta dago.\nHasierako puntu honetatik Baudrillardek gizarteari buruzko teoria zabalak eraiki zituen, auto erreferentzialitatera bideratuta. Gizarteari buruz egindako erretratuak beti esanahiaren zentzua bilatzen- edo munduaren ulermen \"osoa\"- lortzeko ezinezkoa dena. Postestrukturalistekin alderatuz, hala nola Foucault, jakintza boterearen erlazioagatik sortzen zela uste zuena, Baudrillardek garatu zituen teoria ezberdinak non gehiegikotasuna, jakintza osoaren alferrikako bilaketa, desilusiora zeraman era saihestezinean. Baudrillarden arabera, subjektua (gizakia) saiatu daiteke objektua (ez-gizakia) ulertzen, objektua ulertua izan daitekeelako soilik bere esanahiaren arabera( eta esanahiaren prozesua tartean sartzen du beste seinale batzuen web-a zeinuetatik bereiztu egiten den) baina horrek ez du desiratutako emaitzak sortzen. Subjektua, seduzitua da (Latinezko zentzu originalean, \"seducere\", beste toki batera eramatea) objektuagatik. Beraz, berak argudiatu zuen, azken analisian, ulermen osoa gizakiaren bizitzaren minutiaeren imposibilitateaz, eta jendea beste era baten pentsatzera seduzituak direnean, errealitatearen \"itxurazko\" bertsio batera bideratzen dira, edo, bere neologismo bat erabiliz, \"hipererrealitatearen\" egoera batetara. Hori ez da esateko mundua irreala bihurtzen dela, baizik eta gizarte arinak eta orokorrak errealitatea elkarrekin ekarriko dutela, irudi koherente batean, zenbat eta zalantzazko eta ezegonkor iruditu, orduan eta beldurtiago bilakatuko dira gizarteak. Errealitatea zentzu horretan \"desagerrarazten\" da.\nOndorioz, Baudrillardek argudiatu zuen 20.hamarkadaren bukaeran zeinu eta esanahien gehiegikeria gizarte \"globala\" eragin zuela (era paradoxikoan) errealitatearen hutsa. Mundu honetan utopia liberal eta Marxistak ez dira dagoeneko sinisten. Berak argitatu zuenez, bizi gara ez \"herri global\" batean Marshall McLuhanen esaldia erabiliz, baina baita gertaera txikienarekin era erraz batean aho zabalik geratzen den mundu batean. Mundu \"globala\" zeinu eta produktuen hartu-emanaren mailan funtzionatzen du, itsuago bilakatzen da aktu sinbolikoenganako, adibidez, terrorismoa. Baudrillarden lanean errealitate sinbolikoa (Marcel Mauss eta Georges Batailleren lan antropologikoen perspektiba landuz) zeinu eta esanahiarenarengandik era ezberdinean aztertua da. Zeinuak hartu-emanak izan daitezke produktuak bezala; sinboloak aldiz, era ezberdinean funtzionatzen dute: hartu-emanak dira opariak bezala, batzuetan era bortitz batean potlatch baten eran. Baudrillardek, bere azken lanean zehazki, gizarte \"globala\" elementu \"sinboliko\" barik ikusten zuen, beraz sinbolikoki (ez militarki) defentsarik gabe zenbait gertaeren aurrean, hala nola, Rushdie Fatwa, edo baita, Irailaren 11, 2001ean, eraso terrorista Estatu Batuen eta bere ezarpen militarraren aurka.\n2004an, International Journal of Baudrillard Studies argitaratua izan zen.\nObjektu balio sistema.\nBere lehen liburuetan, esaterako\"The System of Objects\", \"For a Critique of the Political Economy of the Sign\", eta \"The Consumer Society\", Baudrillarren arreta gune nagusiena ondorengoa da; kontsumismoa eta nola objektu desberdinak era desberdinetan kontsumitzen diren. Garai honetan Baudillarden ikuspuntu politikoa lausoki zegoen lotuta Marxismoarekin (eta situazionismoarekin), baina liburu hauetan ez dator bat Karl Marxekin era nabarmen batean. Baudillardentzat, \"kontsumismoa\" zen, produkzioaren gainetik, gizarte kapitalistako unitate garrantzitsuena.\nBaudrillard konklusio honetara heldu zen Marxen \"Erabilpen balioa\" kontzeptua kritikatuz. Baudrillardek uste zuen bai Marxen eta baita Adam Smithen pentsamendu ekonomikoak erabilpen genuinoari lotutako behar genuinoak errazegi eta era sinpleegian onartzen zituela \u2014 nahiz eta Marxek 'genuino' hitza beharren edo erabilpen balioaekin lotuta ez erabili. Baudrillardek argudiatu zuen, Georges Batailleengan oinarrituz, beharrak eraikiak direla, berezkoak baino. Nabarmendu zuen erosketa guztiak, beti \"sozialki\" esanahi bat dutenez, bere alde fetitxista dutela. Objektuek beti, \"zerbait diote\" beraien jabeei buruz, Roland Barthesengandik edanez. Horregatik, beretzat, kontsumismoa zen eta da produkzioa baino garrantzitsuagoa: \"beharren genesi ideologikoagatik\" hain zuzen ere.\nObjektu batek balioa lortzeko lau modu daudela idatzi zuen. Lau balio-egintzaile prozesuak ondorengoak dira:\nBaudrillarden aurreko liburuak aurreko balioetako lehen biak asoziatuta egoteaz gain, hirugarren eta bereziki laugarren balioengatik etenak direla argudiatzeko ahaleginak izan ziren. Geroago, Baudrillardek Marxismoa guztiz ezetzi zuen, (\"The Mirror of Production\" and \"Symbolic Exchange and Death\"). Hala ere, zeinu balio eta balio sinbolikoaren arteko diferentzian atentzioa jartzea hil arteko lanetan mantendu zuen. Are gehiago, ideia hau gero eta rol garrantzitsuagoa joan zen hartzen, bereziki bere munduko gertakarien inguruko idatzietan.\nSimulakroa eta Simulazioa.\nBere lana 1980garren hamarkadan zehar garatzen zebilela, ekonomian oinarritutako teoriatik media eta komunikazioak lantzera pasa zen. Nahiz eta bere interesa mantendu zuen Saussurem semiotikan eta truke sinbolikoaren trukean (as influenced by anthropologist Marcel Mauss), Baudrillardek bere atentzioa Marshall McLuhanengana mugitu zuen, erlazio sozialen natura gizarte batek erabiltzen dituen komunikazio erak determinatzen dutela dioten ideiak garatuz. Hori eginez, Baudrillard Saussuresen eta Roland Barthesen semiologia formaletik haratago joan zen historikoki ulertutako semiologia estrukturalaren inplikazioak kontsideratuz. Era berean, simulakroaren kontzeptuaknormalean ulertzen dugun errealitatearen kontzeptuaren negazioa ere inplikatzen du. Baudrillardek dioenez gaur egun ez da existitzen errealitate deritzon hori.\nSimulazioa da, Baudrillardek dioenez, simulakroaren oraingo egoera: Dena dago osatua erreferente gabeko erreferentziaz, hiperrealitatea da. Historikoki Errenazimendutik aurrerantz joanez, non simulakro dominantea itxuraz erreferente erreal baten azpian (esaterako, errealeza, noblezia, sakratutasuna etab) bizi zen objektu edo gehiengo faltsutu batean oinarritzen zelarik, hori ez da existitzen. Beste hitz batzuetan, pretentsioaren espirituan, pertsona edo objektu batek benetan \"ez duela\" disimulatzen. Iraultza industrialean, non simulakro dominantea produktua den, serieak, zeintzuk produkzio lineal amaigabe batean sortu daitezkeen; eta azkenik gure garaietan, non simulakro dominantea produktua den, zeina bere naturagatik amaigabea den erreprodukzio aukeran dagoen, eta bera jada erreproduzitua den.\nBaudrillardek simulakroaren modelo bezala jartzen dituen adibide batzuk ondorengoak dira: 1) disuasio elementu bezala bakarrik erabili daitezkeen arma nuklearren garapena, zentzu hiperrealean bakarrik, erreferentzia bat erreferente erreal gabe, beti erreproduzituak izateko egonik ere inoiz erabiltzeko intentziorik ez dagoelako. 2) Lehengo World Trade Centerreko Dorre Bikiak, beti lehian dagoen New York bat ordezkatzen dutenak, altuera desberdinak azkenengo New Yorkeko eraikuntzen modelo singularrean: dagoeneko bikoiztuak, dagoeneko erreprodizutuak, eraikuntza bera erreprodukzio bat izanik, modelo singular bat garatu daitezkeen aukeren artean, eta 3) Berdin-berdinak diren bikiekin \"menage-a-trois\" bat non fantasiak perfekzioa gure begien aurrean erreproduzitzean datzan, nahiz eta erreprodukzio honen atzean dagoen errealitatea nulua eta ulertezina den beste era batean, bikiak oraindik pertsonak soilik direlako. Hauek antzemateko aktoa bera, Baudrillardek insistitzen du, zentzu taktilean dago, jadanik denaren erreproduktibilitatea onartzen dugunetik, jada simulazio horien errealitatea ez dugularik imajinatzen (Izan ere, ez dugu gehiago \"imajinatzen\" lehengo zentzu berean; bai imajinatutako eta bai erreala, berdin berdin dira hiperrealak, biak berdin erreproduzitzeko gai eta dagoeneko erreprodukzioak izanik), beraren erreproduktibilitatea baizik. Ez ditugu imajinatzen guretzat erreproduzituak, irudi originala erreproduzkioa delako, modeloa antzematen dugu, simulazioa.\nHistoriaren amaiera eta esanahia.\nXX. mendeko azken bi hamarkadetan, Baudrillarden gairik ezagunenetako bat historikotasuna izan da; edo, zehatzago, egungo gizarteek nola erabiltzen duten aurrerapenaren eta modernitatearen zentzua erabaki politikoetarako. Argudiatu zuen, Francis Fukuyama politikaren teorikoaren antzera, historia amaitu egin zela edo \u201cdesagertu\u201d egin zela globalizazioaren hedapenarekin; baina, Fukuyamak ez bezala, Baudrillardek baieztatu zuen amaiera hura ez zela ulertu behar historiaren aurrerapenaren gailurtzat. Bai, ordea, edozein aurrerapen historikoren ideia legez. Baudrillardentzat, Gerra Hotzaren amaiera ez zen gauzatu ideologia batek bestea garaitu zuelako, Eskuin eta Ezker politika ikuspuntuek komunean zuten ikuspen utopikoaren desagerpenagatik baizik. Komunismo globalaren ikuspen marxistaren eta gizarte zibilizatu globalaren ikuspen liberalen aurkako nabaritasun gehiagorako, Baudrillardek aldeztu zuen itxaroten zebiltzan amaierak ametsak izan zirela beti; izan ere, \"Amaieraren ilusioa\" liburuan, amaieraren ideia bera erratutako amets bat zela adierazi zuen:\nKomunikabide elektroniko arinengatik eta mundu mailako informazio sareengatik gobernatutako objektu den gizarte baten barruan, itxura horren gelditzea saihestezina izango zen, bere ustez. Hiztegi sasizientifiko baten erabilerak, Alan Sokal fisikariaren amorrua ekarri zuena, historiaren linealtasuna desorekatu zuen: \"gauzen orbita erreferentziala behin eta betiko apurtu duen partikula azeleratzailea daukagu.\"\nArgudio hori egiterakoan, Baudrillardek Jean-Fran\u00e7ois Lyotarden filosofia postmodernoarekin erlazioa nabaritu zuen, XX. Mendearen amaieran \"metanarratibarentzat\" lekurik ez zegoela esan zuena. Baina, historiaren gelditze hori sentitzeaz gain, Baudrillard Lyotard baino harago joan, eta aurrerapenaren ideia erabiltzen dela ikertzen saiatu zen, horren baliagarritasuna gutxitzen ari den arren. Baudrillardek argudiatzen du historiaren balorazio unibertsalaren kriterio genuinoaren ustean, non arazo guztiek konponbidea aurkitzen duten, gizarteak mundu mailako politikan erabiltzen den kontzeptua izaten jarraitzen zuela, ekintzen justifikazio legez. Baudrillarden ustez, inoz gehiago unibertsalak izango ez ziren baloreak erretorikoki erabiltzen ziren eta erabiltzen dira, hartutako erabakiak justifikatzeko, beste era batera justifikaezinak izango liratekeenak. Medioek euren horretan jarraitzen zutela zioen, nahiz eta amaierak sinestuak ez izan, eta orainaren errealiate gogorra ezkutatzeko erabiltzen zirela (edo, Baudrillardek esango zuenez, irrealitateak ezkutatzeko). \"Ilustrazioan, unibertsalizazioa etengabeko hazkuntza eta aurrerapenatzat hartzen zen. Egun, ordea, unibertsalizazioa \"ihesbidetzat\" hartzen da.\"\nIruzkin politikoa.\nGolkoko guda.\nBaudrillarden perfil publikoaren atal bat komentatzaile akademiko eta politikoak osatzen du, 1991. urteko bere liburutik datorrena, eta bere tesiaren izenburua hartzen duena: \"Golkoko Guda ez zen gertatu\". Bere argudioek Clausewitzen formularen aurka deskribatzen dute lehen Golkoko guda: ez zen izan \"politikaren jarraitzea beste bide batzuetatik,\" \"politikaren jarraitzea beste bide batzuetatik gabezia\" baizik. Hurrengoz, Saddam Hussein ez zen egon borrokatzen Aliatuen aurka, bere soldaduen bizitza bere boterea mantentzeko sakrifizio moduan erabiltzen baizik. Irakeko indar militarraren aurka ziharduten Aliatuek egunero 10.000 tona lehergailu botatzen zituzten, euren buruari borrokatu beharreko etsai bat zegoela frogatzen izan baleude bezala. Era horretan, Mendebaldeko komunikabideak ere konplizeak izan ziren, guda denbora errealean aurkezten, AEBen koalizioa Iraken aurka borrokatzen zegoela zabaltzeko helburuarekin, egia ez zena. Saddam Husseinek ez zuen bere gaitasun militarra erabili (Irakeko Aire Indarra). Bere botere politiko-militarra ez zen ahuldu, gerra ostean barne altxamenduak ito zituenetik. Hurrengoz, ezer gutxi aldatu da politikoki Iraken, Saddamek gailendu barik jarraitzen zuen, eta \"irabazleak\" ez ziren txapeldunak. Beraz, ez zen gudarik jazo; Golkoko guda ez zen gauzatu.\nBaudrillardek liburuarekin lortu zuen ospearen zati handi bat (hasieran \"The Guardian\" egunkari britainarrean argitaratutako artikulu serie bat eta \"Lib\u00e9ration\" egunkari frantsesan hiru ataletan agertutakoa: Amerikaren erretorika eta botere militarraren berreskuratzean \"Golkoko Guda ez zen gertatu\" legez; ekintza militarraren bitartean \"Ez dago Golkoko gudarik\" legez, eta mugimendurik ez zegoenean, \"Golkoko Guda ez zen gertatu\" legez) Golkoko Guda eragin bakoa ez zenari buruzko kritikan oinarritzen da, Baudrillardek deskribatu zuenez: Jendea hil zen, mapa politikoa eraldatua izan zen, eta Saddam Husseinen gobernua kaltetua izan zen. Zenbait kritikari Baudrillard salatu zuen jarraikako errebisionismoagatik; auziaren ekintza fisikoaren ezeztapena (bere errealitatearen ezeztapena, orokorrean). Ondorioz, Baudrillard amoralismo alferragatik salatua izan zen, eszeptizismo zinikoa eta Berkeleyren idealismoa ulertzen baitzituen. Antzeko pentsalariek (\"Baudrillard eta Media\" liburuan William Merrin, esaterako) argudiatu dute Baudrillard arduratuago zegoela Mendebaldeko dominantza teknologiko eta politikoaz eta bere interes komertzialen globalizazioaz, gudaren oraingo aukera esan nahi duena. Merrinek baieztatu zuen Baudrillardek ez zuela ezeztatu zerbait gertatu zela; bai, berriz, galdetu \"guda itxura zuen bihozgabekeria\" ha guda bat ote zen. Merrinen liburuak amoralitatearen salaketa astunetan eta irakurketa desegoki batean erakusten ditu; Baudrillarden jarrera \u00f1abardunagoa izan zen. Baudrillarden hitzetan (p.\u00a071-72):\n2001. urteko irailak 11ko eraso terroristak.\nGolfo Gerraren aurka, Baudrillard-ek New Yorkeko World Trade Center-en gertatutako eraso terroristak gertakari absolutotzat hartzen ditu bere saioan, \"The Spirit of Terrorism\". Irailaren 11-ko gertaerak erlijio eta zibilizazioen arteko gudaren adierazpen bezala ulertu ordez, globalizazio kapitalistaren hedapen politiko eta teknologikoen erantzun moduan ulertzen saiatuz, Baudrillard jaunak New Yorkeko eraso terroristak eta bere ondorioak horrela bereizi zituen:\nBere giza teoriaren arabera, Baudrillard-ek eraso terroristak kokatzen ditu funtsezko produktuen harremanetan oinarrituriko munduaren etengabeko hedapenari erantzuten duen erreakzio sinbolikoaren testuinguruan. Baina jarrera hau bi arrazoirengatik kritikatu zuten. Richar Wolin-ek (\"The Seduction of Unreason\" idazlanean) Baudrillard eta Slavoj \u017di\u017eek aho betean salatu zituen hauek eraso terroristak ospatu zituztelako eta Amerikako Estatu Batuak merezitakoa jaso zutela esan omen zutelako. \u017di\u017eek-ek,bestalde, Wolin-en akusazioari erantzun zuen \"Critical Inquiry\" egunkarian, bere analisia intelektualismo barbarotzat hartuz; Wolin-ek, dirudienez, ez zen gai ezberdintzeko gertaera baten hausnarketa eta gertaera horren merezimenduaren artean. Merrin-ek (\"Baudrillard and the Media\"n) Baudrillard-en jarrerak terroristei nagusitasun moralean mugitzeko aukera ematen ziela aipatzen zuen. Izan ere, \"Economy and Society\" egunkarian, Merrin-ek zehazten du nola Baudrillard-ek bidegabeko pribilegioak gizartearen alderdi sinbolikoei ematen dizkiela, eta ez kezka semiotikoei. Beste autore batzuek World Trade Center-eko erasoak saihesgarriak ziren galdetzen diote euren buruari. Bruno Latour-ek, \"Critical Inquiry\" egunkarian idatzi zuen Baudrillardi buruz: euren suntsiketa fabrikatu zituen sozietatearen errua zela pentsatzen omen zuen filosofoak. Latour-en ustez, Baudrillard-ek pentsamendu eta hausnarketa hauek zituen gizartea dualismo sinboliko eta semiotikotzat ikusteko gai baino ez zelako.\nKritika.\nKritiko batzuek hainbat akats topatu dituzte Baudrillard-en idazlan, ideia eta jarreran.\nDenis Dutton, esaterako, \"Philosophy and Literature's\" \"Bad Writing Contest\"-en fundatzailea - non nolabaiteko prosa ilunaren adibideak irakur daitezke- hurrengoa esan ohi du honi buruz:\nHala eta guztiz ere, Baudrillard-en pentsamoldearen aurka manifestatzen diren bi libururen artean bat baino ez da bere komunikabideen teoria eta \"eskuz kanpoko\" errealitatearen posizioa ukatzen saiatzen- Cristopher Norris-en \"Uncritical Theory: Postmodernism, Intellectuals and the Gulf War\" ()-. Beste liburuak -Douglas Kellner-en \"Jean Baudrillard: From Marxism to Postmodernism and Beyond\" ()-, ostera, Baudrillard eta postmodernismoaren arteko harremana aztertzeari ekiten dio, baita Marxismoaren kontalaria aurkezteari ere. William Merrin (lehen aipatua), bere aldetik, Norrisen posizioaren aurka azaldu da hainbat argitalpenetan. Baudrillard berak analisi erreduktoretzat hartu izan du Nicholas Zurbrugg-en \"Jean Baudrillard: Art and Artefact\" obran.\nHortaz, William Merrin-en lanak ikuspegi solidarioagoa garatzen du, \"Baudrillard-ek merezi duen posizioan\" kokatuz. Thereby Merrin-ek argudiatu du Baudrillard-en posizioak esanguraren analisi semiotikoan truke sinbolikoaren posizio bera ezeztatzen duela.Merrin-ek horrela azaltzen du (Estrukturalismo eta Postestrukturalismo lanenganako kritikekin erlazionaturik) zein oker dagoen subjektibitatearen euskarritzat erlazioen enfasia hartu, honek giza egiturak hazten diren giza erakundea ukatzen baitu. (Alain Badiou eta Michel de Certeau-k gai honetan sakondu dute, eta Barry Sandywell-ek Baudrillard-en kasu espezifikoan).\nAzkenik, Mark Poster-ek, Baudrillard-en argitaratzailea eta bere garrantzi garaikidearen alde adierazten dena, horrela zehazten du(\"Selected Writing\"-en posterraren 2. argitalpenaren 8. orrialdea):\nBestalde, Poster-ek Baudrillard-enganako kritikarik gogorrenak gezurtatu ohi ditu, Alan Sokal eta Norris-enak esaterako, Baudrillard errealitatea ezeztatzen duen irrazionalismoaren eramaile bezala ikusten dutenak (ibid p. 7):"}
{"id": "279366", "revid": "28807", "url": "https://eu.wikipedia.org/wiki?curid=279366", "title": "Baudrillard", "text": ""}
{"id": "279367", "revid": "336", "url": "https://eu.wikipedia.org/wiki?curid=279367", "title": "C\u00e9sar Cui", "text": "C\u00e9sar Antonovitx Cui (, \"Tsezar' Antonovi\u010d Kjui\"; Vilnius, Errusiar Inperioa, 1835eko urtarrilaren 18agreg. - San Petersburgo, Sobietar Batasuna, 1918ko martxoaren 13a) Lituanian jaiotako errusiar musikagilea izan zen.\nBiografia.\nGaztetan hasi zen musika lantzen, Alexandre Sergeievitx Dargomyjski eta Mili Alekseievitx Balakirev maisuen eskutik. Bosten Taldea osatu zuen, Balakirev, Borodin, Moussorgsky eta Rimski-Korsakovekin batera. Schumann eta Berlioz musikagileen aldekoa izan zen.\nLan ugari ondu zuen: dozena bat opera (\"William Ratcliff\", 1869; \"Angelo\", 1876; \"Kaukasiako presoa\", 1883), obra sinfonikoak, koralak, ganbera-musika eta pianorako melodiak."}
{"id": "279369", "revid": "90523", "url": "https://eu.wikipedia.org/wiki?curid=279369", "title": "Gaston Doumergue", "text": "Gaston Doumergue (Aigues-Vives, Gard, 1863ko abuztuaren 1a - \"ibidem\", 1937ko ekainaren 18a) frantziar politikaria izan zen. Alderdi Erradikaleko buruzagia izan ondoren, Kolonietarako ministroa (1902-1905 eta 1914-1917), Merkataritzako ministroa (1906-1909-1910), Kanpo Arazoetakoa (1913-1914) eta Errepublikako lehendakaria izan zen (1924-1931). 1934ko otsaileko gertaeren ondoren, nazioaren batasunerako gobernuaren buru izendatu zuten, baina dimisioa aurkeztu behar izan zuen konstituzioa aldatu gabe urte bereko urriaren 8an."}
{"id": "279370", "revid": "512", "url": "https://eu.wikipedia.org/wiki?curid=279370", "title": "Hipposideros pomona", "text": "Hipposideros pomona Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279371", "revid": "105290", "url": "https://eu.wikipedia.org/wiki?curid=279371", "title": "Elektroskopio", "text": "Elektroskopioa gorputz batean elektrizitaterik baden eta elektrizitaterik baldin bada zein zeinutakoa den jakiteko erabiltzen den tresna da. Punta bat beirazko ontzi batean sartuta duen barra eroale bat izaten da. Barra estalki isolatzaile batek lotzen du ontziarekin. Ontziaren barneko puntatik metalezko bi xafla mehe (urrezkoak, gehienetan) daude zintzilik. Barraren beste muturra ukituz jartzen da aztertu nahi den gorputza; karga elektrikorik badu, xaflak aldendu egiten dira bata bestetik. Karga elektrikoa zenbat eta handiagoa izan, hainbat gehiago aldenduko dira.\nElektroskopioa zeinu ezaguneko karga elektriko batekin kargatzen bada, beste objektu baten karga elektrikoaren zeinua zein den jakin daiteke objektua hori elektroskopioaren esferara hurbilduz gero. Xaflak bereizi egiten badira, objektuaren karga eta elektroskopioaren karga zeinu berekoak dira. Elkartzera jotzen badute, berriz, kontrako zeinukoak dira."}
{"id": "279372", "revid": "512", "url": "https://eu.wikipedia.org/wiki?curid=279372", "title": "L\u00e9on Gaumont", "text": "Leon Gaumont (Paris, - Sainte-Maxime, ) frantses asmatzailea eta industria-gizona izan zen. Kronofotografoa, lehen zinema-tresnetako bat, asmatu zuen, Demen\u00ffrekin batera (1895). Kronofonoa ere hark asmatua da (1902). Zinema mintzatuaren lehen saioa egin zuen. Lehen zinema-estudio frantsesak eratu zituen Buttes-Chaumonten (1906), eta film ugari egin zituen han. Estatu Batuetan, zinema-estudio berriak zabaldu zituen (1911), eta kronokromoa, koloretako filmen aitzindaria, asmatu zuen (1912)."}
{"id": "279373", "revid": "46380", "url": "https://eu.wikipedia.org/wiki?curid=279373", "title": "Auguste Perret", "text": "Auguste Perret (Ixelles, Brusela, Belgika, 1874ko otsailaren 12a - Paris, Frantzia, 1954ko otsailaren 25a) arkitektoa izan zen. Parisko \u00c9cole des Beaux-Arts ikastetxean egin zituen arkitektura-ikasketak. Lehena izan zen eraikuntzan hormigoi armatua erabiltzen. Berak eraiki zituen Parisko Ponthieu kaleko garajea (1905), Eliseo Zelaien hiribideko antzokia (1913), Le Raincy eliza (1922-1923) eta \u00c9cole Normale de Musique ikastetxea (1929). Bigarren Mundu Gerraren ondoren, arkitekto nagusi izendatu zuten, Le Havre berriro eraikitzeko lanetarako."}
{"id": "279374", "revid": "46380", "url": "https://eu.wikipedia.org/wiki?curid=279374", "title": "Henri Rabaud", "text": "Henri Benjamin Rabaud (Paris, - Neuilly-sur-Seine, ) frantses musikagilea izan zen. Andr\u00e9 Gedalgeren eta Jules Masseneten ikaslea izan zen. 1849an, Erromako Saria irabazi zuen \"Daphne\" kantatarekin. 1920tik 1941era, Parisko Kontserbatorioko zuzendaria izan zen, Gabriel Faur\u00e9ren ondoren. Operak idatzi zituen, batez ere; aipagarriena, \"M\u00e2rouf\" (1914) opera komikoa da. Operez gainera, bi sinfonia eta orkestrarako lanak, ganbera-musika, pianorako lanak, kantuak eta zinema eta antzerkirako musika idatzi zituen."}
{"id": "279375", "revid": "336", "url": "https://eu.wikipedia.org/wiki?curid=279375", "title": "Walther von Reichenau", "text": "Walther von Reichenau (Karlsruhe, 1884ko urriaren 8a - Errusiako frontea, 1942ko urtarrilaren 17a) Alemaniako mariskala izan zen. Lehen Mundu Gerran, zalditeriako ofiziala izan zen. Hitlerrekin oso harreman onak izan zituen. Hitlerren eta gudarosteko buruen arteko elkar-aditzea bideratu zutenetariko bat izan zen. Bigarren Mundu Gerran, Poloniako eta Frantziako kanpainetan parte hartu zuen. 1940an, mariskal izendatu zuten, eta, 1941ean, Ekialdeko Frontera bidali zuten. Urte bereko abenduan, Hegoaldeko Gudarostearen buru izendatu zuten, Rundstedten ordez."}
{"id": "279376", "revid": "56334", "url": "https://eu.wikipedia.org/wiki?curid=279376", "title": "Sin-Itiro Tomonaga", "text": " japoniar fisikaria izan zen. 1941-1969 urteetan Tokioko unibertsitateko fisikako irakaslea izan zen eta 1963-1969 bitartean aipatutako unibertsitateko ikerketa optikoko institutuko zuzendaria. Richard Feynman eta Julian Schwinger fisikariekin batean elektrodinamika kuantikoa zehaztu zuen erabat, Dirac, Heisenberg eta Pauli fisikarien jatorrizko teorian agertzen ziren infinituak baztertuta. 1965. urtean Fisikako Nobel saria eskuratu zuen Feynman eta Schwinger fisikariekin batera."}
{"id": "279377", "revid": "512", "url": "https://eu.wikipedia.org/wiki?curid=279377", "title": "Tosa Mitsunobu", "text": "Tosa Mitsunobu, japonieraz \u571f\u4f50 \u5149\u4fe1 (?, 1434 - Kioto, 1525eko ekainaren 10a) japoniar margolaria izan zen.\nBiografia.\nEnperadorearen gorteko margolarien familiakoa zen. Gorteko margolarien buru izan zen 1493tik 1496ra eta 1518an Ashikaga sh\u014dgunen familiaren artista nagusi izendatu zuten. Haien babesean Tosa izeneko pintura eskola sortu zuen, XIX. mendera arte eragin handia zuena.\nTosa eskolaren ezaugarri nagusiak koloreen aberastasuna eta irudi zehatz xumeak ziren, eta literatura klasikotik edo historiatik hartutako gaiak irudikatu ohi zituzten batez ere."}
{"id": "279378", "revid": "46380", "url": "https://eu.wikipedia.org/wiki?curid=279378", "title": "Elliot Carter", "text": "Elliot Carter (New York, Ameriketako Estatu Batuak, 1908ko abenduaren 11 - 2012ko azaroaren 5a) musikagilea izan zen.\n1960tik 1980ra bitartean, orkestra-konposizio handiak egin zituen: \"Kontzertu bikoitza\" (1961),\" Kontzertua \"(1969); lehenaz esan zuen Stravinskik Ameriketako lehen maisulan musikala zela. Aipagarriak ditu beste obra hauek ere: \"Pianorako kontzertua\" (1965), \"Hiru orkestren sinfonia\" (1977), \"Penthode\" (1985) eta \"Hiru aukera\" (1986-1989). Kritikari batek esan zuenez, literaturan Joycek izan zuen balioaren parekoa da Carterrek musikan izan duena."}
{"id": "279379", "revid": "512", "url": "https://eu.wikipedia.org/wiki?curid=279379", "title": "Martin Xurio", "text": "Martin Xurio (XVII. mendea) Azkaineko notarioa izan zen.\nBiografia.\nLapurdiko sindiko aukeratu zuten 1654an baina kargutik egotzi zuten 1655ean. \"Sabel gorrien\" taldeko buruzagia izan zen Lapurdiko gerra zibilean (1656-1659). Xurioren (\"sabel gorri\") eta Urtubiaren (\"sabel xuri\") jarraitzaileen artean banatu zen Lapurdi. Bi urtez hedatu zen gerra latzaren ondoren Xurio hil egin zen eta haren talde armatuak desagertu egin ziren. Luis XIV.a Frantziakoak, egoera hartaz baliaturik, Lapurdiko Biltzarraren aginpidea murriztu zuen."}
{"id": "279380", "revid": "28807", "url": "https://eu.wikipedia.org/wiki?curid=279380", "title": "Chourio", "text": ""}
{"id": "279381", "revid": "6327", "url": "https://eu.wikipedia.org/wiki?curid=279381", "title": "Ant\u00f3nio dos Santos Ramalho Eanes", "text": ""}
{"id": "279383", "revid": "336", "url": "https://eu.wikipedia.org/wiki?curid=279383", "title": "Aingira elektriko", "text": "Aingira elektrikoa (\"Electrophorus electricus\") gimnotidoen familiako \"Electrophorus\" generoko espezie bakarra da .\nEzaugarriak.\nUr gezatako hezur-arraina da, 2 m ingurukoa eta ezkatarik gabea. Aingiraren antzeko gorputza du. Ez du bizkar-hegalik, ez isats hegalik; sabelekoa, berriz, eztarri paretik ia isatserainokoa du. Oliba-kolorekoa du bizkarraldea eta sabelaldea gorri horixka. Isatsaren alde banatara bi elektrizitate-organo ditu, 600 volterainoko deskargak ematen dituztenak.\nHabitata.\nHego Ameriketako tropiko-eskualdean banaturik dago, Orinoko eta Amazonas ibaien arroetan. Ibai, erreka, urmael eta zingiretako hondo lohitsuetan bizi da. Itzalpe handiko eremuak nahiago ditu."}
{"id": "279384", "revid": "336", "url": "https://eu.wikipedia.org/wiki?curid=279384", "title": "Electrophorus electricus", "text": ""}
{"id": "279386", "revid": "105290", "url": "https://eu.wikipedia.org/wiki?curid=279386", "title": "Karaoke", "text": " jendaurrean bakarka edo taldean kantatzea da, aurrez grabaturiko oinarrizko musikaren laguntzaz. Karaokerako erabiltzen den tresna oso sinplea da: abestien hitzak pantailan agertzen dira bideokliparen gainean; abeslariak mikrofono bat du, eta haren ahotsa abestiaren doinuarekin nahasten da. Karaokea Japonian sortu zen 1980ko hamarraldiaren hasieran, eta izugarrizko arrakasta izan zuen hasieratik bertatik. Europan geroago sartu zen, eta zenbait taberna karaokean espezializatu ziren."}
{"id": "279387", "revid": "512", "url": "https://eu.wikipedia.org/wiki?curid=279387", "title": "Hipposideros pratti", "text": "Hipposideros pratti Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279388", "revid": "336", "url": "https://eu.wikipedia.org/wiki?curid=279388", "title": "Anakreonte", "text": "Anakreonte (; Teos, Lidia, Antzinako Grezia, K.a. VI. mendearen bigarren erdia) antzinako grezierazko poeta lirikoa izan zen. Samosko Polikrates eta Atenasko Hiparko tiranoen gorteetan bizi izan zen. Haren obretatik gaur eguneraino iritsi diren zatiek ardoa, jatearen atseginak eta, batez ere, amodioa kantatzen dituzte. 1554an Henri Estiennek argitaratu zuen \"Anacreonteia\"n bilduriko poema laburrak \u2014II. mendekoak bide ziren alexandriar imitatzaileek eginak\u2014 Pizkundeko \"anakreontetar poesia\" delakoaren inspirazio-iturri izan ziren."}
{"id": "279390", "revid": "98220", "url": "https://eu.wikipedia.org/wiki?curid=279390", "title": "Ischia (uhartea)", "text": "Ischia (italieraz ahoskatua) Italiako uhartea da, Tirreniar itsasoan dagoena.\nNapoliko probintzian dago. 47 km2 ditu eta 35.000 biztanle. Epomeo mendia da garaiena (788 m).\nEkonomia.\nOlibondo, mahatsondo, arto eta baratze ugari dago. Turismogunea da.\nHiririk aipagarrienak: ipar-ekialdeko kostaldean, Ischia; iparraldean, Casamicciola, eta mendebalean, Forio. Barano d'Ischia, Lacco Ameno eta Serrara Fontana udalerriak uhartean ere badaude.\nHistoria.\n1883an, lurrikara batek Casamicciola hiria erabat suntsitu zuen eta 1.900 pertsona hil zituen. Vico mendiaren magalean, K.a. IV. mendeko harresiak aurkitu dira."}
{"id": "279391", "revid": "105290", "url": "https://eu.wikipedia.org/wiki?curid=279391", "title": "Mahavira", "text": "Mah\u0101v\u012bra (sanskritoz: \u092e\u0939\u093e\u0935\u0940\u0930 \"Heroi Handia\"; kannadaz: \u0cae\u0cb9\u0cbe\u0cb5\u0cc0\u0cb0 \"Mah\u0101v\u012bra\"; \"Mah\u0101v\u012bran\"; tamileraz: \u0b85\u0bb0\u0bc1\u0b95\u0ba9\u0bcd \"Aruka\u1e49\") (Ksatriyakundagrama, India, K.a. 599 - Pavapuri, K.a. 527) indiar erlijio berritzailea izan zen. Jainismoa sortu zuten hogeita lau maisuetako bat, \"sangha \"ordena eraberritu zuena. Jaina sekta nagusien tradizioaren arabera, Mahavira fraide egin zen eta aszesian bizi izan zen, emaztea hil zitzaionez geroztik batez ere. Indian zehar ibili zen neurrizkotasunaren doktrina erakusten. Bortxaren kontrako jarrera izan zuen, eta jainismoaren bost boto handiak onartu zituen. \"Jina\" izenaz ere ezaguna da."}
{"id": "279392", "revid": "512", "url": "https://eu.wikipedia.org/wiki?curid=279392", "title": "Hipposideros pygmaeus", "text": "Hipposideros pygmaeus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279393", "revid": "96586", "url": "https://eu.wikipedia.org/wiki?curid=279393", "title": "Silvana Mangano", "text": "Silvana Mangano (Erroma, 1930eko apirilaren 21a - Madril, 1989ko abenduaren 16a) aktore italiarra izan zen. Edertasun-lehiaketa nagusietako garaile izanik ere, pertsonaia ilunak jokatu zituen zineman De Santis zuzendariak \"Riso amaro\" (1949) filmeko protagonista izateko aukeratu zuen arte. Geroztik, filmografia labur bikaina osatu du Italiako zinemagile nagusiekin. L. Visconti zinemagilearekin lan egin zuen: \"Morte a Venezia\" (1971), \"Ludwig\" (1972) eta abar. Pasolinirekin ere egin zituen zenbait lan, \"Teorema\" (1968) filma besteak beste."}
{"id": "279394", "revid": "512", "url": "https://eu.wikipedia.org/wiki?curid=279394", "title": "Fernando Collor de Mello", "text": "Fernando Affonso Collor de Mello (Rio de Janeiro, 1949) brasildar politikaria da. Brasilgo presidentea izan zen 1990 eta 1992 bitartean.\nBizitza.\nEkonomian lizentziatu zen 1970ean. Aita hedabideen arloko Brasilgo pertsonarik boteretsuenetakoa zuen, eta, ikasketak bukatutakoan, familiaren prentsa-negozioan sartu zen. Diktadura militar luzearen ondoren, 1989an lehen hauteskunde demokratikoak egin zirenean, presidentetzarako aurkeztu zuen bere burua, Partido da Reconstru\u00e7\u00e3o Nacional alderdi eskuindar eta neoliberalaren bitartez.\n1990ean, Brasilgo Langileen Alderdia garaitu, eta demokrazialdi berriko lehen presidente bihurtu zen. Ekonomia suspertzearren, Mundu Bankuarekin eta Nazioarteko Diru Funtsarekin Brasilgo kanpo-zorra negoziatzeko prest agertu zen, eta, azken horren aholkuei jarraituz, politika neoliberala jarri zuen abian: bankuetako ondasun guztiak sei hilabetez bere horretan uzteko agindua eman zuen. Gerora jakin zen bere ondasunak Brasilgo bankuetatik kanpora atera zituela. Amazoniako oihanak babesteko konpromisoa ere hartu zuen, eta 1992an Rio de Janeiron egin zuten Ingurumenari buruzko Mundu Biltzarra. Urte hartan bertan, presidente kargutik eraitsi, eta auzipetu egin zuten, ehunka mila dolar bereganatzearen salaketapean. Brasilgo Auzitegi Gorenak absolbitu egin zuen, froga aski ez zegoelako, baina Brasilgo Kongresuak errudun jo zuen, eta 1994tik 2002ra eskubide politikoak baliatzea eragotzi zion. 2006an, senatari izateko hautatu zuten Brasilgo ipar-ekialdeko Alagoas estatuan."}
{"id": "279395", "revid": "46380", "url": "https://eu.wikipedia.org/wiki?curid=279395", "title": "Aurelio Men\u00e9ndez", "text": "Aurelio Men\u00e9ndez Men\u00e9ndez (Gij\u00f3n, Asturias, 1927ko maiatzaren 1a \u2014 Madril, Espainia, 2018ko urtarrilaren 3a) legelaria eta politikaria izan zen. 1970ean Madrilgo Complutense Unibertsitateko Zuzenbide Fakultatean hasi zen irakasle, eta bertako errektore izendatu zuten 1973an. Franco hil ondorengo trantsizioan, Adolfo Su\u00e1rezen lehenengo gobernuan parte hartu zuen, Hezkuntzako ministro gisa (1976-1977). Espainiako Magistraturako Elkarte Profesionaleko kide zen, eta 1980an Espainiako Konstituzio Auzitegiko epaile hautatu zuten. 1994an Zientzia Sozialetako Asturiasko Printzea saria jaso zuen."}
{"id": "279396", "revid": "42829", "url": "https://eu.wikipedia.org/wiki?curid=279396", "title": "Joachim Murat", "text": "Joachim Murat, geroago Joachim-Napol\u00e9on Murat (Labastide-Fortuni\u00e8re, gaur egun Labastide-Murat, Okzitania, Frantzia, 1767ko martxoaren 25a - Pizzo, Calabria, Napoliko Erresuma, 1815eko urriaren 13a) Frantziako marexala izan zen.\nBiografia.\nNapoliko errege izan zen 1808tik 1814ra. Napoleonen jeneral hoberenetakoa izan zen, eta haren ezkon-anaia, enperadorearen arreba Caroline Bonaparterekin ezkondu baitzen 1800ean. Espainiako Maiatzaren 2ko jaikialdian arduradun nagusia izan zen. Ahaleginak egin zituen Espainiako koroa eskuratzeko, baina Napolikoa eman zion Napoleonek. Fusilatu egin zuten."}
{"id": "279397", "revid": "12788", "url": "https://eu.wikipedia.org/wiki?curid=279397", "title": "Alexandros Papagos", "text": "Alexandros Papagos (; Atenas, 1883ko abenduaren 9a - Atenas, 1955eko urriaren 4a) greziar militarra eta politikaria izan zen. Gerrako ministroa izan zen 1935ean, eta Estatu Nagusiko buruzagi 1936-1940 bitartean. Greziako armadako burua izan zen italiarren inbasioaren garaian (1940-1941), eta alemaniarrek preso eduki zuten 1945. urtera arte. Armadako buruzagi izan zen berriz ere 1949tik 1951ra. Gudaroste komunistak garaitu zituen 1949an, eta Heleniarren Batasuna sortu zuen. Gobernuburu izan zen 1952tik 1955era, eta monarkia bultzatu zuen."}
{"id": "279398", "revid": "336", "url": "https://eu.wikipedia.org/wiki?curid=279398", "title": "Mark Rothko", "text": "Mark Rothko (), Markus Jakovlevitx Rothkowitz ( \"Markus Yakovlevitx Rothkowitz\", ) jaioa (Dvinsk, 1903ko irailaren 25a - New York, 1970eko otsailaren 25a) Estatu Batuetako pintorea izan zen, jatorriz errusiarra.\n1913an Estatu Batuetara erbesteratu zen, eta Oregonen egin zituen ikasketak. 1921etik 1923ra, arte ederrak ikasten aritu zen Yale Unibertsitatean, eta, gero, New Yorkera joan zen. Denboraldi batez Max Weber artistarekin lan egin zuen Arteko Ikasleen Ligan (1926). Hurrengo urteetan, gizarte-gaiak landu zituen batez ere, eta espresionismoaren kolore bizi landuak erabili zituen koadroetan. 1935ean, The Ten taldea osatu zuen, Gottliebekin batera.\nBigarren Mundu Gerran, surrealismoaren bidetik jo zuen. Pintura ez figuratiborantz lerratu zen ondoren, eta, argia eta koloreak nahasiz, iradokizun askotako koadroak lortu zituen. Kolore beltza eta grisa erabili zituen ia soilik azken urteetan.\nForma abstraktuak bakuntzen zituen heinean, formatuak handitzen zituen, harik eta horma-irudietara iritsi zen arte (1949-1950), New Yorkeko espresionismo abstraktuan ohikoa zen bezala. Barnett Newman, Clyfford Still eta Jackson Pollock formatu handiak erabiltzen hasi ziren garai berean, Rothkok kolore biziko bi edo hiru laukitan banatzen zituen eremu handiak. Eremuak eta eremu horien mugak hain ondo lausotzen zituen, ezen koloreen bakuntasun geometrikoa nabarmendu egiten baitzuten. Eremu koloredunek ez zuten inoiz elkar ukitzen. 1969an, gris eta beltzeko koadro-sail bat hasi zuen. Azkeneko lanak kapera baterako egin zituen (1971, Erlijioaren eta Gizakiaren Bilakaerarako Institutuko kapera). 1961ean, erakusketa garrantzitsu bat egin zen Rothkoren lanaren inguruan.\nRothkok bere buruaz beste egin zuen 1970ean. Ameriketako museo handi gehienetan aurki daitezke Rothkoren lanak, batez ere, New Yorkeko MoMA museoan, eta baita Europan ere, besteak beste, Parisko MNAM museoan eta Londresko Tate Galleryn."}
{"id": "279399", "revid": "512", "url": "https://eu.wikipedia.org/wiki?curid=279399", "title": "Francisco de S\u00e1 de Miranda", "text": "Francisco de S\u00e1 de Miranda portugaldar idazlea izan zen (Coimbra, 1481eko abuztuaren 28a - Quinta de Tapada, Minho, 1558ko maiatzaren 17a). 1521etik 1526ra Italian bizi ondoren, Portugala itzuli zen. Italiako Errenazimentuko molde berriak egokitu nahi izan zituen Portugalgo literaturan, bai poesian, bai antzerkigintzan. Lan nagusiak hauek dira: \"Os estrangeiros\" (1528, \"Atzerritarrak\"), \"Os Vilhalpandos\" (1538, \"Vilhalpandotarrak\") eta \"F\u00e1bula do Mondego\" (\"Mondegoko alegia\"). 1595ean argitaratu zituzten S\u00e1 de Mirandaren literatura-lan gehienak \"Poesiak\" bilduman."}
{"id": "279400", "revid": "336", "url": "https://eu.wikipedia.org/wiki?curid=279400", "title": "Serapis", "text": "Serapis () edo Sarapis () Ptolomeo I.ak (K.a. 323 - K.a. 285), egiptoarren eta greziarren gurtzak bateratzeko asmoz, Egipton sarrarazi zuen jainkoa da.\nIzena Menfisen Apis edo zezen hilen gurtzarako eraiki zen tenpluaren deitura grekotik zetorkion (\"Poserapis\"). Greziako jainko batzuen ezaugarriak zituen, eta hildakoen, gudarien, emankortasunaren eta marinelen jainkoa zen batera. Egiptoko Inperio Berriko jainko nagusi bihurtu zen eta Grezia, Erroma eta Asia Txikira zabaldu zen haren gurtza."}
{"id": "279401", "revid": "28807", "url": "https://eu.wikipedia.org/wiki?curid=279401", "title": "Sarapis", "text": ""}
{"id": "279402", "revid": "12788", "url": "https://eu.wikipedia.org/wiki?curid=279402", "title": "Susumu Tonegawa", "text": "Susumu Tonegawa (, \"Tonegawa Susumu\"; Nagoya, ) japoniar biologo molekularra eta fisiologoa da. Antigorputz-mota ugari sortzeko oinarri genetikoak aurkitu zituela eta, Medikuntza eta Fisiologiako Nobel saria eskuratu zuen 1987an.\nBizitza.\nSusumu Tonegawa Nagoyan jaio zen 1939ko irailaren 6an. Kyotoko Unibertsitatean Medikuntzako gradua lortu ondoren, 1963an Kaliforniara joan zen biologia molekularreko ikasketekin jarraitzera, eta han egin zen doktore. 1971-1981 bitartean, biologia eta fisiologiari buruzko ikerketa garrantzitsuak egin zituen Basileako Inmunologia Institutuan; tarte horretan, 1984an Medikuntzako Nobel Saria jaso zuen Niels Jernerekin lan egin zuen. 1981etik aurrera, Massachusetts Institute of Technologyko biologia-saileko irakaslea izan zen.\nIkerketak.\nNobel saria eman zioteneko ikerketak Basileako Inmunologia Institutuan egin zituen. 1976an argitara eman zuen txosten batean, antigorputzen sorrera eragiten duten gene desberdinak kromosoma batean nola biltzen diren ikusia zuela adierazi zuen. Haren saioek, William Dreyer eta Claude Bennettek 1960an argitaratutako teoria bat konfirmatzen dute. Egile hauen arabera, antigorputzak osatzeko proteina desberdinak zoriz konbinatzen dira. \nGarai hartan ordea inortxok ezin zuen konbinaketara eraman zezakeen mekanismoa azaldu. Arazoa zera zen: gorputzak bilioika antigorputz desberdin nola egin zitzakeen. Antigorputz horiek zain egoten dira birus eta bakterioak gorputzean sartu arte. Guzti horien artean bat bakarra izango da egokia inbasoreari aurre egin eta suntsitzeko. Dilema hauxe da: antigorputzen eraketa geneen mende egonik eta hauek 100.000 desberdin baino ez izanik, bilioika antigorputz desberdinen sorrera nola kontrola dezaketen. Tonegawak paradoxa hori argitu zuen.\nOdoleko zenbait globulu zurik, B linfozito deitutakoek, sortzen dituzte antigorputzak. Gizaki heldu batean bilioi bat inguru B linfozito daude eta bakoitza mota berezi bateko antigorputza sortzeko gai da. Antigorputzen kopuruak hortaz, ezin du B linfozitoen kopurua gainditu.\nGiza antigorputzak lau proteina-kateaz eginak daude. Horietako bi luzeak dira eta beste bi motzak. Kateok Y itxurako antolamendua eratzen dute. Y-aren adarrak oso aldagarriak dira eta, hain zuzen, horiek dira etsaia identifikatzen dutenak. Gainera, horien bidez estekatzen zaizkio inbasoreari. Lotuak egonez gero, antigorputzaren buztanak aldaketak pairatzen ditu eta immunitate-sistema martxan jartzea eragiten du. Orduan, immunitate-sistemak bere arma guztiak lanean ipintzen ditu arrotza garbitzeko.\nKatea luzearen zati aldagarria hiru genez mugatuta dator: V, D eta J geneez alegia. Katea motzak V eta J geneak besterik ez ditu. Gizakiengan 200 V gene, 20 D gene eta 4 J gene daude. Tonegawaren saioek zera eman zuten aditzera: gene horiek aleatorioki konbinatzen direla ugaztunaren garapenean zehar. Horrela, milaka zati aldagarri desberdin eratzen dira. Eta antigorputz bakoitzean lau zati aldagarri daudenez, konbinazio posibleak bilioiraino igotzen dira."}
{"id": "279403", "revid": "10891", "url": "https://eu.wikipedia.org/wiki?curid=279403", "title": "Michel Colombe", "text": "Michel Colombe (Bourges, 1430 - Tours, 1512) frantses eskultorea izan zen. XV. mende bukaerako Frantziako eskultore ospetsuenetakoa izan zen. Haren lan gehienak, ordea, desagertu egin dira. Luis XI.a Frantziakoa erregearentzat (1462) eta Borboiko dukearentzat (1484-1488) egin zuen lana. 1501ean, Ana Bretainiakoa Frantziako erreginaren zerbitzuan jarri zen (\"Frantzisko II.a eta Margarita Foixkoaren hilobia\" 1502-1507). Aipagarriak dira \"Ama Birjinaren estatua\" eta \"San Jorgeren erliebea\" (Gaillongo gaztelua)."}
{"id": "279404", "revid": "46380", "url": "https://eu.wikipedia.org/wiki?curid=279404", "title": "Pierre Gassendi", "text": "Pierre Gassendi (jaiotza-izena: \"Pierre Gassend\"; Champtercier, 1592ko urtarrilaren 22a - Paris, 1655eko urriaren 24a) frantziar filosofo, apaiz, astronomo eta matematikaria izan zen\nBizitza.\nBerez, Proventzan (Frantzian) jaio zen familia txiro batean. \u00a0Azkar bereizi zen bere ikaskideengandik bere gaitasun akademikoak zirela eta. Digneko eskolan eta Aixeko unibertsitatean egin zituen ikasketak. 1645ean \"Coll\u00e8ge Royal de France\"ko matematika irakasle izendatu zuten. Ezaguna da batez ere, Epikuroren atomismoa, pentsamendu kristaurarekin adiskidetzen saiatzeagatik, Epikurok proposatutako atomo infinituak, jainkoak sortutako eta bultzatutako atomo kopuru zehatz batengatik ordezkatuz.\nEpikuro eta Lukrezioren atomismo materialista berpiztu zuen eta Epikuroren morala eta sentsualismoa hobetsi zituen (\"De vita et moribus Epicuri\", 1647; \"Syntagma philosophiae Epicuri\", 1649). Kopernikoren eta Galileoren jarraitzaile izan zen baita ere; astronomia- eta fisika-alorretan ikerketak egin zituelarik. Haren uste sendoenen artean bi hauek ditugu aipagarrienak:\nKartesianismoaren (Deskartesekin gutun bidezko erlazioa mantendu zuen, haren akatsak eta objekzioak adieraziz) eta aristotelismo eskolastikoaren kritiko izan zen (Bere iritzia zen silogismoek ez zutela ezertarako balio).\n1647an \"Instituto Astronomica\" argitaratu zuen, bertan, garaiko ezagutza astronomikoak isltatu zituen. Baina bere obra ezagunenen artean azpimarragarrienak dira \"Anotaciones al d\u00e9cimo libro de Diogenes Laercio\" eta batez ere, \"Diquisici\u00f3n metaf\u00edsica (Sintagma philosophicum, 1658),\" azken hau, logika sekzio bat daukan tratatu atomista atomista da, bertan, Gassendik azaltzen du gogamenak nola sortzen dituen unibertsalak singularretatik abiatuz, bateratze edo bereizte bat medio.\nLorpen zientifikoak.\nHaren ikuspuntu anti-Aristoteliko eta anti-Cartesiarrarengatik, eta metodo enpirikoen sustapenean oinarrituz, \"printzipio\" batzuk plazaratu zituen\nHoni guztiari gehitu behar zaio, ilargiaren longitudea neurtzn saiatu zela eklipseen bitartez eta Taula Rudolphinoa hobetzen ibili zela. Honetaz gain, erorketa askearen auzia izendatu zuen \"De motu\" (1642) eta \"De proportione qua gravia decidentia accelerantur (1646)\" liburuetan..\nObra.\nLan filosofiko asko idatzi zituen, landu zituen ikuspuntu batzuk oso esanguratsuak izan dira, dogmatismoaren eta eszeptizismoren arteko bide bat aurkitzen saiatu zen. Richard Popkinen arabera, Gassendi, perspektiba zientifiko modernoaren aitzindarietako bat izan zen, eszeptizismo moderatuarena eta enpirizismoarena. Bere garaikide zen Deskartesekin, talka egin zuen, benetako usteak existitzearen harira. Bere proiektu intelektual ezagunenean, Epikuroren atomismoa kristautasunarekin kasatzen saiatu zen.\nIdazkera filosofikoa.\n\"Exercitationes\" liburuak atentzioaren erdigunea lortu zuen, nahiz eta aurretik, beste autore batzuek aristotelesi egindako kritiketatik haratago ez joan. Lehenengo liburuak indarrez eta argi azaltzen du zeintzuk diren Aristotelesen pentsamendu fisiko eta filosofikoaren itsu-itsuan jarraitzearen efektu txarrak. Bigarren liburuan, Aristotelesen dialektika edo logika obraren laburpen bat landu zuen, horretaz gain, ramismoaren eta honen metodoaren erreflexio zabala egin zuen. Deskartesen aurka erabili zuen objekzioetako bat famatua egin zen, bere \"Meditationes\" lanaren objekzioen apendizen argitaratu baitzuen.\n\"Animadversiones\" eta Epicurus.\n\"Animadversiones\", 1649. urtean argitaratu zuen. Bertan, Diogenes La\u00ebrtiusen itzulpen bat ageri da, Epikuroren X. liburuarena. Epikuroren obraren lanketa sakona egin zuen, garrantzi historiko handia daukana, baina askotan kritikatua izan da, argudiatzeko, bere pentsamendu enpirikoaren aurka zihoazen doktrinak erabili zituelako . Liburuan zehar, etengabe adierazten du, adimenean ez dagoela ezer zentzumenetan egon ez denik (\"nihil est in intellectu quod non prius fuerit in sensu\"). Nozio orokorrak sortzeko daukagun gaitasuna argitu zuen; unibertsaltasunaren kontzepzioa. Liburu hau, Walter Charleton filosofo ingelesak itzuli zuen latinetik ingelesera, \"Physiologia Epicuro-Gassendo-Charletonia\", 1654.\nSintagma philosophicum.\nGassendiren obra hau tratatu atomistatzat hartu da, eta logikaz, fisikaz eta etikaz dihardu batez ere.\nLogikaren atalak, zientziaren historiaren atal bat dauka, hainbat teoria azberdinen arabera sailkatua dagoena. Lehenengo atal honetan, hainbat posizio enpirikoak azaltzen dira, Gassendik liburuan zehar indar gabe utziko dituenak. Zentzumenak, jakituria iturri bakarrak, segituan ematen digute gauzekiko ezagutza; fantasia (Gassendirentzat materiala dena naturan) ideia hauek erreproduzitzen ditu. Baina, Gassendik onartu zuen, zentzumenek soilik ezaugarrien ezagutza ematen digutela, ez gauzena, eta gauza edo substantziaren ideietara heltzen garela arrazonamendu induktiboa erabiliz. Ikerketarako metodorik onena analtika dela dio, nozio txikietatik handietara pasatuz. Horretaz gain, Gassendik onartzen du, arrazonamendu deduktiboa, Francis Baconek planteatu zuenaren arabera, proposizio batean mantentzen da indukzioak berak frogatzen edo egiaztatzen ez duena. Judizioaren, silogismoen eta metodoaren doktrinek, nozio aristoteliko eta ramistak nahasten dituzte.\nLiburuaren bigarren atalean, fisikaren inguruan diharduen atalean, Gassendiren oinarrizko printzipioen arteko kontradikziorik handiena ageri da. Fisika Epikurearra hobesten duen bitartean, uko egiten dio Epikuroren jainkoarekiko negazioari. Betiereko izaki inmaterial baten existentzia defendatzeko hainbat froga zituela adierazi zuen, eta baita ere jainkoa izan zela ikusi dezakegun unibertsoaren sortzailea, jainkoa ahalguztidun bezala irudikatu zuen. Aldi berean, epikureanismoak ez bezala, arima razional eta inmaterialaren doktrina defendatu zuen, autodeterminazioaren eta hilezkortasunaren ideiekin lotuz.\nAzken atalean, etikaren atalean, batez ere askatasunaren ideiaren eztabaida lantzen da. Bizitzaren amaieraz hitz egiten du baita ere, poztasunaz (\"tranquillitas animi et indolentia corporis\"). Seguraski Gassendik uste zuen poztasun perfektua ez dela eskuragarria bizitza honetan, baina datorkigunean baliteke baietz."}
{"id": "279405", "revid": "1519", "url": "https://eu.wikipedia.org/wiki?curid=279405", "title": "Nagpur", "text": "Nagpur (maratheraz: \u0928\u093e\u0917\u092a\u0942\u0930 \"N\u0101gpur\") Indiako hiria da, Maharashtra estatuko hiriburua. 1.219.461 biztanle zituen 1990ean. Bombaytik Kalkutarako erdibidean dago, goi-ordoki zabal batean. Katolikoen eta anglikanoen apezpiku-egoitza da. Aipagarriak dira zenbait tenplu eta hilobi. Aireportua eta unibertsitatea ditu. Garrantzi handiko merkataritza-, burdinbide- eta administrazio-hiria da. Ehungintzarako eta burdinbide-garraiotarako makinak, papera, lehergailuak, kotoizko eta artilezko oihalak eta altzariak egiten dira, batez ere."}
{"id": "279406", "revid": "96586", "url": "https://eu.wikipedia.org/wiki?curid=279406", "title": "Mike Nichols", "text": "Mike Nichols, Michael Igor Peschkowsky jaioa, (Berlin, Alemania, - New York, ) estatubatuar zinemagilea izan zen.\nAlemaniarra jatorriz, estatubatuar hiritartasuna hartu zuen. Chicagoko Unibertsitatean ikasi zuen. Hiri horretan, inprobisazioetan espezialista zen antzerki-talde bat osatu zuen, eta Broadwayra joan zen gero."}
{"id": "279407", "revid": "28807", "url": "https://eu.wikipedia.org/wiki?curid=279407", "title": "Michael Igor Peschkowsky", "text": ""}
{"id": "279409", "revid": "1545", "url": "https://eu.wikipedia.org/wiki?curid=279409", "title": "Franti\u0161ek Palack\u00fd", "text": "Franti\u0161ek Palack\u00fd ( ahoskatua; Hodslavice, Moravia, 1798ko ekainaren 14a - Praga, 1876ko maiatzaren 26a) txekiar historialaria eta politikaria izan zen. 1836tik 1867ra, \"Geschichte von B\u00f6hmen\" (\"Bohemiaren historia\", 5 ale) idatzi zuen, alemanez lehenengo eta txekieraz gero. Obra horretako joera nazionalistak arrakasta handia eman zion egileari, eta politika-munduan sartzea erabaki zuen. Frankfurteko Parlamentuan parte hartzeari ezezkoa eman zion Bohemiaren izenean, eta Bohemia autonomoa lortzen saiatu zen, Austriako inperio federal baten barnean."}
{"id": "279410", "revid": "9223649", "url": "https://eu.wikipedia.org/wiki?curid=279410", "title": "J\u00e9r\u00f4me P\u00e9tion de Villeneuve", "text": "J\u00e9r\u00f4me P\u00e9tion de Villeneuve (Chartres, 1756ko urtarrilaren 3a - Saint-Magne-de-Castillon, 1794ko ekainaren 24a) frantziar idazle eta politikaria izan zen. 1791-1792 bitartean Parisko alkatea izan zen.\nBizitza.\nLehenik, jakobinoen aldekoa izan zen baina, geroago, girondarren alde jarri zen, Robespierrerekin izandako gorabeheren ondorioz. 1789an, diputatu hautatu zuten. Parisko alkate, Konbentzio Nazionalaren lehendakari eta Osasun Publikoko lehenengo presidentea izan zen. Konbentzioko eta Osasun Publikoko lehendakaritzan girondarren alde egon zen arren, 1793an aginpidetik bota zuten \"montagnard\"-ek, eta ihes egin behar izan zuen."}
{"id": "279411", "revid": "336", "url": "https://eu.wikipedia.org/wiki?curid=279411", "title": "Petre Roman", "text": "Petre Roman (Bukarest, Errumania, 1946ko uztailaren 22a -) errumaniar politikaria da.\nBiografia.\nIngeniaritza hidraulikoa ikasi zuen Bukaresten eta Okzitaniako Tolosan, eta Bukaresteko politeknikoko irakasle izan zen gero. Nazioaren Salbazio Fronteko kide izan zen 1989an Nicolae Ceaucescu aginpidetik egotzi ondoren, eta, 1990eko hauteskundeen ondoren, behin-behineko gobernuko Lehen ministro izendatu zuten. Baina meatzariek aurre egin zieten haren ekonomia-planei, eta kargua utzi behar izan zuen 1991n."}
{"id": "279412", "revid": "512", "url": "https://eu.wikipedia.org/wiki?curid=279412", "title": "George Romney", "text": "George Romney (Dalton in Furness, Lancashire, 1734ko abenduaren 26a - Kendal, 1802ko azaroaren 15a) pintore ingelesa izan zen. Ingalaterran erretratu merkeak egiten ibili ondoren, Londresen jarri zen bizitzen (1762), eta koadro historikoak pintatzen hasi zen: \"Wolfe jeneralaren heriotza\", adibidez. Frantzian eta Italian barrena bidaiatu eta gero, Londresa itzuli zen (1775), eta erretratugile ospetsu bihurtu zen berehala. Obra nagusiak hauek dira: \"Mrs. Robinson\", \"Autoerretratua\", \"Sir John Stanleyren erretratua\", \"Ingeles zalduna\" eta \"Master Warden erretratua\"."}
{"id": "279413", "revid": "512", "url": "https://eu.wikipedia.org/wiki?curid=279413", "title": "Hipposideros ridleyi", "text": "Hipposideros ridleyi Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279414", "revid": "512", "url": "https://eu.wikipedia.org/wiki?curid=279414", "title": "Tubuai", "text": "Tubuai Polinesiako uhartedia da, Kaprikornioko Tropikoaren bi aldeetan dagoena. Rimatara, Rurutu, Tubua\u00ef, Raivavae uharteek osatzen dute; 500 kilometrotara Rapa uhartea dago, 1.460 metroko garaierako sumendi iraungia.\nMataura da hiri nagusia Tubuai uhartean. Koral-arrezifez inguratua dago. 5200 biztanle ditu (1977), polinesiarrak gehienak, eta europar eta txinatar gutxi batzuk.\nEkonomia.\nNekazaritza (kokoa, kafea, laranjak) eta arrantza dira jarduera ekonomiko nagusiak."}
{"id": "279415", "revid": "28807", "url": "https://eu.wikipedia.org/wiki?curid=279415", "title": "Moutou", "text": ""}
{"id": "279416", "revid": "31982", "url": "https://eu.wikipedia.org/wiki?curid=279416", "title": "Bender (hiria)", "text": "Bender (errumanieraz ahoskatua), baita Bendery (errusieraz \u0411\u0435\u043d\u0434\u0435\u0440\u044b, \"Bendery\", ahoskatua; ukranieraz: \u0411\u0435\u043d\u0434\u0435\u0440\u0438, \"Bendery\") edo Tighina (errumanieraz ahoskatua) Moldaviako hiria da, Dniester ibaiaren ertzean. 114.000 biztanle (1985).\nIndustria.\nZeta, portzelana, makina elektrikoak.\nHistoria.\nErrusiarren eta turkiarren arteko gerretan hainbatetan hartu zuten Bendery errusiarrek (1709: 30.000 musulman hilik; 1789; 1806). 1812an, turkiarren esku geratu zen berriz ere. 1919az geroztik Errumaniaren mende bazegoen ere, 1945etik aurrera, Sobietar Batasunaren barruan geratu zen, Moldaviarekin batera."}
{"id": "279417", "revid": "25421", "url": "https://eu.wikipedia.org/wiki?curid=279417", "title": "Bender", "text": "Bender izan daiteke:"}
{"id": "279418", "revid": "10891", "url": "https://eu.wikipedia.org/wiki?curid=279418", "title": "Samuel Butler (poeta)", "text": "Samuel Butler (Strensham, Worcester, 1612ko otsailaren 8a - Londres, 1680ko irailaren 25a) olerkari ingelesa izan zen. Karlos II.a berrezartzearen aldekoa zen, eta Galesko Lord buruzagiaren idazkaria izan zen. \"Hudibras\" poema idatzi zuen \u2014hiru zatitan argitaratua (1663, 1664 eta 1678)\u2014, eta arrakasta handia izan zuen. On Kixote hartu zuen inspirazio iturri, alderdi puritanoaren buruzagien satira horretarako. Karlos II.aren gogokoa zen, eta errenta bat jasotzen hasi zen 1677tik aurrera. Gortearen faborea galdurik, ordea, pobre hil zen."}
{"id": "279419", "revid": "448", "url": "https://eu.wikipedia.org/wiki?curid=279419", "title": "Lapurdiko ermandadea", "text": "Lapurdiko Ermandadea \u2014frantsesez, \"Armandat (du pays de Labourd)\"\u2014 1396. urtean, Lapurdin, Hego Euskal Herriko lurraldeetan egiten zenaren irudira, gaiztaginen ekinari aurre egiteko sortu zen erakunde armatua. Joanes Gantekoa Akitaniako dukeak eta Henrike IV.a Ingalaterrako erregeak onartu zuten Ermandadea, 1400. eta 1403. urteetan. Ermandadeak bideratzen zituen gaiztaginen aurkako zigorrak, eta justiziaz ere arduratzen zen, oro har. Hamalau urtetik gorako lapurtar guztiek zin egin behar zuten Ermandadearekiko leialtasuna."}
{"id": "279420", "revid": "6327", "url": "https://eu.wikipedia.org/wiki?curid=279420", "title": "Lapurdiko Armandat", "text": ""}
{"id": "279421", "revid": "336", "url": "https://eu.wikipedia.org/wiki?curid=279421", "title": "Mathieu Orfila", "text": "Mathieu Orfila, jaiotza-izenaz Mateu Josep Bonaventura Orfila i Rotger (Ma\u00f3, Menorca, 1787ko apirilaren 24a - Paris, Frantzia, 1853ko martxoaren 12a), frantses sendagile eta kimikaria izan zen, Maonen jaioa.\nBiografia.\nParisen egin zituen ikasketak Gay-Lussac eta Vauquelinekin. Toxikologia modernoaren sortzailea izan zen, eta eragin handia izan zuen bere garaiko medikuntzan. Parisko Medikuntza Fakultateko katedradun eta dekano izan zen. 1851n, Frantziako Medikuntza Akademiako buru aukeratu zuten.\nBesteak beste, \"Trait\u00e9 des poisons ou Toxicologie g\u00e9n\u00e9rale\" (1814-1815) lan garrantzitsua argitaratu zuen."}
{"id": "279422", "revid": "28807", "url": "https://eu.wikipedia.org/wiki?curid=279422", "title": "Mateo Jos\u00e9 Orfila", "text": ""}
{"id": "279423", "revid": "28807", "url": "https://eu.wikipedia.org/wiki?curid=279423", "title": "Mateo Orfila", "text": ""}
{"id": "279424", "revid": "28807", "url": "https://eu.wikipedia.org/wiki?curid=279424", "title": "Mateu Orfila", "text": ""}
{"id": "279426", "revid": "46380", "url": "https://eu.wikipedia.org/wiki?curid=279426", "title": "Leoncio Urabaien", "text": "Leoncio Urabaien Guindo (Errotz, Arakil, Nafarroa, 1888ko irailaren 12a - Iru\u00f1ea, Nafarroa, 1968ko maiatzaren 2a) Nafarroako idazlea eta irakaslea izan zen, F\u00e9lix Urabaienen anaia.\nBiografia.\nEspainiako Literaturako irakasle izan zen, Nafarroako Irakasle Eskolan, 1918. urteaz geroztik. Geografiari buruzko lan ugari eman zituen argitara."}
{"id": "279427", "revid": "1982", "url": "https://eu.wikipedia.org/wiki?curid=279427", "title": "Leoncio Urabayen Guindo", "text": ""}
{"id": "279428", "revid": "512", "url": "https://eu.wikipedia.org/wiki?curid=279428", "title": "Hipposideros rotalis", "text": "Hipposideros rotalis Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279429", "revid": "512", "url": "https://eu.wikipedia.org/wiki?curid=279429", "title": "Aszidia", "text": "Aszidia edo Ascidiacea gorputza mintz batez estalia duen uretako animalia ornogabea da, tunikatuen subfilumekoa. Gorputza zaku- edo hodi-formakoa izaten dute, tunika izeneko babes-geruza lingirdatsu edo kartilaginoso lodi batez estalia. Bakarrik edo taldetan bizi dira. Aszidia-espezie gehienak itsas uretan bizi dira, eta gutxi batzuk ur gezatan. Beldarrak metamorfosi bidez garatzen dira. Gai organikoak eta planktona jaten dituzte, eta neurri askotakoak izaten dira. Gaur egun hiru ordena hartzen ditu familia honek: aplusobrankioak (Aplousobranchia), flebobrankioak (Phlebobranchia) eta estolidobrankioak (Stolidobranchia).\nSiluriarreko balizko fosil bat aurkitu da, baina bere aragonitozko espikulak ez dira bat ere agertzen erregistro fosilean."}
{"id": "279430", "revid": "512", "url": "https://eu.wikipedia.org/wiki?curid=279430", "title": "\u00c9mile Ollivier", "text": "Olivier \u00c9mile Ollivier (Marseilla, Frantzia, 1825eko uztailaren 2a - Saint-Gervais-les-Bains, Frantzia, 1913ko abuztuaren 20a) frantses politikaria izan zen.\nBiografia.\nDiputatu errepublikarra izan zen 1857tik 1863ra. II. Inperioaren oposiziokoa izan zen hasieran, baina Napoleon III.arengana hurbilduz joan zen pixkanaka, eta haren gobernuko lehen ministro izatera iritsi zen. Administrazioa berritzeko ahaleginak egin zituen, eta hotz jokatu zuen Frantziaren eta Prusiaren arteko gerra piztu zuten gertakarien aurrean. 1870ean, kargua kendu zioten, gerrako lehen hondamendien ondoren."}
{"id": "279431", "revid": "28807", "url": "https://eu.wikipedia.org/wiki?curid=279431", "title": "Emile Ollivier", "text": ""}
{"id": "279432", "revid": "512", "url": "https://eu.wikipedia.org/wiki?curid=279432", "title": "Axel Oxenstierna", "text": "Axel Oxenstierna (\"S\u00f6derm\u00f6reko kondea\") (Fanoe, 1583ko ekainaren 16a - Stockholm, 1654ko abuztuaren 28a) Suediako politikaria izan zen. Gustavo Adolforen kantzilerra izan zen. Bakea izenpetu zuen Danimarkarekin eta Errusiarekin. Prusiako gobernaria izan zen, eta, Gustavo Adolfo hil zenean, Suediako erregeorde: barne- eta kanpo-politika antolatu, eta administrazioko legeak eman zituen. Barne-politikan estatuaren nagusitasunaren alde jokatu zen, aristokraziaren eskakizunen aurrean amore eman gabe, eta kanpo-politika gogorra eraman zuen aurrera."}
{"id": "279433", "revid": "28807", "url": "https://eu.wikipedia.org/wiki?curid=279433", "title": "S\u00f6derm\u00f6reko kondea", "text": ""}
{"id": "279434", "revid": "58701", "url": "https://eu.wikipedia.org/wiki?curid=279434", "title": "Claude Antoine Prieur-Duvernois", "text": "Claude Antoine Prieur-Duvernois (\"Prieur de la C\u00f4te d\u00b4Or\" izenaz ezaguna; Auxonne, 1763ko abenduaren 2a - Dijon, 1832ko abuztuaren 11) frantses politikari iraultzailea izan zen. Diputatu hautatu zuten Biltzar Legegilean. Konbentzioko kidea eta Salbamen Publikoko Batzordeko kidea izan zen. Normandiara bidali zuten girondinoen matxinada zapaltzeko, baina matxinatuek harrapatu egin zuten. 1794ko Thermidorren garaian, ez zuen arazo larririk izan, jakintzaren alorrean egindako lanei esker batez ere; besteak beste, sistema metrikoa finkatzen parte hartu zuen."}
{"id": "279435", "revid": "12788", "url": "https://eu.wikipedia.org/wiki?curid=279435", "title": "Sanaga", "text": "Sanaga Kamerungo ibai nagusia da, herrialdea ekialdetik mendebaldera igarotzen duena. 603 kilometro luze da, Djerem eta Lom ibaien elkargunetik Biafrako golkoraino. \nGeografia.\nAdamawa goi-ordokitik jaisten diren Djerem eta Lom ibaiek eratzen dute Sanaga, eta Edea hiria zeharkatu ondoren Biafrako golkora isurtzen da, Ozeano Atlantikora. 603 kilometro luze da, 918 kilometro luze Djeremekin batera, eta 132.990 kilometro koadroko arroa drainatzen du (Kamerungo azaleraren laurdena).\nUr-jauzi ugari daude ibaiaren ibilguan zehar, zentral hidroelektrikoek argindarra ekoizteko baliatzen dituztenak (Mbakauko eta Edeako urtegiak).\nHidrometria.\nSanagaren emaria 1943-1980 bitartean neurtu zen Edean, ahoan bertan dagoen hirian. Ibaiak 131.520 kilometro koadroko eremua drainatua du gune horretan, ia arro osoa. Urteko batez besteko emaria 1.985 m\u00b3 segundoko da. Emari handiena urrian du (5.431 m\u00b3/s), eta txikiena, martxoan (517 m\u00b3/s).\n \nSanagaren batez besteko emariak (m\u00b3/s), Edean neurtuak"}
{"id": "279436", "revid": "512", "url": "https://eu.wikipedia.org/wiki?curid=279436", "title": "Kurt Schwitters", "text": "Kurt Schwitters (Hannover, Alemania, 1887ko ekainaren 20a - Ambleside, Westmoreland, Ingalaterra, 1948ko urtarrilaren 8a) margolaria, eskultorea eta poeta izan zen. 1918an, Berlingo Der Sturm galerian erakutsi zituen lehen margolan abstraktuak, eta izen bereko taldeari eta aldizkariari lotu zitzaien hasieratik. 1922an, dadaismoaren aldeko kanpaina handi bat bideratu zuen Herbehereetan, Van Doesburg margolariarekin batera. 1935ean, nazismotik ihes, Norvegian eta Britainia Handian bizi izan zen. Dadaismo berriaren aitzindarietako bat izan zen."}
{"id": "279437", "revid": "512", "url": "https://eu.wikipedia.org/wiki?curid=279437", "title": "Tektonika", "text": "Tektonika Lurraren azalaren egitura, hura osatzen duten arroken kokaera eta deformazioak, eta haien eragileak aztertzen dituen geologiaren atala da.\nIkerketa tektonikoak hainbat eskalatan egin daitezke; horrela, \"makrotektonikak\" bat eta mila kilometro tarteko eremua hartzen duten bihurdurak aztertzen ditu, \"tektonikak\" metro batetik kilometro bat arte hartzen dutenak, \"minitektonikak \"metro bat baino txikiagoak, eta \"mikrotektonikak\" deformazioak aztertzeko mikroskopioaren beharra dutenak."}
{"id": "279438", "revid": "46380", "url": "https://eu.wikipedia.org/wiki?curid=279438", "title": "John Broadus Watson", "text": "John Broadus Watson (1878ko urtarrilaren 9a - 1958ko irailaren 25a) XX. mendeko psikologo estatubatuar garrantzitsuenetarikoa eta konduktismo eskolaren fundatzailea izan zen. Ezaguna da ere Rosalie Raynerren laguntzaz burututako Albert txikiaren esperimentua dela eta.\u00a0 \u00a0\nBiografia.\nJohn Broadus Watson Greenvillen (Hego Carolina) jaio zen 1878ko urtarrilaren 9an. Ez zuen haurtzaro erraza izan: bere ama, Emma Watson, erlijioari oso emaniko emakumea zen. Johnekiko doktrinamendu zorrotz eta erradikal honek eragin zuen azken honek erlijio guztien aurkako sentimendua izatea. Bere aita, Pickens Butler, alkoholiko eta emakumezalea zen eta gutxi azaltzen zen etxetik. John B. Watsonek hamahiru urte bete zituenean aitak etxetik alde egin zuen bi emakume indiarrekin bizitzeko, eta honek asko markatu zuen. Etxeko egoera larriak arazo emozionalak sortzen zizkion eta honek eskola-errendimendua kaltetu zuen. 16 urterekin Hego Carolinako Furman Collegen sartu zen eta 21 urterekin atera zen. Graduatu ondoren herriko eskola batean klaseak ematen egon zen dirua aurreztu eta Chicagoko Unibertsitatean filosofia ikasi ahal izateko. Bere etapa akademikoan Jhon Dewey, James Rowland Angell, Henry Herbert Donaldson eta Jacques Loeb ezagutu zituen, eta beraien eraginak hartu zituen ondoren konduktismo bezala ezagutzen den psikologia eskola sortzeko. Ivan Pavloven lanak ere aztertu zituen eta bere lanetan txertatu zituen.\n1903an graduatu zen, honako doktorego tesia egin ondoren; \"Animal education\": \"an experimental study on the psychical development of the white rat, correlated with the growth of its nervous system\". Arratoiaren portaera azaltzen duen lehenengo dokumentu zientifikoa izan zen. Dokumentuan Watsonek, garuneko mielinizazioaren eta arratoiaren ikasteko gaitasunaren arteko erlazioa deskribatzen du.\n1908an John Hopkins Unibertsitateak irakasle izateko kontratatu zuen, animalien psikologia irakasgaian. 12 urte geroago arduradunak Unibertsitatea uzteko eskatu zion, Rosalie Rayner izeneko ikaslearekin maitasunezko harreman bat zuelako zurrumurruak zirela eta. Bere emazteak, Mary Ickes Watson, ikasleari idatzitako gutun batzuk aurkitu zituen eta dibortzio prozesua hasi zen. Hala, urtebete ondoren Watson eta Rayner ezkondu egin ziren. Unibertsitatea utzi ondoren, Thompson enpresan psikologo bezala hasi zen lanean.\nRayner eta Watsonek bi haur izan zituzten, William eta James, zeinak konduktismoaren printzipioen arabera heziak izan baitziren. Watsonen ustez, haurrei afektua azaltzeak gurasoekiko mendeko bihurtzen ditu, horrek azaltzen du haur hauek muxukatuak edo besarkatuak ez izanaren zergatia.\u00a0Horren ordez, independenteki bizitzen erakutsi zieten.\nRayner 1935ean hil zen, 36 urte zituela eta John Connecticuten zuen baserrira joan zen bizitzera. 1958an hil zen, 80 urte zituela, baina hori gertatu aurretik bere apunte eta lan asko erre zituen eta konduktismoaren jatorriaren datu asko galdu ziren.\nKonduktismoa.\nKonduktismoa, ikasten den izakiaren portaeraren behaketan oinarritzen den eta hau estimulu-erantzunen erlazioa bezala azaltzen duen korrontea izan zen. John B. Watson izan zen korronte honen sortzailea. Abiapuntua 1913an izan zen, \"Psikologia konduktista baten ikuspuntutik\" izeneko artikulua argitaratu zuenean. Bertan introspekzioa eta kontzientziarekin zerikusia duten kontzeptu eta azalpen guztiak baztertu zituen eta psikologiari objektibotasuna ematen saiatu zen. Horren ondorioz, gizakiei animalien psikologian erabiltzen diren metodoak eta printzipioak aplikatu behar zaizkiela defendatu zuen. Ez zuen gogamenera edo fisiologiaren laguntzarik nahi eta estimuluei eta haien ondorioei eman zien garrantzia. Hori dela eta, konduktistek laborategian lan egiten dute eta praktikotasuna bilatzen dute.\nKonduktismoa funtzionalismoan (praktikotasuna), animalien psikologian (laborategiaren garrantzia) eta erreflexologian (erreflexua jokabidearen unitatea da) oinarritzen da.\nPsikologia konduktistarentzat, gure esperientzietatik ikasten dugu eta hauek gure jarrera eta izaera baldintzatzen dute. Gure jokabideak baldintzatzeko orduan, errefortzuek hartzen dute parte, errefortzu positiboek eta errefortzu negatiboek. Horrela, zerbait ondo egiten dugunean, laudorioak jasoko ditugu eta kontrako kasuetan, zigorra jasoko dugu eta errua sortaraziko digu.\nOspetsua da, haur bat hartu eta jokabidearen aldaketarako teknikak aplikatuz, nahi duen edozein motatako pertsona lortu zezakeela dioen esaldia:\n\"Eman iezadazue dozena bat haur txiki, ongi hezita, osasuntsuak, \u2026eta nire mundu berezian (laborategiko heziketan), euren talentua, arraza, bokazioa eta trebezia kontuan hartu gabe, heziketa berezi bat emango diet edozein lanean edo bizimoduan aritzeko: mediku, abokatu, artista, lapurra edo eskale bihurtuko ditut.\"\nHala ere, konduktismoa ez zen posible izango hainbat autoreren lanik gabe, hala nola, Ivan Pavloven \"baldintzapen klasikoa,\" eta Edward Thorndikeren \"baldintzapen operantea.\"\nAlbert txikia.\n1920an John B. Watsonek Rosalie Reyner laguntzailearekin batera, gizakiongan baldintzapen klasikoaren teoria egiaztatzeko Albert ume txikiarekin esperimentu bat egin zuen. Watsonen helburua, haurra arratoiei beldurra izatera baldintzatzea zen. Honekin batera, jokaera antzeko estimuluetara ea orokortu zitekeen ikusi nahi zuen eta jokaera ezabatzea ere lortu nahi zuen.\nEsperimentuari hasiera eman aurretik, umeak iledun animaliei beldurrik ez ziela bermatu zuen.\nAlbertek 11 hilabete eta 3 egun zituenean hasi zen esperimentua. Bertan, haurrari arratoi zuri bat aurkezten zitzaion metalezko barra batek egiten zuen soinu desatsegin batekin batera. Metalezko barraren zarata desatsegina (estimulu baldintzatu gabea, SBg) eta arratoi txuria (estimulu neutroa, SN) asoziatu zituenean, arratoia baldintzatutako estimulu bihurtu zen. Ondorioz, lehen inolako erantzun negatiborik sortarazten ez zion arratoiaren aurrean, haurra negarrez hasten da beldurra dielako (erantzun baldintzatua, EB). Are gehiago, orokortzearen printzipioaren arabera Albertek beldurra garatu zuen beste iledun animaliekiko eta artilearekiko.\nEsperimentua ezin izan zen amaieraraino burutu, hori dela eta, ezin izan zen estintzioaren fasera iritsi, izan ere, Albert une horretara arte egon zen ospitaletik atera zuten. Hala ere esperimentu honen arrakastarekin ikusi zen baldintzek edozein portaera alda dezaketela eta hauen bitartez fobia sortu daitekeela.\nEgun, ez dira horrelako esperimentuak onartzen. Beldurrean oinarritutako teknika esperimentalak debekatuta daude, arau etiko zorrotzak direla eta.\nObrak.\nBere obra garrantzitsuenak honako hauek izan ziren:"}
{"id": "279439", "revid": "512", "url": "https://eu.wikipedia.org/wiki?curid=279439", "title": "Ekografia", "text": "Ekografia gorputz-atalak ultrasoinu bidez aztertzean oinarritzen den teknika da, bai eta teknika horren bidez lortutako irudia ere.\nUltrasoinuak jaurtitzen zaizkio aztertu nahi den gorputz-atalari; ultrasoinuk gorputza jo ondoren, uhin horien oihartzuna itzultzen da. Oihartzun horiek uhinek jo duten gorputz-atalaren egituren eta organoen araberakoak dira. Uhinak osziloskopio batean jasotzen eta adierazten dira.\nDiagnosian gaur egun gehien erabiltzen den azterketa-mota da, ez baitu inolako kalterik sortzen gorputzean."}
{"id": "279440", "revid": "512", "url": "https://eu.wikipedia.org/wiki?curid=279440", "title": "Matthias Erzberger", "text": "Matthias Erzberger (Buttenhausen, Wutemberg, 1875eko irailaren 20a - Griesbach, Bade, 1921eko abuztuaren 26a) alemaniar politikaria izan zen.\nReichstagen Alderdi Zentro-katolikoko diputatua izan zen 1903az geroztik. Bakearen alde eta anexioaren aurka zegoen. 1918an, Alemaniako ordezkari zela, armistizioa izenpetu zuen Compiegnen. Weimarren agintaldian, Kanpo Arazoetako ministroa izan zen. Saldukeriaz salaturik, dimisioa eman behar izan zuen. Versailleseko Hitzarmenaren aldekoa zen. Ultranazionalistek hil zuten 1921ean."}
{"id": "279442", "revid": "512", "url": "https://eu.wikipedia.org/wiki?curid=279442", "title": "Hipposideros ruber", "text": "Hipposideros ruber Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279443", "revid": "512", "url": "https://eu.wikipedia.org/wiki?curid=279443", "title": "Bagan", "text": "Bagan (, ahoskatua; lehen Pagan izenaz ezaguna) Birmaniako antzinako hiriburua da, Irawadi ibaiaren ertzean dagoena. Birmaniako hiriburua izan zen 847-1287 bitartean, mongolek konkistatu zuten arte. Oso eremu handia hartzen du, eta herrixka ugarik osatzen dute. Indotxinako penintsulako aztarnategi arkeologiko garrantzitsuena da, Angkor hiriaren ondotik. XIII. mendearen bukaeran 5.000 monumentu budista, monasterio eta jauregi zituen, baina horietatik 1.500 inguru baino ez dira geratzen. Anandako tenplua (1090ean eraikia) monumenturik handiena da."}
{"id": "279444", "revid": "512", "url": "https://eu.wikipedia.org/wiki?curid=279444", "title": "Ph\u1ea1m V\u0103n \u0110\u1ed3ng", "text": "Ph\u1ea1m V\u0103n \u0110\u1ed3ng (Quang Nam, Vietnam, 1906ko martxoaren 1a - Hanoi, Vietnam, 2000ko apirilaren 29a) vietnamdar politikaria izan zen. H\u1ed3 Chi Minhen laguntzailea izan zen.\nBiografia.\nIndotxinako Alderdi Komunistako kide izan zen, eta Viet Minh mugimendu politikoa bultzatu zuen (1941). Ipar Vietnamgo Lehen Ministro izan zen 1955-1976. urteetan.\n1976an, Vietnamgo batasunaren ondoren, estatu berriko Lehen Ministro izendatu zuten (1976-1986). 1979an, Ph\u1ea1m V\u0103n \u0110\u1ed3ngen gidaritzapean inbaditu zuten vietnamdarrek Kanbodia. 1987tik aurrera politikatik aldenduta bizi izan zen."}
{"id": "279445", "revid": "536", "url": "https://eu.wikipedia.org/wiki?curid=279445", "title": "Athalie", "text": "Athalie Jean Racineren tragedia bat da. Racinek idatzi zuen azkena izan zen (1691). Saint-Cyr ikastetxeko neskentzat egina, \"Biblia\"ko kontakizunari jarraitzen zaio. Joadek Joas Ataliaren iloba hezi du, Eliazin izenaren azpian ezkutatuz. Erregina amesgaitz batek asaldaturik tenplura doa, eta han aurkitzen du Eliazin, ametsetan bere hiltzaile agertzen zena, eta atzeman nahi izango du. Joadek, ordea, Joas koroatua aurkezten die. Lebitarrek Atalia tenplutik egotzi eta hil egingo dute."}
{"id": "279446", "revid": "512", "url": "https://eu.wikipedia.org/wiki?curid=279446", "title": "Glissando", "text": "Glissando musika-tresna batean eskala goranzkoan edo beheranzkoan nota batetik bestera igarotzeko nota horien arteko guztiak bizkor eta behatzak labainduz jotzea. Pianoa jotzean, behatz lodiko azazkala, edo erdiko hatza, bizkor labaintzen da tekla zuri edo beltzen gainean. Harizko musika-tresnetan eta haizezkoetan tonu batetik bestera igarotzea. Askotan lerro zuzen batekin adierazten da, edo bi tonuen arteko lerro makur baten bitartez."}
{"id": "279447", "revid": "1545", "url": "https://eu.wikipedia.org/wiki?curid=279447", "title": "Raj Kapoor", "text": "Ranbir Raj Kapoor (hindiz eta devanagariz: \u0930\u093e\u091c \u0915\u092a\u0942\u0930, urduz: \u0631\u0627\u062c \u06a9\u067e\u0648\u0631, R\u0101j Kap\u016br; Peshawar, Pakistan, 1924ko abenduaren 14a - New Delhi, 1988ko ekainaren 2a) indiar antzezle eta zinema zuzendaria izan zen. Bollywoodeko Charlie Chaplinetzat hartzen zuten.\nBiografia.\nPrithviraj Kapoor antzerki eta zinemako aktorearen semea zen. Zinema komertzialeko izar bihurtu zen oso gazterik. Hogei urte zituela, R.K. Films ekoiztetxea sortu, eta ekoizpen-lanetan hasi zen.\nHainbat film egin eta interpretatu zituen, hala nola \"Sua\" (1948), \"Barsaat\" (1949), \"Alderraia\" (1951), \"Shree 420 \"(1955). Kapoorren filmetan, indiarren errealitatea, txirotasuna, ustelkeria eta desberdintasun sozialak ageri dira."}
{"id": "279448", "revid": "512", "url": "https://eu.wikipedia.org/wiki?curid=279448", "title": "Lisias", "text": "Lisias (Atenas, Antzinako Grezia, K.a. 440 inguruan - K.a. 380 inguruan) hizlaria izan zen. Haren aita, Zefalo, Sirakusako armagin aberatsa zen, haren etxean kokatzen du Platonek \"Errepublika\" elkarrizketa luzea.\nLisiasek Turioin (Grezia Handia) erretorika ikasi zuen. Hogeita hamar tiranoen garaian ihes egin behar izan zuen Atenastik, eta Trasibulok berriro demokrazia ezartzean itzuli zen. Logografo (auzietako agindupeko hizlari) gisa lan egin zuen. Hitzaldi anitzen egilea izan zen (28 osorik gorde dira). Hitzaldi horietan oso ondo adierazten zituen bezeroen gogoak, izaera, ideologia eta gizarte maila, eta ezin hobeto ematen zuen Atenasko erdi mailako gizarte klasearen ikuspegi orokor bat; orobat, eguneroko bizitzaren zehaztasunak erakusten zituen, eta hori guztia garrantzi handikoa da, ez bakarrik agiri historiko gisa, baita ohiturazko literatura izango zenaren oinarri gisa ere. Bere estilo argi eta bakunagatik Atikako estiloaren eredutzat hartua izan zen antzinatean.\nNahiz eta Atenasen jaio, metekoa izan zen eta ez zuen gizarteratzeko eskubidea bere aita, C\u00e9falo, Sirakusakoa zelako. K.a. 404. urtean, 30 tiranoen erregimen oligarkikoak Lisias ete bere anaia zen Polemarcori bere ondasunak kendu zizkien. Polemarco hil zutenean Lisias alboko herri batera ihes egin zuen.\nAtenasera bueltatu zen K.a. 403an, gobernu demokratikoa berrezarri zenean, Eratotenesen aurkako neurri legalak hartuz, bere anaiaren hilketaren arduradun nagusia izan zelako.\nPlatonek bere Errepublika liburuan Lisias eta bere familia goraipatzen ditu, bai eta Fedro obran ere.\nLisiasek bere bizitza aurrera eraman zuen lolografo gisa, diskurtsoak idatziz auzilari ezberdinentzat poratoria judizial atikaren inguruko hizlaririk garrantzitsuena bilkatuz. Bere biografia bi isurialde jorratzeagatik da esanguratsua. Alde batetik, erretorikaren irakasle izateagatik eta eskatutako diskurtsoak egiteagatik. Beste alde batetik, Atenaseko demokraziaren berrezarketan paper garrantzitsua jokatzeagatik \u00a0bai eta tiranoen jazarpena bideratzeagatik bere diskurtsoen bitartez. 233 diskurtso idatzi zituen, 30 baino ez direnak gaur egun arte ailegatu. Esanguratsuenak Erastotenesen kontra (\u039a\u03b1\u03c4\u1f70 \u1f18\u03c1\u03b1\u03c4\u03bf\u03c3\u03b8\u03ad\u03bd\u03bf\u03c5\u03c2), Simonen kontrako epaiketaren defentsa (\u03a0\u03c1\u1f78\u03c2 \u03a3\u03af\u03bc\u03c9\u03bd\u03b1 \u1f00\u03c0\u03bf\u03bb\u03bf\u03b3\u03af\u03b1) eta Erastotenesen hilketaren inguruan (\u1f59\u03c0\u1f72\u03c1 \u03c4\u03bf\u1fe6 \u1f18\u03c1\u03b1\u03c4\u03bf\u03c3\u03b8\u03ad\u03bd\u03bf\u03c5\u03c2 \u03c6\u03cc\u03bd\u03bf\u03c5 \u1f00\u03c0\u03bf\u03bb\u03bf\u03b3\u03af\u03b1). Quintilianok bere bezeroen karakterearekin bat zetozen diskurtsoak egiteko ahalmena zuen, bere ezaugarrietako nagusiak garbitasuna, argitasuna eta sinpletasuna direlarik."}
{"id": "279450", "revid": "96586", "url": "https://eu.wikipedia.org/wiki?curid=279450", "title": "Junzo Sakakura", "text": "Junzo Sakakura (Gifu, 1901 - Tokio, 1969) japoniar arkitektoa izan zen. Le Corbusierren lantegian lan egin zuen 1931n, eta japoniar pabiloia eraiki zuen 1937ko Parisko Nazioarteko Erakusketarako, non Japoniako arkitektura berriaren moldeak ezarri baitzituen. Japoniara itzuli zen, eta Kamakurako Arte Modernoko Museoa (1951), Tokioko Nazioarteko Etxea (1955), Tokioko Shinjuku geltokia (1966-1967) eta 1970eko Osakako Nazioarteko Erakusketarako indar elektrikoko pabiloia eraiki zituen, besteak beste."}
{"id": "279451", "revid": "1545", "url": "https://eu.wikipedia.org/wiki?curid=279451", "title": "Ussuri", "text": "Ussuri (txineraz, \u4e4c\u82cf\u91cc\u6c5f \"Wu-su-li\"; errusieraz: \u0423\u0441\u0441\u0443\u0301\u0440\u0438) Asiako ekialdeko ibaia da, Amur ibaiaren adarra. 907 km ditu. Janka aintziratik hurbil du iturburua, Sikhote-Allin mendietan, Vladivostoketik ipar-ekialdera, eta Txinaren eta Errusiaren arteko muga egiten du tarte handi batean. Amur ibaiarekin bat egiten duen lekuan uharte handi bat eratzen du, Errusiaren eta Txinaren artean jabetza-liskar larriak eragin izan dituena. Ibaian ontziz ibil daiteke izotzik ez den hilabeteetan (maiatzetik urrira)."}
{"id": "279452", "revid": "336", "url": "https://eu.wikipedia.org/wiki?curid=279452", "title": "Wilhelm Canaris", "text": "Wilhelm Canaris (Aplerbeck, Alemania, 1887ko urtarrilaren 1a - Flossenb\u00fcrgeko kontzentrazio-esparrua, Alemania, 1945eko apirilaren 9a) Wehrmachteko almirante izan zen. Abwehr zerbitzuko burua izan zen Alemaniako Estatu Gorenean, eta bere helburuak lortzeko erabili zituen informazio-zerbitzuak. Hitlerren metodoen aurkakoa zen, eta Himmlerrek atxilotu zuen 1944an, Hitlerren aurkako konplotaren ondoren. 1945ean hil zuten Flossenb\u00fcrgeko kontzentrazio esparruan, Hitlerrek horretarako agindua eman zuelako. Francori lagundu zion Espainiako Gerra Zibilean."}
{"id": "279453", "revid": "336", "url": "https://eu.wikipedia.org/wiki?curid=279453", "title": "Domenico Cimarosa", "text": "Domenico Cimarosa (Aversa, 1749ko abenduaren 17a - Venezia, 1801eko urtarrilaren 11) italiar musikagilea izan zen. Napoliko kontserbatorioan egin zituen musika-ikasketak. Operei esker, ospe handia izan zuen Europa guztian: \"La Finta Parigina\" (1773), \"L\u00b4Italiana in Londra\" (1779), \"Gemina e Bernardone\" (1781) eta \"Alessandro nelle indie\" (1781). Katalina II.a Errusiako tsarrak gorteko kaperako maisu eta musikagile izendatu zuen San Petersburgon (1787). Errusiatik itzulitakoan ondu zuen bere lan nagusia: \"Il Matrimonio segreto\" (Viena, 1791).\nErreferentziak.\n== Kanpo estekak =0"}
{"id": "279454", "revid": "512", "url": "https://eu.wikipedia.org/wiki?curid=279454", "title": "Dayak etnia", "text": "Dayak Borneo uharteko hegoaldeko eta mendebaldeko etnia da. Dayakak, arrazaz malaysiarrak, milioi bat biztanle inguru dira. Erlijioz animistak edo politeistak ziren, eta poligamoak, baina gaur egun asko kristaututa daude edo Islamera bihurtuak. 40-50 familia hartzeko adinako etxaldeetan bizi dira. Erakunde horietan aginpide handia duen buruzagi bana dute. Ez dute egiazko leinu-egiturarik, baina elkartzen ziren gerrarako. Orain dela gutxi arte, gerratik buru gehiago nork ekarriko zeukaten ohore handiz. Gizonezkoak oso abilak dira burdina lantzen."}
{"id": "279456", "revid": "336", "url": "https://eu.wikipedia.org/wiki?curid=279456", "title": "Eduardo Frei Montalva", "text": "Eduardo Frei Montalva (Santiago, Txile, 1911ko urtarrilaren 16a - Santiago, 1982ko urtarrilaren 22a) Txileko politikaria zen. Txileko lehendakaria izan zen 1964tik 1970era.\nBiografia.\nTxileko Alderdi Kristau-demokrata sortu zuen 1957an, eta Errepublikako lehendakari hautatu zuten 1964an. Iraultza askatasunean bizitzea zen haren nahia.\nNekazaritza eraberritu eta lurrak banatzearen alde azaldu zelako, aurka jarri zitzaizkion eskuineko alderdiak; ezkertiarrak ere ez zituen aldeko izan, uste baitzuten Estatu Batuen jokoa onartzen zuela. Salvador Allende izan zen Freiren ondorengo lehendakaria."}
{"id": "279457", "revid": "512", "url": "https://eu.wikipedia.org/wiki?curid=279457", "title": "Hipposideros scutinares", "text": "Hipposideros scutinares Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279458", "revid": "56334", "url": "https://eu.wikipedia.org/wiki?curid=279458", "title": "Bernardo Houssay", "text": "Bernardo Alberto Houssay (Buenos Aires, Argentina, 1887ko apirilaren 10a - Buenos Aires, 1971ko irailaren 21a) argentinar medikua izan zen.\nBiografia.\nIrakasle izan zen Buenos Airesko Albaitaritza eta Medikuntza fakultateetan. Fisiologiari buruzko lan ugari egin zituen. Bere karguak utzi, eta erbestera joan zen 1946an. Peronismoaren porrotaren ondoren, lehenagoko kargu guztiak itzuli zizkioten. 1947an, Fisiologia eta Medikuntzako Nobel saria jaso zuen, Karl eta Gerty Corirekin batera, karbohidratoen metabolismoari buruz egin zituen lanengatik."}
{"id": "279459", "revid": "336", "url": "https://eu.wikipedia.org/wiki?curid=279459", "title": "George Emil Palade", "text": "George Emil Palade ( ahoskatua; Ia\u0219i, Errumania, 1912ko azaroaren 19a - Del Mar, Kalifornia, Ameriketako Estatu Batuak, 2008ko urriaren 8a) medikua eta biologoa izan zen. Jatorriz errumaniarra, estatubatuar hiritartasuna hartu zuen. 1935etik 1945era, anatomia-irakaslea izan zen Bukaresteko Unibertsitatean. 1946an, Estatu Batuetara joan zen, eta biologia-irakaslea izan zen Rockefeller (1956) eta Yale unibertsitateetan (1973). Biologiako ikerketa asko egin zituen. Erribosomak aurkitu zituen. 1974an, Medikuntzako Nobel saria irabazi zuen, Albert Clauderekin eta Christian de Duverekin batera."}
{"id": "279460", "revid": "56334", "url": "https://eu.wikipedia.org/wiki?curid=279460", "title": "Raimundo Gilen I.a", "text": "Raimundo Gilen I.a Zuberoako bizkondea izan zen 1040-1085. urteen bitartean.\nBiografia.\nZuberotarren eta biarnotarren arteko tirabirak areagotu ziren haren agintaldian; 1058an zuberotarrek Zentulo V.a Biarnokoa hil zuten, eta Raimundo Gilen I.ak Oloroeko apezpikuagana jo behar izan zuen babes bila. Oloroeko elizbarrutiaren barnean geratu zen Zuberoa osoa, apezpikuak emaniko laguntzaren ondorioz. 1078an bake hitzarmena sinatu zuten Zuberoako eta Biarnoko bizkondeek. 1085ean hil zen Raimundo Gilen I.a., eta Gilen Fort II.a izan zen beraren ondorengoa."}
{"id": "279461", "revid": "28807", "url": "https://eu.wikipedia.org/wiki?curid=279461", "title": "Erramun Gilen I.a", "text": ""}
{"id": "279462", "revid": "512", "url": "https://eu.wikipedia.org/wiki?curid=279462", "title": "Aksel Sandemose", "text": "Aksel Sandemose (Nyk\u00f8bing, Ipar Jutlandia, 1899ko martxoaren 19 - Kopenhage, 1965eko abuztuaren 6a) daniar eleberrigilea da. Kontakizun laburrez osaturiko bilduma bat argitaratu zuen 1923an. 1930ean, Norvegia hartu zuen bizileku. Obra nagusiak hauek dira: \"En sj\u00f8mann g\u00e5r iland\" (1931, \"Marinela lurreratzen\"), \"En flyktning krysser sitt spor\" (1933, \"Iheslari batek bere arrastoak ezabatzen ditu\"), \"Der svundne er en dr\u00f8m\" (1946, \"Iragana ametsa da\"), \"Varulven\" (1958, \"Gizotsoa\") eta \"Felicias Bryllup\" (1961, \"Feliciaren ezteiak\"), aurrekoaren jarraipena."}
{"id": "279463", "revid": "512", "url": "https://eu.wikipedia.org/wiki?curid=279463", "title": "William Temple", "text": "William Temple (Londres, - Moor Park, Farnham, Surrey, ) ingeles diplomatikoa eta idazlea. 1666an, Bruselara joan zen. 1668an, Ingalaterra, Probintzia Batuak eta Suediaren arteko Aliantza Hirukoitza negoziatu zuen, Frantziaren aurka borrokatzeko. 1668-1671 eta 1674-79 urte-tarteetan, Hagan enbaxadore izan zen. 1674an, Westminsterreko Bakea negoziatu zuen. 1677an, Maria II.a Estuardoren eta Gilen III.a Orangekoaren arteko ezkontza bideratu zuen. Saiakera ugari idatzi zituen politikaren inguruan. Besteak beste, 1609an sortutako Amsterdameko Bankuaren berritasuna deskribatu zuen:"}
{"id": "279464", "revid": "512", "url": "https://eu.wikipedia.org/wiki?curid=279464", "title": "Fritz Todt", "text": "Fritz Todt (Pforzheim, Alemania, 1891ko irailaren 4a - Rastenburgetik gertuko aire-istripu batean, 1942ko otsailaren 8a) alemaniar jenerala eta arkitektoa izan zen.\nBiografia.\n1922. urteaz geroztik, Alderdi Naziko kidea izan zen. 1933an, Reicheko garraioen antolakuntzaz eta autobideak eraikitzeko plangintzaz arduratzeko agindua eman zion Hitlerrek. 1938an, mendebaleko gotorlekuak eraikitzeko agindua jaso zuen. 1939an, jeneral egin zuten. 1940an, Arma eta Jaurtigaietarako ministro, eta, 1941-1942an, Errusiako fronteko gibelaldea hornitzeko ardura izan zuen."}
{"id": "279465", "revid": "512", "url": "https://eu.wikipedia.org/wiki?curid=279465", "title": "Davao", "text": "Davao edo Davao Hiria (, ) Filipinar uharteetako hegoaldeko hiria da, eta Davaoko eskualdeko hiriburua (Mindanao uhartea), Davao ibaiaren ertzean eta Davao golkoaren ondoan dagoena. Davaoko portua kopra- eta kalamu-esportatzailea da. Unibertsitatea du. Nekazaritza da Davaoko ekonomia-jarduera nagusia.\nHistoria.\n1849an sortu zuen hiria Jose Oianguren buru zuen 70 laguneko espedizio batek, bertako jendeen kontra borrokatu eta gero. Oiangurenek, Gipuzkoako Bergara herrian jaio zelarik, Davaoren ingurua Gipuzkoa Berria izendatu zuen. Hiriari, berriz, Bergara Berria izena jarri zion, baina gero errekaren izena hartu zuen hiriak.\n1945ean, Bigarren Mundu Gerran, borroka latzak izan ziren han, Japoniako eta Estatu Batuetako armaden artean.\nHerri eta hiri senidetuak.\nDavao ondorengo herri eta hiriekin senidetuta dago:\nDavao Iberoamerikako Hiriburu Hirien Batasunaren (gaztelaniaz: \"Uni\u00f3n de Ciudades Capitales Iberoamericanas - UCCI\") (portugesez: \"Uni\u00e3o de Cidades Capitais Ibero-americanas\") partaide da, 1982ko urriaren 12tik, jarraian agertzen diren hiriekin senidetarsun erlazioak hasiz: [2]"}
{"id": "279466", "revid": "336", "url": "https://eu.wikipedia.org/wiki?curid=279466", "title": "Ben Hogan", "text": "William Ben Hogan (Stephenville (Texas), 1912ko abuztuaren 13a - Fort Worth (Texas), 1997ko uztailaren 25a) estatubatuar golf-jokalari profesionala izan zen. Golfaren historiako jokalari onenetako bat da, hirurogei txapelketa baino gehiago irabazitakoa. Lau aldiz irabazi zuen Estatu Batuetako Opena (1948, 1950, 1951, 1953), bitan \"Professional Golfers' Association\" lehiaketa (1946, 1948), beste bi aldiz Masterra (1951, 1953), eta behin Britainia Handiko Opena (1953). 1940tik 1942ra eta 1946tik 1948ra, diru gehien irabazi zuen estatubatuar golf-jokalaria izan zen."}
{"id": "279467", "revid": "1545", "url": "https://eu.wikipedia.org/wiki?curid=279467", "title": "Abdul Karim Kassem", "text": "Abdul Karim Kassem (arabieraz \u0639\u0628\u062f \u0627\u0644\u0643\u0631\u064a\u0645 \u0642\u0627\u0633\u0645\u200e, \"Abd al-Kar\u012bm Q\u0101sim\"; Bagdad, Otomandar Inperioa, 1914ko azaroaren 21a - Bagdad, Irak, 1963ko otsailaren 9a) irakiar militar eta buruzagia zen.\nBizitza.\n1958an, estatu-kolpe bat eman zuen: Faisal II.a erregea, Abdulah printzea eta haren familiako hemeretzi pertsona hil zituzten, monarkia kendu, eta errepublika ezarri zen Iraken. Kassemek bere burua izendatu zuen lehendakari, Barne Arazoetako ministro eta Defentsako ministro. 1961eko kurduen matxinadak oso egoera larrian utzi zuen gobernua. 1963an, matxinada militar bat izan zen gobernuaren kontra, eta Kassem fusilatu egin zuten."}
{"id": "279468", "revid": "201", "url": "https://eu.wikipedia.org/wiki?curid=279468", "title": "Lezitina", "text": "Lezitina edo fosfatidilkolina gai organiko konplexua, fosfolipidoa, landareen eta animalien zeluletan gantz-azidoetatik, glizerinatik, azido fosforikotik eta kolinatik sortzen dena. Molekula anfipatikoa da.\nGarrantzi handiko zeregina du landare- eta animalia-zelulen metabolismoan. Lezitina landare-koipeetatik eta arrautza-gorringotik lortzen da, eta baita sintesi bidez ere. Janarigintzan erabiltzen da batez ere, gantzak emultsionatzen laguntzen baitu, eta elikagai gehigarri gisa ere bai. Orobat kosmetikoak, elikagai dietetikoak eta xaboi bereziak egiteko ere."}
{"id": "279469", "revid": "201", "url": "https://eu.wikipedia.org/wiki?curid=279469", "title": "Fosfatidilkolina", "text": ""}
{"id": "279470", "revid": "336", "url": "https://eu.wikipedia.org/wiki?curid=279470", "title": "John Everett Millais", "text": "Sir John Everett Millais (Southampton, Ingalaterra, 1829ko ekainaren 8a - Londres, Ingalaterra, 1896ko abuztuaren 13a) Ingalaterrako margolaria izan zen. Prerrafaelismoaren sortzaileetako bat izan zen, Hunt eta Rossetirekin batera.\nBiografia.\nOso gazterik hasi zen lanean, eta Royal Academyko domina lortu zuen hamazazpi urte zituenean. Bera izan zen, orobat, prerrafaelisten taldearen aitzindaria eta teknika bikainena zuena. \"Lorenzo eta Isabella\" (1849) obran erakutsi zituen, lehenengoz, higikunde haren ezaugarri nagusiak: Berpizkunde aurreko egileetatik harturiko gaia, lerro mehe baina gogorra erabiltzea irudiak marrazteko, xehetasunekiko zaletasuna, argi-itzalen arteko kontraste gutxi, kolore distiratsuak eta osagai sinbolikoen erabilera. Ezaugarri horiek agertzen dira, orobat, \"Kristo bere gurasoen etxean\" (1850) errealismo handiko obran. Hala ere, Millaisen obretan ez da gainerako prerrafaelisten obran bezain nabarmena itxuraldaketarako joera.\n\"Kristo bere gurasoen etxean\" obragatik kritika latzak egin zizkioten, errealismo biziz adierazi baitzituen gai erlijiosoak eta horrek mindu egin baitzituen izpiritu asko. Kritika haiek medio, harrezkero gai literarioak erabili zituen, Shakespearen pertsonaiak bereziki (\"Ofelia\", 1851-1852). Hasierako eztabaiden ostean, ordea, John Ruskinen laguntzari esker, kritika onak jaso zituen.\nObra aipagarriak ditu orobat \"Usoa ontzira itzultzen\" (1851), \"Askapen agindua\" (1853) eta \"Neska gazte itsua\" (1856). Azkenaldiko obretan azpimarratzekoa da \"Raleighen haurtzaroa\" (1870; National Gallery, Londres). Garai horretan obra errazagoak eta akademikoagoak egin zituen, oro har."}
{"id": "279471", "revid": "28807", "url": "https://eu.wikipedia.org/wiki?curid=279471", "title": "Sir John Everett Millais", "text": ""}
{"id": "279473", "revid": "336", "url": "https://eu.wikipedia.org/wiki?curid=279473", "title": "Sugar Ray Robinson", "text": "Sugar Ray Robinson, jaiotza-izenaz Walker Smith Jr., (Ailey, Georgia, - Culver City, Los Angeles, Kalifornia, ), Estatu Batuetako boxeolaria izan zen.\nBiografia.\nEstilo bikaina zuen. 1940an hasi zen boxeoan, eta welter pisuko munduko txapelduna izan zen 1946an. Pisu horretako txapelduna izan zen 1951ra arte, baina tituluari uko egin zion urte horretan bertan pisu ertaineko irabazle bihurtzeko. Hurrengo urtean, boxeoa utzi zuen. Nolanahi ere, 1954an itzuli zen berriz ringera, eta txapeldunaren gerrikoa jantzi zuen berriro ere. 1966an erretiratu zen betiko."}
{"id": "279474", "revid": "512", "url": "https://eu.wikipedia.org/wiki?curid=279474", "title": "Hipposideros semoni", "text": "Hipposideros semoni Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279475", "revid": "105290", "url": "https://eu.wikipedia.org/wiki?curid=279475", "title": "Samsun", "text": "Samsun \u2014antzina, Amisos\u2014 Turkiako ipar-erdialdeko hiria eta portua da, Samsun probintziako hiriburua, Itsaso Beltzaren ertzean. Nekazaritza-produktuen merkataritza, eta industria (ehungintza, tabakogintza, industria kimikoa) dira ekonomia-jarduera nagusiak. Amisos hiri zaharraren aztarnen arabera, K.a. V. mendean sortu zen, eta oso hiri oparoa izan zen erromatarren, bizantziarren eta turkiarren garaian, XV. mendera arte hain zuzen."}
{"id": "279476", "revid": "105290", "url": "https://eu.wikipedia.org/wiki?curid=279476", "title": "Siringomielia", "text": "Siringomielia bizkarrezur-muinaren eritasuna da. Erabat ezagutzen ez diren arrazoiengatik, kiste bat sortzen da bizkarrezurraren muinean, eta kalteak gertatzen dira neuronetan, baita oinazea eta tenperatura-aldaketa atzeman eta garunera igortzen dituzten nerbio-zuntzetan ere. Ondorioz, eskuetako giharrak ahuldu egiten dira, hatzek erpe-itxura hartzen dute, eta ez da hotzik, ez minik nabaritzen. Kasu batzuetan, kirurgia erabiltzen da likido zefalorrakideoaren bidean oztoporik bada."}
{"id": "279477", "revid": "6950", "url": "https://eu.wikipedia.org/wiki?curid=279477", "title": "Albio Tibulo", "text": "Albio Tibulo (latinez: \"Albius Tibullus\"; K.a. 55 aldean - K. o. 19) erromatar poeta izan zen. Eresia poemak landu zituen bereziki. Propertzioren eta Ovidioren laguna izan zen, eta Valerio Messalak babestu zuen. Nekazari-giroko bizimodua kantatu zuen, eta eredutzat zuen Virgiliok landuriko gaiak erabili zituen. Tibuloren obrari lotzen zaio \"Corpus Tibullianum\", Messalak bildutako poeta-taldeak eginiko olerki-bilduma, eta dudarik ez dago Tibulok berak ondu zituela bilduma horretako lau liburuetatik lehenengo biak."}
{"id": "279478", "revid": "512", "url": "https://eu.wikipedia.org/wiki?curid=279478", "title": "Tuatara", "text": "Tuatara (\"Sphenodon\") bizirik geratu den Sphenodontia ordenako narrasti-genero bakarra da. Haren ordenako kideak orain 100-200 miloi urte bizi izan ziren. 60-70 cm inguru luze izaten da. Musker sendo baten edo kameleoi baten itxura du; hark baino buru handiagoa eta hanka trinkoagoak ditu. Burugainaren atzeko aldean arantza labur sendoz eratutako gandor moduko bat du; bizkar-isatseko gainak ere arantzaz hornituak ditu. Zeelanda Berriko uharte batzuetan baino ez da bizi.\nTuatararen ahaiderik gertukoenak sugeak eta muskerrak dira, baina orain dela 250 milioi urte bereizi ziren bi taldeak."}
{"id": "279479", "revid": "512", "url": "https://eu.wikipedia.org/wiki?curid=279479", "title": "F\u00e9lix Zuaznabar", "text": "F\u00e9lix Zuaznabar (Donostia, Gipuzkoa, 1790 - Irun, Gipuzkoa, 1860) gipuzkoar militar liberala izan zen.\nBiografia.\nIberiar Penintsulako Gerra garaian, gudarostean sartu zen frantsesei aurre egitearren. Oso denbora gutxian tenienteorde egin zuten, eta gudu askotan nabarmendu zen. Irungo guduan jarrera ausarta izan zuen, eta Zuaznabartarren Gurutzeaz saritu zuten.\nKarlisten aurka borrokatu zen ondoren, Elisabet II.a Espainiakoaren konpainia ospetsuarekin lehenik eta txapelgorriekin ondoren. Gipuzkoako Foru Aldundiko talde armatuko buruzagia izan zen."}
{"id": "279480", "revid": "90538", "url": "https://eu.wikipedia.org/wiki?curid=279480", "title": "Manuel Ignacio Altuna", "text": "Manuel Ignacio Altuna Portu (Azkoitia, 1722ko irailaren 3a - 1762ko maiatzaren 27a) Azkoitiko Zalduntxoetako bat izan zen, Altuna Portu etxean jaioa.\nPe\u00f1aflorida kondearekin batean, Euskal Herriaren Adiskideak elkartea prestatu zutenetako bat izan zen. Atzerrian bizi izan zen eta garaiko gizartearen aurrerapenaz arduratuak zeuden gizon ospetsuenak ezagutzeko parada izan zuen. Hala, Jean Jacques Rousseau adiskide izan zuen, eta haren Parisko etxean bizi izan zen. Halaber, idazle suitzarrak Altunaren dohainak aipatu zituen \"Aitorkizunak\" izenburuko autobiografian.\nAntza denez, ilustratu azkoitiar honengandik dator Donostiako Altuna Logia Agurgarria izeneko elkarte masoiaren izena."}
{"id": "279481", "revid": "105290", "url": "https://eu.wikipedia.org/wiki?curid=279481", "title": "Via Appia", "text": "Via Appia Erromatik Capuaraino iristen zen erromatar bidea, K.a. 312an Apio Klaudio enperadoreak eginarazia. \"Regina viarum\", \u00abbide guztien arteko erregina\u00bb izena eman zioten. Hiru mende geroago, Brindisiraino luzatu zuten. Kontu handiz eraiki zuten, harri gogorra eta porlana erabiliz batez ere. Sei metroko zabalera zuen bideak. Erroma inguruan, hilobiak eta kristau-garaiko eliza eta katakonbak aurkitu dira bide horren bazterrean."}
{"id": "279482", "revid": "58701", "url": "https://eu.wikipedia.org/wiki?curid=279482", "title": "Ordoki-biskatxa", "text": ""}
{"id": "279483", "revid": "15795", "url": "https://eu.wikipedia.org/wiki?curid=279483", "title": "Biskatxa", "text": ""}
{"id": "279484", "revid": "512", "url": "https://eu.wikipedia.org/wiki?curid=279484", "title": "Bodawpaya", "text": "Bodawpaya (; ; Shwebo, 1745eko martxoaren 11 \u2013 Amarapura, 1819ko ekainaren 5a) Birmaniako erregea izan zen 1782-1819 bitartean.\nBizitza.\nErrege izendatu zuten 1782. urtean; familia osoa hilarazi zuen agintera iritsi orduko. Arakan inbaditu ondoren (bertan ebatsi zuen Mahamuni, Budaren irudi ospetsua) Siam aldera jo zuen, baina arrakastarik gabe. Pagoda asko egin zuen, baina ezin bukatu izan zuen 150 metro garai izan behar zuen pagoda ikaragarri bat. Merkataritza-harremanak izan zituen ingelesekin. 122 seme-alaben aita izan zen arren, Bagydaw biloba izan zen haren ondoko erregea."}
{"id": "279485", "revid": "512", "url": "https://eu.wikipedia.org/wiki?curid=279485", "title": "Cefal\u00f9", "text": "Cefal\u00f9 () Italiako hiria eta portua, Siziliako uhartearen iparraldean (Palermoko probintzia). 14.000 biztanle ditu. Arrantza-portua eta turismogune garrantzitsua. Normandiako estiloko katedral erromanikoa (XII. m.). Nahiz eta populazioa txikia izan, milaka turista ekartzen ditu Siziliatik, Italiatik eta Europako toki askotatik.\nHistoria.\nGreziarrek fundatu zuten. Izenak toki garai eta harritsua esan nahi du (\u039a\u03b5\u03c6\u03b1\u03bb\u1f74), eta itsasora begira dago. Izenaren jatorria greziarra izan arren (\u039a\u03b5\u03c6\u03b1\u03bb\u03bf\u03af\u03b4\u03b9\u03bf\u03bd edo \u039a\u03b5\u03c6\u03b1\u03bb\u03bf\u03b9\u03b4\u1f76\u03c2), Tuzididesek ez du aipatzen, zeinek azpimarratzen baitzuen Himera zela zonalde honetako kostaldeko greziar kolonia bakarra. Litekeena da \"Cephaloedium\" hasieran Himeraren gotorleku bat izatea (\u03c6\u03c1\u03bf\u03cd\u03c1\u03b9\u03bf\u03bd) eta hiri hau suntsituta izan zenean, hango errefuxiatuak Cefalun babestu ziren. Izena agertzen da lehenbizi historian K.a. 396. urtean, Himilkonek kartagotar espedizio bat zuzendu zuenean eta itun bat sinatu zuenean himerarrekin eta Cephaloediumgo biztanleekin. Hala ere, kartagotar porrotaren ondoren, Dionisio Zaharrak Cephaloedium kontrolatu zuen. Geroago, independentea izan zen, baina harreman onak izan zituen kartagotarrekin, horregatik Agatoklesek eraso eta konkistatu zuen K.a. 307an. Lehen Gerra Punikoan, Erromako armadak K.a. 254ean hiria konkistatu zuen. Erromatarrak Atilio Katalino eta Eszipion Nasicaren esanetara zeuden, baina traizioaz baliatu ziren Cefalun sartzeko. Zizeronek zioenez, hiri oparo bihurtu zen, erromatar hirien hiriko pribilegio guztiekin, \"Cephaloedium\" edo \"Cephaloedis\" \"civitates decumanae\"etako bat izan zelako. Hamarrena alez ordaintzen zion erromatar estatuari. Verresen agintaldian larriki pairatu zituen honen ordainarazpenak. Txanponak urtu zituen ere. Denbora batez, ez dago albiste gehiago, baina Estrabonek, Pliniok eta Ptolomeok Cefalu aipatzen dute Siziliako hirien artean.\nBizantziar menderatzean, populazioa aurreko tokitik gaurko tokira mugitu zen, nahiz eta hiri zaharra ez zen inoiz abandonatu. K.o. 858an, setio luze baten ostean arabiarrek konkistatu zuten eta \"Glafudi\" berrizendatu zuten. Hurrengo mendeetan, Siziliako Emirerriaren zati bat izan zen.\n1063. urtean, normandiarrak hiriaz jabetu ziren eta 1131n, Roger II.ak, Siziliako erregeak, kokapena aldatu zuen leku helezinatik harkaitzaren oinera, non portu bikain bat eraiki baitzuen baita gaurko katedrala hasi ere. Oraindik ere, badaude antzinako hiriko aztarnak, beste batzuen artean, eraikin bat zenbait apartamenturekin, jauregi antza badu ere, ziklope edo poligonaleko estilorekin berreraiki da.\n1285ean, Karlos Salerno eta Petri III.a Aragoikoaren arteko ituna sinatu zen Cefalun, honen arabera Karlosek, Petriren presoa zena, Siziliari uko egiten zion Jakueren mesederako (Alfontso II.a Aragoikoa erregaiaren anaia) askatua izateko. Honetaz gain, Jakueren ezkontza finkatu zen Karlosen alaba batekin, eta Violante printsesarena Karlosen seme batekin. Nahiz eta Karlosek, askatua izan ondoren, ituna berretsi zen, ez Frantziak ezta Aita Santuak ez zuten onartu.\nXIII. mendean eta 1451. urtean zehar zenbait nobleen leinupean egon zen. Harrez geroztik, Cefaluren apezpikuaren jabegoa bilakatu zen.\nRisorgimentoren garaian, Savatore Spinuzza aberkidea fusilatua izan zen 1857an. Geroago, Cefalu Italiako Erresumaren zati bat izan zen.\nLeku interesgarriak.\nKatedrala.\nHistoria.\nKatedrala eraikitako zonaldea aspaldidanik populatuta egon da; erromatar errepideen aztarnek eta paleokristauen mosaikoek adierazten duten moduan. Eraikuntza 1131ean hasi zen estilo normandoan (hauek Sizilia konkistatu zuten 1091n). Tradizioaren arabera, eraikina altxatu zen Roger II.ak Jaungoikoari promesa bat egin zuelako ekaitz batetik ihes egiterakoan eta Cefalun lehorreratu eta gero. Eraikinak gotorleku antza du, zeinak urrutitik ikusita, Erdi Aroko hiritik gaientzen den. Honekin ere normandoek haien presentzia irlan adierazi nahi zuten.\nHasieran lanek ez zuten etenik izan: absidearen mosaikoak 1145ean, eta Roger II.aren eta bere emaztearen sarkofagoak urte berekoak dira. Alabaina, 1172tik aurrera elizak gainbeherako aldia jasan zuen arazoak agertu zirelako eta horiek egiturazko aldaketak ekarri zituzten. Roger II.a hil eta gero, lanak eten ziren. Geroago, beste arkitekto batzuk nabe zentrala eta fatxada bukatu zituzten.\nGauzak honela, 1215ean Frederiko II.a Hohenstaufenekoak bi sarkofagoak Palermoko katedralera mugitu zituen. Lanek aurrera jarraitu zuten, katedralaren fatxada 1240an bukatu zen. Azkenik, Rodolfo Chevri\u00eareskoak, Albanoko apezpikuak, 1267an katedrala sagaratu zuen.\nAmbrogio da Comok 1472an, eliz atari bat egin zuen, fatxadako bi dorreen artean.\nArkitektura.\nKatedralaren aurrean zabaldegi handi bat dago, \"turniali\" izenekoa, jatorriz hilerri bat izan zen. Tradizioaren arabera, Jerusalemdik ekarritako lurrarekin egin zen, gorpuak azkar momifikatzeko berezitasuna omen zuelako.\nOinplanoa basilikala da, gurutze latindarrakoa. Hiru nabeak 16 granitozko eta haitzurdinezko zutabeekin banatuta daude. Zutabeen harroinak eta kapitelak K.o. II. mendekoak dira. Arku hauen garaiera ezberdina da, zoruak ere maila ezberdina duelako.\nErdiko nabean, badago presbiterio-arku handi bat (garaipen-arkua) transeptuari hasiera ematen diona. Litekeena da, XII. mendearen erdian Apuliako arkitekto batek egitea.\nPresbiterioak baditu abside bat eta pastoforia. Eraikuntza zenbait angelutatik hasi zen: presbiterio, pastoforia eta gorputza haren garaipen-arkuarekin, absidioloak izan ezik. Erregeen Atetik absideraino 70 metro daude. Nabe zentralak 24 metro garaiera du eta transeptuarenak 33.\nFatxadak arku-itsuen bi lerro ditu eta bi kanpandorre normando estilokoak, leihoak mainelezkoak (ojiba bikoitzeko) dira eta dorreek bi pinakuluetan bukatzen dute, XV. mendean gehituak. Pinakulu bakoitza ezberdina da: hauetariko baten oinplanoa karratua da, almena flamigeroz inguratuta. Honek Aita Santuaren autoritatea sinbolizatzen du baita mitra ere; bestearen oinplanoa oktogonala da eta almena gibelinoak ditu, erregearen eta mundutar boterea islatu dutenak.\nXV. mendeko nartexak hiru arku ditu, albokoak zorrotzak dira, zentrala, berriz, puntu erdikoa. Lau zutabek sustengatzen dituzte arkuak baita nerbio-gangak ere. Arkupearen beheko partean \"Porta Regum\" (Erregeen Atea) dago. Honen atariak haitzurdinezko apaindura finak ditu eta pinturak alboko hormetan ere.\nEraikinaren atal batzuk kanoi-gangakoak dira, baina beste zonaldetan ez dago gangarik baizik eta zur polikromatutako habeak, eta sabaia bi uretakoa da. Azken honek arabiar eragina islatzen du.\nPresbiterioari dagokionez, gurutze-gangakoa da.\nGurutzaduraren ostean, erabilitako estiloa gehienbat erromanikoa da, nahiz eta arku zorrotzak agertu. Ezaugarri honek, Monrealeko katedralean ikusgai dagoena ere, Paris eskualdean gutxira sortu zen estilo gotikoa iragartzen du.\nElizak hiru abside ditu, Monrealeko katedralearen antzera. Albokoak, arku itsuekin eta mentsulekin apainduta daude. Mentsulak 1215-1223 artean eginak dira, non maskarak, animalien buruak eta makurtutako giza figurak irudikatuta dauden. Abside zentralak jatorriz hiru arrosa leihoak zituen -geroago itxi zirenak mosaikoei espazio gehiago ematearren- eta beste arku-zorrotzeko leiho zentral bat. Beste leiho zirkularrak transeptoaren amaieran daude.\nXVI. mendera arte, katedralera harmailadi zabal batetik heltzen zen. Zituen hiru zatuiak San Petri, Done Jakue eta San Joan sinbolizatzen zuten (Antzaldaren lekukoak). Beranduago, zonalde hau hilerri bilakatu zen.\nKlaustroa.\nKatedraleko klaustrora elizaren barrutik sartzen da. Arkuteria arku zorrotzez osatuta dago zeinak zutabe bikoitzetan oinarriten baitira. Klaustroaren itxurak Espainiakoen edo Frantziakoen antza du, baina zutabe bikoitzen kapitelen motiboak bizantziarrak dira, hala nola, arranoak eta leoiak, elkarri begira, ispilu efektua eginez. Errekurtso artistiko hau Ravennako erliebe askotan ikusgai dago.\nArte-lanak.\nLitekeena da, hasiera batean, eliza osoa mosaikoz beteta pentsatuta egotea, baina, azkenean, presbiterioa baino ez zen estali. Oraindik ere absidea eta alboko hormen erdiak dekoratuta daude. Roger II.ak Konstantinoplatik ekarri zituen mosaiko tekniketan artistak. Haiek bizantziar dekorazioa egokitu zioten ipar-europarreko arkitekturezko egitura honi.\nAbsidearen erdiko kupulan Kristo Pantokratorraren irudia gailentzen da, esku batekin bedeinkatuz. Ezkerreko eskuan San Joaneko ebanjelioa du non, grezieraz eta latinez, irakur baitaiteke hurrengo testu hau: \u201cNi munduko argia naiz, Ni jarraitzen nauena ez da iluntasunean alderrai ibiliko, bizitzaren argia izango duelako\u201d (San Joan, 8:12).\nAbsidearen goiko partean, Ama Birjina agertzen da, bi eskuak altxatuta eta lau arkanjeluz alboan dituela. Bigarren eta hirugarren mailean, leiho zentraleko bi alboetan, apostuluak eta ebanjelistak kokaturik daude programa teologiko baten arabera.\nMosaiko-dekorazioa presbiterioaren zehar hedatzen da, alboko hormetan, profeta eta santuen irudiekin. Eskumako horman, erregearen tronuaren ondoan errege-irudiak daude, baina ezkerreko horman, apezpikuaren tronuaren ondoan, eliz-gizonak irudikatuta daude. Irudi bakoitzak grezierazko eta latinezko azalpen bana ditu. Gurutze-gangaren dekorazioan lau kerubin eta lau serafin agertzen dira.\nPatokratorraren eta Ama Birjinaren irudien jantziak urdinak dira. Margo honek argitasun handia ematen du, hondoaren urrezko mosaikoen gainean nabarmentzean. Lanik garrantzitsuenak dotoreak dira, tunika eta aurpegien sentsibilitatei eta keinuei dagokienez. Batzuen ustez, Italiako bitzantziar mosaikorik politenak dira, Konstantinoplako Bitzantziar amaierako aldiaren bezalakoak.\nMosaikoak 1170ean baino lehenago amaitu ziren. Presbiterioko albokoen hormen beheko zatia XVII. mendean bukatu zen, horretarako aurreko margoak estali zirenez, aztarna gutxik irauten dute.\nBeste arte-lan batzuk.\nUrbano V.aren irudi bat, XIV. mendekoa ezkerreko nabean irudikatuta dago eta entronatutako Ama Birjina bat ere, XV. mendekoa, transeptuaren ezkerreko besoan.\nBasilikak baditu zenbait hilobi-monumentu, hala nola, antzinako sarkofago bat, beste Erdi Aroko bat eta Castelli apezpikuaren hilobia, XVIII. mendekoa.\nBateo-iturria, XII. mendekoa eta harrizko bloke bakar batean zizelkatua, dekoratuta dago lau lehoi txikiekin. Elizak badu Antonello Gaginik pintatutako Madonna bat, XVI. mendekoa eta 1468an Guglielmo da Pesarok margotutako gurutze bat. Organoaren kontsola tutuetatik aldenduta dago.\nNabearen sapaiak margotutako dekorazioa dauka: bustoak, irudimenezko animaliak eta beste motibo batzuk, litekeena da arabiar artisauen lana izatea.\nMichele Canzonerik, Palermoko artistak, 1985ean, 72 eztabaidazko beirate abstraktu ezari zituen, Antzinako eta Testamentu Berrian oinarritutakoak.\nMosaiko paleokristauak.\nKatedralean eginiko indusketek agerian utzi dute VI. mendeko polikromatutako mosaiko baten atal batzuk. Hauetan irudikatuta daude: uso bat edaten, beste txoriren zatiak, bi zuhaizka eta lirio bat lauki batean sartuta, ojibazko eta erronbozko motiboekin.\nMosaikoa, beharbada, bizantziar basilika batena zen. Cefaluko zonalde hau erabili zen VIII. mendera arte, apezpikuaren egoitza zelako.\nBeste aztarna batzuk.\nAntzinako hiriko aztarnak ikusgai daude harkaitzaren tontorrean, baina lekuak berak adierazten du bakarrik herri txiki bat egon zitekeela, eta seguruena garrantzia zetorkion erasoezina zelako. Tommaso Facelloren garaian oraindik zenbait aztarna zeuden, hala nola, doriar tenplu bat, gaur egun, honetatik bakarrik oinarriak ikusgai daude. Baina aztarna arkeologikorik deigarrienak eraikin bati dagozkio, jauregi bat etxe bat izan zitekeena, hainbat apartamentuz osatua. Erabilitako kareharrizko blokeak irregularrak dira ziklope-estiloan altxatutakoak. Moldurak zakarrak dira, doriar ordenarekin antza dutenak. Eraikin honen estiloa usua zen Italia Zentralean. Nott doktoreak ondo azaldu zuen haren 1831ko \"Annali dell'Instituto di Corrispondenza Archeologica\" txostenean , (III. bolumena, 270-287 orrietan).\nHarkaitzaren erpinean badaude arabiar gaztelu baten aztarnak. Herriko gotorlekuak kostaraino heltzen ziren, gaurko hiria dagoen lekuraino. Orduan, bi harresik zaintzen zuten portua.\nHegoaldean, beste harresi baten blokeak daude, gaur egungo Porta Garibaldiren ondoan."}
{"id": "279486", "revid": "336", "url": "https://eu.wikipedia.org/wiki?curid=279486", "title": "Charles Despiau", "text": "Charles Despiau (Mont-de-Marsan, 1874ko azaroaren 4a - Paris, 1946ko urriaren 30a) eskultore eta marrazkigile frantsesa izan zen. Rodinen ikaslea 1907az geroztik. Estilo orekatua eta dotorea landu zuen. Tradizio klasikoa eta naturalismo modernoa lotu zituen. Busto ugari egin zituen: \"Mme. Andr\u00e9 Derain\" (1923), \"Mme. Othon Friesz\" (1924), \"Mar\u00eda Lany\" (1929), \"Andr\u00e9 Dunoyer de Sengonzac\" (1946). Haren estatuen eta erliebeen artean, aipagarriak dira \"Emakume etzana\" (1919), \"Eva\" (1925), \"Nerabea\" (1929) eta \"Assia\" (1937)."}
{"id": "279487", "revid": "512", "url": "https://eu.wikipedia.org/wiki?curid=279487", "title": "Etta Falconer", "text": "Etta Falconer (1933 - 2002) estatubatuar matematikaria izan zen.\nFisk Unibertsitatean ikasi zuen, eta 1953an lortu zuen matematikako titulua. Irakasle izan zen hainbat eskola eta unibertsitatetan. Falconerren lanetako bat lizentziadun ez diren ikasleei laguntzeko programak sortzea izan zen, gaitasun handiko ikasleak matematikaren inguruko ikasketetara erakartzeko. Matematikarien Elkartea sortu zuen ikasle beltzen eta matematikarien premiei erantzuteko."}
{"id": "279488", "revid": "28807", "url": "https://eu.wikipedia.org/wiki?curid=279488", "title": "Etta Zuber Falconer", "text": ""}
{"id": "279489", "revid": "6950", "url": "https://eu.wikipedia.org/wiki?curid=279489", "title": "Fedro", "text": "Fedro \u2014 \u2014 (Mazedonia, K.a. 15 - K. o. 50) latinezko alegia-idazlea izan zen. Mutiko zela, preso hartu zuten, eta Erromara eraman zuten esklabo; Augustok liberto egin zuen.\nAlegia-liburuak osorik latinera itzuli zituen lehenengo idazlea izan zen. Esoporen zenbait greziar alegia ianbo-bertsoetara egokitu zituen askatasun osoz. Gainerakoan, Fedroren estiloa pobrea zen irudi poetikoei zegokienez, eta bere epiteto gehienak konbentzionalak ziren. Irakasbide morala izaten zuten fabulek; batzuetan aipamen politikoak ere egiten zituen ausardiaz. Pertsonaia nagusiak animaliak agertzen zituzten fabulak oso ospetsuak egin ziren bai Europan bai ekialdean. XVIII. mendean, Fedroren hirurogeita lau fabula biltzen zituen eskuizkribua aurkitu zen Parman.\nOndoren, Vatikanon beste eskuizkribu bat aurkitu zen, eta 1831n argitaratu zen. Eta gero, beste hogeita hamar alegia berri aurkitu ziren Fedrok berak idatzitako moduan, ianbo-bertsoetan hain zuzen."}
{"id": "279491", "revid": "28807", "url": "https://eu.wikipedia.org/wiki?curid=279491", "title": "Phaedrus", "text": ""}
{"id": "279492", "revid": "28807", "url": "https://eu.wikipedia.org/wiki?curid=279492", "title": "Phaeder", "text": ""}
{"id": "279493", "revid": "96586", "url": "https://eu.wikipedia.org/wiki?curid=279493", "title": "Filomena", "text": "Filomena (Korfu(?), (?) - Erroma(?), (?)), geroago Santa Filomena, IV. mendeko martiri katolikoa izan omen zen. Jaioberrien, umeen eta gazteen patroia da.\nIzenaren jatorria.\nFilomena izena antzinako grezieratik dator, \u03a6\u03b9\u03bb\u03bf\u03c5\u03bc\u03ad\u03bd\u03b7, \"kantatzea gustatzen zaiona\". Hau, era berean, urretxindor arruntari ematen zitzaion izena zen.\nBiografia.\n1802an, hizki-zatiak zituzten hezur batzuk aurkitu ziren Santa Priszilako katakonbetan. \"Filumena\" deituriko martiri baten izena ageri zen. 1805ean, erlikia haiek Mugnanora eraman zirenean, mundu guztira zabaldu zen martiriaren ospea, eta bere bizitza idatzi ere egin zen. 1904an, ordea, H. Marruchik erakutsi zuen inskripzioak faltsuak zirela.\nAntzina, abuztuaren 11n ospatzen zen Santa Filomenaren Eguna, baina 1961ean kendu zen santutegitik."}
{"id": "279494", "revid": "512", "url": "https://eu.wikipedia.org/wiki?curid=279494", "title": "Jean Pierre Iratxet", "text": "Jean Pierre Iratxet, izengoitiz Chilhar, Piarres Iparla eta Otto Pierres (Bidarrai, Nafarroa Beherea, 1921eko ekainaren 28a - Buglose, Frantziako Landetan, 1991ko azaroaren 10a), Behe Nafarroako idazlea izan zen.\nBiografia.\nUztaritzen egin zituen apaiz izateko ikasketak, eta Pierre Lafitteren ikasle izan zen. Euskaltzain ohorezkoa egin zuten 1988an.\nII. Mundu Gerraren ondoren, \"Herria\" aldizkarian hasi zen idazten. Pilota-partiden berri ematen zuen, eta 1946an eleberri bat eman zuen argitara epeka, \"Antton\" izenburuarekin, Patri Urkizuk 1990ean liburu batean argitaratu zuena."}
{"id": "279495", "revid": "512", "url": "https://eu.wikipedia.org/wiki?curid=279495", "title": "Hipposideros sorenseni", "text": "Hipposideros sorenseni Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279496", "revid": "28807", "url": "https://eu.wikipedia.org/wiki?curid=279496", "title": "Jean Pierre Iratchet", "text": ""}
{"id": "279497", "revid": "28807", "url": "https://eu.wikipedia.org/wiki?curid=279497", "title": "Chilhar", "text": ""}
{"id": "279498", "revid": "28807", "url": "https://eu.wikipedia.org/wiki?curid=279498", "title": "Piarres Iparla", "text": ""}
{"id": "279499", "revid": "28807", "url": "https://eu.wikipedia.org/wiki?curid=279499", "title": "Otto Pierres", "text": ""}
{"id": "279500", "revid": "512", "url": "https://eu.wikipedia.org/wiki?curid=279500", "title": "Kinkaju", "text": "Kinkajua (\"Potos flavus\") Carnivora ordenako Procyonidae familiako animalia gautarra da, zuhaitzetan bizi izateko egokitua.\n90 cm inguru luze izaten da, neurri horren erdia edo gehiago isatsarena dela. Oso ile trinkoa du, kolorez hori arrexka bizkarrean, eta gorrixka paparrean eta sabelean. Isats luze oratzailea du.\nMexikotik Mato Grossora (Brasil) bitarteko basoetan bizi da. Landareak, animalia txikiak, arrautzak eta eztia janez elikatzen da. Kalte handiak egiten ditu basoko aberasketan."}
{"id": "279501", "revid": "336", "url": "https://eu.wikipedia.org/wiki?curid=279501", "title": "Ky\u016bd\u014d", "text": "Ky\u016bd\u014da Japoniako tradizioko arku-jaurtiketa da.\nJaponiarrak arkuaren ordez suzko armak erabiltzen hasi zirenean, galdu egin zuen indarra ky\u016bd\u014dak, baina Zen fraideei esker gorde da, kontzentrazio-ariketa gisa. Ky\u016bd\u014dan 2,3 m inguruko arku asimetriko bat erabiltzen da, banbuz, masustondo-zurez eta kalamuz egina.\nZortzi pauso edo mugimendu nagusi dira ky\u016bd\u014dan, arkulariak guztiak jarraian, mugimendu bakarra egingo balu bezala, egin behar dituenak. Gaur egun ky\u016bd\u014d-eskola ugari da Japonian."}
{"id": "279502", "revid": "28807", "url": "https://eu.wikipedia.org/wiki?curid=279502", "title": "Kyudo", "text": ""}
{"id": "279503", "revid": "105290", "url": "https://eu.wikipedia.org/wiki?curid=279503", "title": "Palinodia", "text": "Palinodia aurrez esandakoa jendaurrean zuzentzea da. Estesikoro greziar poetak \"Palinodia \"izena jarri zion berak idatzitako poesia bati; hartan, Helena eta Paris-en arteko maitasun-harremanen kontra egindako epaian atzera egiten zuen (Troiako gerraren errua Helenari egotzia baitzion). Harrezkero, aurrez emandako iritzi batean atzera egiteko gaia erabiltzen zuten poesia eta abestiei palinodia izena eman zitzaien. Maitasunezko poesietako atzera egite hori itxurazkoa eta ironikoa izaten zen askotan eta ez benetakoa."}
{"id": "279504", "revid": "17", "url": "https://eu.wikipedia.org/wiki?curid=279504", "title": "Samuel Agnon", "text": ""}
{"id": "279505", "revid": "336", "url": "https://eu.wikipedia.org/wiki?curid=279505", "title": "Babismo", "text": "Babismoa () edo Bay\u00e1n\u00ed Fedea (). Iranen, Siyyid Al\u00ed Muhammad-ek, B\u00e1b-ek, 1844an sorturiko erlijio monoteista abrahamikoa da. Sinesmen horren arabera, gorputzik gabeko Jainko transzendente eta ezagutezina da, eta \"Jainkoaren Agerpen\" () deritzon teofanien bitartez parte hartzen du gizateriaren historian.\nEtimologia.\nBabismo hitza mendebaleko orientalistek sortutako terminoa da, ez fedekideek. Bab izenetik eratorria da ( , euskaraz: atea). Bestalde, Bay\u00e1n\u00ed terminoa B-Y-N hiru errotiko kontsonantez osatzen da. Arabierazko hitzak errotiko kontsonanteen inguruan osatzen dira, bokalak eta errotikoak ez diren beste kontsonanteak gehituta. Azken hauen arabera, errotiko kontsonante horiek aditza, izena edo adjektibo bihurtzen dira.\nKasu honetan B-Y-N hirukoteak argitasuna edo bereiztea adierazten dute. Bayan hitza, zehazki, metaforak eta interpretazioak lantzen dituen arabierazko erretorikaren adarraren eremuko azalpena edo iruzkina da.\nSinismenak eta ikasbideak.\nBabismoa apaiz xiiten tiraniaren aurka altxatu eta Islamaren xaria abolitzen saiatu zen. Emakumea askatu beharra eta gizon guztiak, arraza eta gizarte-klase ororen gainetik, anaiak direla aldarrikatu zuen; eta orobat, erlijioen artean ongi konpondu beharra. Besteak beste, Korana eta xariaren garaia amaitua zela, eta aro berri baten aurrean zeudela sinesten zuten. B\u00e1b-en idazlanetan \"Jainkoak agerraraziko zuena\"ren iragarpena nagusitzen da.\nImam ezkutua.\nHamabitar xiitek sinesten dutenaren arabera, hamabi imam izan dira; horietatik azkena, Imam Mahdi bezala ezagutzen dena, zenbait ordezkariren bitartez komunikatzen zen fededunekin. Hamabigarrentarren arabera, Imamaren azken ordezkaria hil zenean, Imama oraindik ere bizirik zegoela, Ezkutatze egoeran sartu zen eta fededunek ez zuten harengana heltzerik. Musulman xiien tradizioak dioenaren arabera, munduan zapalkuntza hedatuko zenean Imam Mahdia ezkutatzeari utzi eta benetako erlijioa berrezarriko zuen lurrean, munduaren amaierako kataklismoa eta azken judizioa gertatu baino lehen.\nB\u00e1b\u00ed-en sinesmenean, B\u00e1b Imam Mahdiaren itzulera da, nahiz eta Ezkutatzearen doktrina ez duten onartzen; Imamaren etorrera sinbolikoa da Bab, eta ez ehunka urte lehenago desagertutako Imam Mahdiaren berragertze fisikoa. Bab\u00ed-en ustez, Imam Mahdi delakoari buruzko aurreko agerkundeek egindako adierazpenak guztiz sinbolikoak dira. B\u00e1b-ek aitortu zuenez, Qa'imarengandik itxaroten zutena betetzeaz gain, emanaldi profetiko berri baten hasiera zen bera.\nPizkundea, judizioaren eguna eta errebelazio ziklikoa.\nB\u00e1b-ek irakatsi zuenez, bere errebelazioa prozesu apokaliptiko baten hasiera zen, bilakabide horretan islamiar erlijioaren zikloa amaitu eta beste aro erlijioso bat hasiko zen. Irakatsi zuen ere, garaien amaierako profezia xiitetan agertzen ziren \"berpizkunde\", \"judizio egun\", \"paradisu\" eta infernu\" hitzek sinbolikoak zirela. \"Berpizkunde\" hitzak agerkunde berri baten sorrera adierazten du, eta \"hildakoen pizkundea\" () egiazko erlijiotik urrundu direnen iratzartze espirituala dela. Era berean, \"Judizioaren eguna\" gertatzen da errebelazio berri hori (Jainkoaren Agerpena, ikus Bah\u00e1'\u00ed fedea) agertzen delarik lurrean, garaikideek onartzen edo errefusatzen dutenean. Horrela, B\u00e1b-ek azaldu zuen bere errebelazioarekin batera garai baten amaiera eta berri baten hasiera gauzatzen zela, eta, beraz, garaien amaierak ziklo profetiko baten amaiera sinbolizatzen zuela. B\u00e1b-ek honela idatzi zuen: \"Zinez, mundu hau eta gerokoa bi egoera espiritual dira. Jainkoarengana jotzen baduzu, goratua izan bedi, paradisuan zaude eta zeure buruaz arduratzen bazara, infernuan eta munduan zaude. Horregatik, ongi bereiztu behar dituzue aipamen horiek \".\nPersierazko Bay\u00e1n-ean, B\u00e1b-ek idatzi zuen erlijio emanaldiak ziklikoki agertzen direla, urtaroak bezala, \"erlijioaren araztasuna\" berritzeko xedez, gizateriaren onurarako. Jarraikortasunaren nozio honekin etorkizunean ere errebelazio profetiko berriak agertuko direla aurrikusi zuen B\u00e1b-ek. \nJainkoak agerraraziko zuena.\nB\u00e1b-ek errebelazio berri bat zekarrela aldarrikatu zuen, baita bere errebelazioak ez zuela helbururik ere. Zaila da hori ulertzen jakin gabe Bab-en irakaspen nagusietako bat Agindutakoari buruzkoa dela, Bab-en hitzetan Jainkoak Agerraraziko Duena, aurreko erlijio guztietako idazteunetan aipatua, eta laster Lurrean Jainkoaren Erreinua ezarriko zuena. B\u00e1b-ek idatziriko liburu guztietan etengabe eskatzen die bere jarraitzaileei adi egoteko, eta laster agertuko zen Jainkoak Agerraraziko Zuenari jarraitzeko, eta ez egiteko musulmanek berarekin egin zutena bere errebelazioari uko egin ziotenean. \nArau erlijiosoak.\nB\u00e1b-ek Islamaren legea indargabetu zuen, eta persierazko Bay\u00e1n-ean lege sistema berri bat azaldu zuen, eta horrela, Islametik berezitako erlijio bat ezarri zuen.\nHistoria.\nPersian sortu zen XIX. mendeko bigarren erdian Siyyid Al\u00ed Muhammad-i-Shiraz\u00edk, Bab-ek irakatsita. B\u00e1b-ek xiitek itxaron zuten Imam ezkutuaren itzulera zela aldarrikatu zuen, eta berrikuntza gisa sorturiko mugimendu honen doktrina bi liburuetan bildu zuen: \"persierazko\" \"Baian-a eta arabierazko Baian-a\" (\u00abAgerpidea edo Azalpena\u00bb). Horietan azaldutakoak eragindako iraultza zela eta, Siyyid Al\u00ed Muhammad preso hartu eta fusilatu egin zuten Tabrizen 1850ean, eta haren 20.000 jarraitzaile ere (babiak) hil zituzten hurrengo urteetan. Aipatzekoak dira Xeikh Tabars\u00ed, Zanj\u00e1n, Nayr\u00edz eta Teheranen pairatutako sarraskiak. Mugimenduak klandestinitatean eta Otomandar Inperioan iraun zuen.\nAdarrak.\nB\u00e1b zendu ondorengo 20 urteetan, 25 bat lagunek aldarrikatu zuten Hark iragarritako \"Jainkoak agerraraziko zuen\" hori zirela. Horietatik bik egin zuten aurrera: Mirza Yahya, Subh-i-Azal (Ziprera erbesteratua) eta bere anaia Mirza Husain Al\u00ed, Bah\u00e1'u'll\u00e1h (Haifara erbesteratua).\nMirz\u00e1 Yahya Azal-en ehunka jarraitzaile, azaliak, Islam-era itzuli ziren, eta Xiah-ren adar bat izaten jarraitzen dute egun Iranen.\nBah\u00e1'\u00ed-ek, Mirz\u00e1 Husain Al\u00ed Bah\u00e1'u'll\u00e1h-ren jarraitzaileek, aldiz, Islametik aparteko erlijio berri bat osatzen dute: bah\u00e1'\u00ed fedea. Zazpi milioitik gora fededunek osatzen dute bah\u00e1'\u00ed komunitatea mundu osoan. Nazio-komunitaterik handiena Indian da, bi milioitik gora jarraitzaileekin, eta Irango bigarren komunitate erlijiosoa da, jarraitzaileen kopuruari dagokionez."}
{"id": "279506", "revid": "336", "url": "https://eu.wikipedia.org/wiki?curid=279506", "title": "Jos\u00e9 Ignacio Bilbao Iturburu", "text": "Jos\u00e9 Ignacio Bilbao Iturburu (?, 1958 - Bilbo, Bizkaia, 2000ko abuztuaren 29a) bizkaitar musikagilea zen.\nBiografia.\nJuan Esteve eta Juan Cordero irakasleekin konposizioa ikasi ondoren, Gotzon Aulestia, Roman Al\u00eds edota Jose Luis Campana maisuekin zabaldu zituen ikasketak. Elektroakustikako ikastaro osagarriak egin zituen, baita gregoriano, musikologia eta zuzendaritza arloetakoak ere.\nArriaga Kontzertuen Elkarteko Zuzendaritzako kide zen, eta hartan hainbat emanaldi eta kultura ekitaldi antolatu zituen, eta Bilboko Goi Musika Kontserbatorioko irakasle izan zen orobat."}
{"id": "279508", "revid": "512", "url": "https://eu.wikipedia.org/wiki?curid=279508", "title": "Hipposideros speoris", "text": "Hipposideros speoris Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279510", "revid": "512", "url": "https://eu.wikipedia.org/wiki?curid=279510", "title": "Chikamatsu Monzaemon", "text": "Chikamatsu Monzaemon Japoniar antzerkigilea (jaiotza izenez Sugimori Nobumori Hagi, 1653 - Osaka, 1725eko urtarrilaren 6a). Hasiera batean, \"bunraku\" edo txontxongilorako obrak idatzi zituen, \"joruri\" izenekoak. Japoniako antzerki modernorako bideak urratu zituen. \u00abEkialdeko Shakespeare\u00bb deitu izan zaio.\nLan aipagarriak: \"Sonezaki shinju\" (1703, \"Maitasunezko suizidioa Sonezakin\"), \"Kokusenya gassen\" (1715, \"Coxingako borrokak\"), \"Ten no Amijima\" (1720, \"Zeruaren zigorra Amijiman\"), \"Omma goroshi abura jigoku\" (1721, \"Emakume baten hilketa olio saltzaile baten denda izugarrian\")."}
{"id": "279511", "revid": "512", "url": "https://eu.wikipedia.org/wiki?curid=279511", "title": "Joakin Egia", "text": "Joakin Egia Unzueta (Bilbo, Bizkaia, 1903 - Liverpool, Erresuma Batua, 1956) Bilboko portuko kapitaina izan zen.\nBiografia.\n1936an Eusko Jaurlaritza antolatu zenean, gerrarako ontzidi bat antolatzeko agindua eman zion. Lau bakailao-ontzi artilleriaz hornitu, eta \"Araba\", \"Gipuzkoa\", \"Bizkaya\" eta \"Nabarra\" izenez bataiaturik, itsas garraiorako laguntzaile eta babesle izateko prestatu zituen. Orobat lan handiak egin zituen, Bilboko porturako defentsa antolatzen. Bizkaia armada nazionalaren esku erori zenean, setioari itzuri eta hamar draga-minarekin Frantziara ihes egin zuen.\nGerra ondoren, Erresuma Batuan erbesteratu zen: Royal Air Forceren hegazkinlari bilakatu eta Bigarren Mundu Gerran parte hartu zuen."}
{"id": "279513", "revid": "42829", "url": "https://eu.wikipedia.org/wiki?curid=279513", "title": "Indigo (landarea)", "text": "Indigoa lekadunen familiako zuhaixka batzuen izena da. Espezien arabera iraunkorrak nahiz erorkorrak izan ditzakete hostoak. Lore txikiak izaten dituzte, papilionazeoen familiakoek bezalakoak. Urteko kimu berriak landatuz edo hazitik ugal daitezke. Oihalak tindatzeko erabiltzen dira zuhaixka hauen hostoetatik ateratzen diren gaiak, indigoa, anila, etab. \"Indigofera tinctaria,\" Afrikan hazten dena, eta \"Indigofera anil\" Ameriketako tropiko aldeko lurraldeetan hazten dena, dira espezierik ezagunenak."}
{"id": "279514", "revid": "1519", "url": "https://eu.wikipedia.org/wiki?curid=279514", "title": "Simone Martini", "text": "Simone Martini (Siena, - Avignon, 1344) italiar margolaria izan zen, XIV. mendeko Sienako eskolako kide aipagarrienetakoa.\nDuccioren ikasle izan zen. 1319an Pisara joan zen eta 1340an Avignonera. Han Petrarka ezagutu, eta eskola bat sortu zuen beste margolari talde batekin. Irudi gotikoak margotu zituen, kolore biziz eginak. Lanik azpimarragarrienak dira \"Maest\u00e0, Ama Birjina koroatua\" (1315), \"San Luis Tolosakoa Roberto Anjoukoa koroatzen\" (1317) eta \"Jesus tenplutik itzultzen\" (1342).\nBizitza.\nDuccioren ikaslerik ospetsuena izan zen. Ezagutzen den bere lehen lana 1315ean egindako fresko bat da: \"Maest\u00e0, Ama Birjina koroatua\" (1315, Sienako Jauregi Publikoko Batzar Aretoa), eta Martinik berak berriztatu zuen 1321ean.\nGiovanni Pisanok Sienako katedralerako egin zituen eskulturek, agi danean, eragin handia izan zuten Martiniren obran, eta Avignonera joaterako oso ongi ezagutzen zituen frantses gotikoko lan eder asko, esmalte, miniatura eta bolizko lanen bitartez. Batez ere, marra erabili zuen adierazpide nagusi gisa, eta guztiz modu finean interpretatu zituen hala gai sakratuak nola profanoak.\n1317an hasi zen harremanetan anjoutarrekin, eta handik aurrera margotu zituen bi obra ospetsu: \"San Luis Tolosakoa Roberto Anjoukoa koroatzen\" (Capodimonteko museoa, Napoli) eta \"San Martinen bizitzako pasarteak\", anjoutarren aldekoa zen Gentile di Montefiori kardinalaren eskariz, Asisko San Frantziskoren beheko basilikako freskoa. Zaldun santuaren bizitza pintatzeak bide eman zion Martiniri kontakizun sakratu hura elementu profano ugariz aberasteko.\n1319tik 1325era bitartekoak dira Orvietoko katedralerako egindako poliptiko batzuk eta \"Agostino Novello dohatsuaren bizitzako pasarteak\" (Pinacoteca nazionale, Siena). 1333koa da, berriz, \"Deikundea\" izenekoa, Sienako katedraleko aldarerako egina, baina gaur Florentziako Uffizi Galerian dagoena. 1340an, Avignonera joan zen, Benedikto XII.a aita santuaren gorteko pintore gisa, eta han Petrarkaren lagun egin zen.\nAzken garaikoak dira Aita Santuen Jauregiko fresko batzuk (gaur oso hondatuak), mundu osoko museotan barreiaturik dagoen \"Orsini poliptikoa\", eta Liverpooleko Walker Art Galleryn dagoen \"Jesus tenplutik itzultzen\". Aipagarria da, bestalde, \"Gurutziltzatzea\" (1350 aldean, Museo civico Amedeo Lia, La Spezia)."}
{"id": "279515", "revid": "59723", "url": "https://eu.wikipedia.org/wiki?curid=279515", "title": "Toshir\u014d Mifune", "text": " Txinan jaiotako japoniar zinema-antzezlea izan zen.\nBiografia.\nTxinan jaio eta hazi zen. Hogeita sei urte zituela, gurasoen herrira itzuli zen eta zineman aritzeko berehala kontratatu zuten. Kurosawaren film handi frankotako protagonista izan zen: \"Rashomon\" (1950) filmean Tajonaru gaizkilearen irudia nola moldatu zuen gogoangarria da. Zuzendari beraren \"Odolezko Tronua\" (1957) filma ere antzeztu zuen.\n1979ko Steven Spielbergek zuzendutako \"1941\" umorezko filmean ere antzeztu zuen.\nHauek ditu azken lan aipagarrienak: \"Ohorezko bidaia\" eta \"Otsoaren itzala\" (1992); \"Fukai kawa\" eta \"Konpromisoaren argazkia\" (1995); \"Shogun\" (1980ko seriea)."}
{"id": "279516", "revid": "28807", "url": "https://eu.wikipedia.org/wiki?curid=279516", "title": "Toshiro Mifune", "text": ""}
{"id": "279517", "revid": "336", "url": "https://eu.wikipedia.org/wiki?curid=279517", "title": "Paulownia (generoa)", "text": "Paulownia Paulowniaceae familiako genero bat da, zuhaitz apaingarriez osatua.\nEzaugarriak.\n15 m inguru luze izan daitezke. Adajea zabala izaten dute, zabalak eta handiak hostoak ere, egituraz bihotz-itxurakoak eta kolorez berdeak. Lorea, berriz, zurixka edo more argia izan dezakete, kuku-prakaren antzekoa eta mordoan antolatua.\nBerez, Japoniakoak dira, baina Europan ere nahiko erabilia da zuhaitz apaingarri gisa. Paulownia-espezierik ezagunenak \"Paulownia fortunei\" eta \"Paulownia inperialis \"dira. Pawlonia generoak 23 espezie ditu:"}
{"id": "279518", "revid": "336", "url": "https://eu.wikipedia.org/wiki?curid=279518", "title": "Daniel Plaza", "text": "Daniel Plaza Montero (Bartzelona, 1966ko uztailaren 3a) Kataluniako atleta ohia da. Ibilketan espezializatua dago. Besteak beste, Espainiako txapeldun izan zen 1986an 20\u00a0km-ko ibilketan; Europako Txapelketan 1990ean eta Mediterraneoko Jokoetan 1991n, zilarrezko domina eskuratu zuen. 1992an, Atletismoko Katalan Federazioak urteko atleta hoberena izendatu zuen. Urte berean, Bartzelonako Olinpiar Jokoetan, urrezko domina lortu zuen. Atlantako Olinpiar Jokoetan, hamaikagarren geratu zen 20\u00a0km-ko ibilketan."}
{"id": "279519", "revid": "46380", "url": "https://eu.wikipedia.org/wiki?curid=279519", "title": "Pasquier Quesnel", "text": "Pasquier Quesnel (Paris, 1634ko uztailaren 14a - Amsterdam, 1719ko abenduaren 2a) frantses teologo jansenista izan zen. Jansenismoaren jarraitzaile aipagarrienetakoa izan zen, eta mugimendu haren bultzatzaile nagusia, Arnauld hil ondoren. Doktore izan zen Sorbonan. Paristik Belgikara ihes egin behar izan zuen, eta, gero, Holandara. Quesnelen lan nagusia \"Le Nouveau Testament en fran\u00e7ais, avec des r\u00e9flexions morales sur chaque verset\" (1671) da. Testu hori zela eta piztu ziren jesuiten eta jansenisten artean eztabaida gogorrenak."}
{"id": "279520", "revid": "1545", "url": "https://eu.wikipedia.org/wiki?curid=279520", "title": "Karl Renner", "text": "Karl Renner (Untertannowitz, Moravia, 1870eko abenduaren 14a - Viena, 1950eko abenduaren 31) austriar politikaria izan zen. Austriako Alderdi Sozialdemokratako buruzagi erreformista izan zen, eta, kantziler hautatu ondoren (1918), Austriako ordezkaria, Saint-Germaingo Elkarrizketetan (1919). Kontseilu Nazionaleko lehendakaria izan zen Bigarren Mundu Gerran alemaniarrek Austria inbaditu zutenean, eta ezkutuan ibili behar izan zuen handik aurrera. Austriako Errepublikako lehendakari izan zen 1945etik hil zen arte."}
{"id": "279521", "revid": "46380", "url": "https://eu.wikipedia.org/wiki?curid=279521", "title": "Hubert Robert", "text": "Hubert Robert (Paris, 1733ko maiatzaren 22a - Paris, 1808ko apirilaren 15a) frantses pintorea eta marrazkigilea izan zen. Italiara joan zen 1753an, eta Piranesi eta Pannini pintoreen lagun egin zen. Pintore italiarrei jarraituz, eraikuntzen hondakinak pintatu zituen. 1765ean, Frantziara itzuli zen, eta Parisko paisaiak pintatzeari ekin zion. Lan nagusiak: \"Gardeko zubia\", \"Notre Dame zubiko etxeen suntsipena\", \"Orangeko garaipen-arkua\", \"Erromako Jupiterren tenplua\", \"Eskulturak ikuiluan\" eta \"Dianaren tenpluaren barrunbea N\u00eemesen\"."}
{"id": "279522", "revid": "1712", "url": "https://eu.wikipedia.org/wiki?curid=279522", "title": "Avatara", "text": ""}
{"id": "279524", "revid": "336", "url": "https://eu.wikipedia.org/wiki?curid=279524", "title": "Edesa (Mesopotamia)", "text": "Edesa (antzinako grezieraz: \u1f1c\u03b4\u03b5\u03c3\u03c3\u03b1; asirieraz: \u0710\u0718\u072a\u0717\u071d, \"\"; armenieraz: \u0535\u0564\u0565\u057d\u056b\u0561) Goi Mesopotamiako hiria izan zen, Osroene Erresumako hiriburua.\nHistoria.\nSeleuko I Nicatorrek sortu zuen K.a. 302an. \"Antiochia on the Callirhoe\" izeanaz ezagutzen zen K.A. II. mendeaz geroztik eta Osroene erresuma sasi-independentearen hiriburua izan zen K.a. 132. urtetik aurrera, 216an Erromako Karakala enperadorearen mende erori zen arte. Hiria Erromako kolonia bihurtu zen orduan. Edesan geratuta zen gatazka famatu batean, K.o. 260ean, Sasandar inperioa eta Erromako Inperioa elkar borrokatu ziren eta Valeriano enperadorea atzeman eta erromatar armada suntsitu zuten persiarrek.\nOso goiz kristautu zen; han itzuli zen Siriako Biblia, eta kristau-eskola ezagun bat sortu zen (San Efren da hango kiderik ezagunena). Arabiarrek mendean hartu zuten 638an; gurutzada-garaian Edesako Konderria (1098-1144) izan zen, eta 1637an otomandarren esku erori zen. Urfa hiria da gaur egun."}
{"id": "279525", "revid": "512", "url": "https://eu.wikipedia.org/wiki?curid=279525", "title": "Hipposideros stenotis", "text": "Hipposideros stenotis Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279526", "revid": "77047", "url": "https://eu.wikipedia.org/wiki?curid=279526", "title": "Manuel Estrada Cabrera", "text": "Manuel Estrada Cabrera (Quetzaltenango, 1857ko azaroaren 21a - Guatemala Hiria, 1924ko irailaren 24a) Guatemalako politikaria izan zen. 1898-1920 bitartean Guatemalako Errepublikako presidentea izan zen.\n1898an, Reina Barrios hil ondoren, jabetu zen Guatemalako aginpideaz. 1920ra arte iraun zuen lehendakaritzan, hauteskundeetan iruzur eginda. Diktadore legez, zentsura zorrotza eta zapalkuntza gogorra izan ziren Cabreraren agintaldiaren ezaugarriak. Alemaniari gerra deklaratu zion Lehen Mundu Gerran. 1920ean, mugimendu iraultzaile zabal batek bota zuen aginpidetik. Espetxeratu egin zuten, eta espetxean hil zen."}
{"id": "279527", "revid": "336", "url": "https://eu.wikipedia.org/wiki?curid=279527", "title": "Glikokola", "text": "Glikokola azido aminoazetikoa da, Braconnot kimikariak gelatinaren hidrolisian aurkitu zuena (NH2-CH2-CO2H). Glizina edo azido aminoetanoiko ere deitu ohi zaio. Glikokola solido kristalizatua da, zuria, azukrearen gozotasuna duena eta uretan aski erraz urtzen dena. Hala ere, urtu gabe desegiten da 235\u00a0\u00b0C-ko tenperatura inguruan. Proteina askoren osagaia da glikokola. Behazuneko azido batzuk, adibidez, glikokolaren eratorriak dira."}
{"id": "279528", "revid": "105290", "url": "https://eu.wikipedia.org/wiki?curid=279528", "title": "Glotis", "text": "Glotisa laringearen goiko aldeko irekigunea da, trakeatik faringera doana; parte bat eztarriko mintzen artean dago, eta bestea ahots-korden artean.\nFonetikan, glotisaren mailan sortzen den hotsari glotal deritzo."}
{"id": "279529", "revid": "336", "url": "https://eu.wikipedia.org/wiki?curid=279529", "title": "Hari (ibaia)", "text": "Hari Afganistan, Iran eta Turkmenistango ibaia. 1.100 km luze. Kuh-i Babako gailurretan sortzen da; gero, Harat ordokian barrena oasiak eta landa-lurrak ureztatzen ditu; handik aurrera, Iranen eta Afganistanen arteko muga markatzen du, eta, gero, Turkmenistanen sartzen da. Han, Tedzhen izena hartzen du, eta, izen bereko oasia ureztatu ondoren, Karakum basamortuko hondarretan galtzen da, lurruntzeek eta irazteek ahiturik. Antzina, \"Areo\" \"(Areios) \"edo \"Oko\" \"(Okhos)\" izenez ezaguna zen."}
{"id": "279530", "revid": "58701", "url": "https://eu.wikipedia.org/wiki?curid=279530", "title": "Kusan", "text": "Kusan Inperioa (, \"Kushano\"; \"Ku\u1e63\u0101\u1e47 R\u0101java\u1e43\u015ba\"; hindiz: \u0915\u0941\u0937\u093e\u0923 \u0930\u093e\u091c\u0935\u0902\u0936, \"Ku\u1e63\u0101\u1e47 R\u0101java\u1e43\u015ba\") Antzinaroko erresuma izan zen, Indiako ipar-mendebaldeko, gaurko Pakistango eta Afganistango eskualde batzuetako herriak elkarturik, saka herriak sortu zuena.\nAsiako erdialdetik etorrita sartu zen saka herria Indian. K.a. I. mendean Indus ibaiaren haranean finkatu ziren eta K. o. 78. urte inguruan lortu zuen Kusan erresuma osatuko zuten herriak elkarrenganatzea. Erresumak K. o. III. mendea arte iraun zuen. Kusan erresumak bultzaturik zabaldu zen Indiako iparraldeko kultura Asiako erdialdean."}
{"id": "279531", "revid": "336", "url": "https://eu.wikipedia.org/wiki?curid=279531", "title": "Kocheril Raman Narayanan", "text": "Kocheril Raman Narayanan (Kerala, India, 1920ko urriaren 27a - New Delhi, India, 2005eko azaroaren 9a) indiar politikaria izan zen.\nBiografia.\nIngeles literaturako ikasketak egin zituen Keralako Travancore Unibertsitatean, eta ekonomiakoak, Londresen. Kazetari gisa hasi zen lanean Madrasko \"The Hindu\" egunkarian, eta Mumbaiko \"The Times of India\" egunkarian. Londresen bizi izan zenean ere, Munbaiko astekari bateko lankidea zen. 1997an, Indiako Errepublikako lehendakari izendatu zuten, britainiarrengandik independentzia lortu eta berrogeita hamar urtera."}
{"id": "279532", "revid": "28807", "url": "https://eu.wikipedia.org/wiki?curid=279532", "title": "K. R. Narayanan", "text": ""}
{"id": "279533", "revid": "105290", "url": "https://eu.wikipedia.org/wiki?curid=279533", "title": "Ouarzazate", "text": "Ouarzazate, Marokoko hegoaldeko hiria, izen bereko probintzian, Goi Atlas mendikatearen hegoaldera. Hiriak 56.616 biztanle ditu (2014). Gotorleku eta kuartel militar gisa garatu zen herrialdea Frantziak menderatu zuen garaian. Egun, hiri turistikoa da, bereziki Sahara basamortura eta Atlas mendikatera joateko abiapuntua da. Haren inguruetan basamortuetan girotutako film asko errodatu dira. Ospetsuak dira, halaber, bertako alfonbrak."}
{"id": "279534", "revid": "105290", "url": "https://eu.wikipedia.org/wiki?curid=279534", "title": "Paneuropeismo", "text": "Paneuropeismoa Europako estatu guztien batasuna, bai ekonomikoa eta bai politikoa, lortzea helburu duen doktrina politikoa da, Bigarren Mundu Gerraren ondoren sortua.\nPaneuropeismoaren helburua Europaren batasun politiko eta ekonomikoa lortzea bazen ere, Ipar Ameriketako ekonomiak zuen nagusitasuna zela eta, lehenik batasun ekonomikoa lortzeko proposamena egin zen, eta hala onartu zuten estatu gehienek. Paneuropeismoa bere eragina galduz joan zen mugimendu nazionalistak indartu ahala."}
{"id": "279535", "revid": "1545", "url": "https://eu.wikipedia.org/wiki?curid=279535", "title": "Manuel L. Quezon", "text": "Manuel Luis Quezon Molina (Baler, Filipinak, 1878ko abuztuaren 19a - Saranac Lake, Ameriketako Estatu Batuak, 1944ko abuztuaren 1a) Filipinetako politikaria izan zen. Filipinetako burujabetasunaren aldeko mugimenduaren buruzagia izan zen. Independentzia Gerran borrokatu zen, espainiarren kontra hasieran, eta Ameriketako Estatu Batuen kontra gero, Aguinaldorekin batera. Filipinek burujabetasuna lortu zutenean, Errepublikako lehendakari aukeratu zuten 1935ean eta 1941ean. Bigarren Mundu Gerran, japoniarrek Filipinak inbaditu zituztenean, Estatu Batuetara joan zen, eta han hil zen."}
{"id": "279536", "revid": "512", "url": "https://eu.wikipedia.org/wiki?curid=279536", "title": "Taksila", "text": "Taksila edo Taxila (; ), Indiar penintsulako ipar-mendebaleko antzinako hiria zen, gaur egungo Pakistango Rawalpindi hiritik hurbil zegoena.\nAntzina, hantxe egiten zuten bat Asiako mendebaleko eta Indiako ekialdeko bide nagusiek, eta oparotasun handia ekarri zion horrek. Budisten ikasketa-gune nagusietako bat izan zen K.a. V. mendetik K.o. II. mendera arte. Alexandro Handiaren garaiko monumentu asko ditu hiriak, erresuma indo-greziarreko hiri nagusietako bat izan zelarik.\nK. A. 110. urtearen inguruan, Taksilako errege Antialkidasek bidalia, Heliodoro izeneko enbaxadore batek 1.200 kilometrora zegoen Shunga dinastiako Bhagabhadra erregea bisitatu zuen, Heliodororen zutarrian jasoa dagoenez.\nTaksila Hunoek suntsitu zuten V. mendean."}
{"id": "279537", "revid": "28807", "url": "https://eu.wikipedia.org/wiki?curid=279537", "title": "Taxila", "text": ""}
{"id": "279538", "revid": "105290", "url": "https://eu.wikipedia.org/wiki?curid=279538", "title": "Unterwalden", "text": "Unterwalden (latinizatuta \"Sylvania\", geroago \"Subsylvania\" ere deitua) Suitzako antzinako erdialdeko kantonamendua izan zen, Lau Kantoien aintziraren hegoaldean zegoena. Gaur egun bi kantoi autonomotan banatua dago: ekialdean, Nidwalden (276 km2 eta 30.200 biztanle; hiriburua, Stans), eta mendebalean, Obwalden (491 km2 eta 27.000 biztanle; hiriburua, Sarnen).\nHiri nagusia: Engelberg. Esne-ekoizpena. Industria zurgintzan oinarritua dago, eta turismoa garatzen ari da. Uri eta Schwyz kantoiekin batera Suitzako Konfederazioa sortu zuen (1291)."}
{"id": "279539", "revid": "58701", "url": "https://eu.wikipedia.org/wiki?curid=279539", "title": "Y\u01d2ngl\u00e8", "text": "Jaiotza-izena Zhu Di, \"zoriontasun, dohatsutasun betiko\" adierazten duen Y\u01d2ngl\u00e8 goitizena hartu zuen. Txinako Ming dinastiako hirugarren enperadorea (Nanjing, 1360 - Pekinerako bidean, 1424). Haren erreinaldian (1403-1424) herrialdeak aurrerapen nabarmena egin zuen. 1409an hiriburua Nanjingetik Pekina aldatu zuen, eta eraikuntza berri asko egin zituen han. Annam konkistatu zuen (1406) eta Mongoliaren aurkako zenbait eraso antolatu zituen. Haren mendean, halaber, itsas espedizio handiak egin ziren hala Hegoaldeko Itsasoetara, Indonesiara eta Indiako itsasora."}
{"id": "279540", "revid": "28807", "url": "https://eu.wikipedia.org/wiki?curid=279540", "title": "Wen Ti", "text": ""}
{"id": "279541", "revid": "28807", "url": "https://eu.wikipedia.org/wiki?curid=279541", "title": "Zhu Di", "text": ""}
{"id": "279543", "revid": "336", "url": "https://eu.wikipedia.org/wiki?curid=279543", "title": "Alexandre Berkman", "text": ""}
{"id": "279544", "revid": "69477", "url": "https://eu.wikipedia.org/wiki?curid=279544", "title": "Satxa", "text": ""}
{"id": "279545", "revid": "336", "url": "https://eu.wikipedia.org/wiki?curid=279545", "title": "John Flaxman", "text": "John Flaxman (York, 1755eko uztailaren 6a - Londres, 1826ko abenduaren 7a) eskultore, diseinatzaile eta grabatzaile ingelesa izan zen. George Romney eta William Blakerekin bat egin zuen, eta erliebeak eta dominetako erretratuak egin zituen. Erroman egin zuen egonaldi batean, Winckelmannen teoria neoklasikoen eragina izan zuen. Ospe handia izan zuen Europa osoan, eta monumentu askotan egin zuen lan (Nelsonen hilobia, Westminster abadia). Ontzi grekoetatik hartu zituen gaiak, \"Iliada\" eta \"Odisearen\" argitalpenak apaintzeko (1793)."}
{"id": "279546", "revid": "512", "url": "https://eu.wikipedia.org/wiki?curid=279546", "title": "Hipposideros sumbae", "text": "Hipposideros sumbae Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279547", "revid": "512", "url": "https://eu.wikipedia.org/wiki?curid=279547", "title": "Kakapu", "text": "Kakapu edo kakapo (\"Strigops habroptila\") Strigopidae familiako hegaztia da, hontzaren eta gabiraiaren arteko gorputz-itxura duena, Zeelanda Berrian endemikoa. 60 cm inguru luze izaten da. Musu inguruko lumak horixkak izaten ditu, gorputzaren gainaldekoak oliba-kolorekoak, eta azpikoak hori berdexkak. Zeelanda Berriko basoetako espezie endemikoa da, eta gauez mugitzen da. Oso hegalari txarra da, baina igokari ona; azkarra da lurrean. Zuhaitzen sustrai inguruan eta enborrean bertan egiten dituen zuloetan prestatzen du habia. \"Strigops\" generoko espezie bakarra da, eta galtzeko arrisku larrian dago.\nEzaugarri fisikoak.\nKakapuak papagai handiak eta zaparroteak dira: heldutasunean, arrak 60 cm neurtzera eta 3 edo 4 kg pisatzera irits daitezke. Kakapuek ezin dute hegan egin eta, ondorioz, gorputzaren neurriarekin alderatuz, hego txikiak dituzte. Bularrezurreko hezurrak txikiak eta nabarmendu gabeak, gainontzeko hegaztientzat hegan egiteko muskuluak baitira. Hegoak oreka mantentzeko eta zuhaitzetatik jauzi egiterakoan erorikoak leuntzeko erabiltzen dituzte. Beste lurreko txoriak ez bezala, klima hotzagoan bizi da eta koipe kantitate handiak metatu ditzake gorputzean babes modura eta energia gordetzeko.\nKakapuak berde koloreko lumak dituzte, beltzarekin nahastuak atzealdeko zatian, landaretzan kamuflatzeko baliatzen dituztenak. Lumek hegan egiteko behar duten indarra galtzen dutenez, oso arinak dira. Abdomena, lepoa eta aurpegia horixkak dira, ale batetik bestea aldaketa handiak daudelarik. Jakina da, batzuk guztiz horiak direla. Kakapuak aurpegi biribildua dute luma finekin, hontzaren aurpegia gogoraraziz. Hori horrela, lehenengo europar kolonoak papagai hontzak deitzen zieten. Mokoa biribildua dute, bibote fin batzuekin. Isatseko lumen bukaera gastatuta bukatzen du lurrarekin edukitako marruskaduragatik. Kakapuen mokoa bereziki moldatuta dago presio handiko jana zanpatzeko. Hankak luzeak eta ezkatadunak dira, eta papagai guztietan bezala, bi hatz aurrera eta bi atzera ditu. Atzaparrak nabarmenduak ditu, igotzeko ahalmena gutxituz.\nKakapuek, beraien gaueko bizitza dela-eta, usaimena oso garatua dute. Usainak desberdindu ditzake arakatzen duten bitartean; portaera hau beste papagai espezie batean soilik ikusia da. Bere ezaugarri txundigarrienetariko bat usain indartsu eta atsegina da eta lore, ezti edo girotzaile batekin alderatua izan da. Usaimena oso garatua duenez, bere usaina seinale kimiko bat izan daiteke. Beste aldetik, usainak betidanik eraman du harraparia defentsarik gabeko kakapuarengana.\nUgalketa.\nKakapuak dira munduko papagai bakarrak lek tipoko ugalketa poligamiakoa dutenak. Arrak lur zati batean pilatzen dira eta borroka egiten dute emeak erakartzeko eta parekatzeko. Emeek arren erakusketa aztertzen dute eta, erakusketaren kalitatearen arabera, kidea hautatzen dute. Bikoteak ugalketarako soilik sortzen dira eta, ondoren, banandu egiten dira. Hegazti hauek 10 urteen behin edukitzen dute umea.\nGorteiatze garaian, arrek beraien lurraldea uzten dute eta mendietara jotzen dute. Lur zati hauek berezko bizilekutik 7 kilometrotara koka daitezke eta lek areatik 50 metrotara egoten dira batez-beste. Arrak bertan egoten dira gorteiatze garaian. Estalaldi garaiaren hasieran, arrek gorteiatzeko leku onena eskuratzeko borrokatzen dute. Bata bestearen kontra borrokatzen dira luma eta atzaparrak altxatuta. Hegoak astintzen dituzte, mokoa irekitzen dute eta marmar eta garrasi gogorrak egiten dituzte. Borrokek txoriren bat zauriturik utzi dezakete.\nGorteiatze bakoitza arrak lurrean bola formako zuloak egitean datza, 10 zentimetroko sakonerarekin eta animaliaren gorputzaren metro erdi bat sartzeko luzera nahikoarekin. Zuloak arroka, ertz edo zuhaitz enborren ondoan kokatzen dira soinuaren erreboteari laguntzeko. Ar bakoitzaren zuloak konektatuta daude.\nBizi itxaropen luzeko hegaztiak izanda, ugalketa aurretik nerabezaro luzea gozatzeko joera izan ohi dute.\nEkologia eta jokabidea.\nGaur egungo Zeelanda Berriak klima epela du, baina iraganean klima tropikal eta izoztuak ere egon dira; ekuatoretik gertu egotetik, oraingo Hego Polorako joerara. Kakapuaren antzinako arbasoa, orain dela 82 milioi urte, gaur egungo Zeelanda Berrian gelditu zen bakartua, lurraldea Gondwanatik banandu zenean. Orain dela 70 milioi urte, kakapu generoa Nestor generotik aldendu zen. Harraparien gabeziagatik eta denboraren poderioz, handiagoak eta pisutsuagoak egin ziren eta hegan egiteko ahalmena galdu zuten. Habitat mota askotan bizi izan ziren. Klima hotzetan espezializatuz glaziazio ezberdinetan biziraun zuten. Jatorri tropikaleko lehenengo espezieek ez zegoen isolamendu termiko on bat garatzen joan ziren eta dieta berri batera moldatu ziren, gogorragoa eta ekologikoki ezberdina: lorez eta fruituz beteriko zuhaitz tropikal handien gabezia urte guztian.\nKakapuak gautarrak dira bereziki. Hegan ezin dutenez egin, eskalatzaile finak dira zuhaitz altuen muturreraino iristeko. Beraien hegoak erabiltzeko gai ere badira, jausgailu baten antzera altura handietatik salto egitean. Hegan egiteko ahalmena galtzearen ondorioz, kakapuek hanka oso indartsuak garatu dituzte. Kakapuak abiadura nahiko handian korri egiteko gai dira; ezin dute, ordea, abiadura mantendu distantzia luzeetan.\nKakapuak normalean belarjaleak dira eta landare, hazi, fruta eta polen mota ezberdinak jaten dituzte. Kakapuek jakin-mina izan ohi dute eta, urrutiko lekuetan bakarrik bizi direnez, gizakiaren konpainiarekin entretenitzen direla jakina da.\nKakapuari gutxirako balio izan zaion jokabide bat harrapari baten arriskuaren aurrean duen erreakzioa da. Mehatxatuta sentitzen denean, geldi geratzen da landaretzan oharkabean pasatu nahian, antz handia baitu harekin. Hau izan da bere etsai nagusienari alde egiteko erabili duen estrategia, Haast arranoari, baina ez dio ugaztun berrien aurrean babesten laguntzen.\nIraupena.\nKakapuen populazioa Zeelanda Berrian izugarri gutxitu da giza kolonizazioaren eraginez eta kakapuak desagertzeko arrisku larrian daude: 131 aleekin bakarrik bizirik, den-denak sailkatuta. Tertziarioa baino lehenago, arbasoak gaur egun Zeelanda Berria den lurraldean bizi ziren. Lurreko harrapariak ez zeudelako, hegan egiteko ahalmena galdu zuten. Bere harrapari nagusiena eguneko arrano erraldoi bat zen eta landaretzan eta zuloetan ezkutatzen ziren. Europar eta polinesiar kolonizazioarekin, katuak, arratoiak eta erbinudeak sartu ziren eta ia kakapu guztiak desagertu ziren. Bere babes eta iraupenerako esfortzuak 1890ean hasi ziren, baina ez zuten arrakastarik izan Kakapuaren Errekuperaziorako Plana ezarri arte, 1980an. Bizirik daudenak harrapariak ez dauden bi uhartetan hazten dira: Chalky uhartea, Fiordlanden hego-mendebaldean, eta Codfish uhartean, Steward uhartetik hurbil. Oso kontrolatuak dituzte.\n1999 eta 2005 urteen artean populazio heldua 62tik 86ra hazi zen, hauetatik 52 sexualki helduak zirelarik (21 eme eta 31 ar). 2009an populazioa 124 kakapuetara iritsi zen, baina hauetatik ugaldu zitezkeenak 55 soilik. Kakapu bakoitza sailkatua izan da kakapuaren errekuperazio programaren ofizial bakoitzarengatik."}
{"id": "279548", "revid": "28807", "url": "https://eu.wikipedia.org/wiki?curid=279548", "title": "Kakapo", "text": ""}
{"id": "279549", "revid": "58701", "url": "https://eu.wikipedia.org/wiki?curid=279549", "title": "Milton Nascimento", "text": "Milton Nascimento (Rio de Janeiro, 1942ko urriaren 26a), izengoitiz O anjo preto do Brasil, brasildar abeslari eta musikagilea da.\nBiografia.\nGazterik hasi zen dantza-aretoetan musika jotzen eta abesten, baina benetako arrakasta 1967an iritsi zitzaion, Nazioarteko II. Kantu Txapelketa \"Travessia\" kantarekin irabazi zuenean. 1963an, \"Paz do amor que vem\" kanta konposatu zuen Marcio Borgesekin batera. Bere lana ezaguna da, Brasilen ez ezik, baita Estatu Batuetan ere."}
{"id": "279550", "revid": "28807", "url": "https://eu.wikipedia.org/wiki?curid=279550", "title": "O anjo preto do Brasil", "text": ""}
{"id": "279551", "revid": "105290", "url": "https://eu.wikipedia.org/wiki?curid=279551", "title": "Papilionoidea", "text": "Papilionoidea lepidopteroen ordenako superfamiliako tximeletez esaten da.\nTximeleta mota handiak dira, egunezkoak. Sei zangoak ondo garatuak dituzte; palpoak, aldiz, oso laburrak eta atzeko hegoak arantza-itxurako isats bat dutenak. Kolorez hori-beltzak izaten dira, baina tarteka orban gorriak, urdinak eta marroiak ere badituzte. Hegoak gora aldera eta elkarren kontra tolestuak edukitzen dituzte geldirik daudenean."}
{"id": "279552", "revid": "56334", "url": "https://eu.wikipedia.org/wiki?curid=279552", "title": "Burton Richter", "text": "Burton Richter (New York, Ameriketako Estatu Batuak, 1931ko martxoaren 22a \u2013 Stanford, Kalifornia, 2018ko uztailaren 18a) estatubatuar fisikaria izan zen. 1967. urtea ezkero, Stanford Unibertsitateko irakasle eta ikertzaile zen. Materia osatzen duten oinarrizko partikulei buruzko lan asko egin zituen, eta berak diseinatu eta zuzendu zuen Stanford Unibertsitatean partikula-azeleragailuaren eraikuntza 1974an, zeinak erresonantziak aurkitzen lagundu baitzuen. 1976an, Fisikako Nobel saria eman zieten berari eta S. Tingi, azken horrek gauza bera aurkitu baitzuen bere aldetik Brookhavenen."}
{"id": "279553", "revid": "512", "url": "https://eu.wikipedia.org/wiki?curid=279553", "title": "Leonardo Rucabado", "text": "Leonardo Rucabado G\u00f3mez (Castro Urdiales, - \"ibidem\", ) kantabriar arkitektoa izan zen. Lehen ikasketak Bilbon amaitu ondoren, Bartzelonara joan zen Arkitektura eta Ingeniaritza Industrialak egitera. 1900. urtean itzuli zen Bilbora, eta Severino Atxukarro arkitektoaren zuzendaritzapean hasi zen lanean. Madrilgo San Fernandoko Arte Ederretako akademiakide izendatu zuten, 1912. urtean. Harenak dira Indautxun, Zornotzan, Portugaleten, Negurin eta Kantabriako hainbat hiritan eginiko etxe eta jauregiak."}
{"id": "279554", "revid": "9411558", "url": "https://eu.wikipedia.org/wiki?curid=279554", "title": "Bertha von Suttner", "text": "Bertha Felicitas Sophie Freifrau von Suttner (Bertha von Suttner baronesa, Praga, - Viena, ) austriar idazlea eta bakezalea izan zen. Kinsky kondearen alaba. Bakezale sutsua izan zen. Berna (1892), Anberes (1894) eta Hanburgoko (1897) bake-biltzarrak bultzatu zituen. 1905ean, Bakearen Nobel saria eman zioten. Eleberri bakezaleak idatzi zituen. \"Die Waffen nieder\" (1889, \"Behera armak!\") liburuagatik da ezaguna batez ere. Beste lan aipagarri batzuk: \"Inventarium einer Seele\" (1883, \"Arima baten inbentarioa\") eta \"Marthas Kinder\" (1912, \"Martaren semeak\")."}
{"id": "279555", "revid": "336", "url": "https://eu.wikipedia.org/wiki?curid=279555", "title": "Marco Girolamo Vida", "text": "Marco Girolamo Vida (Cremona, Italia, 1485 - Alba, Piemonte, Italia, 1566ko irailaren 27a) prelatua eta humanista izan zen. Albako apezpikua izan zen. Trentoko Kontzilioan esku hartu zuen, eta \"Constitutiones synodales\" erlijio-lana idatzi zuen, Kontrarreformaren printzipioak azaltzen zituena. Leon X.ak eskatuta, Kristoren bizitzari buruzko poesia-bilduma bat idatzi zuen (1527, \"La Christiade\"). Kintiliano, Zizeron eta Horazioren ereduei jarraituz, \"De Arte poetica\" (1527, \"Poesiaren artea\") poesia-bilduma ere idatzi zuen, eta arrakasta handia izan zuen."}
{"id": "279556", "revid": "96586", "url": "https://eu.wikipedia.org/wiki?curid=279556", "title": "Tarek Aziz", "text": "Tarek Aziz ( , Mikhail Yuhanna jaioa, ', ', Manuel Christo bataiatua; Mosul, Irak, 1936ko apirilaren 28a -Nasiriya, 2015eko ekainaren 5a) irakiar politikaria izan zen. Arabiar nazionalista izan arren, Kaldear Eliza Katolikoaren kidea izan zen.\nBiografia.\nGaztetatik agertu zuen politikarako interesa. Saddam Hussein Irakeko lehendakariaren laguntzaile, Lehen Ministrorde eta Kanpo Arazoetako ministro izendatu zuten 1983an. 1988an, bere gain izan zuen su-etena negoziatzeko ardura Nazio Batuen Erakundearen babespean Iranen aurka deklaratutako gerran. 1990eko abuztuan, Irakek Kuwait inbaditu zuenetik 1991ko urtarrilean Irakeko Gerra lehertu zen arte, diplomazia-lan handia egin behar izan zuen.\nIrakeko lehen ministrordea izan zen 2003ra arte. 2010ean, heriotza-zigorra ezarri zion Irakeko Epaitegi Gorenak, baina Jalal Talabani Irakeko presidenteak jakinarazi zuen ez zuela sinatuko Azizen heriotza-zigorra.\nNasiriya hiriko ospitale batean hil zen Tarik Aziz, uste denez espetxean bihotzeko bat jasan ondoren."}
{"id": "279559", "revid": "336", "url": "https://eu.wikipedia.org/wiki?curid=279559", "title": "William Dampier", "text": "William Dampier (East-Coker, Somerset, Ingalaterra, 1652ko irailaren 5ean bataiatua - Londres, Ingalaterra, 1715eko martxoa) itsasgizona izan zen. Itsaslapurren buru jarri zen 1678an, eta Espainiaren mende zeuden Antilletako eta Mexikoko golkoko faktoriak birrindu zituen. Australia, Ginea Berriko itsasertzak eta Bretainia Berria esploratu zituen. 1699. urtean, itsasarte bat eta uhartedi bat aurkitu zituen, eta bere izena eman zien: Dampier itsasartea eta Dampier uhartedia. Bi obra eman zituen argitara: \"Munduaren inguruko bidaia\" (1691) eta \"Munduaren inguruko bidaia berria\" (1706)."}
{"id": "279560", "revid": "46380", "url": "https://eu.wikipedia.org/wiki?curid=279560", "title": "Juan Mar\u00eda Gelbentzu", "text": "Juan Mar\u00eda Gelbentzu Fern\u00e1ndez (Iru\u00f1ea, Nafarroa, 1819ko abenduaren 27a - Madril, Espainia, 1886ko urtarrilaren 8a) Nafarroako organo-jotzaile eta pianista izan zen.\nBiografia.\nJuan Mar\u00eda Gelbentzu Fern\u00e1ndez Iru\u00f1ean jaio zen, Nafarroan, 1819ko abenduaren 27an.\nArdogintzan ari zen familian, Gelbentzu Iru\u00f1ean ikasteko aukera izan zuen lehenengo eta Madrilen, gero. Aita organo-jotzailea izan zuen lehen irakasle. Pianon saria irabazi eta gero, Parisera joan zen eta Chopin, Sigismund Thalberg edo Liszt ezagutu zituen.\n1841ean, Pedro Alb\u00e9nizen sustituzioa egin zuen organoan Madrilgo Errege kaperan eta Espainiako errege-familiari lotuta bizi izan zen beti, Elisabet II.a Borboikoa eta Frantzisko Asiskoa Borboikoaren alaben piano irakaslea izan zelarik. Urte horretan jauregian izan ziren kontzertuen antolakuntzan zer esan handia izan zuen.\nLaster egin zen ospetsu Beethovenen eta Chopinen ganbera-musikaren interprete eta pianista gisa. Obra gutxi idatzi zuen: moteteak, zortzikoak eta melodiak.\n1844ko azaroaren 13an, Franz Lisztekin batera jo zuen kontzertua 4 eskutara Pr\u00edncipe antzokian, gaur Madrilgo Teatro Espa\u00f1ol denean.\nMija\u00edl Glinka konpositorearekin ere izan zuen harremana hau Madrilen izan zenean eta errusiar musikariaren konposizio pila gordeko du.\n1863an, Madrilgo Kuarteto Elkartea sortu zuen Jes\u00fas de Monasteriorekin batera eta ohiko pianista izango zen bertan.\nLan zabala egin zuen, era berean, konpositore gisa, erromantizismoan hasi zen mugimendu berritzailean murgildurik. Zortzikoa eta jota erabili zituen erruz forma musikal kultu bilakatuz. Pianorako pieza intimistak nabarmentzen dira, \"En la cuna (Canto para mi hijo)\" edo \"Romanza sin palabras\" dira horren adibide.\nSan Fernandoko Arte Ederren Errege Akademiako Musika ataleko kide izan zen eta Alfontso XII.ak Isabel Katolikoaren Ordenaren Gurutzea eman zion.\nGelbentzuren artxibo musikala Madrilgo Liburutegi Nazionalean kontserbatzen da\nIru\u00f1eak kale bat eskaini zion musikariari."}
{"id": "279561", "revid": "512", "url": "https://eu.wikipedia.org/wiki?curid=279561", "title": "Hipposideros thomensis", "text": "Hipposideros thomensis Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279562", "revid": "448", "url": "https://eu.wikipedia.org/wiki?curid=279562", "title": "Juan Mar\u00eda Guelbenzu Fern\u00e1ndez", "text": ""}
{"id": "279563", "revid": "1545", "url": "https://eu.wikipedia.org/wiki?curid=279563", "title": "Sofia Loren", "text": ""}
{"id": "279564", "revid": "336", "url": "https://eu.wikipedia.org/wiki?curid=279564", "title": "Leo McCarey", "text": "Leo McCarey (Los Angeles, Ameriketako Estatu Batuak, 1898ko urriaren 3a - Santa Monica, Ameriketako Estatu Batuak, 1969ko uztailaren 5a) zinema-zuzendaria izan zen. Zinema mutuan ikasi eta trebatu zen. Zaila egin zitzaion zinema ahostunean Stan Laurel eta Oliver Hardyrekin (\"Argala eta Gizena\") egin zituen lan bikainen mailakoak lortzea. Komedia onak egin zituen Marx anaiekin, \"Duck Soup\" (1933, \"Antzar zopa\"), esaterako, eta Charles Laughtonekin (\"Ruggles of Red Gap\", 1935, \"Nobleziak dakar\"). McCareyren zinemagintza gero eta atzerakoiagoa egin zen, hala mezuan nola forman."}
{"id": "279565", "revid": "512", "url": "https://eu.wikipedia.org/wiki?curid=279565", "title": "Pedro Rold\u00e1n", "text": "Pedro Rold\u00e1n (Sevilla, 1624 - Sevilla, 1699) espainiar eskultore barrokoa izan zen. Sevillako Eskolako azken eskultore handia izan zen.\nBiografia.\nSevillan jaio zen, baina Granadan ikasi zuen eskultore ofizioa, Alonso de Menaren lantegian. 1647an, Mena hil eta laster, Sevillara itzuli zen, eta han ezagutu zituen Juan Mart\u00ednez Monta\u00f1\u00e9s eta Jos\u00e9 de Arce flandriar eskultorea. Azken honek eragin handia izan zuen maisu sevillarraren obran. 1666an agertu zen egilearen lehen obra handia, Sevillako Sagrarioko elizako erretaula. 1670-1673 bitartean, Karitatearen Erietxeko elizako erretaula nagusia ere egin zuen hiri berean.\n1675etik 1690era, erretaulak alde batera utzi, eta estatuak egin zituen, batik bat. Garai hartakoak dira Ja\u00e9ngo Katedraleko aurrealde barrokoko eskulturak. Aipagarriak dira, halaber, Montillako Santa Ana komentuko erretaula nagusiko eskulturak eta Sevillako San Bizente elizako \"San Migel goiaingerua\", \u00c9cijako Santiagon dagoen \"Hoben Ordainaren gurutziltzatua\" (1680), Tenerifeko La Orotavako San Joan elizan dagoen \"Kristo zigortua\" eta, batez ere, Sevillako Nuestra Se\u00f1ora de la O parrokiako \"Jesus Nazaretekoa\"."}
{"id": "279566", "revid": "336", "url": "https://eu.wikipedia.org/wiki?curid=279566", "title": "Charles Wheatstone", "text": "Charles Wheatstone (Gloucester, 1802ko otsailaren 6a - Paris, 1875eko urriaren 19a) britainiar fisikaria izan zen. Musika-tresnak egiten zituen, eta Londresko King's Collegeko katedradun izendatu zuten, akustikari eta korronte elektrikoaren zabaltzeari buruz egindako lanei esker. Tresna ugari asmatu zituen (estereoskopioa, telegrafo elektriko mota bat, elkarrengandik urrun diren erlojuak sinkronizatzeko tresna eta abar), baina erresistentzia elektrikoa neurtzeko asmatu zuen lanabesari esker, Wheatstoneren zubia delakoari esker, da batez ere ezaguna."}
{"id": "279567", "revid": "512", "url": "https://eu.wikipedia.org/wiki?curid=279567", "title": "Paulo Zubiarrain", "text": "Paulo Zubiarrain Otxotorena, izengoitiz Paulo Txikia eta Hernani Txikia (Hernani, Gipuzkoa, 1912ko irailaren 26a - \"ib.\", 2002ko apirilaren 4a) bertsolaria izan zen.\nBizitza.\nGaztetan artzain, gero fabrikan langile, eta azkenik, zapatagin izan zen bizibidez. Oso gazterik hasi zen bertsotan. Tolosan egindako txapelketa batengatik, saioak izaten hasi zen; eta plaza franko egina da, Gipuzkoan eta Nafarroa Garaian batik bat.\n1981ean, Bertsolari Elkarteak omenaldi bat eskaini zien berari eta Antonio Eizmendi \"Loidi-Saletxe\"ri.\nZahartzaroan, bertso-jartzeari ekin zion, eta bi liburu argitaratu zituen, harrezkero: \"Ia kantuz bezala\" (1985) eta \"Gaziak eta gozoak\" (1988)."}
{"id": "279568", "revid": "28807", "url": "https://eu.wikipedia.org/wiki?curid=279568", "title": "Paulo Txikia", "text": ""}
{"id": "279569", "revid": "28807", "url": "https://eu.wikipedia.org/wiki?curid=279569", "title": "Hernani Txikia", "text": ""}
{"id": "279570", "revid": "28807", "url": "https://eu.wikipedia.org/wiki?curid=279570", "title": "Paulo Zubiarrain Otxotorena", "text": ""}
{"id": "279571", "revid": "60038", "url": "https://eu.wikipedia.org/wiki?curid=279571", "title": "Aragonito", "text": "Kaltzio karbonato kristaldua (CO3Ca), kristaltze-sistema erronbikoa duena. 2,95ko masa atomikoa eta 3,5 eta 4 arteko gogortasuna du. Kolorgea, zuria koloreduna, horia, ardo-kolorekoa, berdea, urdinxka, etab. izan daiteke. Beiraren distira du, gardena. Aragonitoaren kristalak hexagono-itxurakoak dira. Zenbait organismotan ere azaltzen da mineral mota hau, muskuiluen oskoletan eta zenbait algaren zelulen mintzetan adibidez. Aragoin aurkitu zen lehenengo aldiz, eta Valentzian eta Gaztelan ere azaltzen da."}
{"id": "279572", "revid": "336", "url": "https://eu.wikipedia.org/wiki?curid=279572", "title": "Friedrich Ebert", "text": "Friedrich Ebert (Heidelberg, 1871ko otsailaren 4a - Berlin, 1925eko otsailaren 28a) alemaniar politikaria izan zen, Weimarko Errepublikako lehenbiziko presidentea.\nBizitza.\n1913an, Alemaniako Alderdi Sozialdemokratako lehendakari izendatu zuten, August Bebelen ordez. 1914an, jarrera nazionalistak aldeztu zituen. 1918an, Karl Liebknechtek eta Rosa Luxemburgek gidaturiko Espartakiarren Iraultza zapaltzen lagundu zuen. 1919ko otsailean, Gilen II.a kaiserrak agintea utzi ondoren eta Ebert behin-behineko gobernuko buru zela, Alemaniako Errepublika aldarrikatu berriko lehendakari izendatu zuten."}
{"id": "279573", "revid": "336", "url": "https://eu.wikipedia.org/wiki?curid=279573", "title": "Elf Aquitaine", "text": "Elf Aquitaine (Elf Akitania Elkarte Nazionala) frantses enpresa izan zen, 1976an sortua, industria petrokimikoa eta beste zenbait industria-mota antolatzeko eta sendotzeko.\nIndustria petrokimikoez gainera, nikel- eta ikatz-meategiak ditu Frantzian, Ipar Ameriketan, Afrikan eta Australian.\nBestelako industria-motak ere sortu ditu; farmazia-gaiak, kosmetika-gaiak, plastikoak, ordenagailuak, eta abar.\nHasieran enpresa publikoa izan zen arren, pribatizatu egin zuten 1994ean. 2000. urtean, bat egin zuen Total enpresarekin, eta, harrez geroztik, TotalFinaElf du izena."}
{"id": "279575", "revid": "28807", "url": "https://eu.wikipedia.org/wiki?curid=279575", "title": "Elf Akitania", "text": ""}
{"id": "279576", "revid": "105290", "url": "https://eu.wikipedia.org/wiki?curid=279576", "title": "Estereoskopio", "text": "Estereoskopioa bi dimentsioko irudi bikoitz bat giza garunean nahastu eta hiru dimentsioko irudi bakar gisa ikusteko tresna, hau da, gauzakiak erliebean ikustea bideratzen duen tresna. Bata bestetik hurbil dauden bi puntutatik ikuspegi beraren bi argazki ateratzen badira eta bi argazki horiek estereoskopioan elkarren ondoan jartzen badira, ikuspegi hori erliebean ikusiko da. Sir Charles Wheatstonek asmatu zuen estereoskopioa 1840an.\nGeologian eta geografian asko erabiltzen da, hegazkinetatik ateratako era horretako argazkiak estereoskopioan behatuz errazago egin baitaitezke leku bateko azterketa geologiko, geografiko eta geomorfologikoak."}
{"id": "279577", "revid": "512", "url": "https://eu.wikipedia.org/wiki?curid=279577", "title": "\u00c9tienne Maurice Falconet", "text": "\u00c9tienne Maurice Falconet (Paris, Frantzia, 1716ko abenduaren 1a - 1791ko urtarrilaren 24a) eskultorea izan zen. J. B. Lemoyneren ikaslea izan zen, eta Akademian onartu zuten \"Milon de Crotone\" obrari esker. Madame de Pompadour izan zuen babesle (\"La Musique\", 1751; \"L\u00b4Hiver\", 1765), zeinak S\u00e8vresko lantegietako zuzendaritza eman baitzion. San Petersburgon egin zuen obrarik inportanteena, Katalina II.a Errusiakoak eskatuta: Petri Handiaren zaldizko estatua (1766-78). \"R\u00e9flexions sur la sculpture\" (\"Eskulturari buruzko gogoetak\") liburua idatzi zuen 1761ean."}
{"id": "279578", "revid": "336", "url": "https://eu.wikipedia.org/wiki?curid=279578", "title": "Juan Cruz Ibargutxi Agirre", "text": ""}
{"id": "279579", "revid": "512", "url": "https://eu.wikipedia.org/wiki?curid=279579", "title": "Hipposideros turpis", "text": "Hipposideros turpis Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279580", "revid": "103793", "url": "https://eu.wikipedia.org/wiki?curid=279580", "title": "Iturrondo", "text": "Iturrondo Burlata udalerriko industrialde bat da, Euskal Herriko Nafarroa Garaia lurraldean kokatuta, Iru\u00f1erria eskualdean.\n143 640 metro koadroko azalera du, gertuen dagoen hiritik, Burlatatik, 1,9 kilometrora dago, eta Iru\u00f1etik, 4,0 kilometrora. Itsas mailatik 433 metrora dago.\n (Iru\u00f1eko ingurubidea) errepidearen inguruan dago."}
{"id": "279581", "revid": "58701", "url": "https://eu.wikipedia.org/wiki?curid=279581", "title": "Lanza del Vasto", "text": "Lanza del Vasto, jaiotza-izenez Giuseppe Giovanni Luigi Enrico Lanza di Trabia (San Vito dei Normanni, Apulia, Italia, 1901eko irailaren 29a - Elche de la Sierra, Albazete, Espainia, 1981eko urtarrilaren 5a) italiar jatorriko pentsalari eta idazle frantsesa izan zen.\nBiografia.\nGandhiren ikasle izan zen; bortizkeriaren eta bizitza modernoak sortzen dituen mendekotasunen aurka agertu zen bere obretan: \"Le p\u00e9lerinage aux sources\" (1944), \"Vinoba\" (1954), \"Le chiffre des choses\" (poema-bilduma, 1942), \"Arima bizien goratzea\" (saiakera, 1968) eta \"Gizon askea eta basa astoak\" (saiakera, 1969)."}
{"id": "279582", "revid": "28807", "url": "https://eu.wikipedia.org/wiki?curid=279582", "title": "Giuseppe Lanza del Vasto", "text": ""}
{"id": "279583", "revid": "105290", "url": "https://eu.wikipedia.org/wiki?curid=279583", "title": "Navas de Tolosa", "text": "Navas de Tolosa Andaluziako herrixka eta alkate-auzoa da, egun Las Navas deituraz ezagunagoa. Ja\u00e9ngo probintzian dago, La Carolina udalerrian. 519 biztanle ditu.\nNavas de Tolosako gudua toki horretan gertatu zen. Errege kristauek (Alfontso VIII.a Gaztelakoa, Petri II.a Aragoikoa eta Antso VII.a Nafarroakoa) almohadeen kontra egin zuten borroka. Kristauak atera izan ziren garaile. Horren ondorioz, Sierra Morena eskuratu zuten (Andaluziako sarrera), eta, horrenbestez, Al-Andalus ia erabat konkistatzeko bidea ireki zen."}
{"id": "279584", "revid": "96586", "url": "https://eu.wikipedia.org/wiki?curid=279584", "title": "Taras Xevtxenko", "text": "Taras Hryhorovytx Xevtxenko (ukraineraz: \u0422\u0430\u0440\u0430\u0301\u0441 \u0413\u0440\u0438\u0433\u043e\u0301\u0440\u043e\u0432\u0438\u0447 \u0428\u0435\u0432\u0447\u0435\u0301\u043d\u043a\u043e) (Morintsy, Kieveko gubernia, Errusiar Inperioa, gaur egun Txerkasiko oblasta, Ukraina, 1814ko martxoaren 9agreg./otsailaren 25ajul. - San Petersburgo, Errusiar Inperioa, gaur egun Errusia, 1861eko martxoaren 10agreg./otsailaren 26ajul.) ukrainar poeta, margolari eta humanista izan zen . 1840an, \"Kobzar\" abesti herrikoian oinarrituriko lehen poema-bilduma eman zuen argitara. Hurrengo urtean, \"Haidumakiarrak\" poema epikoa idatzi zuen. 1846an \"Zirilo eta Metodio anaidia\", morrontzaren aurkako eta gizartearen berdintasunaren aldeko ezkutuko elkartearekin bat egin zuen. 1847ko apirilean atxilotu eta Kaspiar itsasoaren aldera deportatu zuten 1857ra arte. Ukrainar literaturaren aitatzat hartu ohi da. Bere obra nagusiak \"Naimichkha\", \"Zapovit\" (1845), \"Hamalija\" (1844) eta \"Maria\" (1859) dira."}
{"id": "279585", "revid": "1545", "url": "https://eu.wikipedia.org/wiki?curid=279585", "title": "Eleusis", "text": "Eleusis (; ) Greziako Atikako hiria eta portua zen, izen bereko badian. Demeterren eta Pertsefoneren santutegiko hondakinak gordetzen dira oraindik. Eskiloren jaioterria.\nHistoria.\nAtenasko hiriari lotu zitzaion K.a. VII. mendetik aurrera. Apaiz-hiri bihurtu zen, eta bertan ikasten zituzten atenastarrek erritu ezkutuak egiten zituzten; urtero ospatzen ziren hauek, \"Eleusisko misterioak\" izenekoak. K.a. XIV-XII. mendeetako nekazarien gurtza zaharretan zuten jatorria eta garrantzi handia zuten greziarren erlijioan."}
{"id": "279586", "revid": "1545", "url": "https://eu.wikipedia.org/wiki?curid=279586", "title": "Fergana", "text": "Fergana (, ahoskatua; ) Uzbekistango ekialdean dagoen hiria da, izen bereko probintzian kokatua. 1876an sortua, Kirgizistango mugatik gertu dagoenez, turismo asko erakartzen du. Ferganako haranako hegoaldeko muturrean dago, itsas mailatik 590 metroko altueran."}
{"id": "279587", "revid": "1982", "url": "https://eu.wikipedia.org/wiki?curid=279587", "title": "Ferghana", "text": ""}
{"id": "279588", "revid": "105290", "url": "https://eu.wikipedia.org/wiki?curid=279588", "title": "Gagaku", "text": " Japoniako antzinako gorteetako musika klasikoa da. Txina eta Koreatik iritsi zen Japoniara V. mendean, eta VIII. mendean indar hartu zuen gortean.\nGagaku musikaren emankizunek \"kangen\" (flautak, harizko tresnak eta perkusioa) izena dute, eta haiekin batera egiten diren dantzek, berriz, \"bugaku\". Antzinako musika horren zenbait adibide gorde dira, eta iturri garrantzitsu dira, bai antzinako musika aztertzeko, eta bai Txinako dinastia aberatsenen garaiaren berri izateko (618-907)."}
{"id": "279589", "revid": "138522", "url": "https://eu.wikipedia.org/wiki?curid=279589", "title": "Jose Maria Goikoetxea Aizkorbe", "text": "Jose Maria Goikoetxea Aizkorbe (Bera, Nafarroa, 1924ko martxoaren 2a - Santander, 2017ko uztailaren 13a) apaiz redentorista eta nafar musikagilea izan zen.\nBiografia.\nOrgano ikasketak egin zituen Donostiako Kontserbatorioan, eta Erroman Kantu Gregorianoan eskuratu zuen lizentzia. Sevillan Musikaren Teorian irakasle izateko titulua eskuratu zuen. Piano, Organo eta Harmonia ikasketak sakondu zituen, Lizarran, Iru\u00f1ean, Bartzelonan eta Erroman. Ni\u00f1os Cantores de Navarraren sortzaile izan zen. 1991, 1992 eta 1993an, Tolosako Nazioarteko Abesbatzen Lehiaketan, Haur Konposizio Koralaren Saria jaso zuen.\n2005. urtean Goikoetxeak \"Evocaciones\" izeneko diskoa (CD) atera zuen, bere musika-lanen bilduma."}
{"id": "279590", "revid": "28807", "url": "https://eu.wikipedia.org/wiki?curid=279590", "title": "Jos\u00e9 M\u00aa Goicoechea Aizcorbe", "text": ""}
{"id": "279591", "revid": "28807", "url": "https://eu.wikipedia.org/wiki?curid=279591", "title": "Jos\u00e9 Mar\u00eda Goicoechea Aizcorbe", "text": ""}
{"id": "279593", "revid": "336", "url": "https://eu.wikipedia.org/wiki?curid=279593", "title": "Helgoland", "text": "Helgoland Ipar Itsasoko uharte txiki bat da (35 ha), Elba ibaiaren bokalean, Holsteingo itsasertzean. Itsasoak indarrez jotzen baitu, IX. mendetik lurraren lau bosten jan dizkio.\nHistoria.\n1714tik 1807ra arte Danimarkako parte izan zen; gero, Britainia Handiaren mende egon zen, harik eta 1890ean Alemaniari Zanzibarren truk eman zion arte. Bi mundu gerren artean, alemaniarrek uhartea gotortu eta itsasoko base nagusi bat ezarri zuten han."}
{"id": "279594", "revid": "28807", "url": "https://eu.wikipedia.org/wiki?curid=279594", "title": "Heligoland", "text": ""}
{"id": "279595", "revid": "46380", "url": "https://eu.wikipedia.org/wiki?curid=279595", "title": "Jose Antonio Uharte", "text": "Jose Antonio Uharte Jauregi (Iru\u00f1ea, 1892ko irailaren 11 - \"ib.\", 1968ko irailaren 21a) nafar biolinista izan zen.\nPablo Sarasate maisuarekin ikasi zuen gaztetan, eta ondoren, Madrila joan zen biolin ikasketak amaitzera. 1911. urtean amaitu, eta lehen saria irabazi zuen. Ondoko urteetan, Vienan eta Londresen ondu zituen biolin ikasketak, eta Ipar Ameriketan eman zituen lehen kontzertuak. Europan ere arrakasta osoz jardun zuen, pianoak edo orkestrak lagundurik gehienetan. Iru\u00f1eko Musika Akademiako irakasle izan zen, bere jaioterrira itzuli zenean."}
{"id": "279596", "revid": "512", "url": "https://eu.wikipedia.org/wiki?curid=279596", "title": "Hipposideros vittatus", "text": "Hipposideros vittatus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279597", "revid": "58701", "url": "https://eu.wikipedia.org/wiki?curid=279597", "title": "Kanda Bongo Man", "text": "Kanda Bongo Man (Inongo, Kongoko Errepublika, 1955 -) Kongoko abeslari eta musikagilea da.\nBiografia.\n\"Soukous\" izenez ezagutu den musika afrikarraren garapena bultzatu dutenetako bat da, eta musika horren estilo dinamikoagoa, dantzatzeko egokiagoa lortu zuen. Bella Mambo orkestrarekin ibili zen abeslari gisa. 1979an Parisera joan zen bizi izatera, eta bere musika ezaguna izaten hasi zen Europan.\nLanen artean ditu: \"Iyole \"(1981), \"Maitasun eroa \"(1984), \"Kwassa Kwassa \"(1988), \"Zing Zong \"(1991), \"Soukous Central Parken \"(1993)."}
{"id": "279598", "revid": "10891", "url": "https://eu.wikipedia.org/wiki?curid=279598", "title": "Victor de Persigny", "text": "Jean Gilbert Victor Fialin, Persignyko dukea (Saint-Germain-Lespinasse, Loira, Frantzia, 1808ko urtarrilaren 11 - Niza, Frantzia, 1872ko urtarrilaren 12a) frantses politikaria izan zen.\nBiografia.\nLuis Napoleon Bonaparteren laguntzaile izan zen Estrasburgoko (1836) eta Boulogneko ekinaldietan (1840). 1851ko abenduaren 2ko estatu-kolpean parte hartu zuen. Napoleon III.ak Barne Arazoetako ministro izendatu zuen (1852tik 1854ra eta 1860tik 1863ra), eta Frantziako enbaxadore izan zen Londresen (1855-1858 eta 1859-1860). 1896an, haren \"M\u00e9moires\" (\"Oroitzapenak\") argitaratu ziren."}
{"id": "279599", "revid": "6327", "url": "https://eu.wikipedia.org/wiki?curid=279599", "title": "Persignyko dukea", "text": ""}
{"id": "279600", "revid": "1545", "url": "https://eu.wikipedia.org/wiki?curid=279600", "title": "Pierre Louis Prieur", "text": "Pierre Louis Prieur, izengoitiz Prieur de la Marne (Sommesous, Xanpaina, Frantzia, 1756ko abuztuaren 1a - Brusela, Herbehereak \u2014gaur egun Belgika, 1827ko maiatzaren 31) Frantziako politikaria izan zen. Ezker muturreko iraultzailea. Diputatua izan zen Frantziako Konbentzioan. Defentsa Batzordeko eta Salbamen Publikoko Batzordeko kide izan zen (1793). III. urteko Montagnarden Matxinadan parte hartu izanaz salatu zuten, eta ezkutuan ibili behar izan zuen IV. urteko amnistia onartu zen arte. Erregeren kontra agertu zela eta, erbestera alde egin behar izan zuen 1816an."}
{"id": "279601", "revid": "28807", "url": "https://eu.wikipedia.org/wiki?curid=279601", "title": "Prieur de la Marne", "text": ""}
{"id": "279602", "revid": "58701", "url": "https://eu.wikipedia.org/wiki?curid=279602", "title": "Elizabeth Madox Roberts", "text": "Elizabeth Madox Roberts (Perryville, Kentucky, 1881eko urriaren 30a - Orlando, Florida 1941eko martxoaren 13a) Estatu Batuetako idazlea izan zen. Kentuckyko giroa agertu zuen kontakizun-liburuetan eta poemetan. Obra nagusiak hauek dira: \"The Time of Man\" (1926, \"Gizonaren denbora\"), \"The Great Meadow\" (1930, \"Zelai zabala\"), \"The Haunted Mirror\" (1932, \"Ispilu sorgindua\") eta \"Not By Strange Gods\" (1941, \"Ez atzerriko jainkoei\"). Harenak dira, halaber, \"Under the Tree\" (1922, \"Zuhaizpean\") eta \"Song in the Meadow\" (1940, \"Kantua zelaian\") poema-bildumak."}
{"id": "279603", "revid": "96586", "url": "https://eu.wikipedia.org/wiki?curid=279603", "title": "George A. Romero", "text": "George Andrew Romero New York,\u00a01940ko otsailaren\u202f4a - Toronto,\u00a02017ko uztailaren\u202f16a) Estatu Batuetako zinemagilea izan zen. Antzerkian jardun zuen. Produkzio-etxe bat sortu zuen, publizitatea, erreportajeak eta telebistarako programak egiten zituena; horri esker, gero bere filmak egiteko baliatu zuen lantalde bat eta lanerako azpiegitura izan zituen. 1968an, \"Night of the Living Dead\" (\"Bizidun Hildakoen Gaua\") beldurrezko filma egin zuen, genero horretan klasiko bihurtu den filma. Geroztik egin zituen filmek bide horri eutsi zioten."}
{"id": "279604", "revid": "336", "url": "https://eu.wikipedia.org/wiki?curid=279604", "title": "Alphonse Boudard", "text": "Alphonse Boudard (Paris, Frantzia, 1925eko abenduaren 17a - Niza, Frantzia, 2000ko urtarrilaren 14a) frantses eleberrigilea izan zen.\nBiografia.\nHizkera zuzena eta kementsua erabiltzen zuen bere idazkietan, argotez eta herri-mintzairaz hornitua."}
{"id": "279605", "revid": "96586", "url": "https://eu.wikipedia.org/wiki?curid=279605", "title": "Marco Ferreri", "text": "Marco Ferreri (Milan, 1928ko maiatzaren 11 - Paris, 1997ko maiatzaren 9a) Italiako zinema zuzendaria, gidoigilea eta aktorea izan zen. Hasieran, neorrealismoko filmetan parte hartu zuen: \"Il capotto \"(1952), \"Amore in citt\u00e0\" (1953). 1957an, Espainiara joan eta bi film satiriko egin zituen: \"El pisito\" (1960), eta \"El cochecito\" (1961). Beste film batzuk: \"Una storia moderna: l'ape regina \"(1962), \"La Donna Scimmia \"(1964), \"La Marche nuptiale\" (1966), \"L\u00b4Audience \"(1972),\"La Grande Bouffe\" (1973), \"L\u00b4ultima donna \"(1976), \"Storie di ordinaria follia \"(1981),\" Il futuro \u00e8 donna \"(1984), \"I love you\" (1986), \"La casa del sorriso\" (1988), \"Come sono buoni i bianchi\" (1988), \"La carne\" (1991), \"Diario di un vizio\" (1993), \"Nitrato d'argento\" (1997)."}
{"id": "279606", "revid": "58701", "url": "https://eu.wikipedia.org/wiki?curid=279606", "title": "Fotolitografia", "text": "Fotolitografia irudi bat euskarri batetik bestera eramateko prozedura da. Marrazkiak eta irudiak litografia-harri batera edo offset-eko metalezko xafla batera igarotzeko prozedura fotografikoa eta prozedura horren bidez lortutako irudia. Jatorrizko irudiaren negatiboa egiten da lehenik, eta paper berezi baten gainean argitan uzten da gero. Ondoren, marrazkiari kolorea eman eta litografia-harri baten gainean jartzen da. Gaur egun, batez ere offset-eko xafla metalikoak erabiltzen dira, eta negatiboa zuzenean xafla horietan jartzen da.\nGaur egun, zirkuitu integratuak egiteko erabiltzen da erdieroaleen industrian, fotomaskara batean dagoen eredua siliziozko olata batera eramateko."}
{"id": "279607", "revid": "512", "url": "https://eu.wikipedia.org/wiki?curid=279607", "title": "Fernando Garc\u00eda Pa\u00f1eda", "text": "Fernando Garc\u00eda Pa\u00f1eda (Bilbo, 1964) bizkaitar idazlea da. Kontakizun laburrak eta poemak idatziz sartu zen literaturaren munduan. Azken urteotan hiru eleberri argitaratu ditu: \"Viento de guerra\" (2002; 2007an \"Las l\u00e1grimas de Eur\u00eddice\" izenburuarekin berrargitaratua), azken karlistaldian girotua; \"Kismet\" (2006), Turkian kokatua, eta \"Tres Gymnopedias\" (2008). Gainera, kolaborazioak egiten ditu hainbat aldizkaritan, eta Istanbulgo \"Shalom\" astekariko kultur gehigarrian idazten du judu-espainieraz. \"Territorio Enemigo\" bloga dauka 2006. urtetik."}
{"id": "279608", "revid": "46380", "url": "https://eu.wikipedia.org/wiki?curid=279608", "title": "Javier Garriz", "text": "Javier Garriz Aiantz (Ma\u00f1eru, 1894ko abenduaren 3a - Iru\u00f1ea, 1977) nafar apaiza eta idazlea izan zen.\nBiografia.\nIru\u00f1eko apaizgaitegian eta Comillasko Unibertsitatean apaiz izateko ikasketak egin ondoren, Teologian, Zuzenbide Kanonikoan eta Zuzenbide Zibilean espezializatu zen, Zaragozako Unibertsitatean.\nObra nagusiak: \"La villa de Garde en el valle del Roncal\" (1923, \"Gardeko hiria Erronkariko ibarrean\"), \"Don Antonio Garde Enciso, sacerdote\" (1955, \"Antonio Garde Enciso apaiza\") eta \"La catedral de Pamplona\" (1966, \"Iru\u00f1eko katedrala\")."}
{"id": "279609", "revid": "6327", "url": "https://eu.wikipedia.org/wiki?curid=279609", "title": "Javier Garriz Ayanz", "text": ""}
{"id": "279610", "revid": "512", "url": "https://eu.wikipedia.org/wiki?curid=279610", "title": "Alpetar basahuntz", "text": "Alpetar basahuntza (\"Capra ibex\") artiodaktiloen ordenako bobidoen familiako animalia basatia da, oso adar luzeak dituena. 1,50 m inguru luze izan daiteke, eta 85\u00a0cm garai. Ahuntzaren antza du, baina gorputz handiagokoa eta hanka-sendoagoa da. Adarrak, metro bete ingurukoak izaten ditu, askoz laburragoak emeak arrak baino. Ile sarri trinkoa, kolorez gris gorrixka du. Alpeetan bizi da. Oso hurbileko ahaideak ditu Pirinio mendietan bizi den piriniotar basahuntza (\"Capra pyrenaica\") eta Afrikako ipar-ekialdeak eta Asiako hego-mendebaldean bizi den nubiar basahuntza (\"Capra nubiana\"), antzina alpetar basahuntzaren azpiespezietzat hartuak."}
{"id": "279612", "revid": "6327", "url": "https://eu.wikipedia.org/wiki?curid=279612", "title": "Ibex", "text": ""}
{"id": "279613", "revid": "512", "url": "https://eu.wikipedia.org/wiki?curid=279613", "title": "Hipposideros wollastoni", "text": "Hipposideros wollastoni Hipposideros generoko animalia da. Chiropteraren barruko Hipposideridae familian sailkatuta dago."}
{"id": "279614", "revid": "512", "url": "https://eu.wikipedia.org/wiki?curid=279614", "title": "Karbala", "text": "Karbala (arabieraz: \u0643\u0631\u0628\u0644\u0627\u0621) Irakeko hiria da, Siriar basamortuaren ekialdeko ertzean, Bagdadetik 88 km-ra hegoalderantz. 572.300 biztanle (2003). Xiien erromesgune garrantzi handikoa da.\nHistoria.\nKarbalako guduan, Yazid I.a kalifa omeiarrak Hussein ibn Ali, Mahomaren biloba, menderatu eta hil zuen, 680. urtean. Gudu horren ondorioz sendotu zen islamaren barruan xiien eta sunnien arteko etena."}
{"id": "279615", "revid": "448", "url": "https://eu.wikipedia.org/wiki?curid=279615", "title": "Krasnodar", "text": "Krasnodar (errusieraz: \u041a\u0440\u0430\u0441\u043d\u043e\u0434\u0430\u0440, ahoskatua), 1920 arte Jekaterinodar deitua, Errusiako hego-mendebaldeko hiri bat da, Krasnodar kraiaren zentro administratiboa. Kuban ibaiaren ertzean dago, Kaukaso mendilerroaren iparraldean. 2023an 1.121.291 biztanle zituen hiriak, eta 1,226 milioi biztanle \"hiri okrug\" delako metropoli eremuak.\nIndustria mekanikoa, kimikoa, petrolio- eta janari-industria dira ekonomia-jarduera nagusiak. Burdinbidegune garrantzitsua da. Katalina II.a Handiak sortu zuen hiria 1792an, eta Kuban aldeko kosakoen gune nagusi bihurtu zen ondoko urteetan.\nKlima.\nKrasnodarrek klima azpitropikal hezea du, \"Cfa\" K\u00f6ppen klima sailkapenaren arabera.\nKirolak.\nErrusiako lehen mailako bi talde ditu hiriak, FC Kuban Krasnodar eta FC Krasnodar."}
{"id": "279616", "revid": "28807", "url": "https://eu.wikipedia.org/wiki?curid=279616", "title": "Ekaterinodar", "text": ""}
{"id": "279617", "revid": "512", "url": "https://eu.wikipedia.org/wiki?curid=279617", "title": "Marcantonio Raimondi", "text": "Marcantonio Raimondi (Bolonia, Italia, 1480 - Bolonia, 1534) italiar grabatzailea izan zen.\nBiografia.\nErroman egin zituen pinturako ikasketak, eta Rafael pintore handiaren ikasle izan zen. Rafael, Michelangelo, Bandinelli eta Julio Romanoren obrak berriro pintatu eta grabatu zituen. Raimondik lan gaitza egin zuen Italiako Pizkundeko artistak eta haien obrak Europan zehar ezagutarazteko.\nAipagarriak dira egilearen obran: \"Lukrezia\", \"Inozenteen hilketa\", \"Parisen epaia\", \"Rafaelen ametsa\" eta \"Quos ego\"."}
{"id": "279618", "revid": "41163", "url": "https://eu.wikipedia.org/wiki?curid=279618", "title": "Suger", "text": "Suger de Saint-Denis (Chennevi\u00e8res-l\u00e8s-Louvres, - Saint-Denis, 1151ko urtarrilaren 13a) frantses fraide, politikari eta historialaria izan zen. Autore batzuek sentimendu nazional frantsesaren piztearekin ere lotzen dute.\nBiografia.\nLuis VI.a Frantziakoaren ordezkari izan zen Erroman eta 1112ko eta 1123ko Letrango kontzilioetan parte hartu zuen. Luis VII.a erregearen kontseilaria izan zen eta erregeak Bigarren Gurutzadara joan behar izan zuenean Suger izendatu zuen erregeorde (1147-1149).\nSaint-Denisko eliza berriro eraikitzeko agindu zuen eta historia lanak idatzi zituen, \"Histoire de Louis Gros\", besteak beste."}
{"id": "279619", "revid": "28807", "url": "https://eu.wikipedia.org/wiki?curid=279619", "title": "Suger de Saint-Denis", "text": ""}
{"id": "279620", "revid": "56334", "url": "https://eu.wikipedia.org/wiki?curid=279620", "title": "Carlos Trevilla", "text": "Carlos Trevilla Acebo (Villaverde Turtzioz, Bizkaia, 1946ko martxoaren 16a) sindikalista da. Teologia eta Maisutza ikasketak egin zituen. 1972an sartu zen UGT sindikatuan, eta hainbat kargu izan ditu; besteak beste, Formazioko idazkari eta Komunikazio eta Irudi idazkari izan zen UGT-Euskadi Exekutibaren hainbat agintalditan. 1998ko martxoan, UGT-Euskadiren VII. Kongresuan idazkari nagusi hautatu zuten, eta kargu hori izan du 2002 arte. Josu Frade ordezkatu zuen karguan. Babcock &amp; Wilcox ondasun-ekipoko enpresan lan egiten du, Giza Baliabideen arloan. Ram\u00f3n Rubial Fundazioko lehendakariordea da."}
{"id": "279622", "revid": "336", "url": "https://eu.wikipedia.org/wiki?curid=279622", "title": "Urfa", "text": "Urfa edo \u015eanl\u0131urfa, (turkieraz ahoskatua, kurdueraz \"Riha\", arabieraz \u0627\u0644\u0631\u0647\u0627 \"Ar-Ruh\u0101\", asirieraz \u0710\u0718\u072a\u0717 \"Urhoy\", armenieraz \u0548\u0582\u057c\u0570\u0561 \"Or'ha\"), antzinean Edesa, Turkiako hego-ekialdeko hiria eta izen bereko herrialdeko (19.271\u00a0km2 eta 603.000 biztanle) hiriburua da. 276.528 biztanle ditu.\nEkonomia.\nNekazaritza-produktuen merkataritza eta industria (janari-industria, zurgintza) dira ekonomia-jarduera nagusiak. Zura, tabakoa eta esnekiak esportatzen ditu.\nOndasun nabarmenak.\nMonumentu aipagarriak ditu: hiriaren gaineko muinoan zegoen gotorlekuaren hondakinak, hiri zaharreko harresiaren arrastoak, XVII. mendeko madrasah-a eta Abd ar-Rahman-en meskita."}
{"id": "279623", "revid": "28807", "url": "https://eu.wikipedia.org/wiki?curid=279623", "title": "\u015eanl\u0131urfa", "text": ""}
{"id": "279624", "revid": "28807", "url": "https://eu.wikipedia.org/wiki?curid=279624", "title": "Sanliurfa", "text": ""}
{"id": "279625", "revid": "512", "url": "https://eu.wikipedia.org/wiki?curid=279625", "title": "Paracoelops megalotis", "text": "Paracoelops megalotis Paracoelops generoko animalia da. Chiropteraren barruko Hipposideridae familian sailkatuta dago."}
{"id": "279626", "revid": "336", "url": "https://eu.wikipedia.org/wiki?curid=279626", "title": "Nathan Isgur", "text": "Nathan Isgur (Houston, Texas, Ameriketako Estatu Batuak, 1947 - 2001) fisikaria izan zen. Torontoko Unibertsitatean egin zituen ikasketak eta 1974an lortu zuen doktoregoa. Berak eta bere lankideek erakutsi zuten kuantuaren indar kromodinamikoak funtsezkoak direla quarkak ulertzeko. Berak eta Gabriel Karlek proposatu zuten 1978an 3 quarken eredua, gaur egun oraindik ere protoiaren eta neutroiaren eredu estandarra dena. Steacie saria (1986), Herzberb domina (1984) eta Rutherford domina (1989) irabazi zituen."}
{"id": "279627", "revid": "15251", "url": "https://eu.wikipedia.org/wiki?curid=279627", "title": "Luis Cirilo Iza Agirre", "text": ""}
{"id": "279628", "revid": "98220", "url": "https://eu.wikipedia.org/wiki?curid=279628", "title": "Yasunari Kawabata", "text": " japoniar idazlea izan zen. Literaturako Nobel Saria jaso zuen lehen japoniarra izan zen.\nBiografia.\nKawabata Osakan jaio zen 1899ko ekainaren 14an, familia dirudun batean (aitaa medikua baitzen). Lau urte zituela umezurtz gelditu zen, eta bere aitaren aldeko aiton amonekin joan behar izan zuen bizitzera. Kawabata ez bezala, bere arreba izeba batek adoptatu zuen. Amona 1906an hil zen, Kawabatak 7 urte zituela, eta aitona 1914an. Horrela, 15 urte eskasekin, idazlea guztiz bakarrik gelditu zen. \nAitaren aldeko aiton amonak hil ondoren, amaren aldekoekin bizitzera joan zen. Halere, 1916ko urtarrilean, pentsio batera joan behar izan zen bizitzera 1917ra arte, graduatu zen arte alegia. 1920an Tokioko Unibertsitatean izena eman zuen Ingeles Hizkuntza eta Literatura ikasketetan, baina urtebete beranduago japonierara aldatu zen. Unibertsitateko urte haitan, \"Shinjich\u014d\" (\u65b0\u601d\u6f6e literalki \u201cpentsamendu korronte berria\u201d) literatur aldizkaria berpiztu zuen, eta bertan argitaratu zituen bere lehen lanak. Horrela hasi zen literatur munduan.\n1924an, unibertsitateko ikasketak amaitu ondoren, kide zen intelektual talde batek sortutako \"Bungei-jidai\" (\u6587\u82b8\u6642\u4ee3, \"Literatur Artearen Garaia\") aldizkariaren lehen aleak agertu ziren. Aldzkari honek garaiko idazle berriak bildu zituen. Idazle hauek bere \"Shinkankaku-ha\" (\u65b0\u611f\u899a\u6d3e, Sentsazioen Eskola Berria) estiloagatik nabarmentzen ziren, non sentsazio eta pertzepzio berriak bilatzen saiatu ziren, Kawabataren kasuan, formari arreta berezia jarrita. 1927an \u201c\"Izuko dantzaria\"\u201d argitaratu zen, baina Japonian arrakasta hamar urte beranduago etorri zitzaion, \u201c\"Eluraren herria\"\u201d eleberria argitaratutakoan.\nIdazle lanez gain, kazetari lanak ere egin zituen, batezere \"Mainichi Shimbun\" egunkariarentzat. Bigarren Mundu Gerrak eta ondorengo gerraoste garaiak (ezta azken honekin etorri ziren erreforma politikoek) ez zuten eragin berezirik izan bere lanetan, bere lagun eta kide zen Yukio Mishima idazlearen lanean ez bezala. Dena den, idazleak zioenaren arabera, aipatutako gerrak beste ezer ez bezalako eragina izan omen zuen bere lanean, kritiko askok aldaketarik sumatu ez duten arren.\n1959an Goethe Domina jaso zuen Frankfurten, eta 1968an Nobel Saria Literartura arloan. Azken hau jaso zuenean \u201cJaponia ederreko ni\u201d (\u7f8e\u3057\u3044\u65e5\u672c\u306e\u79c1 \"Utsukushii Nihon no watashi\") hitzaldia eman zuen. Idazlearen azken urteetan, beste arrazoien artean bere lagun eta kide zen Yukio Mishima idazlearen heriotzagatik (bere buruaz beste egin zuen), depresio sakon bat jasan zuen, eta azkenik 1972ko apirilaren 16an, lagunaren antzera, bere buruaz beste egin zuen itsas ondoko apartamentu batean (dena den, Kawabataren alargunak suizioa ez ezik istripu bat izan zela esan zuen). Urte hartan bertan, Yasunari Kawabataren izenean argitaratu zen \u201cGo-ko maisua\u201d fikziozko biografia.\nHeriotza.\nEspekulatzaileek, Kawabatak gas harasketa bidez bere buruaz beste egin zuela diote, nahiz eta gertuko lagun eta ahaideek (hauen artean, bere alargunak) heriotza nahi gabekoa izan zela esan. \nDena dela, idazlearen suizidioaren teoria babesten duten haiek arrazoi ugari aurkitu dituzte idazlearen erabakia nolabait arrazoitzeko, nagusiki, osasun kaskarra (aurkitu berri zioten parkinson gaixotasuna) edo bere lagun minaren, Yukio Mishima-ren suizidioa 1970ean. Dena dela, Mishimak ez bezala, Kawabatak ez zuen suizidio oharrik utzi, eta bere lanetan (berriro ere, Mishimak ez bezala) suizioa ez zen bereziki ohiko gaia. Hala ere, bere biografoa zen Takeo Okunok zioetenez, Mishimaren heriotzaren ondoren, Kawabatak amets gaizto jarri ugari izan zituen, eta depresio latz bat pairatu behar izan zuen bere azker urteetan."}
{"id": "279629", "revid": "512", "url": "https://eu.wikipedia.org/wiki?curid=279629", "title": "Oxido nitriko", "text": "Oxido nitrikoa edo nitrogeno monoxidoa kolorerik eta usainik gabeko gasa da, NO formula duena, Hales eta Priestley-ek 1772an aurkitua.\nGiro-tenperaturan aireko oxigenoarekin erreakzionatu eta nitrogeno dioxidoa (NO2) eratzen du. Ez da sukoia eta nekez urtzen da uretan. Amoniakoa 500\u00a0\u00b0C-tik gora katalisi bidez oxidatuz, ur-disoluzioan dagoen azido nitrosoa deskonposatuz edo arku elektriko bidez nitrogenoa eta oxigenoa elkarrekin erreakzionaraziz lortzen da. Oso toxikoa da, eta narritatu egiten ditu sudurzuloa eta begiak. Atmosferako kutsatzailea da."}
{"id": "279630", "revid": "96586", "url": "https://eu.wikipedia.org/wiki?curid=279630", "title": "Rashi", "text": "Salomon Isaak (; edo normalean Rashi akronimoaz ezaguna, (hebreeraz: \u05e8\u05e9\"\u05d9, RAbbi SHlomo Itzhaki; Troyes, 1040ko otsailaren 22a \u2013 \"ibidem\" 1105eko uztailaren 13a) (Jaiotza-izena: \"Rabbi Shlomo Yitzhaqi\") Frantziako erlijio-gizon judua izan zen. Alemanian, Proventzan eta Espainian eragin handia izan zuen rabbi eskola bat sortu zuen Troyesen 1070. urtean. Erlijio hutsezko gaietatik kanpora, balio handiko literatura- eta filologia-ekarpenak eskaini zituen, Bibliari eta Babiloniako Talmudei eginiko iruzkinetan. Tosafisten eskolak (\"tosafoth\" \u00aberanskin edo glosa\u00bb hebreerazko hitzetik) garatu zuen Rashiren obra."}
{"id": "279631", "revid": "46380", "url": "https://eu.wikipedia.org/wiki?curid=279631", "title": "Paul Signac", "text": "Paul Signac (Paris, 1863ko azaroaren 11 - Paris, 1935eko abuztuaren 15a) frantziar margolaria izan zen. Margolari inpresionisten lanen kopiak egin zituen hasieran, baina neoinpresionisten taldeko kide egin zen Georges Seurat ezagutu ondoren. Signac izan da neoinpresionismoaren ideiak eta oinarriak hobekien adierazi dituena. Ikuspegi-margolari bikaina zen, kolorea ezin hobeto menderatzen zuen, eta olio-pintura eta akuarela-teknikak erabili zituen. Lan aipagarri batzuk hauek dira: \"Louis-Philipppe zubia\", \"Gasometroak Clichyn\" eta \"Comblateko gaztelua\"."}
{"id": "279632", "revid": "336", "url": "https://eu.wikipedia.org/wiki?curid=279632", "title": "Arawak", "text": "Arawak Hego Amerikako herri amerindiar batzuen izen generikoa da. Arawak herriak oso lurralde zabalean bizi ziren Floridako penintsularen hegoaldetik, Paraguaiko iparralderaino, Antilletan eta Karibe inguruan. Orinoko ibai bazterretik iritsi ziren, eta beste hainbat tribu eta herrirekin gudutan aritu ondoren, Antilletaraino ailegatu ziren. Arawak hizkuntza-familia Hego Ameriketako garrantzitsuena zen europarrak iritsi zirenean; 100 hizkuntza baino gehiago hartzen ditu. Gaur egun, oraindik hitz egiten dira batzuk Surinamen, Kolonbia eta Venezuelako kostaldean eta Amazonian eta Perun."}
{"id": "279633", "revid": "512", "url": "https://eu.wikipedia.org/wiki?curid=279633", "title": "Bandung", "text": "Bandung () Indonesiako hiria da, Mendebaldeko Java probintziako hiriburua. Estatuko hirugarren hiririk handiena da, Jakarta eta Surabayaren ondotik. 167,67 kilometro koadroko eremua du, eta 2010ean 2.394.873 biztanle zituen.\nKlima.\nBandungek klima tropikal monzonikoa du (\"Am\") K\u00f6ppen klima sailkapenaren arabera.\nHistoria.\n1955eko apirilean, Asia eta Afrikako 29 estatutako ordezkariak bildu ziren Bandungen, kolonialismoaren aurkako politika bateratua zehazteko asmoz. Hizlari ospetsuenak Nehru (India), Zhou Enlai (Txina) eta Sukarno (Indonesia) izan ziren.\nEkonomia.\nAdministrazio eta unibertsitate gune garrantzitsua da. Aipagarriak dira ehun-langintza, industria kimiko eta mekanikoak, kautxua eta zeramika. Aireportua dauka."}
{"id": "279634", "revid": "28807", "url": "https://eu.wikipedia.org/wiki?curid=279634", "title": "Bandoeng", "text": ""}
{"id": "279635", "revid": "10891", "url": "https://eu.wikipedia.org/wiki?curid=279635", "title": "Francesco Francia", "text": "Francesco Francia, jaiotzez Francesco di Marco di Giacomo Raibolini (Bolonia, 1450 ingurua - Bolonia, 1517ko urtarrilaren 5a) italiar margolaria izan zen.\nBiografia.\nBoloniako Eskolako maisu nagusia izan zen XV. mendean. Ferrarako estiloaren eragin handia izan zuen. Lorenzo Costarekin aritu zen lanean. Peruginori jarraituz egin zituen azken aldiko lanetan, pertsonaia lasaiak irudikatu zituen, eta argiaren erabilera bikaina erakutsi zuen: \"Anuntziazioa eta sei santu\", \"Santa Zeziliaren ezkontza\" eta \"Santaren hilobiratzea\"."}
{"id": "279636", "revid": "28807", "url": "https://eu.wikipedia.org/wiki?curid=279636", "title": "Raibolini", "text": ""}
{"id": "279637", "revid": "71145", "url": "https://eu.wikipedia.org/wiki?curid=279637", "title": "Eliseo Gil", "text": "Eliseo Gil Zubillaga (Gasteiz, Araba, 1961) arkeologoa da. Hainbat artikulu zientifiko eta katalogo idatzi zitu Arabako arkeologiari buruz, batez ere erromatara garaiaren inguruan. beste ikerlarirekin batera liburu kolektiboetan ere parte hartu zuen. Berak zuzendutako Iru\u00f1a-Veleiako indusketetan izandako ustezko faltsutzeen ondorioz egin da ospetsu eremu akademikotik haratago.\nBiografia.\nGeografia eta Historian lizentziaduna EHUn. Indusketa- eta ikerketa-proiektuak zuzendu ditu Euskal Herriko arkeologia-gune zenbaitetan: Atxa (Gasteiz), Albeiurmendi (Durruma) eta Iru\u00f1a-Veleia (Iru\u00f1a Oka).\nEusko Ikaskuntzaren Arabako lehendakariorde aukeratu zuten 1993an, eta kargu horretan aritu zen 1996 bitartean. 1997tik aurrera Eusko Ikaskuntzako idazkariorde izan zen, hainbat urtez.\n\"Jakitez\" programan irakasle da. \"Onda Cero\" eta \"Radio Vitoria\" irratietan Eusko Ikaskuntzak egiten duen irrati-saioaren koordinatzailea da. Hainbat lan argitaratu ditu."}
{"id": "279639", "revid": "28807", "url": "https://eu.wikipedia.org/wiki?curid=279639", "title": "Eliseo Gil Zubillaga", "text": ""}
{"id": "279640", "revid": "56334", "url": "https://eu.wikipedia.org/wiki?curid=279640", "title": "Dudley R. Herschbach", "text": "Dudley Robert Herschbach (Kalifornia, Ameriketako Estatu Batuak, 1932ko ekainaren 18a) kimikaria da. Matematika- eta kimika-ikasketak egin zituen Stanfordeko eta Harvardeko unibertsitateetan. Molekula-sorta gurutzatuen teknika erabiltzen lehena izan zen (1961): abiadura eta energia jakinetara azeleratutako atomo (molekula edo ioi) sorta meheen artean talkak eragitean oinarritzen da teknika hori, gero talka horien emaitza aztertzeko. Alor horretan egindako ikerketengatik, Kimikako Nobel saria jaso zuen 1986an, Yuan T. Lee eta John C. Polanyirekin batera."}
{"id": "279642", "revid": "58701", "url": "https://eu.wikipedia.org/wiki?curid=279642", "title": "Liang Qichao", "text": "Liang Qichao (Hsinhui, Kwangtungeko herrialdea, 1873ko otsailaren 23a - Pekin, 1929ko urtarrilaren 19a) Txinako politikaria izan zen.\nKuang-hs\u00fc enperadorearen aholkularia izan zen (1898) eta Txinako mendebaleko herrietako ereduari jarraitzearen alde agertu zen, baina Ehun Eguneko Berrikuntza aldiaren ondoren Japoniara erbesteratu behar izan zuen. 1911n itzuli zen Txinara eta liburu politiko-filosofiko ugari idatzi zituen konfuzianismoa gogor kritikatuz. Liang Qichaoren obrak eragin handia izan du Txina modernoan."}
{"id": "279643", "revid": "512", "url": "https://eu.wikipedia.org/wiki?curid=279643", "title": "Rhinonicteris aurantia", "text": "Rhinonicteris aurantia Rhinonicteris generoko animalia da. Chiropteraren barruko Hipposideridae familian sailkatuta dago."}
{"id": "279644", "revid": "56334", "url": "https://eu.wikipedia.org/wiki?curid=279644", "title": "Maccarthismo", "text": ""}
{"id": "279645", "revid": "58701", "url": "https://eu.wikipedia.org/wiki?curid=279645", "title": "Madrasa", "text": "Madrasa (arabieraz: \u0645\u062f\u0631\u0633\u0629\u200e, \"madrasah\") herri islamdarretako goi-mailako irakaskuntzarako gunea, goi-eskola. Madrasa eskolek Koranean oinarritutako teologia- eta zuzenbide-eskola gisa iraun dute gaur egun arte. Islamaren teologiaz eta legeez eta arabieraren gramatikaz gainera, literatura, matematika eta beste zientzia batzuk ere lantzen dira. Madrasako ikasketak dohainik izaten dira, baita ikasketak amaitu bitartean han bizitzea ere. Ikasketen oinarria testuak eta irakurgaiak aztertzea eta buruz ikastea da."}
{"id": "279646", "revid": "28807", "url": "https://eu.wikipedia.org/wiki?curid=279646", "title": "Madrasah", "text": ""}
{"id": "279647", "revid": "56334", "url": "https://eu.wikipedia.org/wiki?curid=279647", "title": "Julen Bereikua", "text": "Julen Bereikua Elordui (Gernika, Bizkaia, -) bizkaitar zesta-puntako aurrelaria da.\nBiografia.\nGernikan jokatu zuen aurreneko partida profesionala 1995. urtean. Bereikuaren ibilbide profesionalean emaitza bikainak ugari aurki daitezke. Besteak beste: 1995 eta 1996ko Espainiako Txapelketak, 1995 eta 1996ko Masterra, 1997 eta 1998ko Urrezko Zestaren Txapelketa, 1997ko Urrezko Eskularruaren Txapelketa, 1998ko \"Centenario\" Txapelketa, eta Grand Slam Lehiaketa. Binakako Euskadiko txapeldun, 2000. urtean; eta 2004. urteko Banakako txapelduna izan zen.\nEusko Basque enpresako jokalaria da Julen Bereikua."}
{"id": "279648", "revid": "28807", "url": "https://eu.wikipedia.org/wiki?curid=279648", "title": "Julen Bereikua Elordui", "text": ""}
{"id": "279649", "revid": "1545", "url": "https://eu.wikipedia.org/wiki?curid=279649", "title": "Gy\u00f6rgy Bessenyei", "text": "Gy\u00f6rgy Bessenyei (Tiszabercel, Hungariako Erresuma, gaur egun Hungaria, 1747 - Pusztakov\u00e1csi, Hungariako Erresuma, gaur egun Bakonszeg, Hungaria, 1811ko otsailaren 24a) hungarierazko idazlea izan zen.\nBizitza.\nProtestante-familia bateko semea zen. Idazle-talde bat eratu zuen nazio-hizkuntza goratzeko eta Hungariak Austriarekiko zuen kultura-mendekotasuna apurtzeko. Alemana eta frantsesa ikasi zituen bere kasa, eta filosofia eta literatura izan zituen ardura nagusi. Voltaireren mireslea izan zen. Bi tragedia, \"Agis\" eta \"Buda\", eta Maria Teresaren gorteari buruzko satira bat, \"Tarimenen bidaia\", idatzi zituen."}
{"id": "279650", "revid": "137486", "url": "https://eu.wikipedia.org/wiki?curid=279650", "title": "Lev Xestov", "text": "Lev Isaakovich Xestov \u2014errusieraz \u041b\u0435\u0432 \u0418\u0441\u0430\u0430\u0301\u043a\u043e\u0432\u0438\u0447 \u0428\u0435\u0441\u0442\u043e\u0301\u0432\u2014, jaiotza izenaz Yehuda Leyb Schwarzmann \u2014errusieraz \u0418\u0435\u0433\u0443\u0434\u0430 \u041b\u0435\u0439\u0431 \u0428\u0432\u0430\u0440\u0446\u043c\u0430\u043d (Kiev, Ukraina, Errusiar Inperioa, 1866ko otsailaren 12agreg./urtarrilaren 31jul. - Paris, Frantzia, 1938ko azaroaren 19a) errusierazko idazlea eta filosofoa izan zen. Kristau existentzialismoaren aitzindarietako bat izan zen. Tolstoi, Dostoievski, Nietzsche, Pascal eta Kierkegaard filosofoek eragin handia izan zuten haren pentsamoldean.\nBizitza.\nLev Isaakovich Xestov (\u041b\u0435\u0432 \u0418\u0441\u0430\u0430\u0301\u043a\u043e\u0432\u0438\u0447 \u0428\u0435\u0441\u0442\u043e\u0301\u0432) Kieven jaio zen, Errusiar inperioa, 1866ko otsailaren 12an. Aita Isaak merkatari judua zen, sinagogara joan ohi zen sionista, baina ingurukoek librepentsalaria kontsideratzen zuten.\nXestov gaztea berehala erakarri zuten ideia erradikalek eta politika ekintzetan sartu zen Kieven. Moskun jarraitu zituen ikasketak eta 1884an graduatu zen han. Ideia politikoak medio, Kieveko unibertsitatera joan beharrean izan zen eta 1889an graduatu zen han, baina lan arloko legediari buruz egin zuen tesia ez zioten argitaratzeko onartu. Ziurrenik marxismoan erreparatu zuen Xestovek, baina anarkismorantz egin zuen gero.\nArmadan egon zen bolada batean eta Moskun abokatu baten laguntzaile gero, baina aitaren negozioek etxera ekarri zuten, 1890ean Kieven zelarik. Garai horretarako ekonomia eta politikatik literatura eta filosofiarantz aldatuta zituen zaletasunak.\n1895ean, bai fisikoki eta baita mentalki ere, krisi larria jasan zuen Xestovek. Aita gogor hark eta honek sekula onartuko ez zuen ezkontzak zerikusi handia izan zuen egoera honetan. Osasuna berreskuratu nahian, 1896ko udaberrian, Xestovek Europara bidaiatu zuen.\nHurrengo urte hasieran, Anna Berezovskaia ezagutu zuen Erroman, medikuntza ikasten ari zen errusiar ikaslea. Sendatzen lagundu zion eta berarekin ezkondu zen geroago. Bikoteak 2 alaba izan zituen: Tatiana (1897) eta Nathalie (1900). Xestovek ez zion sekula ezkontza honen berri eman aitari eta, 1910eko erdialdera arte, Errusian bizi izan zen.\n1910etik 1914ra arte, Xestov eta sendia Coppeten (Suitza) bizi izan ziren eta, 1914ko irailetik 1918ko uztailera arte, berriz, Moskun. Handik Kieverea joan ziren eta alemaniarren, boltxebikeen eta ukraniar nazionalisten arteko borrokak bizi behar izan zituzten. Xestov kritiko agertu zen boltxebikeekiko eta 1920ko hasieran, Parisa emigratu zuten berak eta bere familiak.\nParisen hil zen, Frantzian, 1938ko azaroaren 19an.\nGarrantzia.\nErrusiako existentzialismoaren ikono kontsideratu da Xestov. Friedrich Nietzschen eragina jasan zuen anarkismoari dagokionez, baina baita S\u00f8ren Kierkegaarden erlijio ideiena ere. Mendebaldeko filosofiaren historian ikertu zuen, fedea eta arrazoiaren arteko aurkatotasunak, eta lehenengoari garrantzi gehiago eman zion gizakiaren arazoak konpontzeko unean.\nBere planteamenduak arrazionalismoari kritika egiten dio, bai sekularrari eta baita erlijiosoari ere. Bere ustez, arrazoia eta jakintza harro daude eta Xestoven existentzialismoa espiritualagoa da antropozentrikoa eta subjektiboa baino gehiago.\nXestov, 1920 inguruan, Frantziara etorri bezain pronto, debate filosofikoaren erdian kokatu zen, europar filosofo garrantzitsuenekin elkarrizketak izan zituen: Edmund Husserl, Martin Buber (Hitlerri buruz eztabaida egin zuen honekin), Karl Jaspers (Nietzscheren inguruan izan zuen polemika honekin) edo Martin Heidegger, 1928an Husserlen etxean ezagutzeko aukera izan zuen filosofoa; Husserl eta Xestoven medioz iritsi zen filosofo hori Sorbonara eta horrela sartuko da Frantzian. Husserlen iritziz, Xestovek Kierkegaard eta Heidegger irakurri behar zituen, haien jarraitzaile besterik ez baitzen bera. Xestoven ikasle izan zen Benjamin Fondanen \"Rencontres avec L\u00e9on Chestov\" liburuan argitzen dira horrelako kontuak.\nXX. mendeko hainbat pentsalarik Xestoven eragina jaso zuen, hala nola Albert Camus edo Emil Cioranek. Azken honen hitzak:\nFilosofo honek kritika literarioa ere burutu zuen eta ikerketa sakonak egin zizkien bizitza guztian zehar Fedor Dostoievski, Nietzsche, Kierkegaard, Blaise Pascal, Descartes edo Spinozaren lanei.\nHaren arteari buruzko gogoetetako ezpal bat bertutearena da. Xestoven aburuz:\nHala, birtuoso izatera heltzen diren musikariek, adibidez, \u00abegunez arima\u00bb musika ikasten uzten dute \u00abgauez ongi jotzeko. Hori da ohikoa. Lan higuingarria, gogaikarria eta haserregarria jeinuaren garapenerako ezinbesteko baldintza da. Horregatik, ziurrenik, jendeak gutxitan lortzen ditu gauzak. Jeinuak bere baitako astoa landu behar du, eta kondizio hori hain da umiliagarria, pertsonak muturreko egoeretan soilik onartzen du. Gehiengoak nahiago du erdipurdikotasunaren eta jeinuaren arteko puntua: talentuarena\u00bb.\nLanak.\nObra nagusiak hauek ditu:"}
{"id": "279651", "revid": "512", "url": "https://eu.wikipedia.org/wiki?curid=279651", "title": "Itsasoko suge", "text": "Itsasoko sugea (\"Laticauda colubrina\") ezkatadunen ordenako hidrofidoen familiako narrastia da, 1,5 m inguru luzea.\nIsatsa alboetatik estua eta zapala du, zorrotzik gabe bukatzen zaiona. Eraztun formako zerrenda urdin berdexka eta gaztaina koloreko sarriz estalia du azala. Bengalako golkotik Txinakora bitarteko itsasoetan bizi da, baina lur barruan, eta itsasotik urrun samar ere ibiltzen da. Igerian oso lasterra da eta uretan harrapatzen dituen arrainak janez elikatzen da."}
{"id": "279652", "revid": "336", "url": "https://eu.wikipedia.org/wiki?curid=279652", "title": "Joseph Kessel", "text": "Joseph Kessel (Clara, Argentina, 1898ko otsailaren 10a - Avernes, Frantzia, 1979ko uztailaren 23a) frantses idazlea eta kazetaria izan zen.\nBiografia.\nErrusian eta Parisen egin zituen Letra eta Antzerkiko ikasketak. Lehen Mundu Gerran, hegazkin-gidari gisa parte hartu zuen. Hala bildu zuen \"L\u00b4equipage\" nobelan azaldu zuen esperientzia.\nBeste zenbait obra: \"Nuit de Princes\" (1927), \"Belle de Jour\" (1929, gero Bu\u00f1uelek zinemara eramana), \"Le coup de gr\u00e2ce\" (1931), \"March\u00e9 d\u00b4esclaves\" (1933), \"L\u00b4arm\u00e9e des ombres\" (1944) eta \"Les cavaliers\" (1968)."}
{"id": "279653", "revid": "512", "url": "https://eu.wikipedia.org/wiki?curid=279653", "title": "Arratoi musketadun", "text": "Arratoi musketaduna (\"Ondatra zibethicus\") karraskarien ordenako eta Critecidae familiako ugaztuna da, arratoiaren antzekoa. \"Ondatra\" generoko espezie bakarra da.\nGorputz sendoa du, 66 cm inguru luzea, isats luzea, alboetatik zapaldua, eta belarriak laburrak eta iletsuak. Aurreko hanketan lau behatz ditu; atzekoetan, berriz, bost, luzeak eta iletsuak, eta elkarri mintzez erantsiak. Kolorez marroi zilarkara izaten da.\nEstatu Batuetako eta Kanadako aintzira-inguruetan bizi da. Belarra eta animalia txikiak jaten ditu."}
{"id": "279654", "revid": "28807", "url": "https://eu.wikipedia.org/wiki?curid=279654", "title": "Ondatra", "text": ""}
{"id": "279655", "revid": "28807", "url": "https://eu.wikipedia.org/wiki?curid=279655", "title": "Ondatra zibethica", "text": ""}
{"id": "279657", "revid": "512", "url": "https://eu.wikipedia.org/wiki?curid=279657", "title": "Sergio Prego", "text": "Sergio Prego (Hondarribia, 1969) gipuzkoar artista da.\n1992an Arte Ederretan lizentziatu zen Euskal Herriko Unibertsitatean. Pintorea da, bideo-egilea, argazkilaria...; artearen arlo gehientsuenak landu ditu. Marrazkilari trebea da, eta artea lantzeko era berezia asmatu du. Erakusketak egin ditu Donostia, Bilbo, Bartzelona, Madril eta Berlinen. 1998an bideo-programaketa bat egin zuen New Yorkeko Sideshow Galery Brooklynen. Gure Artea Sarietara aurkeztu zen 1995. eta 1996. urteetan. Nazioartean erakutsi ditu bere lanak."}
{"id": "279658", "revid": "512", "url": "https://eu.wikipedia.org/wiki?curid=279658", "title": "Henri Royce", "text": "Henri Royce (Alwalton, Huntingdonshire, 1863ko martxoaren 27a - West Wittering, Mendebaldeko Sussex, 1933ko apirilaren 22a) ingeles industrialaria izan zen.\nLiverpooleko lehen kale-argiteria ezartzeko arduradun nagusia izan zen 1882an. Handik bi urtera, Manchesterren hartu zuen bizilekua. Bere industria sortu zuen han, eta automobilgintzarako piezak (motorrak, dinamoak) ekoizten hasi zen. Berak diseinaturiko hiru automobil kaleratu zituen 1904an, eta Rolls-Royce enpresa sortu zuen, Charles Steward Rolls industrialariarekin bat eginik."}
{"id": "279659", "revid": "512", "url": "https://eu.wikipedia.org/wiki?curid=279659", "title": "Triaenops auritus", "text": "Triaenops auritus Triaenops generoko animalia da. Chiropteraren barruko Hipposideridae familian sailkatuta dago."}
{"id": "279660", "revid": "512", "url": "https://eu.wikipedia.org/wiki?curid=279660", "title": "Georg Stahl", "text": "Georg Ernst Stahl (Ansbach, Bavaria, 1659ko urriaren 22a - Berlin, Prusiako Erresuma, 1734ko maiatzaren 24a) alemaniar kimikari eta sendagilea izan zen.\nBiografia.\nJenan egin zituen medikuntza-ikasketak, eta Halleko Unibertsitateko irakasle izan zen. Flogistoaren teoria azaldu zuen, eta animismoaren oinarriak finkatu zituen: arima gertaera biologiko guztien printzipioa da, haren esanean. Saxonia-Weimarko kondearen eta Prusiako erregearen sendagilea izan zen. \"Viridiciae theoricae verae medicae\" (1694) eta \"Theoria medica vera\" (1707) lanak idatzi zituen."}
{"id": "279661", "revid": "512", "url": "https://eu.wikipedia.org/wiki?curid=279661", "title": "Trinitario", "text": "Trinitario edo Hirutasun Santua fraideen ordena bat da. Ordena Maltako San Joanek eta Valoisko San Felixek sortu zuten, eta Inozentzio III.ak onetsi zuen 1198an. Hasieran musulmanek kartzelaratutako kristauak askatzea zen haien egitekoa. Gurutzadetan esku hartu zuten, eta XV. mendean ordenak bere historiako hedadurarik handiena hartu zuen. 1609tik aurrera eskale bihurtu ziren aita santuaren aginduz, eta, gero, misioetan jardun zuten."}
{"id": "279662", "revid": "448", "url": "https://eu.wikipedia.org/wiki?curid=279662", "title": "Doroteo Ziaurritz", "text": "Doroteo Ziaurritz Aginaga (Tolosa, 1883ko otsailaren 6a - Donibane Lohizune, 1951ko irailaren 2a) gipuzkoar sendagilea eta politikaria izan zen. Tolosako alkate izan zen (1931-1932), eta euskaltzale sutsua. Ez zuen idazkirik utzi. Euzkadi Buru Batzarreko lehendakari hautatu zuten 1935. urtean, eta Alderdi Jeltzaleko lehendakari izan zen 1936-1951. urteetan. Ipar Euskal Herrira erbesteratu behar izan zuen Espainiako Gerra Zibilean, eta gerrako zaurituei eta Iparraldera alde egindako euskaldunei laguntzeko batzordeetan lan egin zuen."}
{"id": "279663", "revid": "512", "url": "https://eu.wikipedia.org/wiki?curid=279663", "title": "Juan Mari Zubizarreta Larra\u00f1aga", "text": "Juan Mari Zubizarreta Larra\u00f1aga (Izengoitia: Etxeberritxo ; Azkoitia, 1855eko maiatzaren 15a - 1905eko uztailaren 22a) gipuzkoar bertsolaria izan zen.\nBizibidez espartingilea zen. Bat-bateko bertso gutxi egin zuen, Udarregirekin batera, baina bertsopaper ugari atera zuen. Erlijio-gaiko bertsoak egin zituen, batez ere. Bertso-sail ezagunenak hauek ditu: \"Zubizarretak bere bizi-moduari jarriak\" (1903), \"San Martin de Loinazen bertso berriak, Cubako gerrari\" eta, batez ere, \"Muatz\u00b4ko eriotza\" edo \"Azpeitiko urkamendiaren ga\u00f1ian jarriak\" (1900)."}
{"id": "279664", "revid": "28807", "url": "https://eu.wikipedia.org/wiki?curid=279664", "title": "Etxeberritxo", "text": ""}
{"id": "279665", "revid": "336", "url": "https://eu.wikipedia.org/wiki?curid=279665", "title": "Ilia Txavtxavadze", "text": "Ilia Txavtxavadze (Kvareli, Georgia, 1837ko azaroaren 8agreg./urriaren 27jul. - Tbilisi ondoan, Georgia, 1907ko irailaren 12agreg./abuztuaren 30ajul.) georgiar idazlea eta politikaria izan zen.\nBiografia.\nXIX. mende-erdialdetik aurrera Georgiak izan zuen pizkunde-mugimenduaren bultzatzaile nagusietako bat izan zen. Poema (1860, \"Kako bidelapurra\"; 1859, \"Agerpena\"; 1883, \"Eremutarra\") eta eleberri (1859-1863, \"Gizona ote da?\") ugari idatzi zuen.\nGeorgiako independentzia eta askatasunaren alde agertu zen beti. \"Iberia\" aldizkariaren zuzendaria izan zen. Atentatu batean hil zuten, Tbilisitik Saguramorako bidean."}
{"id": "279666", "revid": "46380", "url": "https://eu.wikipedia.org/wiki?curid=279666", "title": "Ram\u00f3n de la Cruz", "text": "Ram\u00f3n de la Cruz (Madril, 1731ko martxoaren 28a - Madril, 1795eko martxoaren 5a) espainiar antzerkigilea izan zen.\nRacineren, Shakespeareren eta Voltaireren obrak itzuli zituen. Gaztaroan klasizismoaren aldekoa bazen ere, obra nagusiak Madrilgo jende xehea oinarri hartuta idatzi zituen. \"Saineteak\" edo herri-komediak: \"La noche de San Juan\" (\"San Joan gaua\"), \"La pradera de San Isidro\" (\"San Isidro belardia\"), \"El sarao\" (\"Festa\"). Gisa horretako laurehunen bat lan idatzi zuen guztira, ohiturazkoak batzuk eta satirikoak besteak."}
{"id": "279667", "revid": "105290", "url": "https://eu.wikipedia.org/wiki?curid=279667", "title": "Ikonografia", "text": "Ikonografia arte-irudiak eta batez ere haien literatura-erreferentziak aztertzen eta sailkatzen dituen zientzia da. XIX. mendean sortu zen ikonografia: Frantzian, Didron eta Durand, eta Alemanian, Piper eta Springer izan ziren aitzindari. XX. mendean, Londresko Warburg Institutuan Panofskyk egin zituen ikonografia-ikerketa nagusiak. Mendebaldeko artearen bi ikonografia-sail nagusiak, mitologia klasikoa eta kristaua alegia, hiztegi eta azterketa ugarietako gai izan dira."}
{"id": "279668", "revid": "37846", "url": "https://eu.wikipedia.org/wiki?curid=279668", "title": "William Klein", "text": "William Klein (New York, AEB, 1926ko apirilaren 19a - Paris, 2022ko irailaren 10a) estatubatuar argazkilaria izan zen.\nBiografia.\nModa eta publizitateko argazkilari gisa egin zen ezagun. Baina bere lan nagusiak erreportaje-argazkien sailekoak izan ziren. Aipagarria zuen, beste lan batzuen artean, \"New York\" izeneko argazki-sorta, zeinean bere hiriaren ikuskera azaldu baitzuen. Horretaz gainera, eta beste lan askoren artean, Erroma, Mosku eta Tokioko argazki-sortak argitaratu zituen. Argazki-sortak ez ezik, argazkilaritzari buruzko liburuak ere argitaratu zituen."}
{"id": "279669", "revid": "512", "url": "https://eu.wikipedia.org/wiki?curid=279669", "title": "Oskar Minkowski", "text": "Oskar Minkowski (Aleksotas, Errusia \u2014egungo Kaunas, Lituania, 1858ko urtarrilaren 13a - 1931ko uztailaren 18a) alemaniar fisiologo eta patologoa izan zen, Hermann Minkowskiren anaia. Medikuntza-irakasle izan zen Estrasburgoko Unibertsitatean (1882-1904), Kolonian (1904-1905), Greifswalden (1905-1909) eta Breslaun (1909-1926). Diabetesaren oinarri biokimikoa aztertu zuen, eta pankrea-gairik ezaren ondorio zela frogatu zuen (1884-1889). Halaber, behazun-pigmentuak eta azido urikoa gibelean sortzen zirela frogatu zuen (1884)."}
{"id": "279670", "revid": "92235", "url": "https://eu.wikipedia.org/wiki?curid=279670", "title": "Polab\u00ed", "text": "Polab\u00ed Txekiar errepublikako ordokia, Erdialdeko Bohemian. Hiri nagusiak: Hradec Kr\u00e1lov\u00e9, Pardubice, Kol\u00edn, Pod\u011bbrady, Nymburk, M\u011bln\u00edk eta Litom\u011b\u0159ice. Elba ibaia igarotzen da bertatik. Bohemiako lurralderik aberatsena da: garia, garagarra, azukre-erremolatxa, bazkarako landareak, lupulua, tabakoa, fruitu-arbolak, behi- eta txerri-azienda. Nekazaritzan oinarritutako industria (janari-industria, garagardogintza, tabakogintza) eta industria berria (doitasun-industria, mekanika, industria kimikoa) dira ekonomia-jarduera nagusiak."}
{"id": "279672", "revid": "512", "url": "https://eu.wikipedia.org/wiki?curid=279672", "title": "Segesta", "text": "Segesta (antzinako grezieraz: \u1f1d\u03b3\u03b5\u03c3\u03c4\u03b1, \"Egesta\"; sizilieraz: \"Seggesta\") Siziliako antzinako hiria zen, Palermoren eta Trapaniren artean, gaur egungo Calatafimi, Alcamo eta Gibellina hirietatik hurbil.\nKokapena.\nSegestaren antzinako portuak irauten du, gaur egungo \"Castellammare del Golfo\" da. Hiriko aztarna arkeologikoak Calatafimiren hurbil dago (muino baten gainean, Barbaro mendian, itsas-mailaren gainean 305 m). Lur malkartsuek babesten zuten hiria, eta tenplurainoko aldapa lauak harresiekin babestu zituzten.\nTontorretik ikusgarria da haranaren eta Castellamare del Golfo panorama. Hiritik kostaldeko eta barne aldeko bideak kontrola zitezkeen.\nHiriko planoari buruz ezer gutxi dakigu. Airetik hartutako argazkiak erakusten du plano erregularra zela, terrazetan eraikitakoa lurraren inklinazioa gainditzeko.\nGaur egungo aztarnak baliteke Agatoklesek hiria suntsitu ondokoak izatea.\nAldiriko ibaia (7 km. ekialdera), gaur egun \"Fiume de S. Bartolomeo\" izenekoa, beharbada Krimiso ibaia zen, Timoleonek kartagotarrak garaitu zuen tokian. Antzinako ur termalak (\"Aquae Sagastae\") gaurko Calamettirenak dira.\nAztarna garrantzitsuak daude, hala nola, tenplua, antzokia (Siziliako zainduenetariko bat) eta beste eraikin batzuk.\nHistoria.\nAntzinaroa.\nElimoen gune politikoa izan zen. Herri honen beste hiri garrantzitsu batzuk Erice eta Entella izan ziren. Tuzidides historialari greziarrak aipaturiko elezaharren arabera, Troiako itsas gizonek sortu zuten. Beste batzuen arabera, fozearrak izan ziren fundatzaileak.\nVirgilioren arabera, Segestaren sortzaileak elimoen erregea Azestes eta Eneasen herria (Azestes erregetzat nahi zuena), izan ziren.\nHiri greziarra izan arren, feniziarren agintepeko hiria izan zen K.a. VII. mendean, eta kartagotarrek hartu zuten K.a. 409an.\nTuzididesen arabera Segestako biztanleak barbaroak ziren. Badakigu ez zirela sikanoak ezta lehenago greziar hiri bat existituko zenik ere. Segestako populazioa elimoen eta Greziako joniarren arteko nahasketa zen. Denbora pasa ahala, gero eta gehiago helenizatu zirenak.\nSegestak eta Selinontek etengabeko gatazkak izan zituzten, azken honek Tirreniar itsasoan portu bat nahi zuelako. Lehenengo bataila K.a. 580-576an artean gertatu zen, eta hurrengoa K.a. 454an. Geroko gatazkak Sizilia osoan zehar hedatu ziren.\nAipatutako lehenengo gerra Segestak irabazi zuen, Penpatlosek zuzendutako Rodasko eta Knidoko emigranteei esker. Diodoro Sikulok Lilibearekin izandako K.a. 454. urteko borroka aipatu zuen, Mazaros eskualdea eskuratzearen.\nLakesek zuzendutako Atenasko lehenengo espedizioa (K.a. 427an), Segesta Atenasen aliatua izan zen baina atarramendu eskasarekin. Geroago, Selinonte Sirakusarekin aliatzean, Segesta setiatu zuten itsasoz eta lehorrez. Orduan, hiriak Agrigentori, Kartagori eta Atenasi laguntza eskatu zien. Azken honek, Segestaren mezularien gezurra, hiria aberatsa zela, sinistuz, flota bat bidali zuen K.a. 416an. Niziasek proposatu zuen Selinonte zuzenean erasotzea, baina azkenik, atenastarrek erabaki zuten Sirakusaren kontra joatea. Hori dela eta, Segesta eta Selinonteren arteko gatazka bigarren mailara pasatu zen.\nK.a. 415eko udan, Atenasko flota Hikara hiria hartu ondoren Segestaraino heldu zen. Baina atenastarrek guda galdu zutenean, Segesta haren aliatua zenez, Selinonteren mehatxupean egon zen eta berriro Kartagoren laguntza eskatu zuen. Hauek 5.000 afrikar eta 800 mertzenariekin garaipena lortu zuten K.a. 410ean.\nHurrengo urtean, kartagotarrak Lilibean lehorreratu eta gero Selinonte eta Himera suntsitu zituzten. Segesta Kartagoren aliatua zen K.a. 397arte. Urte horretan, Dionisio Zaharra Sirakusakoak espedizio bat gidatu zuen eta Motia setioatzean, kinka larrian jarri zituen kartagotarrak. Motia konkistatu ondoren, Segesta setiatu zuen baina hiriak aurre egin zion kartagotarrak Himilkonek gidaturik, etorri arte.\nHiria berriro aipatzen da Agatoklesen garaian. Izan ere, hau Afrikatik itzuli zenean, K.a. 307an, Segestan lehorreratu zen eta aliatutzat hartu ziren. Hala ere, tiranoa segestarren kontra bihurtu zen, gizonezko guztiak erail zituen, (10.000 inguru) hiria arpilatu, eta emakumeak eta umeak esklabu saldu zituen. Hiriaren izena aldatu ondoren, Dicepolis, haren aldera pasatu ziren iheslariei eman zien.\nGeroago, hiriak antzinako izena berreskuratu zuen eta independentea izan zen. K.a. 276an Pirroren bandora pasatu zen, baina honek alde egin zuenean, Zizeronen ustez, kartagotarrek menperatu eta arpilatu zuten.\nGerra Punikoak.\nLehen Gerra Punikoa heldu arte kartagotarrek kontrolatu zuten. K.a. 276. urtean, Apio Klaudio kontsulak alperrik eraso egin zuen, baina beranduago hiriak kartagotar goarnizioa hil zuen eta Erromarekin aliatu zen. Kartagotarrek setiatu zuten, eta errenditzear zegoela, Duiliok (itsasoan garaipen bat lortu ondoren) Segesta askatu zuen K.a. 260an.\nErromatar garaia.\nErromak ondo tratatu zuen hiria uharteko lehenengo aliatua zelako eta haren biztanleak troiar leinukoak zirelako. Hiri askea eta babestua aitortu zen (\"foedere immunes ac liberi\"). Kartagoren suntsitu orduko, Hirugarren Gerra Punikoaren ondoren (K.a. 149-146), Eszipion Afrikarrak Diana estatua itzuli zion hiriari, kartagotarrek K.a. 273an eraman zutena.\nBigarren Gerra Serbilaren garaian lurralde hori kaltetuena izan zen. Atenionen matxinada Segestan hasi zen K.a. 104ean.\nErromatarren menpean, hiria ez zen gehiegi aipatu. Zizeronen garaian hiri garrantzitsua zen, portu bat zuelako (\"Castellammare del Golfo\"), 10 km.tara. Portuak hiria baino munta handiago zuen Estrabonen garaian merkataritzarako baldintza hobeak zituelako.\nHiriak erromatar hiritartasuna hartu zuen baina inperioaren garaian gainbehera joan zen. Bandaloek suntsitu zuten, zaharberritu bazen ere, IX. mendean desagertu zen sarrazenoen erasoengatik.\nGaurko aztarka arkeologikoek erakusten dutenez, normandiar aldian, lekua islamiar komuninate batek berrerabili zuen. Indusketek agerian utzi dituzte XII. mendeko islamiar hilerri bat eta meskita bat, normandiar gazteluaren ondoan kokaturik. Ageri denez, meskita XIII. mendean suntsitu zen, kristau noble berria etorri ondoren. Beharbada, hiria abandonatu zen XIII. mendeko bigarren erdian.\nMonumentuak.\nTenplua.\nEstilo doriarra, periptero (6x14 zutabez inguratuta) eta hexastilo (sei zutabez aurreko aldean), K.a. V. mendekoa da baina ez zen inoiz amaitu. Zutabeak 21x56 metroko oinarri batean eusten dira. Mendi baten tontorrean eraikita, antzinako Segestaren kanpoko aldean, baditu bista ederrak haranean. Hau da greziar tenpluen hobekien gordeta dagoenetariko bat. Arrazoiak anitzak dira: muino batean isolaturik egotean zaila zen haren materialak garraiatzea beste eraikuntza batzuetan aprobetxatzeko eta bukatu gabea izatean ez zen inoiz profanatua izan.\nTenpluaren egitura ikutu gabe dago eta tinpanoa bere lekuan ere. Zutabeek ez dute ildaskarik, eta blokeak altzatzeko tabuladoreek oinarrian diraute, ez dago nabe edo sabaiaren aztarnarik.\nElimioek eraiki zuten, Atenasko arkitekto baten gidaritzapean, K.a. 430-420 inguruan, baina ez zuten inoiz bukatu.\nSegestako tenplua, eraikuntzan, estiloan eta neurrian K.a. V. mendekoaren egiten zirenen antzekoa da.\nNabaria denez, tenplu honek ez ditu eskulturarik, apaindurarik, aldarerik eta ez dago eskainita jainko edo jainkosa bati ere.\nNahiz eta bukatu gabea izan, egoera onean iraun du mendeen zehar, horregatik munduko tenplu arkaikoen garrantzitsuenariko bat da.\nAntzokia.\nHiria berrantolatu zen K.a. II. mendean, erromatarrek agintean zeudela. Garai hartan Barbaro mendian zenbait eraikin egin ziren, hala nola, agora, buleuteriona, gimnasioa, antzokia eta tenplua.\nAntzokia, oso egoera onekoa, seguruena aurretiaz aipatutako arrazoiengatik, tenplua baino altuagoa den muino baten gainean eraikita dago. Antzokira igo ahala, ikusleak nabaritzen du tenplua eta paisaiaren arteko lotura.\nAntzokia egiteko tokiko karreharria erabili zen. Eraikinak greziar arkitekturaren ezaugarriak ditu. \"Cavea\", ikusleentzat harmailak dituena, euste-hormarekin (\"analemma\") sostengatzen da eta hutsune bat inguratzen du.\nCavea 4.000 lagunentzat egin zen. Haren planoa erdizirkularra da, 64 metroko diametro. Tokia horizontalki korridore batez banatuta dago (\"diazoma\") zeina bizkarraldeturiko jesarlekuz mugatuta dagoen, eta bertikalki lerrokatutako sei mailarekin eta zazpi ziri antzeko itxurak (\"kerkides\") baina tamaina ezberdinekoak. \"Diazomara\" sartzeko bi sarrera daude (\"paradoi\"). Berriki egin diren ikerketetan, bi sarreren artean, \"summa cavea\" bat aurkitu dute. Zati bat Erdi Aroko etxeek eta islamiar nekropoli batek estaltzen dute.\nAnalemmako mendebaldean, oraindik ikusgai dago putzu bat eta ur edukiontzi bat. Seguraski ikusleen eta aktoreen beharrak asetzekoa zen.\nOrkestra, koruek betetzen zutena, erdizirkularra da, 18,40 metroko diametro. Bi alboetan sarrerak ditu (\"paradoi\"), orkestraren ardatzerekin ortogonalak direnak.\nBloke lerro batzuek (27,40x9,6 metro) antzeztokia (\"logheion\") eratzen dute. Hau da bi pisuetako eraikina doriar eta joniar estilokoa, bi aurreratutako gorputzekin (\"parascenia\") goi-erliebezko satiroekin apainduta.\nTeatrorako sarrera agoratik egiten zen, zoladurazko bide batetik. Inperioaren hasieran antzeztokia aldatu zen, orkestra handitu zen jarlekuen lerro bat kenduz eta antzeztokia zabalduz.\nMila urteren zehar Segesta abandonatu zen, antzokia gainbeheratu zen eta neurri batean lurrez eta landareez estali zen. XII. eta XIII. mendeetan, antzokiaren \"summa cavea\" eta ondoko errepidea islamiar nekropoli batek berrerabili zituen eta honen ostean, beste kokaleku handi bat ere, ikus daitekeenez bi solairu etxe batekin, \"media cavearen\" mendebaldean dagoena. XIX. mendearen hasieran, cavearen behe parteak itxurarik gabeko depresio bat ematen zuen, Erdi Aroko etxeetako zabor multzoak eta obra-hondakinak beterik zegoelako. Serradifalco dukeak antzokian indusketak egin zituen, \"Commissione di Antichit\u00e0 e Belli Arti\"k aginduta. Momentu horretan, agerian geratu ziren antzeztokia, orkestra eta \"diazona\". \"Ima caveako\" tokia berriztu zen, erdiko zati zabal bat eta muturreko ekialdeko eta mendebaldeko sektoreak izan ezik. 1993 eta 2001 urteren artean, proiektu bat egituratu zen Segestako antzokia ezagutarazteko eta zaharberritzeko. Hori dela eta, erakinari buruzko informazioa bildu da. Honek ahalbideratzen du antzokia ikustea Siziliako antzinako urbanizazio testuinguruaren barruan."}
{"id": "279673", "revid": "336", "url": "https://eu.wikipedia.org/wiki?curid=279673", "title": "Tatuaje", "text": "Tatuajea gorputza eraldatzeko modu bat da. Larruazalaren gainean marrazki, patroi, irudi edo testu bat eginez lortzen da. Arkeologoek hautemandako erregistroen arabera, badira milaka urte tatuajeak erabiltzen direla. Orratzekin edo beste tresna batzuekin lor daiteke, pertsona baten azalean tinta edo beste pigmenturen bat injektatuz, epidermisaren azpian.\nTatuajeak hiru kategoriatan sailka daitezke: apaingarri hutsak (esanahi zehatzik ez dutenak), sinbolikoak (bakoitzarentzako esanahi espezifikoa dutenak) eta piktorikoak (pertsona edo gauza jakin baten irudikapenak).\nHistoria.\nGizakiek tatuajeak egin dituzte antzinarotik. Momietako tatuajeen ebidentziarik zaharrena Chinchorro kulturako batean aurkitu zen, Txileko kostaldean. Gainera, eremu berean aztarna arkeologikoak aurkitu ziren, eta tatuajerako tresnak izan zitezkeenak. \n1991n momia neolitiko bat aurkitu zen \u00d6tztaleko Alpeetako glaziar baten barruan. Gorputzean 77 tatuaje zituen (68 eskumuturrean, 2 bizkarreko gerrialdean, 5 eskuineko hankan eta 2 ezkerraldean). \"Izotzezko Gizona\" edo \u00d6tzi izenarekin ezagutzen da, 5.300 urte inguruko ehiztari neolitikoa. Hala ere, tatuajea kultura askotan eta honen arabera era askotara erabil izan da; adibidez, esanahi erritualekin edo ikurrak eta artea sortzeko.\nAntzinako Egipton beste momia tatuatu batzuk aurkitu izan dira, eta honek frogatu zuen tatuajeak gizateriaren historia bezain zaharra direla. Gainera, tribu batzuetan elkarrengandik bereizteko erabiltzen ziren.\nAntzinako tatuajeak oso praktikoak ziren austroasiar herrian. Hasieran buruko ehizarekin lotuta egon zitekeen. \"Tattooing\" tradizioak, aurpegiko tatuajeak barne, austroasiar azpi-talde guztien artean aurki daitezke, Taiwango Aborigenek, islandiar hego-ekialdeko asiar, mikronesiar, polinesiar eta malagasiar herriak barne. Austroasiarrek punta-puntako teknikaren bereizgarria erabiltzen zuten, arrain-hezurrek eta ostra-oskolek egindako zulaketa eginez. \u00a0\nMelanesiarren artean ere antzinako tatuaje-ohiturak dokumentatu dira, obsidianazko azal-zulatzaile bereizgarriak erabiliz. Beste talde etnolinguistiko batzuen artean ere, tatuajeak ere praktikatzen ziren Japoniako herrien artean, Indotxinako australasiarrek, Tamazghako (Ipar Afrika) emakumeek eta Nigeriako Yorubek.\nHorrez gain, 2006an, Peruko iparraldeko kostaldean, duela 1.500 urteko momia bat ezagutzera eman zen eta \"El Brujo\" izendatu zuten, beso eta eskuetan, armiarma, krokodilo, tximino eta lehoinabarren tatuajeak baitzeuden. Sinesmen erlijiosoen arabera, antzinateko arte honen jatorria hildakoak gurtzera zuzenduta zegoela uste da, kasu askotan tinta errausketa baten ondoriozko errautsak baitziren. \nEgipto.\nEgiptoko kulturan XI. dinastiatik (2160tik 1994ra K.A) egindako tatuajearen erregistroa dagoen bitartean, bere momia tatuatu ospetsuena Amunet da, Hathor jainkosaren apaiza, Tebas hirian aurkitu zena. Egipton tatuajeak apaizgaitegietan bakarrik erabiltzen ziren, eta emakumeek bakarrik egiten zutela uste da. Tatuajeen bidez ausardia eta heldutasuna berresten zen. \nEgipton, hennazko pigmentuak eta urrezko orratzak erabiltzen ziren. Horrez gain, egiptoarrek gaixotasunen, arriskuen eta zentzu magikoaren aurkako prebentzio moduan erabiltzen zituztela tatuajeak uste da.\nAsia.\n1000. urtean K.a. tatuajea India, Japonia eta Txinan agertzen hasi zen. \nJaponian, tatuajeak gaizkileak markatzeko erabiltzen ziren, beren familiek isolatzen zituztenak, haientzat zigorrik okerrena zena. \"Yakuza\" izeneko mafia japoniarrak tatuajea erabiltzen zuen kideen ausardia eta mafiarekiko leialtasuna adierazteko. \n1842an, Matshuhito gobernuaren enperadoreak, Japonia mendebaldera zabaldu zenean, debekatu egin zuen tatuajeen praktika.\nTerminologia.\nXVIII. mendean, tatuaje hitza Polinesiako hizkuntzan sortu zen, \u201ctatau\u201d \"jo\" esan nahi duena. \nGorputzaren eraldaketa terminoaren etimologia ez da nahastu behar hitzaren jatorriekin. Kasu honetan, ingeleseko \"tatto\" hitza holandaranzko \"taptoe\" hitzetik dator.\nJaponieraz, diseinu tradizionaletarako erabiltzen den hitza, edo metodo tradizionalak erabiliz aplikatzen diren diseinuak, \u00ab\"horimonoa\"\u00bb da. \u00abI\"rezumi\"\u00bb berriz, edozein tatuaje motari erreferentzia egiteko erabiltzen da, eta \u00ab\"tattoo\"\u00bb, jatorri japoniarra ez duten diseinuetarako erabiltzen da.\nGaztelaniaz, tatuajeen zaleak \u00ab\"tattoos\"\u00bb esaten dute, edo gaztelaniazko \u00abtatu\u00bb terminoa erabiltzen dute.\nKultura.\nPolinesia.\nPolinesiak munduko tatuaje-tradizio zabalena du. Tribu ezberdinek tatuajea gorputz-apainketa gisa erabiltzen zuten, eta gainera oso gazte tatuatzen hasten ziren. Bere zentzu estetikotik harago, tatuajeak hierarkia ematen zuen, eta azalean zenbat tatuajeen arabera epaitzen zuten jendea. Hau da, zenbat eta tatuaje gehiago eduki, orduan eta errespetu handiagoa eduki behar zen.\nBereziki, maoriek tatuajeak erabiltzen zituzten guduetarako. Azalean zeramatzaten marrazkiak etsaiak izutzeko estrategiak ziren. Tatuatzeko praktika milaka eta milaka urtez garatu egin da, eta azkenean tatuajeak pertsonak identifikatzeko erabiltzen zen. Horrez gain, nerabezarotik heldutasunera igarotzean tatuaje batekin adierazi behar zuten.\nEgipto.\nEmakumeak ziren gehien tatuatzen zirenak. Honi funtzio babesleak eta magikoak ematen zitzaizkion. Tatuajearen naturaz gaindiko izaera ez zen Egipton bakarrik ageri, kultura askok eman zioten botere asko tatuajeei, jainkoekin eta babesarekin lotzen zelako.\nAmerika.\nIpar Amerikan, indigenek tatuajeak erabiltzen zituzten erritualetan, pertsona bat pubertarotik helduarora igarotzen zenean. Bere arima babesteko egiten zuten. \nErdialdeko Amerikan, tribuek tatuajeak erabiltzen zituzten guduan hildakoak oroitzeko eta jainkoak jauresteko.\nAmerikako hego hemisferioan bazeuden tribu indigenak beren gorputzak margotzen zituztenak, baina ez modu iraunkorrean. Lore eta landare-koipez egindako pigmentuak erabiltzen zituzten, erritualetan erabiltzeko. Esanahi sakon eta espiritual berdinekin, eta erritua amaitutakoan kendu egiten zituzten. \nAfrika.\nTatuaje estilo desberdin bat erabiltzen da. Tintazko tatuajeen gain, tatuaje mota berri bat sortu zuten. Baliteke tatuajetzat ez hartzea, ez dutelako tintarik erabiltzen, baina eskarifikazioaren bidez larruazala markatzen jarraitzen dute. Eskarifikaziok larruazalean eskarak sortzea ditu, azaleko ebakiak edo ebaki sakonak sortuz. \nTradizio hau Afrikako errege-erreginek beste tribu batzuk inbaditzen zituztenean hasi zen. Inbaditutako lurrak gobernatzeko hautatutako familiako kideak markatzen zituzten, beraz, lurraldeetara itzultzen zirenean eta markak ikusten zituztenean, lekua kontrolatzen zutela jakiten zuten. Azkenean, larruazalaren markak erabiltzen zituzten familiako beste kide batzuk ezagutzeko. \nEskarifikazioak arrazoi estetiko, erlijioso eta sozialengatik egiten dira, gizabanakoaren nortasunari buruzko mezu konplexuak transmitituz. Erritualak gainditzen ez zituztenak eta markak ez zituztenak tribuetatik kanpo gelditzen ziren.\nJaponia.\nErabilera estetikoarekin hasi ziren tatuajeak zabaltzen. Izan ere, Japonian delitugileak markatzeko ohitura zegoen. Marka horren helburua zen legea desobeditzen zuten pertsonak bizitza osorako eta alde guztietan gaitzesgarri bihurtzea. Lotsaren marka eramatearen ondorioz, gaizkileak beste mota bateko diseinu mitologikoagoekin estaltzen hasi ziren. Horrela \"Yakuza\" terminoa sortu zen, Japoniako \"mafia\" garrantzitsuenetarikoa bihurtuz, tatuajeak izateagatik bereizten dena. Japonian munduko tradizio tatuatzaile garrantzitsuenetako bat da.\nMendebaldea.\nCristobal Kolonek eta James Cook kapitainak Polinesian egindako espedizioen esker tatuajeak mendebaldera iritsi ziren. Espedizio horietan marinelek harremanak izaten zituzten amerikar indigenekin, eta hauek tatuatzeko artea irakasten zieten. Mendebaldera itzultzean, marinelak beren tatuaje-zerbitzuak eskaintzen hasi ziren, eta horrela zabaldu zen.\nAlemania nazian tatuajea kontzentrazio-esparruetako presoak markatzeko erabiltzen zen.\nGaur egun funtzio estetiko hutsak betetzen ditu, nahiz eta zenbait esparrutan konnotazio negatiboak izaten jarraitzen duen. Horrez gain, debekatuta edo mugatuta dago eremu askotan. Adibidez, Indar Armatuetan.\nMotak.\nTinta beltza.\nTradizionalak, \u201c\"Old School\"\u201d.\nEstilo hauetako tatuajeak 1900eko lehen urteetan sortu ziren, marinelek Estatu Batuetan egindako diseinuetan inspiratutakoak, Ipar Amerikako itsas armadako soldaduak omentzeko.\nEstilo honetako tatuaje ezagunenak aingurak, itsasargiak eta itsasoarekin lotutako elementuak dira. Tatuaje hauen bereizgarritasuna marrazki lodiak eta kolore gabekoak direla da. Gaur egun oso estilo ezaguna da herrialde anglosaxoietan.\nPuntillismoa edo \"\"Dotwork\".\nTatuaje estilo hau Erresuma Batuan sortu zen. Marrazkiak puntuen bidez egitea da honen ezaugarri bereizgarriena, eta ez da kolorea erabiltzen. Tatuaje monokromatikoak izaten dira, eta \"old schooletik\" jasotako gaiak izaten dituzte. Gaur egun gehien erabiltzen den estiloetako bat da. Ez da behar gaitasun askorik estilo honetako tatuajeak lortzeko, beraz, tatuatzen hasteko estilorik ohikoenetako bat da.\nNeo tradizionala edo \"New Traditional\"\".\nEstilo honek \"old school\" estiloaren bilakaeraren emaitza da, diseinu eta konposizio elementu modernoak erabiltzen dituelako. Baina orain beste ikuspegi batekin erabiltzen da, garatutako teknika berriei esker. Gaur egun, neo diseinu tradizionalen gaiek ez dute tatuaje-diseinu tradizionalen inspiraziorik hartzen.\n\"New school\".\n1970eko hamarkadan sortutako tatuaje estiloa, Estatu Batuetako haur ilustrazioaren ezaugarri batzuen eraginez. Hauen ezaugarria nagusia lerro lodiak erabiltzen direla da. Horrez gain, kolore biziak eta diseinuaren objektuaren gehiegizko adierazpena. Tatuaje estilo honen diseinu bitxienak animazioa, komikiak eta karikaturak dira, baina baita bideo-jokoak, pop artea edo grafitiak ere.\n\"Stencil\".\nTatuaje hauek txantiloietan oinarritutakoak dira. Monokromatikoak izaten dira eta ez dute degradaturik izaten. Grafitiak gogorarazten dituzten tatuajeak dira eta tatuatzeko erosotasuna haundia dute txantiloia erabiltzen delako.\n\"Black &amp; Grey\".\nGaur egungo estilorik ezagunenetakoa da. Tinta beltzetan oinarritzen dira errealistagoak izateko. Tinta zuria ere erabil daiteke, baina ez da ohikoena. \"Blackwork\" eta akuarela konbinazio moduko bat da. Artistak tinta beltzarekin bakarrik egiten du lan, ur gehiagorekin edo gutxiagorekin disolbatzen du, gris tonalitate desberdinak lortzeko. Espainian gehien eskatzen den tatuajea da. \n3D.\nEstilo honetako tatuajeak egiteko zailenak dira, baino errealistenak. Tinta berezien konbinazioa behar da tatuatzaileak itzal errealistak eta zehaztasunarekin egin ahal izateko. Hiru dimentsioko tatuajeek hirugarren dimentsio bat dute: sakontasuna. Horrela azalaren gainetik edo gorputzaren barruan egoteko ilusioa sortzen du. Tatuaje estilo honetan ezagunena ilusio optikoak sortzea da.\nTinta zuria.\nTatuaje zuriak edo \"white tatto\"-ak gorputz-aldaketa iraunkorrak dira, eta marrazki, letra edo sinbolo guztiak edo gehienak kolore zuriko tintaz eginak dira.\nTinta zuridun tatuajeak tinta beltzadun tatuajeak nabarmentzeko edo erliebedun tatuajeak egiteko erabiltzen da.\nTinta mota hau erabiltzeak alde onak eta txarrak ditu. Alde batetik, zuhurragoak izan daitezke. Beste aldetik, pertsona batzuek sentikortasuna edo alergia izan dezakete tinta honekiko. Horren ondorioz, ez da ondo sendatzen eta tinta kanporatzen du. Horrela, gaizki amaitutako diseinua geratzen da. Gainera, tratamenduren bat eskatu ahal izango du edo ez.\nKosmetika.\nTatuajeen bidez, makillaje iraunkorra lor daiteke. Orratz batekin makillajea dirudien kolorezko tintarekin bekainak, ezpainak eta begiak tatuatzen dira. Normalean azal koloreak erabiltzen dira diseinuek makillajearen antza izan dezaten. \nDenboraldi tatuajeak.\nHenna.\nBeste tatuaje aukera bat henna-oinarritutako tatuajeak dira. Henna tatuajeak larruazalean margotzen dira. Tatuajeak ez bezala henna hiru kolorez osatzen da; gorrixka, laranja eta marroia. \n\"Ephemeral\" tatuajeak.\nTinta desberdineko tatuajeak dira. Beste tatuaje batzuetatik bereizten duena da urtebeteko iraupena duela. Tinta hau Estatua Batuetan sortu zen. Dermatologoen laguntzarekin garatu zen, larruazalarentzat arriskutsua ez zela ziurtatzeko.\nTinta beltza erabiliz gero, urte batean desagertu egiten da. Koloretako tintekin berriz, bi urte beharko dira guztiz desagertzeko.\nZainketa eta ezabapena.\nZainketa.\nTatuaje bat egin ondoren larruazalak behar dituen zainketak oso garrantzitsuak dira orbaintzerako eta infekzioak saihesteko.\nHesgailua 2-24 orduz eduki behar da. Tatuajea bukatzerakoan tatuatzaileak ingurua estaliko du, larruazala hipersentibera baita. Hesgailuak gure azala babesten du sar daitezkeen bakterioetatik. Tatuatzaileak adierazitako denbora igaro ondoren hesgailua kentzeko aukera izango du.\nGarbitzerako orduan, ur epela eta bakterioen aurkako xaboia erabili behar da. Igurtzi tatuajea arretaz, odol eta tinta hondarrak kenduz. Bukatzean, sukaldeko papera erabili lehortzeko eta ondoren tatuajea agerian utzi. Noizean behin krema aplikatzen da orbaintzerako, baino ez asko, eskualdi oso lodia jartzen bada, bakterioak ager daitezke. Astea pasa ondoren tatuajea orbainduta egongo da.\nOsasun arriskuak.\nTatuajeak ziztada ugariz egiten dira, eta ziztada horiek epidermisa gainditzen dute, tinta dermisean finkatzeko. Honek eragiten duen mina norberak egiten dion lekuaren araberakoa da. Batzuetan konortea gal daiteke.\nAzalaren hesi immunologikoa hausten denez, tatuajeak osasunerako arriskuak dakartza, infekzioa eta erreakzio alergikoak barne. Ez da ahaztu behar tatuajea zauri bat dela, eta, beraz, infekzioak har daitezkeela.\nTatuatzaile modernoek osasun arriskuak murrizten dituzte, erabilera bakarreko tresnekin lan eginez eta ekipoak esterilizatuz erabilera bakoitzaren ondoren.\nTatuatzaile hasiberriek, presondegietakoak adibidez, kutsatzeko arrisku handiagoa dute. Tatuatzeko makina esterilizatu gabe egoten delako edo tinta kutsatua erabil daitekeelako eta nahigabe azaleko infekzio desberdinak transmititu. Hala nola, hepatitisa, herpesak, HIESa, tetanusa eta abar.\nKolore batzuek, gorria, morea, arrosa eta laranja adibidez, arazo eta kalte gehiago sortzen dituzte beste koloreekin alderatuta. Batzuetan, infekzioa hainbeste hedatzen da tatuajea duen gorputz-atala anputatzeko beharra sortzen dela.\nTatuajeak egiten dituzten artistak askotan gomendatzen dute eguzki krema erabiltzea tatuajeak desagertu ez daitezen eta larruazalaren osotasuna gordetzeko etorkizuneko tatuajeak errazago egiteko.\nEzabapena.\nNahiz eta askok pentsatu tatuajeak iraunkortzat direla eta ezin direla inoiz ezabatu, urteekin erabat edo partzialki ezabatzeko modua aurkitu da, laser tratamenduarekin. \nTinta dermisean oinarritzen da, epidermisaren azpian dagoen larruazalaren geruzan. Epidermisak etengabe berritzen ditu bere zelulak, eta ezkatatze bidez kanporantz ezabatzen dira; dermisaren ehunek, berriz, ez dute berritze hori jasaten; beraz, tinta ez da ezabatzen. \nLaser modernoarekin ere, tatuajeak kentzeko tratamendua mingarria eta garestia izan daiteke. Gainera, kolorezko tatuajeak ia ezinezkoak dira ezabatzeko. Kolore zailenak ezabatzeko berdea, morea eta horia dira.\nLaser tatuajeaz gain beste metodo batzuk ere erabiltzen dira: dermabrasioa, salbrasioa (azala gatzarekin igurtziz), murrizketa-teknikak... Batzuetan tatuaje handiagoetarako azal-txertoa erabili daiteke. Metodo zaharrago hauek laser tratamenduek ordezkatu dituzte ia erabat.\nEsanahi ohikoenak.\nJakina da, pertsona baten kultura eta sinesmenak bere tatuajeetan isla daitekeela. Gehienek pertsona edo gertaerak gogoratzeko tatuatzen dira. Beste batzuek esaldi positiboak, abestiak eta poemak aukeratzen dituzte. \nBadaude, kultura eta garai ezberdinetan esanahia duten tatuaje sinbolo errepikari batzuk, eta bakoitzak bere modura interpretatzen du. Adibidez:"}
{"id": "279674", "revid": "512", "url": "https://eu.wikipedia.org/wiki?curid=279674", "title": "Triaenops furculus", "text": "Triaenops furculus Triaenops generoko animalia da. Chiropteraren barruko Hipposideridae familian sailkatuta dago."}
{"id": "279675", "revid": "512", "url": "https://eu.wikipedia.org/wiki?curid=279675", "title": "David Teniers Zaharra", "text": "David Teniers Zaharra flandestar pintore barrokoa izan zen (Anberes, 1582 - 1649ko uztailaren 29a). David Teniers Gaztea pintorearen aita zen. Italian ikasi zuen, Elsheimer eta Ribensekin batean. Anberesko merkatarien elkarteko maisu izan zen 1606-1607 bitartean, eta arte lanen salerosketan aritu zen luzaroan. Berak eginiko lanez ez da askorik ezagutzen. Badirudi erlijio-gaiak landu zituela gehienbat, eta aditu batzuen ustez, bereak dira semeak egindakotzat jotzen diren lan batzuk."}
{"id": "279676", "revid": "105290", "url": "https://eu.wikipedia.org/wiki?curid=279676", "title": "Txio (hegaztien generoa)", "text": "Txio (\"Phylloscopus\") Phylloscopidae familiako hegazti paseriformeen generoa da.\nItxuraz txantxangorriaren antzekoak dira, 8-12 cm luzeak. Kolorez arre berdexkak edo horixkak izan daitezke; papar-sabelak bizkarraldea baino argiagoak dituzte, zuriak edo horiak. Moko estu zorrotza dute. Intsektuak eta fruituak jaten dituzte batez ere. Txioek sarrera albora duela eratzen dute habia."}
{"id": "279677", "revid": "336", "url": "https://eu.wikipedia.org/wiki?curid=279677", "title": "Mikel Urreta", "text": "Mikel Urreta Etxebeste (Urnieta, Gipuzkoa, 1881eko uztailaren 19a - Donostia, Gipuzkoa, 1961eko azaroaren 29a) gipuzkoar politikari eta euskaltzalea izan zen.\nBiografia.\nIngeniaria zen bizibidez. Maria Zulaikarekin ezkondu zen eta lau seme alaba izan zituzten: Maritxu, Mikel, Carmen eta Rosario. Donostiako udaleko zinegotzi izendatu zuten 1913. urtean, eta Gipuzkoako diputatu hautatu zuten, handik bi urtera. Gipuzko Buru Batzarreko lehendakari izan zen.\nEuskalgintzaren alorrean nabarmendu zen, Euskaltzaleak elkarteko buru izan zen, halaber Euskal-Esnalea elkarteko kide eta Eusko Ikaskuntza eta Euskaltzaindiaren sorreran parte hartu zuen.\n\"Agerre\", \"Euzkadi\" eta \"El D\u00eda\" agerkarietan eman zituen argitara lan aipagarrienak. Sona handiko hizlaria izan zen, eta haren hitzaldi batzuk argitaratuak izan dira: esaterako, 1920an, \"Edesti-aurrea. Leize-Zuloak\" izenekoa."}
{"id": "279678", "revid": "512", "url": "https://eu.wikipedia.org/wiki?curid=279678", "title": "Kazimieras B\u016bga", "text": "Kazimieras B\u016bga (Paziege, Dusetosetik hurbil, Errusiako Inperioa, 1879ko azaroaren 6a - K\u00f6nigsberg, Prusia, 1924ko abenduaren 2a) Lituaniako hizkuntzalaria izan zen.\nBiografia.\nLituanierazko hiztegirik garrantzizkoena egiten hasi zen, eta hura hil ondoren bukatu zuten haren jarraitzaileek. Hamazazpi liburukik osatzen dute lan hori. Haren hizkuntzalari-lanek eragin handia izan zuten hizkuntza baltikoak eta hizkuntza eslaviarrak hobeto ezagutzeko. Etimologia-ikerketak egin zituen hogei urtez. Hainbat ikerketa egin zituen Lituaniako pertsona- eta leku-izenez."}
{"id": "279679", "revid": "58701", "url": "https://eu.wikipedia.org/wiki?curid=279679", "title": "Cholula", "text": "Cholula (gaztelaniazko izen ofiziala: \"Distrito Cholula de Rivadavia\") Mexikoko hiri eta barrutia da. Antzinako olmeka eta tolteka arkeologia-aztarnategi garrantzitsuenetako bat da. Kolonien garaiko santutegi ospetsua (300 baino eliza gehiago ditu). 400 piramidetik gora \"(torre)\" dago Cholulan. 1519ko irailaren 18an, Cholulako herriak espainiarrei janaririk eman nahi ez ziela eta, Cort\u00e9sek hiriko buruzagiak preso hartu eta biztanleak hiltzeko agindua eman zuen. 10.000 lagun hil zituzten egun hartan.\nEgungo hiria eta barrutia bitan zatiturik dago: San Pedro Cholula eta San Andr\u00e9s Cholula udalerriak hain zuzen ere, osaturik \"Distrito Cholula de Rivadavia\" osatzen dutenak."}
{"id": "279680", "revid": "336", "url": "https://eu.wikipedia.org/wiki?curid=279680", "title": "Brian Eno", "text": "Brian Eno (1948ko maiatzaren 15a) britainiar musikaria da. Musika esperimentalean da batez ere ezaguna. Horrez gainera, aro digitaleko pentsalaria da. Multimediako artista eta ekoizle gisa berrikuntza ugari bultzatu du; musika desberdin asko eta multimediako forma eta teknologia ugari erabili izan ditu bere esperimentuetan. Artista ezagun askorekin lan egin du; besteak beste, David Bowie, David Byrne, Laurie Anderson, U2, Devo, John Cale eta Robert Fripp-ekin. 1970eko hamarkadan, Roxy Music taldearen sortzaileetako bat izan zen.\nDiskografia.\nBakarka\nArte instalazioetarako albumak\nBildumak"}
{"id": "279681", "revid": "336", "url": "https://eu.wikipedia.org/wiki?curid=279681", "title": "Wilhelm Keitel", "text": "Wilhelm Bodewin Johann Gustav Keitel (Bad Gandersheim, Alemaniar Inperioa, - Nurenberg, Alemania, ) alemaniar kanpo mariskala (\"Generalfeldmarschall\") izan zen. Lehen Mundu Gerran, garrantzi handiko karguak izan zituen. 1934an, aurreko Gerrako Ministerioaren ordezko \"Oberkommando der Wehrmacht\"eko buru izendatu zuen Hitlerrek. Bigarren Mundu Gerran, beti bat etorri zen Hitlerren erabakiekin. III. Reicharen kapitulazioa izenpetu zuen Berlinen (1945eko maiatza). Nurenbergen epaitu zuten: gerrako krimenen erantzule zela eta, hiltzera kondenatu, eta urkatu egin zuten."}
{"id": "279682", "revid": "512", "url": "https://eu.wikipedia.org/wiki?curid=279682", "title": "Ferenc K\u00f6lcsey", "text": "Ferenc K\u00f6lcsey (Sz\u00f6demeter, Hungariako Erresuma \u2014egun S\u0103uca, Errumania\u2014, 1790eko abuztuaren 8a - Cseke, Szatm\u00e1r, Hungariako Erresuma \u2014egun Satu Mare konderria, Errumania\u2014, 1838ko abuztuaren 24a) hungarierazko idazlea izan zen, hungariar etniakoa. Oso gazte zela gelditu zen umezurtz. Zuzenbideko ikasketak bukatu bezain laster, literatura-munduan barneratu zen, Ferenc Kazinczyren laguntzaz. Literatura-kritika landu zuen, eta diputatu liberala izan zen 1832-1836 bitartean. Ospe handia hartu zuten \"Parainezis\" politika-hitzaldiek.\nObra nagusiak hauek dira: \"Dobozi, Lenka ederra, Zrinyi\" eta \"Itxaropena\". Hungariako ereserki nazionala bihurtu zen haren \"Himnusz\" poema. 1989az geroztik urtarrilaren 22an Hungariar Kulturaren Eguna ospatzen da, 1823. urteko egun horretan burutu baitzuen K\u00f6lcseyk Hungariako ereserkiaren eskuizkribua."}
{"id": "279683", "revid": "58701", "url": "https://eu.wikipedia.org/wiki?curid=279683", "title": "Jose Maria Lakoizketa", "text": "Jose Maria Lakoizketa Santesteban (Narbarte, 1831ko otsailaren 2a - Elbete, 1889ko abenduaren 25a) nafar botanikaria izan zen.\nBiografia.\nGurasoak, Migel M\u00aa Lakoizketa eta Ana Francisca Santesteban Meoki ziren. Jose Maria etxeko premua zen, eta Iru\u00f1eko Institutura bidali zuten batxilergoa egitera. Institututik apaizgaitegira pasa zen.\nLakoizketa Bertizaranako oinetxea da, Oteiza auzoan. XIX. mendean, Narbarte herriaren auzoa zen, baina mende horren erdi aldera, Doneztebeko auzoa izatera igaro zen.\nLakoizketaren sortetxean, 1924. urtean, oroitarri bat paratu zuten \"LAKOIZKETA'R JOSE M\u00aa APEZ ZENARI 1831KO II-2'AN 1889KO xii-25'EAN ETXE ONTAKO SEME ZEN LAKOIZKETA JAUNA LANDARE JAKINTZAN EUSKALDUN NAGUSIENA EUSKALDUNAK ZOR DIOGUN AIPAMENAZ JASOTAKO ORITARRIAN 1924'N URTEAN\".\n1855ean, apaiz egin, eta Elgorriagako erretore izan zen, harik eta jaioterrira itzuli, eta hango erretore izendatu zuten arte (1857). Bi liburu eman zituen argitara landareei buruz: \"Cat\u00e1logo de las plantas que espont\u00e1neamente crecen en el valle de Bertizarana\" (1884-1885) eta \"Diccionario de los nombres e\u00faskaros de las plantas en correspondencia con los vulgares, castellanos, franceses y cient\u00edficamente latinos\" (1888).\nGarrantzia.\n\"Etorkizuna, hain aldakorra den izaki hori, ez da justiziaz portatu Jose Maria Lakoizketa, Narbarteko botanikariarekin. Botanikariek hura eduki beharko lukete aitzindari eta bide-erakusle; bada, bere burua heziz gain, bidea ireki zuen taxonomia eta kriptografia alorrean. Hizkuntzalariak, berriz, beren aldetik, euskal lexikografiari ekarpen itzela egin zion gizonari. Eta, orokorrean, esan behar da gure kulturan ez daudela ez hainbeste eta ez hain distiratsuak diren izarrak hura bezalako gizon bat ez egoteko izartegi horretan. Haren \"Hiztegiaren\" berrargitaraldiari egiten dion sarrera honek bere bizitza eta inguruaren berri eman nahi du, eta, bide batez, oroimena berreskuratu\"."}
{"id": "279684", "revid": "1545", "url": "https://eu.wikipedia.org/wiki?curid=279684", "title": "Nur ad-Din Mahmud", "text": "Nur ad-Din Abu al-Qasim Mahmud Ibn 'Imad ad-Din Zengi (?, egungo Siria, 1118 - Damasko, 1174ko maiatzaren 15a), eskuarki Nur ad-Din (, \u00abFedearen argia\u00bb) deitua, Alepoko emirra izan zen 1146-1174 bitartean, eta Damaskokoa 1154-1174 bitartean. Zengid leinuko kidea izan zen.\nBiografia.\nImad ad-Din Zengiren semea eta ondorengoa izan zen. 1146-1150 bitartean, Edesako Konderriaren konkista bukatu zuen, eta 1154an Damasko bereganatu zuen. Gotorleku asko hartu zituen gurutzatuengandik, eta Sirkuh bultzatu zuen Egipto hartzera. Saladin, Sirkuh-ren iloba, Egiptoko fatimien kalifaldi xiitaz jabetu zen 1171ean.\nGudari izateaz gainera, antzeak eta zientziak babestu zituen, eta erietxeak, eskolak eta liburutegiak sortu zituen."}
{"id": "279685", "revid": "6327", "url": "https://eu.wikipedia.org/wiki?curid=279685", "title": "Nur ad-Din Zangi", "text": ""}
{"id": "279686", "revid": "1545", "url": "https://eu.wikipedia.org/wiki?curid=279686", "title": "Pibul", "text": "Pibul (jaiotza-izena: \"Plaek Khittasangkha\" ; Bangkoketik hurbil, 1897ko uztailaren 14a - Tokio, 1964ko ekainaren 11) Thailandiako militar eta politikaria izan zen.\nFrantzian egin zituen ikasketa militarrak eta ondoren bere herrira itzuli eta 1932ko matxinada militarrean parte hartu zuen; ospe eta indar handia lortu zituen militarrak nagusi zituen gobernu berrian. 1934an Defentsa ministro eta 1938an Lehen Ministro izendatu zuten. 1947an beste estatu-kolpe bat antolatu zuen, baina 1957an kargutik bota zuten."}
{"id": "279687", "revid": "28807", "url": "https://eu.wikipedia.org/wiki?curid=279687", "title": "Plaek Pibulsonggram", "text": ""}
{"id": "279688", "revid": "28807", "url": "https://eu.wikipedia.org/wiki?curid=279688", "title": "Plaek Khittasangkha", "text": ""}
{"id": "279690", "revid": "28807", "url": "https://eu.wikipedia.org/wiki?curid=279690", "title": "Phibun", "text": ""}
{"id": "279691", "revid": "46380", "url": "https://eu.wikipedia.org/wiki?curid=279691", "title": "Mickey Rourke", "text": "Mickey Rourke, jaiotza-izenaz Philip Andre Rourke, Jr. (New York, AEB, 1952ko irailaren 16a -), Estatu Batuetako antzezlea da.\nBiografia.\n\"Actor\u00b4s Studio\" eskolan ikasi zuen. Hasieran, bigarren mailako antzezpen-lanak egin zituen; baina Francis Ford Coppolaren \"Rumble Fish\" (1983) eta Michael Ciminoren \"Year of The Dragon\"(1985) filmek oso ezagun egin zuten.\nBeste film batzuk: \"9\u00bd Weeks\" (1986), \"Angel Heart\" (1987), \"Barfly\" (1987), \"The Desesperate Hours\" (1990), \"Wild Sands\" (1992), \"The Pledge\" (2001), \"Sin City\" (2005), \"The Night Job\" (2008), \"The Wrestler\" (2008), \"Iron Man 2\" (2010) eta \"Immortals\" (2011)."}
{"id": "279692", "revid": "336", "url": "https://eu.wikipedia.org/wiki?curid=279692", "title": "Chaiote", "text": "Chaiote (\"sechium edule\") kukurbitazeoen familiako landare igokaria da, eta haren fruitua. Landarea ile latzez estalia da, hostoak bihotz-itxurakoak dira eta loreak txikiak. Fruitua jateko ona da, mamitsua, udare-itxurakoa, 10-12 cm artekoa, berdea edo horixka eta azal kizkurra edo kanaleztatua du. Fruituez gainera, sustraiak ere jaten dira, eta gainerako parte berdeak aziendaren bazka gisa erabiltzen dira. Jatorriz Erdialdeko Amerikakoa da, eta han oso zabaldua dago."}
{"id": "279693", "revid": "58701", "url": "https://eu.wikipedia.org/wiki?curid=279693", "title": "Shigeru Yoshida", "text": " japoniar politikaria izan zen.\nBiografia.\nIngalaterran eta Italian enbaxadore eta Japoniako Kanpo Arazoetako ministro izan zen. Atxilo hartu zuten, Bigarren Mundu Gerran Japoniaren errendizioa bultzatu zuelako. Aske utzi zutenean, Alderdi Liberaleko lehendakari izan zen, eta, gero, gobernuburu (1946-1954). Bigarren Mundu Gerraren amaiera-ituna eta Estatu Batuekiko bake-hitzarmena sinatu zituen. 1954an, alderdiko lehendakaritza galdu zuen, eta politika utzi zuen."}
{"id": "279694", "revid": "512", "url": "https://eu.wikipedia.org/wiki?curid=279694", "title": "Triaenops persicus", "text": "Triaenops persicus Triaenops generoko animalia da. Chiropteraren barruko Hipposideridae familian sailkatuta dago."}
{"id": "279695", "revid": "105290", "url": "https://eu.wikipedia.org/wiki?curid=279695", "title": "Ayacucho (departamendua)", "text": "Ayacucho Peruko hego-erdialdeko departamendua da. 45.503 km2 ditu. Iparraldean, Andeetako goi-ordokiko lurraldeak daude. Erdialdea menditsua da (Nudo Corihuilca mendia, 5.000 m). Pampas, Mantaro eta Apurimac ibaiek zeharkatzen dute. Klima, hotza edo epela, idorra da. Hango biztanleak, nekazariak gehienbat, guztiz sakabanatuta bizi dira. Jarduera ekonomiko nagusia den arren, oso gutxi garatua eta eskasa da bertako nekazaritza. Berun- eta zilar-meatzeak daude."}
{"id": "279696", "revid": "105290", "url": "https://eu.wikipedia.org/wiki?curid=279696", "title": "Gangster", "text": "Gangsterra Estatu Batuetan mafiako edo gaizkile-talde (gang) bateko kidea. Estatu Batuetan edari biziak galarazita egon ziren garaian sortu zen \"gangster\" hitza; garai hartan debekaturiko edarien legez kanpoko salmentak indar handia hartu zuen, eta mafiako talde handiak eratu ziren, beren artean etengabe borrokan eta liskarretan ibiltzen zirenak. Oso famatuak izan ziren Chicagoko Al Capone eta New York-eko Lucky Luciano gangsterrak, italiar jatorrikoak biak."}
{"id": "279697", "revid": "28807", "url": "https://eu.wikipedia.org/wiki?curid=279697", "title": "Txaiote", "text": ""}
{"id": "279698", "revid": "28807", "url": "https://eu.wikipedia.org/wiki?curid=279698", "title": "Nawja Nimri", "text": ""}
{"id": "279699", "revid": "336", "url": "https://eu.wikipedia.org/wiki?curid=279699", "title": "Siluriforme", "text": "Siluriformes Osteiktieen klaseko arrain ordena da. Ordena horretako arrainen ezaugarririk berezienak ezkatarik ez izatea, azal lodi likatsua edo hezurrezko xaflaz estalia izatea, eta ahoaren inguruan bizar-itxurako hainbat gingil luze izatea dira. Isatsa homozerkoa da. Tropiko aldeko eta inguruetako eskualdeetan bizi dira. 24 bat familia (besteak beste, iktaluridoak, siluridoak, kobitidoak) eta 2.500 arrain-espezie inguru biltzen dira Siluriformes ordenan."}
{"id": "279700", "revid": "119347", "url": "https://eu.wikipedia.org/wiki?curid=279700", "title": "Taganrog", "text": "Taganrog () hego-mendebaldeko Errusian dagoen Rostov oblasteko hiri eta portua da. Taganrogeko badian dago, Azov itsasoaren ertzean. 2010ean 257.681 biztanle zituen.\nEkonomia.\nIndustria da ekonomia-jarduera nagusia (altzairugintza, metalurgia, ontziolak, industria kimikoa).\nHistoria.\n1698an Petri Handiak sortu zuen hiria. XIX. mendean garauak esportatzen ziren, eta, gaur egun, Donbasseko ikatza. Krimeako gerra-garaian kalte ugari jasan zituen hiriak frantses-britainiar itsas armadaren bonbardaketen ondorioz."}
{"id": "279702", "revid": "512", "url": "https://eu.wikipedia.org/wiki?curid=279702", "title": "Sarcoramphus papa", "text": "Sarcoramphus papa Cathartidae familiako hegazti handia da, 90 cm inguru luzea.\nItxuraz sai arrearen antzekoa da, baina zangoak, ordea, hark baino luzeagoak ditu. Burua luma txiki gorriz estalia, eta mokoaren ingurua karatxo zuriz eta gorriz betea du. Lumarik gehienak zuriak ditu, eta isatsa eta hegoen puntak, berriz, beltzak.\nMexikotik Argentinako iparraldea bitarteko lurraldeetan bizi da. Ameriketako erdi-hegoaldean bizi da. Haragi ustela jaten du. \"Sarcoramphus\" generoko espezie bizi bakarra da."}
{"id": "279703", "revid": "56334", "url": "https://eu.wikipedia.org/wiki?curid=279703", "title": "Kurt Alder", "text": "Kurt Alder (K\u00f6nigsh\u00fctte, Prusia, gaur egun Polonia, 1902ko uztailaren 10a - Kolonia, Alemaniako Errepublika Federala, 1958ko ekainaren 20a) alemaniar kimikaria izan zen.\nBizitza.\nIkasketak Kielgo Unibertsitatean egin zituen. Otto Dielsen ikaslea eta, geroago, lankidea izan zen. 1926an doktoregoa lortu zuen. 1934tik 1936ra, unibertsitate horretako irakaslea izan zen. 1936tik 1940ra, IG Farbenentzat lan egin zuen. 1940tik 1958ra, Koloniako Unibertsitateko irakasle eta administrari izan zen. 1950eko Kimikako Nobel saria jaso zuen, Otto Dielsekin erdibana, Diels-Alder erreakzioa edo sintesi dienikoa izeneko metodoa garatzeagatik."}
{"id": "279704", "revid": "512", "url": "https://eu.wikipedia.org/wiki?curid=279704", "title": "Triaenops rufus", "text": "Triaenops rufus Triaenops generoko animalia da. Chiropteraren barruko Hipposideridae familian sailkatuta dago."}
{"id": "279705", "revid": "46380", "url": "https://eu.wikipedia.org/wiki?curid=279705", "title": "Jos\u00e9 Ram\u00f3n Castro Alaba", "text": "Jos\u00e9 Ram\u00f3n Castro Alaba (Tutera, Nafarroa, 1896ko abuztuaren 31 - 1977) sendagilea eta filologoa izan zen. Nafarroako Artxibo Nagusiko zuzendaria izan zen, eta titulu ugari jaso zuen Espainiako arte eta historiako akademietan. Nafarroako historia eta arteari buruzko lan asko eman zituen argitara. \"Cat\u00e1logo de la secci\u00f3n de Comptos del Archivo General de Navarra\" eman zuen argitara hainbat liburukitan, 1952az gero. Beste lan batzuk: \"Autores e impresos tudelanos\" (1963), eta \"Tudela monumental \"(1975)."}
{"id": "279706", "revid": "28807", "url": "https://eu.wikipedia.org/wiki?curid=279706", "title": "Jos\u00e9 Ram\u00f3n Castro Alava", "text": ""}
{"id": "279707", "revid": "105290", "url": "https://eu.wikipedia.org/wiki?curid=279707", "title": "Chattanooga", "text": "Chattanooga Estatu Batuetako hiria, Tennessee estatuaren hegoaldean, Tennessee ibaiaren ertzean. 167.674 biztanle (2010; hirialdeak 320.761 biztanle ditu). Burdinbide- eta industria-hiri garrantzitsua. Ehun-langintza, erreaktore nuklearrak eta industria mekanikoa. Sezezio-gerraren garaian konfederalen egoitza garrantzitsua izan zen Chattanooga. Grant eta Sherman jeneralek 1863an garaitu zituzten hegoaldeko konfederalak Chattanoogako guduan."}
{"id": "279708", "revid": "336", "url": "https://eu.wikipedia.org/wiki?curid=279708", "title": "Francisco Hormaetxe", "text": "Francisco Hormaetxe Orbegozo (Bilbo, \u2013 Paris, ) bizkaitar politikaria izan zen.\nBiografia.\nBizkaiko jaurerriko gobernuko idazkari izan zen 1833-1848 eta 1850-1852 bitarteko urteetan, diputatu Madrilgo Gorteetan 1853. urtetik aurrera, eta Espainiako kontsul nagusi ere bai. Liberala zen, baina Espainiako erregeen zerbitzari prestua. Foruen aldeko jarrera erakutsi zuen azken urteetan.\n\"Viaje Pintoresco por las Provincias Vascongadas\" (Bilbo, 1846) obrako historia atala idatzi zuen."}
{"id": "279709", "revid": "28807", "url": "https://eu.wikipedia.org/wiki?curid=279709", "title": "Francisco Hormaeche", "text": ""}
{"id": "279710", "revid": "336", "url": "https://eu.wikipedia.org/wiki?curid=279710", "title": "J\u014dch\u014d", "text": "J\u014dch\u014d japoniar eskultore budista izan zen (? - Kyoto, 1057). Erdi Aroko artista japoniar ospetsuenetako bat izan zen. Kosho eskultorearen semea zen eta Fujiwara Mitxinaga Japoniako buruzagi nagusiarentzat lan egin zuen bereziki. \"Kiyoseho\" edo zura landu eta irudiak egituratzeko teknika berezia garatu eta osatu zuen, eta erlijio-lanetan ziharduten eskultore-anaidiak sortu zituen. Kiototik hurbil dagoen Uji hiriko By\u014dd\u014d-in tenpluko Buda Amida da Jotxoren lan ospetsuena (1053)."}
{"id": "279711", "revid": "336", "url": "https://eu.wikipedia.org/wiki?curid=279711", "title": "Mangostan", "text": "Mangostana klusiazeoen (edo Gutiferoen) familiako fruitu-zuhaixka, berez Moluka uharteetakoa baina tropiko aldeko beste herrialde askotan ere landatzen dena (\"Garcinia mangostana\"). Hosto zabal larrukara izaten du, fruitu gorria, baia-egiturakoa eta mami zuriz bildutako haziak dituena, baratxuri alearen antzekoak. Haziaren gaineko mamia da jaten dena, eta duen ahogozoagatik oso aintzat hartua da. Fruituaren eta enbor-adarren azalean duen izerdia oihalei kolorea emateko erabiltzen da.\nMangostan Asiako tropikoetako fruta ospetsu eta zaporetsuena da.\nFruituak hazteko eta ekoizteko tenperatura ideala 25-35\u00a0\u00b0C-ko tenperatura du, hezetasun erlatiboa% 80 baino gehiago."}
{"id": "279712", "revid": "336", "url": "https://eu.wikipedia.org/wiki?curid=279712", "title": "Mengistu Haile Mariam", "text": "Mengistu Haile Mariam (, ahoskatua; Addis Abeba, 1937ko maiatzaren 21a) Etiopiako militar eta politikaria da.\nBiografia.\n1974an, Haile Selassie aginpidetik bota zuen mugimenduaren gidari izan zen. 1977an, aginpidea lortu zuen, T. Benti hila gertatu ondoren. 1978an, adiskidetasun eta elkar laguntzarako hitzarmena izenpetu zuen Sobietar Batasunarekin. Herrialde horrek laguntza militarra eman zion, Kubaren bitartez, Somaliako eta Eritreako iraultzaileen kontra borroka egin zezan. 1991n, aginpidea eta herrialdea utzi behar izan zituen, estatu-kolpe baten ondorioz. Etiopian heriotza zigorra ezarri zioten genozidio krimenengatik, baina Zimbabwen babestu zen."}
{"id": "279713", "revid": "90204", "url": "https://eu.wikipedia.org/wiki?curid=279713", "title": "Luca Pacioli", "text": "Luca Pacioli (Izengoitia: \"Luca di Borgo\") Italiar matematikaria (Borgo del Santo Sepolcro, 1445 - Erroma, 1514). Matematikako eskolak eman zituen Perugia, Napoli, Milan, Pisa, Bolonia, Venezia eta Erroman. Pacioliren obra nagusia, \"Summa de arithmetica, geometria, proportioni et proportionalit\u00e0\" (1494), entziklopedia moduko bat da, bere garaiko matematikaren ezagutza osoa biltzen duena. Lehen zatia aritmetikari eta algoritmoari buruzkoa da; bigarrena, berriz, geometria praktikoari buruzkoa."}
{"id": "279714", "revid": "28807", "url": "https://eu.wikipedia.org/wiki?curid=279714", "title": "Luca di Borgo", "text": ""}
{"id": "279715", "revid": "512", "url": "https://eu.wikipedia.org/wiki?curid=279715", "title": "Daegu", "text": "Daegu (koreeraz: \ub300\uad6c, \u5927\u90b1, ahoskatua, euskaraz \u201cmuino handia\u201d), lehen Taegu transliteratua, Hego Koreako hego-ekialdeko hiria da. 884 kilometro karratuko eremua du, eta 2017an 2.501.673 biztanle zituen.\nGeografia.\nKoreako penintsularen hego-ekialdean dago, Nakdong eta Kumbo ibaien bilgunean, Pusan hiriaren ipar-mendebaldean.\nKlima.\nKlima subtropikala du, \"Cwa\" K\u00f6ppen klima sailkapenaren arabera.\nBanaketa administratiboa.\nDaegu 7 barrutitan (\"gu\") eta konderri (\"gun\") batean banaturik dago:\nEkonomia.\nBi unibertsitate ditu, eta aireportua. Burdinbide eta errepide-gune garrantzitsua da. Nekazaritza-produktuen (garia, garagarra, arroza, tabakoa, fruitu-arbolak) merkataritza, administrazioa eta industria (ehungintza, janari industria, tresneria elektrikoak eta mekanikoak) dira ekonomia-jarduera nagusiak.\nHerri eta hiri senidetuak.\nDaegu ondorengo herri eta hiriekin senidetuta dago:"}
{"id": "279718", "revid": "56334", "url": "https://eu.wikipedia.org/wiki?curid=279718", "title": "Jos\u00e9 Mar\u00eda Urkijo Ibarra", "text": ""}
{"id": "279719", "revid": "15795", "url": "https://eu.wikipedia.org/wiki?curid=279719", "title": "Jos\u00e9 Mar\u00eda Urquijo Ibarra", "text": ""}
{"id": "279720", "revid": "56334", "url": "https://eu.wikipedia.org/wiki?curid=279720", "title": "Menahem Begin", "text": "Menahem Begin ( \"Mena\u1e25em Begin\", ; \"Menakhem Volfovich Begin\";Brest-Litovsk, Bielorrusia, 1913 - Jerusalem, Israel, 1992) israeldar politikaria izan zen. 1977tik 1983ra Israelgo lehen ministroa izan zen.\nBizitza.\n1940-1941 bitartean, Siberian egon zen preso, jarduera sionistak egiteagatik. 1942an Irgun izeneko erakunde armatua eratu zuen Palestinan. 1973an, Likud alderdi eskuindarra sortu zuen. Gobernuko lehen ministro zela (1977-1983), Egiptoren eta Israelen arteko bake-hitzarmena sinatu zuen 1978an, Sadat Egiptoko lehendakariarekin (Camp David, 1978). Bi agintariok jaso zuten Bakearen Nobel saria 1978an."}
{"id": "279721", "revid": "512", "url": "https://eu.wikipedia.org/wiki?curid=279721", "title": "Cardioderma cor", "text": "Cardioderma cor Cardioderma generoko animalia da. Chiropteraren barruko Megadermatidae familian sailkatuta dago."}
{"id": "279722", "revid": "56334", "url": "https://eu.wikipedia.org/wiki?curid=279722", "title": "Charles Gates Dawes", "text": "Charles Gates Dawes (Marietta, 1865eko abuztuaren 27 - Chicago, 1951ko apirilaren 23a) Estatu Batuetako politikaria eta finantza-gizona izan zen. Estatu Batuetako lehendakariorde izan zen 1925etik 1929ra, eta enbaxadore, Britainia Handian 1929tik 1932ra. Dawes Plana egin zuen: Alemaniak gerran eragindako gastuak ordaindu behar zituen, baina Alemaniako ekonomia gehiago ahuldu gabe. 1925ean, Bakearen Nobel saria jaso zuen, Austen Chamberlain politikariarekin batera."}
{"id": "279723", "revid": "1545", "url": "https://eu.wikipedia.org/wiki?curid=279723", "title": "Lady Jane Grey", "text": ""}
{"id": "279724", "revid": "42829", "url": "https://eu.wikipedia.org/wiki?curid=279724", "title": "Gustav von Kahr", "text": "Gustav Ritter von Kahr (Weissenburg, Bavariako Erresuma, 1862ko azaroaren 29a - Munich, Bavaria, Alemania, 1934ko ekainaren 30a) bavariar politikaria izan zen.\nBiografia.\nWolfgang Kapp abertzale sutsuaren estatu-kolpearen ondoren, gobernu atzerakoi bat antolatu zuen Bavarian, joera separatistakoa. Moderatuek dimisioa ematera behartu zuten 1921ean, baina 1923ko irailaren 26an diktadore aginpidea lortu zuen Bavariako komisario orokor gisa. Hitler espetxeratu zuen Municheko estatu-kolpearen ondoren. 1924an erretiratu zen. Hitlerren aginduz hil zuten \"laban luzeen gauean\"."}
{"id": "279725", "revid": "512", "url": "https://eu.wikipedia.org/wiki?curid=279725", "title": "Pietro Antonio Locatelli", "text": "Pietro Antonio Locatelli (Bergamo, 1695eko irailaren 3a - Amsterdam, 1764ko martxoaren 30a) italiar musikagile eta biolinista izan zen. Corelliren ikasle izan zen Erroman. 1729an, Amsterdamera joan zen, eta han eman zuen ia bizitza osoa. Biolinista bikaina izan zen, eta efektu eta teknika berriak asmatu zituen. Hamabi \"Concerti grossi\" (1721) idatzi zituen, \"L\u00b4arte del violino\" (hamabi kontzertu dituena), hogeita lau kapritxo harizko musika-tresnetarako, sei biolin-kontzertu, sei trio harizko musika-tresnetarako eta sonatak, besteak beste."}
{"id": "279726", "revid": "58701", "url": "https://eu.wikipedia.org/wiki?curid=279726", "title": "Adam Schaff", "text": "Adam Schaff (Lviv, 1913ko martxoaren 10a - Varsovia, 2006ko azaroaren 12a) poloniar filosofoa eta soziologoa izan zen.\nLangileen alderdiko batzorde nagusiko kidea eta Poloniako Zientzia Akademiako soziologia eta filosofia sailetako zuzendaria izan zen. Hizkuntzari, ezagutzaren filosofiari eta logikari buruzko lanak idatzi zituen, eta gizarte-jakintzen ikuspegi marxista landu zuen bere obretan. Obra nagusiak: \"Egiari buruzko teoria marxistaren arazoak\" (1951), \"Semantikaren hastapenak\" (1960), \"Historiaren legeen izaera objektiboa\" (1955), \"Hizkuntza eta ezagutza\" (1963), \"Marxismoa eta gizakia\" (1965), \"Alienazioa fenomeno sozial gisa\" (1977), \"Zer etorkizun datorkigu?\" (1985), \"Marxismoa mendearen amaieran\" (1994)."}
{"id": "279727", "revid": "96586", "url": "https://eu.wikipedia.org/wiki?curid=279727", "title": "Arne Tiselius", "text": "Arne Wilhelm Kaurin Tiselius (Stockholm, Suedia, 1902ko abuztuaren 10a - Uppsala, Suedia, 1971ko urriaren 29a) suediar biokimikaria izan zen.\nBiografia.\nUppsalako eta Princetongo unibertsitateetan egin zituen ikasketak. Biokimika-gaiak bakartzeko metodoen ikerkuntzan, elektroforesiaren eta kromatografiaren ikerkuntzan bereziki, egin zituen lanengatik da ezaguna. Aminoazido batzuk bakartzea lortu zuen. Birusak bakartzeko eta odolaren plasma sintesi bidez lortzeko lanak ere egin zituen.\nSari asko jaso zituen, besteak beste, Kimikako Nobel saria 1948an."}
{"id": "279728", "revid": "46380", "url": "https://eu.wikipedia.org/wiki?curid=279728", "title": "Louis-Michel van Loo", "text": "Louis-Michel van Loo (Toulon, 1707ko martxoaren 2a - Paris, 1771ko martxoaren 20a) frantziar margolaria izan zen, Jan Baptiste van Looren semea. Ikasketak aitarekin hasi eta Erroman burutu zituen (1727-1732), osaba Charles-Andr\u00e9rekin. 1733an Parisko Akademiako kide egin zuten. 1737an Espainiara joan zen; San Fernandoko Arte Ederren Errege Akademiako zuzendari izan zen, eta gorteko pintore gisa jardun zuen hil arte. Bere garaiko aristokraten eta Filipe V.a Espainiakoaren familiaren erretratuak egin zituen. Haren lanen ezaugarri nagusiak errealismoa, dotorezia eta fintasuna dira."}
{"id": "279729", "revid": "512", "url": "https://eu.wikipedia.org/wiki?curid=279729", "title": "John Wilkinson", "text": "John Wilkinson (Clifton, Cumberland, 1728 - Bradley, Staffordshire, 1808ko uztailaren 14a) ingeles industria-gizona izan zen. Metalurgiako lantegi bat sortu zuen, eta han erabili ziren lehen aldiz metalurgiako teknika berriak. Bestalde, burdinazko ontzi bat sortu zuen, gobernuarentzat egiten zituen armak garraiatzeko. Horretaz gainera, burdina zulatzeko tresna bat asmatu zuen, zilindroak eta kanoiak zehaztasun osoz zulatzen zituena. Tresna hura oinarri-oinarrizkoa gertatu zen Watten lurrun-makina egiteko."}
{"id": "279731", "revid": "512", "url": "https://eu.wikipedia.org/wiki?curid=279731", "title": "Miguel Bilbao Beraza", "text": "Miguel Bilbao Beraza (Zumarraga, Gipuzkoa, 1961) gipuzkoar margolaria da.\nBiografia.\n1990an serigrafia ikastaroa egin zuen Manuel Belloren eskutik, Donostiako Artelekun, eta Pintura ikastaroak ere egin zituen bertan. 1990an \"White Spirit\" talde erakusketan hartu zuen parte Donostiako San Telmo Museoan. 1994tik aurrera bakarkako erakusketa ugari egin du, bere jaioterrian eta inguruko herrietan zein Donostian, gehienbat. 1999an egin zuen \"Guraizeekin margotzen\" erakusketan bildu zituen bere azkeneko lanak."}
{"id": "279732", "revid": "28807", "url": "https://eu.wikipedia.org/wiki?curid=279732", "title": "Migel Bilbao Beraza", "text": ""}
{"id": "279733", "revid": "512", "url": "https://eu.wikipedia.org/wiki?curid=279733", "title": "Lavia frons", "text": "Lavia frons Lavia generoko animalia da. Chiropteraren barruko Megadermatidae familian sailkatuta dago."}
{"id": "279734", "revid": "1545", "url": "https://eu.wikipedia.org/wiki?curid=279734", "title": "Georges Candilis", "text": "Georges Candilis, grezieraz \u0393\u03b5\u03ce\u03c1\u03b3\u03b9\u03bf\u03c2 \u039a\u03b1\u03bd\u03b4\u03cd\u03bb\u03b7\u03c2 (Baku, Errusiar Inperioa, 1913ko martxoaren 29a - Paris, Frantzia, 1995eko maiatzaren 10a) azerbaijandar jatorriko arkitekto frantsesa izan zen.\nBiografia.\nGrezian eta Frantzian lan egin zuen, eta Le Corbusierren estudioan aritu zen lanean bost urtez. Candilisen obretan nabarmena da haren arkitekturaren eragina. Egungo gizakiaren bizimodua, eta gizartearen eta hirien egitura berria dira Candilisen arkitekturaren kezka nagusiak. Sari ugari jaso zituen. Casablanca Hiriko Plan Nagusia (1952-54) eta Atenasko Kultura Zentroa (1981-83) dira bere obra ezagunenetako batzuk."}
{"id": "279735", "revid": "336", "url": "https://eu.wikipedia.org/wiki?curid=279735", "title": "Giovanni Gabrieli", "text": "Giovanni Gabrieli (Venezia, 1557 - \"ibidem\", 1612ko abuztuaren 12a) italiar organo-jotzaile eta musikagilea izan zen. Andrea Gabrieliren iloba eta ikaslea zen, eta haren pausoak jarraitu zituen. 1584an, San Markosko bigarren organo-jotzaile izendatu zuten, osabak lehenengo lekua lortu zuenean. Kontzertuak, moteteak eta korurako musika (profanoa eta erlijiozkoa) idatzi zituen, besteak beste. Ospe handia izan zuen Italiatik kanpo ere. Haren jarraitzaile izan ziren Sch\u00fctz eta Praetorius musikagileak."}
{"id": "279736", "revid": "219", "url": "https://eu.wikipedia.org/wiki?curid=279736", "title": "Francesco Geminiani", "text": "Francesco Geminiani (Lucca, Italia, 1687ko abenduaren 5ean bataiatua - Dublin, Irlanda, 1762ko irailaren 17a) musikaria eta biolinista izan zen. XVIII. mendeko musikari bikaina. Corelli eta A. Scarlattiren ikasle izan zen. Arrakasta handia izan zuen Londresen, Parisen eta Dublinen. Corelliren erara egin zituen \"concerti grossi\"ko lan batzuk, \"Opus 2\" eta \"Opus 3\", oso ezagunak egin ziren Ingalaterran. Bestalde, biolinaren teknika berriaren oinarriak finkatu zituen \"The Art of Playing on the Violin\" (1731) eta \"A Treatise of good Taste\" (1749) lanetan."}
{"id": "279737", "revid": "46380", "url": "https://eu.wikipedia.org/wiki?curid=279737", "title": "Nedim G\u00fcrsel", "text": "Nedim G\u00fcrsel (Gaziantep, Turkia, 1951 -) turkiar idazlea da.\nBiografia.\nErbestea, bakardadea eta herrimina dira bere eleberrietako gai nagusiak. Lehenbiziko liburuagatik (1975, \"Uda luzea Istanbulen\") Turkiar Hizkuntzaren Saria eman zioten.\nGaur egun, Parisen bizi da, eta turkiar literatura irakasten du Ekialdeko Hizkuntza eta Zibilizazioen Institutuan.\nBeste obra aipagarri batzuk: \"Komandantearen untxiak\" (1985), \"Azken tranbia\" (1991), \"Lehenbiziko emakumea\" (1994), \"Konkistatzailearen eleberria\" (1995), \"Alaren alabak\" (2008)."}
{"id": "279738", "revid": "46380", "url": "https://eu.wikipedia.org/wiki?curid=279738", "title": "Miguel Jimeno de Lahidalga", "text": "Miguel Jimeno de Lahidalga (Gasteiz, 1895eko maiatzaren 8a - \"ib.\", 1977ko otsailaren 5a) arabar margolaria izan zen.\nGasteizen, Madrilen eta Parisen egin zituen Margolaritzako ikasketak. Aipagarriak dira haren akuarelak eta olioak. 1946. urteaz geroztik, margolaritza abstraktua landu zuen. Obra nagusiak: \"Paisaje\", \"Invierno en Alava\", \"El Sena\", \"Verano en Alava\", \"La Ventana\", \"Calle de Lagr\u00e1n\", \"Campo de los palacios\", \"Grises en la catedr\u00e1l\", \"Judizmendi\", \"Murallas de Alava\", \"Llanada alavesa\", \"Paseo de los Fueros\", \"El cruce\" eta \"Expresi\u00f3n\"."}
{"id": "279739", "revid": "1545", "url": "https://eu.wikipedia.org/wiki?curid=279739", "title": "Micha\u0142 Kalecki", "text": "Micha\u0142 Kalecki (Lodz, Polonia, 1899ko ekainaren 22a - Varsovia, Polonia, 1970eko apirilaren 18a) poloniar ekonomialaria izan zen.\nBiografia.\nNazio Batuen Erakundeko Ekonomia Sailean lan egin zuen, eta Poloniako Zientzien Akademiako kide izan zen. Kapitalismoaren bilakaerari buruzko azterketak egin zituen, eta Keynesen emaitza beretara heldu zen. Orobat, ekonomia sozialista eta ekonomia horren planifikazioa ere aztertu zituen. \"Dinamika ekonomikoari buruzko azterketak\" (1943) eta \"Dinamika ekonomikoaren teoria\" (1956) dira Kaleckiren lan nagusiak."}
{"id": "279740", "revid": "28807", "url": "https://eu.wikipedia.org/wiki?curid=279740", "title": "Michel Kalecki", "text": ""}
{"id": "279741", "revid": "28807", "url": "https://eu.wikipedia.org/wiki?curid=279741", "title": "Michal Kalecki", "text": ""}
{"id": "279742", "revid": "512", "url": "https://eu.wikipedia.org/wiki?curid=279742", "title": "Ernst Kretschmer", "text": "Ernst Kretschmer (W\u00fcstenrot, Wurtemberg, 1888ko urriaren 8a - Tubingen, 1964ko otsailaren 8a) alemaniar psikiatra izan zen. Gizakien egitura morfologikoa eta adimenaren eritasunak lotu zituen. Lau pertsona-mota bereizi zituen, tipologia morfopsikologikoaren arabera (1921, \"K\u00f6perbau und Charakter\", \"Fisika eta izaera\"): pikniko-ziklotimikoak (psikosi maniako-depresiborako joera), leptosomatikoak (asteniarako joera), eskizotimikoak (eskizofreniarako joera) eta atletiko-likatsua (epilepsiarako joera)."}
{"id": "279743", "revid": "46380", "url": "https://eu.wikipedia.org/wiki?curid=279743", "title": "Claude Le Jeune", "text": "Claude Le Jeune frantses musikagilea izan zen (Valenciennes, 1530 inguruan - Paris, 1600). Frantses Errenazimentuko musikagile ezagunenetako bat da. Henrike IV.aren ganbera-musikagilea izan zen. Frantses-flandestar polifoniaren eta italiar madrigalen baliabideak erabili zituen. Le Jeunek idatziak dira, besteak beste, \"Le printemps\" musika neurtuaren bilduma bat, salmoetarako moldaketak (1589, \"Dod\u00e9cachorde\", bilduma barne), italiar madrigalak, frantses \"chanson\"ak, latinezko moteteak."}
{"id": "279744", "revid": "336", "url": "https://eu.wikipedia.org/wiki?curid=279744", "title": "Thomas Pringle", "text": "Thomas Pringle (Blaiklaw, Roxburghshire, 1789ko urtarrilaren 5a - Londres, 1834ko abenduaren 5a) eskoziar poeta izan zen.\nEdinburgon egin zituen ikasketak, eta kolono joan zen anaiekin Hego Afrikara 1819an. Cape Towngo liburutegiko arduradun izendatu zuten, eta bi egunkari sortu ondoren itzuli zen Britainia Handira. Esklabotasuna abolitzearen aldeko jarrera hartu zuen Ingalaterran. Bi poema-bilduma eman zituen argitara: \"Ephemerides\" (1828, \"Urteurrena\") eta \"African Sketches\" (1834, \"Afrikako apunteak\")."}
{"id": "279745", "revid": "512", "url": "https://eu.wikipedia.org/wiki?curid=279745", "title": "Jeronimo Sarasola", "text": "Jeronimo Sarasola Treku, izengoitiz Tolosar Pedro Bautista (Tolosa, Gipuzkoa, 1896ko irailaren 29a - 1987) gipuzkoar idazlea eta Kaputxinoa izan zen.\nBiografia.\nTolosako \"Muniti-bekoa\" baserrian jaioa, umetan Altsasuko kaputxinoetara joan zen eta 1914an Zangotzan abitua jantzi zuen. Hortik aurrera, Teologia ikasketekin jarraitu eta 1922an apaiztu ondoren, 1931 arte Filosofia irakatsi zuen Hondarribian.\n1931an Txinako Pingliangeko elizbarrutira joan zen misiolari. Han hogeita bi urte eman ondoren, 1953an, Txinako Iraultza garaitu ostean, bertako agintariek misiolari guztiak egotzi zitzuten eta Inazio Larra\u00f1aga gotzainarekin itzuli zen Euskal Herrira. Txinatik, sarri bidali ohi zituen artikuluak \"Zeruko Argia\" aldizkarian argitaratzeko.\nSarasolarenak dira: \"Eliz-abestiak\" (1926), \"Irugarren Ordenakoen Induljentziak\" (1926), \"Jaun-artzeko otoitz laburrak\" (1925)."}
{"id": "279746", "revid": "6327", "url": "https://eu.wikipedia.org/wiki?curid=279746", "title": "Tolosar Pedro Bautista", "text": ""}
{"id": "279747", "revid": "105290", "url": "https://eu.wikipedia.org/wiki?curid=279747", "title": "Tasaday", "text": "Tasaday Filipinetako Mindanao uharteko oihanetan bizi den herri bateko kidea. 1971 inguru arte, Harri Aroan bizi ziren; leizeetan zuten bizilekua, eta basoan bildutako fruituak eta animalia txikiak jaten zituzten. Jantziak zuhaitz-azalez egiten zituzten, eta tresnak harriz eta zurez; gerrarako armarik ez zuten. Antropologian garrantzi handiko ikergai izan ziren, baina 1980ko hamarkadan zalantzan jarri zen aurkikuntza eta aurreko baieztapen haiek. Gaur egun, inguruko leinuekin bizi dira, eta haien ohiturak hartu dituzte."}
{"id": "279749", "revid": "46380", "url": "https://eu.wikipedia.org/wiki?curid=279749", "title": "Claude Cahen", "text": "Claude Cahen (Paris, 1909ko otsailaren 26a - Savigny-sur-Orge, 1991ko azaroaren 18a) frantziar historialaria izan zen.\nErdi Aroko islamaren historian aditua zen, eta Frantziako Unibertsitatera eraman zuen gai horren irakaskuntza. Obrak: \"L\u00b4Islam des origines au d\u00e9but de l\u00b4empire ottoman \"(1970, \"Islama, sorreratik otomandar inperioaren hastapenetara\"), \"La Turquie pr\u00e9-ottomane \"(1988, \"Otomandar gariaren aurreko Turkia\"), \"Orient et Occident au temps des croisades \"(\"Ekialdea eta Mendebaldea gurutzaden garaian, \"1983)."}
{"id": "279750", "revid": "1545", "url": "https://eu.wikipedia.org/wiki?curid=279750", "title": "Khujand", "text": "Khujand (), lehen, 1936 eta 1991 bitartean, Leninabad (\u041b\u0435\u043d\u0438\u043d\u043e\u0431\u043e\u0434), Tajikistango errepublikako hiria eta izen bereko herrialdeko (26.100 km2 eta 1.448.000 biztanle) hiriburua da. Sir Daria ibaiaren ertzean dago, Ferganako haranean.\nHistoria.\nAlexandro Handiak sortu zuen K.a. IV. mendean (\"Alejandria Eskhat\u00e9\") eta Asia Erdialdeko hiri zaharrenetako bat da. VIII. mendean arabiarren mende egon zen, Genghis Khanen indarren esku XIII. mendean, eta, 1866tik aurrera, errusiarren mende gelditu zen. Tajikistango bigarren hiria da gaur egun."}
{"id": "279751", "revid": "6327", "url": "https://eu.wikipedia.org/wiki?curid=279751", "title": "Leninabad", "text": ""}
{"id": "279752", "revid": "105290", "url": "https://eu.wikipedia.org/wiki?curid=279752", "title": "Palladianismo", "text": "Palladianismoa Andrea Palladioren estiloan oinarritutako arkitektura-mugimendua da, 1715-1750 bitartean Britainia Handian eta areago Estatu Batuetan nagusi izan zena.\nEzaugarriak.\nSimetria, erregulartasuna eta xehetasunen zehaztasuna ziren palladianismoaren ezaugarri nagusiak. Palladiok berak ez zuen altzaririk egin, baina palladianismoaren barruan Palladioren estiloko etxeetarako barne-dekorazioa ere landu zen. Palladinismoko arkitekto ezagunenak Burlington eta William Kent izan ziren."}
{"id": "279753", "revid": "512", "url": "https://eu.wikipedia.org/wiki?curid=279753", "title": "Macroderma gigas", "text": "Macroderma gigas Macroderma generoko animalia da. Chiropteraren barruko Megadermatidae familian sailkatuta dago."}
{"id": "279754", "revid": "28807", "url": "https://eu.wikipedia.org/wiki?curid=279754", "title": "Paladianismo", "text": ""}
{"id": "279755", "revid": "512", "url": "https://eu.wikipedia.org/wiki?curid=279755", "title": "Erramun Jaiogabea", "text": "Erramun Jaiogabea (katalanez: \"Sant Ramon Nonat\"; Portell, Lleidako probintzia, 1204 - Cardona, 1240ko abuztuaren 31) Erromatar Eliza Katolikoko elizgizona izan zen. Petri Nolaskoren adiskidea zen, eta 1224an Mesedetako ordenan sartu zen, hark bultzatuta. Aljerian ibili zen erredentzio-misioak bideratzen, eta torturak jasan zituen. Gregorio IX.a aita santuak 1239an deitu zuen Erromara kardinal izendatzeko, baina bidean hil zen. Ama hil ondoren zesareaz jaio zelako zuen \"jaiogabe\" izengoitia."}
{"id": "279756", "revid": "6327", "url": "https://eu.wikipedia.org/wiki?curid=279756", "title": "Ramon Nonat", "text": ""}
{"id": "279757", "revid": "336", "url": "https://eu.wikipedia.org/wiki?curid=279757", "title": "Cosimo Rosselli", "text": "Cosimo Rosselli (Florentzia, 1439 - \"ibidem\", 1507) italiar margolaria izan zen. Neri di Bicciren ikaslea izan zen. 1476an, \"San Felipe Benizziren bokazioa\" margotu zuen. 1481ean, Sixto IV.ak Erromara deitu zuen Kapera Sixtinoan lan egin zezan, eta han \"Urrezko zekorra gurtzen\", \"Mendiko sermoia\" eta \"Azken afaria\" izeneko freskoak margotu zituen. Florentziara itzulirik, \"Sakramentu santuaren miraria\" margotu zuen Sant\u00b4Ambrogio elizan. Frai Bartolomeo eta Piero di Cosimo izan zituen ikasle."}
{"id": "279758", "revid": "512", "url": "https://eu.wikipedia.org/wiki?curid=279758", "title": "Johan Heinrich von Th\u00fcnen", "text": "Johan Heinrich von Th\u00fcnen (Kanarienhausen, gaur egun Wangerland, 1783ko ekainaren 24a - Tellow, gaur egun Rostock barrutia, 1850eko irailaren 22a) alemaniar ekonomialaria izan zen. Agronomoa zen, eta etxalde-eredu bat antolatu zuen Tellow hirian. Etxalde horretan, langileen artean banatu zuen etekinen zati bat. Ekonomia-saio bat idatzi zuen, \"Der isolierte Staat \" (1826-1850, \"Estatu bakartua\"). Obra horretan, autarkian bizi edo kanpo-harremanik ez zuen hiri bat asmatu zuen, eremu oparo baten erdian, eta han kokatu zituen ekonomiari buruz zituen ideiak, produkziogune zentrokideen inguruan."}
{"id": "279759", "revid": "105290", "url": "https://eu.wikipedia.org/wiki?curid=279759", "title": "Trofonio", "text": "Trofonio (Grezieraz: \"Trophonios\") Greziako mitologiako pertsonaia, Orkomenoko errege Erginoren semea. Tradizioaren arabera, Delfosen, bere anaia Agamenerekin batera, Apoloren tenplua eraiki zuen, baina amaitutakoan anaia hil zuen. Zigor gisa lurreko pitzadura baten barrunbera erori zen; handik orakuluak esaten zituen. Lebadeatik hurbil santutegi bat zuen lurpean, leize estu sakon batean, eta bertaratzen zirenek ikuskizunen bidez jasotzen zituzten galderen erantzunak."}
{"id": "279760", "revid": "96586", "url": "https://eu.wikipedia.org/wiki?curid=279760", "title": "Christian B. Anfinsen", "text": "Christian Boehmer Anfinsen (Monessen, Pennsylvania, 1916ko martxoaren 26a - Randallstown, Maryland,1995eko maiatzaren 14a) estatubatuar biokimikaria izan zen.\nSwarthmoren eta Harvarden egin zituen ikasketak. Gero, artritisa eta metabolismoaren gaixotasunak ikertzen zituen Bethesdako Institutu Nazionalean (Maryland) lan egin zuen. Entzimen formarekin eta jarduerarekin zerikusia zuten zenbait aurkikuntza egin zituen. 1972an, Kimikako Nobel saria jaso zuen, Moorerekin eta Steinekin batera, erribonukleasaren inguruan egindako lanengatik."}
{"id": "279761", "revid": "119347", "url": "https://eu.wikipedia.org/wiki?curid=279761", "title": "Briansk", "text": "Briansk (errusieraz: \u0411\u0440\u044f\u043d\u0441\u043a) Errusiako hiria da, Briansk oblasteko hiriburua. Desna ibaiaren ertzean dago, Moskutik 379 km hego-mendebaldera. 2010ean 415.721 biztanle zituen.\nHistoria.\nXIII. eta XIV. mendeetan, printzerri burujabe baten hiriburua izan zen. 1356-1503 bitartean Lituaniako hiria izan zen, Errusiaren mende geratu baino lehen. 1941ean Alemaniarrek harturik, errusiarrek berreskuratu zuten 1943ko abuztuan.\nEkonomia.\nIndustria garrantzitsua (metalurgia, mekanika eta janari-industria) du eta burdinbide-lotunea da."}
{"id": "279762", "revid": "31982", "url": "https://eu.wikipedia.org/wiki?curid=279762", "title": "Escuintla", "text": "Escuintla Guatemalako hegoaldean dagoen Escuintla departamenduko hiriburua da. Guacalate ibarrean dago, San Jose hiriaren ipar-ekialdean. 640 km\u00b2ko eremua du eta 2010ean 147.600 biztanle zituen."}
{"id": "279764", "revid": "46380", "url": "https://eu.wikipedia.org/wiki?curid=279764", "title": "Jean Metzinger", "text": "Jean Metzinger (Nantes, Frantzia, 1883ko ekainaren 24a - Paris, Frantzia, 1956ko azaroaren 3a) margolaria eta frantsesezko idazlea izan zen. 1908tik aurrera, kubismoaren bidetik abiatu zen, Picassorekin eta Braquerekin zituen harremanetan oinarriturik, eta mugimendu horren teoriko bikainenetako bat izan zen (\"Du cubisme\", 1912). Haren lanen ezaugarria teknikaren perfekzioa da. 1921etik aurrera, errealismora itzultzeko ahalegina nabaritzen da Metzingerren lanetan.\nHaren margolan aipagarrienak hauek dira: \"Femme, face-profil\" (1917), \"The Dancer\", \"La Femme \u00e0 la guitare\"."}
{"id": "279765", "revid": "512", "url": "https://eu.wikipedia.org/wiki?curid=279765", "title": "Megaderma lyra", "text": "Megaderma lyra Megaderma generoko animalia da. Chiropteraren barruko Megadermatidae familian sailkatuta dago."}
{"id": "279766", "revid": "119347", "url": "https://eu.wikipedia.org/wiki?curid=279766", "title": "Antonio Olloqui", "text": "Antonio Olloqui Rueda (Gasteiz, 1923ko azaroaren 7a) arabar marrazkilaria eta esmaltegilea da. Gasteizko Arte eta Lanbide Eskolan egin zituen ikasketak. 1950-60 urteetan hasi zen nabarmentzen, eta ohorezko aipamena jaso zuen 1949. urteko Arabako Pinturaren VI. Erakusketan \"Puerta de Santa Clara\" obrarekin. Erakusketa ugaritan parte hartu du, bakarka eta taldean: Gasteiz (1952), Zaragoza (1967), Bergara (1969), Bilbo, Valentzia, Madril, Santander, Eivissa, Iru\u00f1ea, Kalifornia (1985), Coru\u00f1a (1988), eta abar."}
{"id": "279767", "revid": "6327", "url": "https://eu.wikipedia.org/wiki?curid=279767", "title": "Antonio Olloki Rueda", "text": ""}
{"id": "279768", "revid": "105290", "url": "https://eu.wikipedia.org/wiki?curid=279768", "title": "Patxuli", "text": "Patxulia edo patchouli (\"Pogostemon cablin\") Asia eta Ozeania tropikaleko landare ezpainduna da, mendaren oso antzekoa.\nEzaugarriak.\nAurrez aurreko hosto horzdunak eta lore txikiak ditu. Oso usain sarkorra du. Zurtoinen eta hostoen destilazioaz esentzia-olioa ateratzen da (patxuli izeneko perfumea, oso sarkorra); esentzia horretatik gai solido bat ateratzen da, \"patxulol\" izenekoa. Hosto lehor birrinduak eho eta larruak lurruntzeko eta eltxoengandik babesteko erabiltzen dira.\n1960ko eta 1970eko hamarraldietan modan egon zen en artean."}
{"id": "279769", "revid": "28807", "url": "https://eu.wikipedia.org/wiki?curid=279769", "title": "Pogostemon cablin", "text": ""}
{"id": "279770", "revid": "28807", "url": "https://eu.wikipedia.org/wiki?curid=279770", "title": "Patchouli", "text": ""}
{"id": "279771", "revid": "512", "url": "https://eu.wikipedia.org/wiki?curid=279771", "title": "Tartufo", "text": "Tartuffe edo Tartufo, (izen osoa frantsesez: \"Tartuffe, ou l'Imposteur\", \"Tartufo edo iruzurgilea\" osorik) Moli\u00e8reren bost ekitaldiko komedia eta komedia horren protagonistaren izena dira. Egun, izen propio hori ere iruzurgilea adierazteko izen arrunt gisa erabiltzen da frantssez.\n1664an erregearen aurrean aurkeztu zuten, baina hiru urtez galarazi zuten, eta 1667an behin bakarrik antzeztu ondoren berriro debekatu zuten, harik eta 1669an baimendu zuten arte, zenbait aldaketa egin ondoren eta zenbait gatazka baretu ondoren, tartean jansenistena \"Elizaren Bakea\"sinatutakoan.\nAspektu formalei erreparatuz, binan-binan errimatzen duten dodekasilabotan idatzita dago, hots, hamabi silabako bertsoak edo alexandrino frantsesak.\nArgumentua.\nElizkoi faltsuen aurkako satira zorrotza da; Tartuffe abenturazale hipokrita iruzurtiak Orgon burgesaren fede onaz baliatuz haren etxean egiten dituen bidegabekeriak kontatzen dira. Gezurrezko elizkoiak kritikatzean, nabari da egilearen ezinikusi berezia hipokretei, nahiz eta ahots narratzailerik ez izan antzerkian. . Eztabaidatua izan da ere ea hipokritak orokorrean kritikatzen duen lan honek edo garaiko talde jakin bat ote den kritikaren jomuga eta horretarako erregearen laguntza ote zuen. Izan ere, Frantzisko Saleskoak garatua zuen \"Deboziozko bizitzarako sarrera\" obran kontzientzi zuzendariaren figura, eginkizunak eta harremanak eta horrekin antza hartzen zaio satirari, pertsonai sinesgarrien bidez horren trufa egiten baitu. Zehazki aipatu da \"Saint-Sacrement Konpainia\" izatea, 1627 urtean sekretupean sortua eta gortearen aurkako moralzaleak osatua Kontrarreformaren testuinguruan.. Zenbait unetan jesuiten aurka ari dela uste da..\nPertsonai nagusiak.\nTartufo.\nElizkoi faltsua eta iruzurgilea da protagonista. Elizan Orgon ezagututakoan, bere harrapakin bihurtuko du. Azkenean, bere etxea eta dirua mendean hartzen saiatuko da, baina lizunkeriak galbidera eramango du. Egotzitako hizkera eta itxura ematen diote komikotasuna.\nOrgon.\nGizon heldua, aberatsa eta autoritate handikoa, baina Tartufok liluratuta dauka eta haren aurrean edozer egiteko prest azaltzen da, jakin arte nolakoa den. Orduan suminduta burua galtzen du, Tartuforengan jarritako sineskortasunak hondamena ekarri diola ulertzen duenean.\nDorina.\nZerbitzaria, etxeko neskamea da eta familia osoa zaintzen du. Herriko jakinduriaren arketipoa, errealista da eta iruzurgilearen trikimailuak agerian jartzen dituena bere jardunean, ez baitu hitz egiteko beldurrik.\nPernelle andrea.\nOrgonen ama da, Tartufok liluratuta daukana ere.\nElmira.\nOrgonen emaztea da, gizona baino askoz gazteagoa. Zentzuduna eta azkarra, Tartuforen azpijokoak antzematen ditu. Iruzurgileak sentitzen duen harekiko erakartasunak ahalbidetzen du, hori aprobetxatuz, senarrari ikusaraztea iruzurgilearen azpikeriak eta begiak zabaltzea, ulertarazten familiaren galera ekarri duela.\nKleanto.\nOrgonen koinatu adimentsua, lojika maite du eta laster antzemango du nolakoa den Tartufo, baina bukaerara arte ez du lortuko Orgonek kontuan hartzea bere aholkuak."}
{"id": "279772", "revid": "28807", "url": "https://eu.wikipedia.org/wiki?curid=279772", "title": "Tartuffe", "text": ""}
{"id": "279773", "revid": "10891", "url": "https://eu.wikipedia.org/wiki?curid=279773", "title": "Ainara Barrena", "text": "Ainara Barrena (Bilbo, 1975) bizkaitar artista da. Arte Ederretan lizentziatu zen EHUn (1998), Grabatu-Pintura espezialitatean. Karrera amaituta, doktorego ikasketak jarraitu zituen. Hainbat ikastarotan parte hartu du, hala nola Pintura Dekoratibo, Aerografia eta Diseinu Grafikokoetan. Erakusketak egin ditu Gasteiz, Bilbo, Valentzia eta Bartzelonan. Gaur egun, hainbat proiektu artistikotan dihardu: artea, dekorazioa, edozein azaleratan eginiko pintura, euskarri digitalak. 1999. urtean Sormenaren Sari berezia jaso zuen Artearen 16. Supermerkatuan."}
{"id": "279774", "revid": "336", "url": "https://eu.wikipedia.org/wiki?curid=279774", "title": "Ignacio Mar\u00eda Barriola", "text": "Ignacio Mar\u00eda Barriola Irigoien (Donostia, 1906ko abuztuaren 15a - \"ib.\", 1998ko azaroaren 2a) gipuzkoar sendagilea izan zen.\nMedikuntzako ikasketak Madrilgo Unibertsitatean egin zituen. Euskaltzain urgazlea eta Euskal Herriaren Adiskideen Elkartekidea izan zen. 1931. urtean, \"Argia\" aldizkarian argitaratu zen \u201cErrisendagintza euskaldunen artean\u201d hitzaldia eman zuen. Egile honen beste zenbait lan: \"La medicina popular en el Pa\u00eds Vasco\" (1952) eta \"Los Amigos del Pa\u00eds y la Medicina\" (1963). EHUk bere Urrezko Domina eman zion, 1993an.\nEHUk Ibaetan duen campuseko eraikinetako batek bere izena darama."}
{"id": "279775", "revid": "56334", "url": "https://eu.wikipedia.org/wiki?curid=279775", "title": "Juan Cabanas", "text": "Juan Cabanas Erauskin (Donostia, 1907ko ekainaren 22a - Lima, Peru, 1979ko martxoaren 18a) Gipuzkoako pintorea izan zen.\nBiografia.\nAngel Cabanas pintorearen semea. Madrilen, Parisen eta Erroman egin zituen Pinturako ikasketak. Espainiako Gerra Zibila amaitu eta gero, frankismoaren pintore ofizial bihurtu zen: Ofentsiba Nazional-Sindikalistako Batzarren Espainiako Falangearen \"uztarria eta geziak\" ikur ofiziala eta Espainiako armarria taxutu zituen. Departamento Nacional de Pl\u00e1stica, Jefatura del Ceremonial sortu zituen, eta, beste musikagile eta dekoratzaile batzuekin, Compa\u00f1\u00eda Nacional de Bailes."}
{"id": "279776", "revid": "6327", "url": "https://eu.wikipedia.org/wiki?curid=279776", "title": "Juan C\u00e1banas Erausquin", "text": ""}
{"id": "279777", "revid": "119220", "url": "https://eu.wikipedia.org/wiki?curid=279777", "title": "Thomas Cavendish", "text": "Thomas Cavendish (Trimley Saint Martin, Suffolk, Ingalaterra, 1560ko irailaren 19a - Brasilgo itsasertzean, 1592ko maiatza) ingeles itsasgizona izan zen.\nBiografia.\n1586an, Ingalaterratik irten, Magallanes itsasartea igaro eta Hego Amerikaren mendebaleko kostaldeko espainiarren koloniak suntsitu zituen, Elisabet I.ak aginduta. Handik, Filipinetara eta Javara igaro zen, eta Esperantza Onaren lurmuturretik pasatu ondoren, Plymouthera iritsi zen 1588an. Hiru urte geroago, beste bidaldi batean galdu zuen bizia Brasilgo itsasertzean."}
{"id": "279779", "revid": "10891", "url": "https://eu.wikipedia.org/wiki?curid=279779", "title": "Jean-Martin Charcot", "text": "Jean Martin Charcot (Paris, Frantzia, 1825ko azaroaren 29a - Settons aintzira, Ni\u00e8vre, Frantzia, 1893ko abuztuaren 16a) neurologoa izan zen. P. Janet, A. Binet eta Sigmund Freuden irakaslea izan zen. Nerbio-patologiaren inguruan egin zuen lan, eta histeria eta hipnosia ikertu zituen."}
{"id": "279780", "revid": "1519", "url": "https://eu.wikipedia.org/wiki?curid=279780", "title": "Danae", "text": "Danae Argosko errege Akrisioren eta Euridizeren alaba da. Aitak dorre batean sartu zuen gatibu, orakulu batek iragarri baitzion Danaeren seme batek hilko zuela. Baina Zeus dorrera sartu zen, urrezko euriaren itxura hartuta, eta harekin batu zen. Halaxe sortu zuen Danaek Pertseo.\nOrduan, Akrisiok itsasora bota zituen ama-semeak; olatuek, ordea, Serifos uhartera eraman zituzten biak. Geroago, Argosa bihurtu ziren berriro, eta Pertseok Akrisio hil zuen nahi gabe.\nArterako motibo eta ikuspegi kritikoa.\nArtean motibo honek agerpen ugari eduki ditu. Eta alderdi ikonografikotik irudi erotiko gisa aztertu izan den arren Danaeren motiboa, irakurketa berriak ere badira non emakumeekiko bortizkeriaren naturalizazioa ere agertzen den kasu honetan. Haizea Barcenilla arte-kritikari feministaren iritziz, gainera, Pizkundetik 20. mendera pasibotasuna areagotzen da ikonografian, non eta errenazimenduan ohe gainean gizonari eskainiz agertzen ziren emakumeak bilakatu diren lo antzera dauden emakume pasibo, ahul eta indargeak.\nIkus, konparaziorako Rembrandten Danae (1636) eta Klimt-ena (1907).\nBarcenillak uste du, gainera, Klimtena bezalako lan baten aurrean bortizkeria identifikatzeko ahalmen falta beldurtzekoa dela."}
{"id": "279781", "revid": "512", "url": "https://eu.wikipedia.org/wiki?curid=279781", "title": "Megaderma spasma", "text": "Megaderma spasma Megaderma generoko animalia da. Chiropteraren barruko Megadermatidae familian sailkatuta dago."}
{"id": "279782", "revid": "1491", "url": "https://eu.wikipedia.org/wiki?curid=279782", "title": "Jean Fagoaga", "text": "Jean Fagoaga (Sara, Lapurdi, 1928ko urriaren 20a -) lapurtar sendagile eta politikaria da.\nBiografia.\nBordeleko Fakultatean ikasi zuen Medikuntza. 1947tik 1957ra xisterako pilotari profesionala izan zen. 35 urtez medikuntzako lanetan jardun zuen Donibane Lohizunen, jubilatu zen arte. Telesforo Monz\u00f3n hil ondoren iheslarien laguntzarako Anai Artea elkargo humanitarioaren lehendakari izendatu zuten. Sarako alkatea izan da 1971-1997 urteetan. 1995etik aurrera Eusko Ikaskuntzako lehendakariordea izan da Iparraldean."}
{"id": "279783", "revid": "56334", "url": "https://eu.wikipedia.org/wiki?curid=279783", "title": "Georges Francis Fitzgerald", "text": "Georges Francis Fitzgerald (Dublin, 1851ko abuztuaren 3a - \"ibidem.\", 1901eko otsailaren 22a) irlandar fisikaria izan zen. Dublingo Trinity Collegeko irakaslea izan zen. Uhin elektromagnetikoak aztertu zituen, Hertzek berak zehaztu baino lehen. Albert Michelson estatubatuar fisikariaren saioen emaitza negatiboa azaltzean, gorputzak mugimenduan murrizten direlako hipotesia aurreratu zuen, Hendrik Lorentz fisikari holandarrak adierazi zuenaren antzera (1893). Hipotesi hori Albert Einsteinen erlatibitatearen teoriaren aitzindaria da."}
{"id": "279784", "revid": "58701", "url": "https://eu.wikipedia.org/wiki?curid=279784", "title": "Paul Guth", "text": "Paul Guth (Ossun, Frantzia, 1910eko martxoaren 5a - Ville-d'Avray, Frantzia, 1997ko urriaren 29a) frantses idazle eta kazetaria izan zen.\nBiografia.\nUmorezko obra ugari idatzi zuen 1950eko eta 1960ko hamarkadetan, \"Na\u00eff\" izeneko saila eta \"Jeanne la Mince\" (\"Jeanne argala\"), besteak beste, eta panfleto gisako saiakera-lan ugari ere bai 1970eko eta 1980ko hamarkadetan, \"Lettre ouvert aux futurs illetr\u00e9s\" (\"Gutun irekia etorkizuneko ezjakinei\"), esaterako. Frantziako literaturaren historia ere idatzi zuen, baita zenbait pertsonaia historikoren biografia eta eleberriak ere."}
{"id": "279785", "revid": "96586", "url": "https://eu.wikipedia.org/wiki?curid=279785", "title": "Robert William Holley", "text": "Robert William Holley (Urbana, Illinois, AEB, 1922ko urtarrilaren 28a - Los Gatos, Kalifornia, 1993ko otsailaren 11) Estatu Batuetako biokimikaria izan zen.\nBiografia.\nNew Yorkeko Cornell Unibertsitatean lan egin zuen. Bigarren Mundu Gerran penizilina sintetizatu zuen taldeko kide izan zen. Gero, transferentziako azido erribonukleikoaren (tRNA) egitura kimikoa ikertu zuen. Molekula hori funtsezkoa da kode genetikoa eta proteinen sintesia interpretatzeko. Lan horiengatik, Medikuntzako Nobel saria jaso zuen 1968an, H. G. Khorana eta M. W. Nirenbergekin batera."}
{"id": "279786", "revid": "28807", "url": "https://eu.wikipedia.org/wiki?curid=279786", "title": "Robert W. Holley", "text": ""}
{"id": "279787", "revid": "119347", "url": "https://eu.wikipedia.org/wiki?curid=279787", "title": "Karagandy", "text": "Karagandy (; ), 1993 arte Karaganda, Kazakhstango hiria da, Balkash aintziraren iparraldean kokatzen dena. 471.800 biztanle zituen 2010ean. Kulturagunea da. Siderurgia, industria kimikoa eta industria mekanikoa dira ekonomia jarduera nagusiak. 1856 inguruan hasi ziren hiria eraikitzen. Oso bizkor aberastu zen, inguruan meategiak baitziren. 1972an, industrian behar zen ur-hornidura zela eta, Irtyx-Karagandy ubidea eraiki zen."}
{"id": "279788", "revid": "96586", "url": "https://eu.wikipedia.org/wiki?curid=279788", "title": "M\u00e9lina Mercouri", "text": "Melina Mercouri (; Maria Amalia Mercouri, jaioa; 1920ko urriaren 18a, Atenas - New York, 1994ko martxoaren 6a, New York) Greziako antzezlea izan zen. Greziako antzerki klasikoan hezi zen, eta Parisa jo zuen gero. Cacoyannisen \"Stella\" (1952) filmak eman zion ospea. Jules Dassinen \"Celui qui doit mourir\" (1956, \"Hil behar duena\") filmean jokatu zuen paperak bere dohainak erakutsi zituen, zuzendari berdinaren \"Topkapi\" (1964) filmean Peter Ustinov, Maximilian Schell eta Robert Morley aktoreekin batera antzeztu zuen. Koronelen diktaduraren aurka jokatu zuen atzerrian. Grezian demokrazia berriz ezarri zenean, diputatu hautatu zuten, eta Kulturako ministro izan zen Papandreuren gobernuan (1981).\nMelina Merko\u00fari 1994an hil zen New Yorkeko ospitale batean, biriketako minbiziaren ondorioz. Merko\u00fari erretzaile porrokatua izan zen eta hil zenean, ehunka herritar greziarrek haren zigarroen marka gogokoenaren kajetillak jarri zituzten omenaldi gisa. Hilkutxa Atenasera eraman zuten, non Estatu hileta-elizkizuna jaso zuen. Dolu nazionaleko aste oso bat ezarri zen bere oroimenean.\nGaur egun \" Melina Mercouri \" Fundazioak antzinako greziar monumentuak zaintzeaz arduratzen da."}
{"id": "279789", "revid": "59723", "url": "https://eu.wikipedia.org/wiki?curid=279789", "title": "Petxenego", "text": "Petxenegoa turkiar herria izan zen, Itsaso Beltzaren iparraldeko estepetakoa. VI-XII. mendeen artean bizi izan ziren eta X. mendearen inguruan Don eta Danubio ibaien arteko lurraldeak (gaur egungo Bulgaria, Hungaria eta Ukraina) beren mende izan zituzten. X. mendean, Kieveko erregeen kontra borrokatu ziren, eta Bizantziar Inperioaren kontrako ekinaldiak egin zituzten; 1034an, Jaroslav I.a Kievekoak garaitu zituen, eta 1091n bizantziarren mende geratu ziren eta ia erabat desagertu ziren."}
{"id": "279790", "revid": "512", "url": "https://eu.wikipedia.org/wiki?curid=279790", "title": "Quercy", "text": "Quercy (, edo ahoskatua) Frantziako hegoaldeko antzinako lurraldea. Gaur egungo Lot departamenduko eta Tarn eta Garona departamenduko parte batzuk hartzen zituen. Bi zatitan zegoen banaturik, Goi-Quercy (hiriburua, Montauban) eta Behe-Quercy (hiriburua, Cahors). Zelten herria izan zen antzina, baina X. mendean Tolosako kondeen esku geratu zen. Abbevilleko Itunaren ondoren, Ingalaterraren eskuetara pasatu zen (1259), eta, 1472an, Frantziako errege-erreginen agintaritzapean geratu zen."}
{"id": "279791", "revid": "58701", "url": "https://eu.wikipedia.org/wiki?curid=279791", "title": "Bernardino de Sahag\u00fan", "text": "Bernardino de Sahag\u00fan (Sahag\u00fan, Leongo Erresuma, 1500 - Mexiko, 1590eko otsailaren 5a) espainiar elizgizona eta historialaria izan zen.\nBizitza.\nAmerikako (Nueva Espa\u00f1ako) biztanleen kultura, erlijioa eta ohiturei buruzko liburu bat azteken hizkuntzan idazteko eskatu zion Francisco del Toral gobernariak (1557). Hieroglifiko bidezko idazkera hautatu zuen, eta hala sortu zen \"Historia general de las cosas de la Nueva Espa\u00f1a\", amerindiarren ohiturak, kultura eta historia ezagutzeko ezinbesteko ikerlana (1830 inguruan argitaratua)."}
{"id": "279792", "revid": "512", "url": "https://eu.wikipedia.org/wiki?curid=279792", "title": "Semei", "text": "Semei, , sovietarren garaian Semipalatinsk, Kazakhstango ekialdeko hiria eta izen bereko eskualdeko (179.600 km2 eta 715.000 biztanle) hiriburua da, Irtish ibaiaren ertzean.\nEkonomia.\nNekazaritza-eremu zabal bateko (garia, garagarra, behi azienda) merkataritza-gune garrantzitsua da, eta industria da (ehungintza, janari-industria, nekazaritzako makineria, altzairugintza, eraikuntzako gaiak) hiriko ekonomia-jarduera nagusia.\nOndarea.\nAipagarria da gotorleku zaharra; Dostoievski hiri horretara bidali zuten erbesteratua."}
{"id": "279793", "revid": "28807", "url": "https://eu.wikipedia.org/wiki?curid=279793", "title": "Semipalatinsk", "text": ""}
{"id": "279795", "revid": "336", "url": "https://eu.wikipedia.org/wiki?curid=279795", "title": "Servio Tulio", "text": "Servio Tulio (K.a. 578 - K.a. 534) Erromako seigarren erregea izan zen.\nBiografia.\nElezaharren arabera erromatar esklaboa zen jatorriz, eta bere nagusi Tarkino Zaharraren alaba batekin ezkondu zelako eskuratu zuen erregetza. Hiritarrak beren ondasunen arabera (bost gizarte klasetan) sailkatu zituen konstituzio bat eman zuen (Servioren Konstituzioa), eta lurraldeak eskualdeetan banatu zituen. Berrikuntza horiek, hala ere, geroago gauzatu zirela uste dute adituek.\nTarkino Harroak hil zuen."}
{"id": "279796", "revid": "28807", "url": "https://eu.wikipedia.org/wiki?curid=279796", "title": "Servius Tullius", "text": ""}
{"id": "279797", "revid": "1545", "url": "https://eu.wikipedia.org/wiki?curid=279797", "title": "Shawnee", "text": "Shawneeak Ipar Amerikako amerindiar etnia dira, algonkin hizkuntza-familiakoa. XVII. menderaino Ohio ibaiaren arroan bizi izan ziren, eta egungo Illinois aldera jo zuten ondoren, irokesek behartuta. XVIII. mendean Ohioko lurretara itzuli ziren, eta delaware eta seneka herriekin batu ziren. XIX. mendean zurien mendean geratu ondoren, hiru adar nagusitan bereizi ziren (absantee, ekialdeko shawnee eta txeroki shawnee), eta Oklahomako lurretan egokitu zituzten. 2.000 lagun inguru dira gaur egun."}
{"id": "279798", "revid": "512", "url": "https://eu.wikipedia.org/wiki?curid=279798", "title": "Ixone Arregi", "text": "Ixone Arregi (Bilbo, 1975) bizkaitar margolaria da.\n1998an Arte Ederretan lizentziatu zen, Pintura espezialitatean, Euskal Herriko Unibertsitatean. 1996an Erasmus beka jaso zuen, eta Ingalaterrako Art and Desing Bradford Collegen ikasi zuen. Beste hainbat beka ere jaso ditu, eta taldeka zein bakarka erakutsi ditu bere lanak; esate baterako, Basaurin, Barakaldon, Donostian, Zarautzen, Bartzelonan eta Madrilen. Gure Artea 2000 erakusketarako ere hautatu zuten bere lan bat."}
{"id": "279799", "revid": "512", "url": "https://eu.wikipedia.org/wiki?curid=279799", "title": "Rhinopoma hardwickii", "text": "Rhinopoma hardwickii Rhinopoma generoko animalia da. Chiropteraren barruko Rhinopomatidae familian sailkatuta dago."}
{"id": "279800", "revid": "28807", "url": "https://eu.wikipedia.org/wiki?curid=279800", "title": "Ixone Arregi Baelo", "text": ""}
{"id": "279801", "revid": "28807", "url": "https://eu.wikipedia.org/wiki?curid=279801", "title": "Balder", "text": ""}
{"id": "279802", "revid": "46380", "url": "https://eu.wikipedia.org/wiki?curid=279802", "title": "Jes\u00fas Basiano", "text": "Jes\u00fas Basiano Mart\u00ednez (Murchante, Nafarroa, 1889ko abenduaren 9a - Iru\u00f1ea, Nafarroa, 1966ko martxoaren 23a) margolari nafarra izan zen. Euskal Herriko ikuspegiak margotu zituen, batik bat."}
{"id": "279803", "revid": "90523", "url": "https://eu.wikipedia.org/wiki?curid=279803", "title": "Louis Antoine de Bougainville", "text": "Louis Antoine de Bougainville (Paris, Frantzia, 1729ko azaroaren 12a - Paris, 1811ko abuztuaren 31) frantziar itsasgizona izan zen.\nBiografia.\nMatematika eta zuzenbidea ikasi ondoren, gudari-karrera hasi, eta armadan sartu zen azkenean (1763). Falkland uharteak kolonizatzeko asmoz egindako bidaiak porrot egin eta gero, Philibert Commerson bidaiari frantsesarekin batera munduari bira ematea deliberatu zuen. Hiru urtez luzatu zen bidaldi horretan, Hegoaldeko Itsasoetako hainbat lurralde arakatu zituen. \"Voyage autour du monde\" liburua argitaratu zuen 1771n."}
{"id": "279804", "revid": "1545", "url": "https://eu.wikipedia.org/wiki?curid=279804", "title": "Guillaume Dubois", "text": "Guillaume Dubois (Brive-la-Gaillarde, 1656ko irailaren 6a - Versailles, 1723ko abuztuaren 10a) frantses kardinala eta politikaria izan zen. Orleansko dukearen hezitzailea izan zen, eta haren aholkulari bihurtu zen erregeorde izendatu zutenean. Geroago, Kanpo Arazoetarako ministro-idazkari izendatu zuten (1718). 1717an, Hirutariko Aliantza izenpetu zuen Ingalaterrarekin eta Holandarekin, Espainiari aurre egiteko. 1721ean, kardinal-kargua eskuratu zuen, eta, handik urtebetera, lehen ministro izendatu zuten."}
{"id": "279805", "revid": "1545", "url": "https://eu.wikipedia.org/wiki?curid=279805", "title": "Renaud-Bertrand Elizagarai", "text": ""}
{"id": "279806", "revid": "6327", "url": "https://eu.wikipedia.org/wiki?curid=279806", "title": "Renaud-Bertrand Elissagaray", "text": ""}
{"id": "279807", "revid": "336", "url": "https://eu.wikipedia.org/wiki?curid=279807", "title": "Aleksandr Glazunov", "text": "Alexander Konstantinovitx Glazunov (, 1865eko abuztuaren 10 - 1936ko martxoaren 21) Errusiako musikagile, musika irakasle eta orkestra-zuzendaria izan zen, Errusiar Erromantizismoaren amaierako garaian. San Peteresburgoko Kontserbatorioko zuzendaria izan zen 1905etik, 1928ra, erakunde hori lehenengo Petrogradeko Kontserbatorioan bilakatu zuen eta, ondoren, Leningradoko Kontserbatorioan, Errusiako Iraultzaren ostean. 1930. urterarte izan zen zuendari, nahiz eta 1928an Sobietar Batasunetik alde egin zuen eta ez zen inoiz gehiago itzuli. Bere ikaslerik nabarmenena Dmitri Xostakovitx izan zen. XIX. mendeko Errusiako Eskola Handiaren azkeneko kidea izan zen.\nRimski-Korsakov musikagile ospetsuarekin egin zituen ikasketak. 1882an, hamazazpi urte zituela, idatzi zuen aurreneko sinfonia. Zortzi sinfonia idatzi zituen, hiru ballet, zazpi poema sinfoniko, oberturak, kontzertu bat biolinerako, bi kontzertu pianorako, sonatak, eta abar. Dena den, \"Urtaroak\" balleta du lanik entzutetsuena.\nNazionalismoa eta kosmopolitanismoa errusiar musikan uztartzen egin zuen lanagatik ezaguna da. Mily Balakireven nazionalismoa eta Alexander Borodinen epika nahastea lortu zuen, bien jarraitzaile izanda. Bere beste influentzien artean Nikolai Rimsky-Korsakov, Piotr Ilitx Txaikovski eta Sergei Taneiev zeuden. Sergei Prokofiev eta Xostakovitxen arabera bere musika zaharra zen, baina bere garaian influentzia nabarmena izan zen, eta ospe handiko musikagilea izan zen."}
{"id": "279808", "revid": "336", "url": "https://eu.wikipedia.org/wiki?curid=279808", "title": "Robert Grosseteste", "text": "Robert Grosseteste (Suffolk, c. 1175 - Buckden, Huntingdonshire, ) teologo, naturalista, klasiko grekoen itzultzaile eta filosofoa izan zen, frantziskotarra. Bere bizitzari buruz ezer gutxi da ezaguna 1225 urtera arte. 1220ko hamarkadaren bukaeran Oxfordeko irakasle izan zen, eta ikasketagune bihurtu zuen hiria. Lincolngo apezpiku izendatu zuten 1235 urtean. Henrike III.ari kontra egin zion, hark elizan gehiegi agintzen zuelako. Agustin Hiponakoaren eragin nabarnema, eta bide batez neoplatonismoarena, jaso zituen. Hala ere, aristotelismoaren asimilazio partziala ere egin zuen eta Estagiritaren lan batzuk ere itzuli eta iruzkindu zituen. Lan batzuk idatzi zituen optikari, ortzadarrei, eguzkiari eta unibertsoaren izaera esferikoari buruz. Bere filosofia lan luze bakarra \"De libero arbitrio\" da, non erabakimen askeari buruz idatzi zuen, baina egiari, gorputz eta arimari, kausazioari eta potentzia eta aktuari buruz ere idatzi zuen."}
{"id": "279809", "revid": "46380", "url": "https://eu.wikipedia.org/wiki?curid=279809", "title": "Charles Marie de La Condamine", "text": "Charles Marie de La Condamine (Paris, 1701eko urtarrilaren 28a - \"ib.\", 1774ko otsaila) frantziar matematikaria eta naturalista izan zen. Perurako espedizio batean parte hartu zuen (1735-1744), gradu bateko meridiano-arkuaren luzera neurtzeko. Bestalde, kina\u00a0zuhaixken eta kautxuaren deskribapena egin zuen, Amazonas ibaiaren inguruko lehen zientzia-bidaia haren ondoren. La Condaminerena da \"Journal du voyage fait par ordre du roi a l\u00b4\u00e9quateur\" (1751, \"Erregeren aginduz ekuatorera egindako bidaiaren egunkaria\")."}
{"id": "279810", "revid": "58701", "url": "https://eu.wikipedia.org/wiki?curid=279810", "title": "Eino Leino", "text": "Armas Einar Leopold L\u00f6nnbohm, literaturan Eino Leino gisa ezaguna, (Paltamo, Ouluko herrialdea, 1878ko uztailaren 6a - Tuusula, 1926ko urtarrilaren 10a) finlandiar poeta, eleberrigilea eta saiakera-idazlea izan zen.\nBiografia.\nHelsinkiko Unibertsitatean ikasketak egin ondoren, egunkari liberaletan lan egin zuen kritikari gisa. Finlandiako alegietan oinarrituriko poema lirikoak idatzi zituen batez ere. Obra nagusiak: \"Maaliskuun lauluja\" (1896, \"Martxoko kantuak\"), \"Helkavirsi\u00e4\" (1903), \"Talviy\u00f6\" (1905, \"Neguko gaua\"), \"Halla\" (1908, \"Ihintza\") eta \"Simo Hurtta\" (1904-1919, \"Simo polizia\").\nEstilo eta literatura garrantzia.\nLeino finlandiar literaturan erromantizismo nazionalaren lehen modelatzailea eta modelatzaile garrantzitsuena dela uste da. Benetan, Leinok \u00abneoerromantizismo nazionala\u00bb terminoa sortu zuen Finlandia gaztearen talentuen obrak karakterizatzeko, hala nola Jean Sibelius konpositorea, Akseli Gallen-Kallela margolaria eta Eliel Saarinen arkitektoa.\nLeinoren estiloa 35 urteko ibilbidean garatu zen. Bere lehen lanetan, baita bere bildumarik ospetsuenean ere, Helkavirsi\u00ab (1903), agerian dago \"Kalevala\" epopeia nazionalaren eragina. Bere ibilbidearen erdi aldian, Leinok munduko literatura klasikoak itzuli zituen finlandierara. Aldi berean, bere lanak hainbat generotan idazten zituen: poesia, antzerkia, saiakera, aipamenak eta kazetaritzako beste pieza batzuk. Bere lanak emozio sorta zabala hartzen du, maitasun sakonetik misantropia eta kritika mozaleraino. Azken urteetan, bizitza pertsonalean borrokatu ondoren, Leino bere gaztaroko gai erromantiko nazionaletara itzuli zen."}
{"id": "279811", "revid": "105290", "url": "https://eu.wikipedia.org/wiki?curid=279811", "title": "Pate", "text": "Patea, sukaldaritzan, haragi edo gibel xehetuaz egindako orea da, txerri edo hegaztiena batik bat. Barazkiak, espeziak eta ardoa ere eduki ditzake. Frantses sukaldaritzak ezagutarazi du.\nZenbait eratara presta daiteke: hotza jateko, haragia, ehiza edo arraina gantzarekin nahasi eta ontzi sakon batean egosia (\"p\u00e2t\u00e9 en terrine\") eta, hotz nahiz bero jateko, haragia, ehiza edo arraina pastel-orean bilduta (\"p\u00e2t\u00e9 en cro\u00fbte\"). Lehenengo era Europan eta Ameriketan ezagunena da."}
{"id": "279812", "revid": "28807", "url": "https://eu.wikipedia.org/wiki?curid=279812", "title": "P\u00e2t\u00e9", "text": ""}
{"id": "279813", "revid": "336", "url": "https://eu.wikipedia.org/wiki?curid=279813", "title": "Pestizida", "text": "Pestizida edo plagizida landare edo animalien izurriteak kontrolatzeko edo suntsitzeko erabiltzen den edozein substantzia edo substantzia-nahaste da, organikoa nahiz ez-organikoa. Pestizidak intsektuak, belar gaiztoak eta onddo gaiztoak hiltzeko pozoiak dira. Guztiak toxikoak dira gizakiarentzat neurri handiagoan edo txikiagoan, eta arreta handiz erabili behar dira. Arrisku handienekoak paratioiaren sailekoak dira, eta, ondoren, hidrokarburo kloratuak. Zenbait pestizida erabiltzea galarazia izan da, DDTa adibidez."}
{"id": "279815", "revid": "90204", "url": "https://eu.wikipedia.org/wiki?curid=279815", "title": "Marko Atilio Regulo", "text": "Marko Atilio Regulo () K.a. III. mendeko erromatar jenerala eta estatu-gizona. Manlio Vulsoren kontsula izan zen K.a. 256. urtean. Hainbatetan garaitu zituen kartagotarrak, baina gudu batean atxilotu egin zuten haiek. Kartagotarrek Erromara bidali zuten bakea eta kartagotar presoen askatasuna negozia zitzan, Kartagora itzuliko zela zin egitera behartu ondoren. Erroman, ordea, kartagotarren aurkako gerran segitzeko gomendatu zien Regulok hiritarrei. Kartagora itzuli zenean hil zuten."}
{"id": "279816", "revid": "512", "url": "https://eu.wikipedia.org/wiki?curid=279816", "title": "Rhinopoma macinnesi", "text": "Rhinopoma macinnesi Rhinopoma generoko animalia da. Chiropteraren barruko Rhinopomatidae familian sailkatuta dago."}
{"id": "279817", "revid": "28807", "url": "https://eu.wikipedia.org/wiki?curid=279817", "title": "Saqqarako Serapeiona", "text": ""}
{"id": "279818", "revid": "58701", "url": "https://eu.wikipedia.org/wiki?curid=279818", "title": "Sitatunga", "text": ""}
{"id": "279819", "revid": "28807", "url": "https://eu.wikipedia.org/wiki?curid=279819", "title": "Anjel Sukia Goikoetxea", "text": ""}
{"id": "279820", "revid": "96586", "url": "https://eu.wikipedia.org/wiki?curid=279820", "title": "Abdulaziz ibn Saud", "text": "Abdulaziz ibn Saud (, ; Riad, - Taif, ) Saudi Arabiako erresumako lehen erregea izan zen.\nBiografia.\nNajdeko emirra (1902-1932), politika oldarkorraren bidez etsaiei nagusitu zitzaien Riad (1902) eta Meka (1925) beretuz. 1932an Saudi Arabia sortu zuen eta bere burua bertako errege izendatu. Talde amerikarrek bere erresuman ustiatzen zituzten petrolio hobiei esker, munduko gizonik aberatsenetakoa izan zen. Hil ondoren (1953), Saudek, haren seme eta ondorengoak, hartu zuen aginpidea."}
{"id": "279821", "revid": "512", "url": "https://eu.wikipedia.org/wiki?curid=279821", "title": "J\u00f3zsef Antall", "text": "J\u00f3zsef Antall (Budapest, 1932ko apirilaren 8a - \"ib.\", 1993ko abenduaren 12a) hungariar politikaria izan zen. Komunismoaren ondoan, demokratikoki aukeratutako aurreneko lehen ministroa izan zen; 1990eko maiatzaren 23tik 1993ko abenduaren 12an hil zen arte egon zen agintean.\nBizitza.\nHistoria ikasketak egin zituen. 1956ko Hungariako Iraultzan parte hartu zuen, eta jazarri egin zuten horregatik. 1988ko irailean, Hungariako Foro Demokratikoaren sorreran parte hartu zuen, eta alderdi horren buru izendatu zuten hurrengo urtean. 1990eko maiatzeko hauteskunde libreen ondoren, lehen ministro kargua hartu zuen bere alderdiak, demokristauek eta independenteek osatutako zentro-eskuineko koalizio-gobernuan."}
{"id": "279822", "revid": "1545", "url": "https://eu.wikipedia.org/wiki?curid=279822", "title": "Asanga", "text": "Asa\u1e45ga ( \"thogs med\", \u00abAsanga saindua\u00bb; ; romajiz: \"Mujaku\"; Purushapura, V. mendearen hasieran) Indiako teologo eta filosofoa izan zen. Budismoak izan duen filosofo nagusietakoa izan zen Indian. \u00abH\u00efnay\u00e4na\u00bb izeneko doktrinaren aldeko hasieran, \u00abmah\u00e4y\u00e4na\u00bbren jarraitzaile izan zen gero. \u00abVij\u00f1\u00e4nav\u00e4da\u00bb, kontzientziaren errealitatearen doktrina eman zuen bere anaiarekin. Doktrina hori izan zen Indiako lehen sistema idealista garrantzitsua eta \"Mah\u00e4y\u00e4na S\u00fctr\u00e4lamkara\"n dago jasota."}
{"id": "279823", "revid": "512", "url": "https://eu.wikipedia.org/wiki?curid=279823", "title": "Rafael Canogar", "text": "Rafael Canogar (Toledo, 1935eko maiatzaren 17a) espainiar pintore eta eskultorea da. \"El Paso\" izeneko taldea sortu zuen, beste zenbait artistarekin batera, 1957an. 1964an, informalismotik aldendu zen, eta Estatu Batuetara joan zen. 1976an, abstrakziora itzuli zen berriro. Erakusketa ugari egin izan ditu mundu osoan, baita sari asko jaso ere (Frantziako Arte eta Letren Zalduna da, eta Espainiako Arte Plastikoen Sari Nazionala jaso du, besteak beste)."}
{"id": "279824", "revid": "512", "url": "https://eu.wikipedia.org/wiki?curid=279824", "title": "Francesco De Sanctis", "text": "Francesco De Sanctis Italiar kritikaria (Morra Irpina, 1817ko martxoaren 28a - Napoli, 1883ko abenduaren 29a). 1848an borboitarren aurka jarduteagatik atxilotu egin zuten, eta hiru urtez egon zen espetxean (1850-1853). Piemonten eta Zurichen Danteri buruzko ikastaroak eman ondoren, Napolira itzuli zen 1860an. Hezkuntza-ministro izan zen 1861-1862 eta 1879-1881 urteetan. Eraberritze sakonak egin zituen unibertsitatean. Aipagarri da \"Storia della letteratura italiana\" (\"Italiako literaturaren historia\", 1869-1871)."}
{"id": "279825", "revid": "336", "url": "https://eu.wikipedia.org/wiki?curid=279825", "title": "Andrea del Sarto", "text": "Andrea del Sarto (Florentzia, 1486 - Florentzia, 1530) italiar margolaria izan zen. Goi Errenazimentuko Florentziako klasizismoaren maisu handia izan zen.\nBiografia.\nAndreak Florentzian ikasi zuen, zilargile lehendabizi, eta Piero di Cosimo margolari handiarekin ondoren. Hala eta guztiz ere, bere heziketarako oinarrizkoa izan zen Rafael, Fra Bartolomeoren eta Leonardoren lanen azterketa. Bi bidaia egin zituen Erromara (1511an eta 1514an) eta bat Veneziara. Frantziara ere joan zen, Frantzisko I.arenren (1518-1519). Andrea del Sartok, dena dela, Florentzian egin zuen lan batez ere.\nPiero di Cosimo margolari handiaren ikaslea izan zen. Leonardoren eta Rafaelen eragin handia izan zuen, bai eta Andrea eta Fra Bartolomeorena ere.\nLanak.\nFlorentziako \"Basilica della Santissima Annunziatako\" klaustroan dauden freskoak (1509-1510) eta Scalzitarren klaustrorako egin zituenak (1514-1526) aurrez aurre jarriz gero, argi ikus daiteke Andrea del Sartoren pinturak izan zuen bilakaera. Bilakaera horren lehenengo aldian \"Philippe Benizzi santuaren bizitza\" (1510 ing.), \"Nativit\u00e0 della Vergine\" (1514 ing.) eta \"Madonna del Sacco\" (1525) lanak pintatu zituen. Zenbaiten iritziz, azken horixe da Andrearen lan nagusia.\nBigarren aldian, berriz, \"San Joan Bataiatzailearen bizitza\" (1512-1526) eta \"Ikustaldia\" (1524) margotu zituen. 1521. urtean Poggion (\"Tributo a Cesare\") eta Florentziako San Salvi elizan (\"Afaltokia\", 1529. urtea arte amaitu ez zuena) lan egin zuen.\nAndrea del Sartok lan ugari egin zituen, baina kolore finak erabiltzeko zuen gaitasun berezia lan hauetan ikusten da ondoen: \"Familia Santua\" (Louvre, Paris), \"Harpien Andre Maria\" (1517, Uffizi Galeria, Florentzia), \"Hirutasunaren borroka\" (1517-1518, Palazzo Pitti, Florentzia), \"San Joseren bizitzaren eszenak\" (1515-1516, Palazzo Pitti, Florentzia), \"Isaaken sakrifizioa\" (1527, Prado Museoa, Madril). Andrearen lanen artean aipatzekoak dira, bestalde, erretratuak, eta horien artean \"Ritratto di scultore\" (1518 aldean, National Gallery, Londres), hartu behar da kontuan. Hainbat eta hainbat marrazki egin zuen, eta baita proiektuak ere (Era sinbolikoan urkatutako \"Kapitain traidoreak\" saila, Florentziako Bargello jauregiaren kanpoaldeko horma irudietarako).\nAndrea del Saltoren lanak orekaz eta harmoniaz heterik daude, eta formari dagokionez perfektoak dira: Vasarik \"akatsik gabeko pintorea\" zela esaten zuen. Mugarri izan zen belaunaldi gaztearentzat: Pontormo, Rosso Fiorentino eta Giorgio Vasari."}
{"id": "279826", "revid": "28807", "url": "https://eu.wikipedia.org/wiki?curid=279826", "title": "Andrea Del Sarto", "text": ""}
{"id": "279827", "revid": "512", "url": "https://eu.wikipedia.org/wiki?curid=279827", "title": "Haizagailu", "text": "Haizagailua aire-laster bat sortzeko makina da. Airea, gasak edo airean dauden partikula solidoak (hautsa, zerrautsa eta abar) barreiatzeko erabiltzen da. Motor elektriko batek birarazten duen helize edo gurpil hegaldun bat da haizagailua; etxeetan, bulegoetan eta lantegietan erabiltzen da geletako airea barreiatzeko, hedatzeko edo nahasteko. Gehienetan, leku itxi batean airea berritzeko eta mugiarazteko erabiltzen da, aire garbiagoa sarrarazteko eta usain txarrak aldarazteko. 1882an asmatu zuen Schuyler S. Wheeler estatubatuarrak."}
{"id": "279828", "revid": "336", "url": "https://eu.wikipedia.org/wiki?curid=279828", "title": "Hipolito Erromakoa", "text": "Hipolito Erromakoa (Erroma, K.o. 170. urte inguruan - Sardinia, Antzinako Erroma, 235) kristau teologo eta idazlea izan zen.\nBiografia.\nErroman apaiz zela, arazoak izan zituen Zeferino eta Kalisto aita santuekin. Geroago, bera bezala Sardinian erbesteraturik zegoen Pontziano aita santuarekin adiskidetu zen. Obra exegetikoak idatzi zituen, eta bere garaiko elizako doktorerik gorentzat jotzen da. Ez da gauza segurua, aldiz, \"Philosophoumena\" obra, heresia gnostikoez berri baliotsuak ematen dituena, berak idatzi ote zuen."}
{"id": "279829", "revid": "28807", "url": "https://eu.wikipedia.org/wiki?curid=279829", "title": "San Hipolito", "text": ""}
{"id": "279830", "revid": "12788", "url": "https://eu.wikipedia.org/wiki?curid=279830", "title": "Los Millares", "text": "Los Millares historiaurreko aztarnategia da, Andaluziako Santa Fe de Mond\u00fajar herrian dagoena, Almer\u00edan, Andarax ibaiaren ondoan. Kalkolitikokoa da, K.a 3200-2200 bitartekoa. \nEkialdeko biztanleak Iberiar penintsulako hegoaldera heldu zirenean sortu zela diote adituek, eta bidaiari haiek sartu zituztela kobrearen erabilera, hirietan antolaturiko gizartea eta giza itxurako idoloak gurtzeko ohitura, alegia, Los Millareseko ezaugarri nagusiak. Ikerlarien arabera, Iberiar penintsulan Historiaurrean eraikitako lehenbiziko hiria izan zen."}
{"id": "279832", "revid": "96586", "url": "https://eu.wikipedia.org/wiki?curid=279832", "title": "Saparmurat Nijazov", "text": "Saparmurat Ataievitx Nijazov \u2014haren izena \"Saparmurad\" grafiarekin ere ageri da\u2014 (Ashgabat, Turkmenistan, 1940 - 2006) turkmeniar politikaria eta 1991tik hil zen arte Turkmenistango diktadorea izan zen. 1962an sartu zen Sobietar Batasuneko Alderdi Komunistan. 1990ean, Turkmenistango Sobiet Gorenaren lehendakari izendatu zuten. Sobietar Batasuna 1991n desegin eta Turkmenistanek independentzia lortu zuenean, Nijazov errepublika independenteko lehendakari egin zuten; 1992ko hauteskundeetan, garaipen erabatekoa izan zuen, emaitza ofizialen arabera botoen %\u00a099,5 aldeko izan baitzuen. 1995ean berriro berretsi zuten bere karguan, eta 1999an \"bizi arteko lehendakari\" izendatu zuen Turkmenistango Parlamentuak."}
{"id": "279834", "revid": "125789", "url": "https://eu.wikipedia.org/wiki?curid=279834", "title": "Bartolom\u00e9 Ord\u00f3\u00f1ez", "text": "Bartolom\u00e9 Ord\u00f3\u00f1ez (Burgos, 1480? - Carrara, 1520) espainiar eskultorea izan zen. Espainiako Errenazimentuko artista nagusietako bat izan zen, eta bere garaiko eskultore onena, askoren ustez. Badirudi Fancelliren ikasle izan zela. Italian lan egin zuen batez ere, eta nabaria du Michelangeloren eragina. 1515etik aurrera, Bartzelonako katedraleko koruaren burualdeetan aritu zen lanean. Horrez gainera, hainbat lan egin zituen Napoliko, Alcala de Henaresko eta beste zenbait herritako elizetan."}
{"id": "279835", "revid": "512", "url": "https://eu.wikipedia.org/wiki?curid=279835", "title": "Rhinopoma microphyllum", "text": "Rhinopoma microphyllum Rhinopoma generoko animalia da. Chiropteraren barruko Rhinopomatidae familian sailkatuta dago."}
{"id": "279836", "revid": "336", "url": "https://eu.wikipedia.org/wiki?curid=279836", "title": "Isaak Babel", "text": "Isaak Emmanuilovitx Babel (; Odesa, Errusiar Inperioa, 1894ko uztailaren 13agreg./uztailaren 1ajul. - Butyrka espetxea, Mosku, Sobietar Batasuna, 1940ko urtarrilaren 27a) errusierazko idazlea izan zen. Judua zen jatorriz. Errusiako Iraultzaren alde egin zuen, eta Armada Gorriko zaldunerian sartu zen 1920an. Popuchiki (\u00abbidaiako lagunak\u00bb) taldean parte hartu zuen. Sentiberatasun handiko idazlea izaki, zorroztasunez azaldu zuen bere garaiko bizimodua. Nobelak, ipuinak eta antzezlanak argitaratu zituen. Aipagarrienak hauek dira: \"Judu ipuinak\" (1917), \"Zalduneria gorria\" (1926), \"Odesako ipuinak\" (1931) eta \"Lehen maitasuna\".\nPurga Handiaren garaian troskista, terrorista eta Sobietar Batasunaren aurkako espioitza egiteaz akusatua izan zen. Tortura latzak jaso eta gero, aurrekoa aitortu eta lagun batzuk salatu zituen. Afusilatua izan baino egun bat lehenago zera esan zuen epaitegian\u02d0 'Ni errugabea naiz. Ez naiz inoiz espioia izan. Ez dut inoiz Sobietar Batasunaren aurka jardun. Nire burua salatu nuen baina gezurra da. Nire aurkako eta beste batzuen aurkako salaketa faltsuak egitera behartu ninduten... bakarrik eskatzen dut utz nazazuela nire lana amaitzen.'\nLiteratura-garapena.\nBizitzea tokatu zitzaion iraultza-aldiak eta 1920ko hamarraldian Errusiak bizi izan zuen egoerak bi norabidetan baldintzatu zuten Babelen literatura-garapena. Kontuan izan behar da, alde batetik, errusieraz adierazten zen literatura judua erabat desagertu zela judu-errusiar aldizkariak ixtera behartu zituztenean -esparru horretan kokatzen da Babelek 1913an argitaratu zuen lehen lana: \"Staryj Slojme\" (\"Salomon zaharra\", Kieveko \"Ogni\" aldizkarian argitaratu zen ipuina)-. Garai hartan, errusierazko literatura juduaren ordezkari asko sobietar literatura gaztean sartu ziren, eta Babel bilakatu zen denetan ezagunena. Bestalde, gizarte -eta literatura-irakinaldi hartan indarrean zen balio-sistemak bultzatuta, herriak ideal berriak beretu eta barneratuko zituen itxaropena jaio zitzaion idazleari. Sustrai juduetan eta sobietar abertzaletasunean oinarrituta idatzi zuen Babelek lanik onena, mundu osoko literaturan obra bakar izango zena: \"Konarmija\" (1926, \"Zaldieria gorria\").\n\"Zaldieria gorria\".\nHogeita hamalau kontakizunez osatutako bilduma da (1933ko argitaralditik aurrera, hogeita hamabost), eta ez ditu ehun eta berrogeita hamar orrialde inguru baizik. Zortzi argitalpen izan zituen 1926tik 1933ra. Oro har, kritikak oso harrera ona egin zion liburuari, baina salaketa politikoak ere izan zituen hasieratik.\n1920ko udan, Zaldizko I. Gudarostean zegoela Babelek idatzitako barne-egunkarian, argi ikusten da idazle gazte hark zer-nolako egoera bizi zuen. Kirill Liutov izengoitipean, kolaborazioak idazten zituen \"Krasnyj Kavalerist\" (\"Zaldun gorria\") egunkarirako.\n\"Zaldieria gorria\" liburuko narratzaileak (Liutov deituraz agertzen da) kontraesan nabarmenak erakusten ditu adierazten dituen iritzien eta portaeraren artean. Bakardadera kondenaturiko judu eskolatu hura -judua zelako bezainbat eskolatua zelako bakardadera kondenatua- beldur zen etxean eta auzoan ezagutu zuen kultura judua galduko ote zen, baina, aldi berean, irrikan zegoen kosakoen mundu hasa eta izukaitz hartan iraultzaren ideologia zabaltzeko eta txerarazteko. Hala ere, ez zuen guztiz bat egiten iraultzak aldarrikatzen zituen printzipioekin: juduen bizitoki eta mundu itogarriak atzera eragiten zion, kosakoen basakeriak izu-larritu egiten zuen, eta baita boltxebike batzuen fanatismoak ere.\nBestalde, \"Zaldieria gorria\" aldizkariko kontakizunen ordena ez dator bat benetako gertakarienarekin. Errepikatzen diren zenbait elementu paralelok osatzen dute liburuaren barne-jostura korapilatsua: kristau mitologiako hainbat irudi, folklorekoak, zeruko argizagiak, koloreen sinbolismoa eta beste hainbat leitmotiv. Aipatutako elementu horien bizitasuna eta erabili zuen hizkuntza distiratsua konbinaturik, \"prosa apaingarri\" deitu zaion idazkera sortu zuen Babelek.\n\"Skaz\" formak (aho-hizkeraren estilizazioa, gizarte-maila apaletakoena, batik bat) eta Babelen hizkeraren berezitasunek oso ongi transmititzen dute kosakoen mundu basati hurbilgaitzak sortzen duen izua. \"Zaldieria gorria\"ren narrazio-ehundura guztia elkarrekin nahasten diren hainbat gaiz osatua dago: hasidismoarekin zerikusia dutenetatik hasi, poloniar katolizismotik pasatu, eta kosakoen mundua islatzen dutenetaraino, ia hirurehun urtez elkarrekin izandako historia islatzen dute. Egilea hiru ikuspegietan jartzeak halako harmonia bat ematen dio testuaren antolaketa zorrotzari.\nBi kulturatako partaide.\n\"Odesskie Rasskazy\" (1921-1932, \"Odesako ipuinak\") izeneko lanean, Ukrainako portu-hiri hartako unibertso berezia erakusten da. Horretarako, Odesako hizkera erabiltzen du egileak, ukrainerazko eta yiddishezko esaeraz jositako errusiera, alegia, hura baitzuen gogokoena, bere ama-hizkuntza baitzen. Gaiak juduak dira erabat, eta Odesako gaizkileen eta lapurren mundua deskribatzen du; egilea, ordea, ez da mundu horretako partaide. Gogo biziz eta inbidia pittin batez idatzitako ipuinak dira, kanpotik, betiere. Liburua irakurtzean, ozen entzuten da desagertzen ari zen juduen mundu hark Babeli sortzen zion galdu-mina eta pikaro jende harekiko sentitzen zuen halako erromantizismo moduko bat.\nInor ondorio okerrak ateratzera eraman lezake hil ondoko argitaraldietan \"Istorija moej golubjatni\", \"Pervaja Ijuhov\", \"V podvale\" eta \"Probuzdenie\" (\"Nire usategiaren istorioa\", \"Lehen maitasuna\", \"Sotoan\" eta \"Esnatzea\") ipuinak \"Avtobiograficeskie Rasskazy\" (\"Kontakizun autobiografikoak\") izenburupean bildu izanak.\nAlde batetik, ipuin horiek ez dute ziklo bat osatzen, eta, bestetik, tratatzen diren gertaerak eta egoerak ez dira idazlearen biografiatik ateratakoak, nahiz eta haren haurtzaroko giroa maisuki islatzen duten. Ipuin horietako elementu giltzarria, bestalde, haurraren ikuspegia da: begirada horrek ez ditu ezagutzen, ez bereizten, prozesu historikoetatik jaio diren gizarte-mailak eta erkidego nazionalak. Begirada hori bat dator neurri batean Babelek beti izan zuen posizio urrun eta inpartzialarekin. Besteetatik bakartuak bizi ziren juduen eguneroko bizimodua, pertsekuzioak eta pogromak bigarren planoan gelditzen dira haurraren bizitzako gertakari garrantzitsuagoen atzean: amodioaren aurkikuntza, lehen iruzurra, lehen maisua, eta abar. Hain zuzen ere, herriaren patu historiko gogorra bigarren mailan erakuste horrek ematen die ipuin horiei benetako kutsu tragikoa.\nAntzezlanak.\nBi antzezlan nagusi idatzi zituen Babelek: \"Zakat\" (1926-1927, \"Ilunabarra\") eta \"Marija\" (1935, \"Maria\"). Lehenengoak paper berezia jokatzen du Babelen literatura-biografian. Antzezlanaren gaia Odesako ipuinetatik aterata dago, eta hangoak dira, orobat, obrako giroa eta pertsonaiak ere.\nEpikaren generoan gertaera bitxi soil bat zena, ordea, gai jasoago eta seriosago bilakatzen da forma dramatikoan. Belaunaldien ordezkapenaren betiereko tragediaren gaia lehen ere erabilia zen errusierazko antzerkigintza juduan, baina Babelen lumak maisulan bilakatu zuen tragedia hori, zeren eta herri juduak Bibliako antzinako jakinduria historian zehar bereganatu eta eguneroko jakinduria bilakatu baitzuen. Bestalde, ilunabarraren sinbolismo zabalak juduen aro patriarkalaren eta antzinako bizimoduaren galera adierazten du. Babelek ez zion mundu hari negar egin, baina hari itsatsita geratu zen, eta ez espiritu soilez, baita gorputzez ere. Idazleak ez zekien egunsentia nolakoa izango zen eta zer-nolako mundu berria argituko zuen. Estutasuna eta goibeltasuna nabarmen antzematen dira antzezlan horretan, eta obra horrek markatuko zuen, hain zuzen, Babelen beraren ilunabarraren hasiera ere. Politikaren munduko beste gertaera askorekin batera (Stalinen diktaduraren hasiera, nekazarien hondamendia, industrializazio basatia), garrantzizkoa izan zen Babelek hain maitea zuen herri judu tradizionala Errusiatik aienatu izanak: judu-errusiar idazlea jaio eta hazi zen mundua betiko desagertzea ekarri zuen horrek.\nAzken urteak.\n1930eko hamarkadan idatzitako zenbait kontakizun Babelen maisulanen artean sartu behar dira zalantzarik gabe, bai ikuspegiaren zorroztasunagatik, bai deskripzioen distiragatik, bai oharmen psikologiko zehatzagatik: \"Doroga\" (1930, \"Bidea\"), \"Ulica Dante\" (1934, \"Dante kalea\") eta \"Di Grasso\" (1937).\n1925etik aurrera, zinemarako lan egin zuen, filmetarako argumentuak idazten. Hasieran, Sholem Aleichem idazlearen gaietan oinarritu zen; gero, bere ipuinetatik atera zituen; eta, azkenik, enkarguzko lanak egin zituen, soldata ateratzea beste helbururik gabe. Babel \"bidelagunen\" multzoan sailkatu zuten, hau da, langile-klaseari eta haren literaturari leial izatea zin egin ez zioten idazleen multzoan, lehenbizi, etengabeko eraso politikoen pean zegoelako, gero, gerra zibilari buruz margotu zuen koadroa behar bezain heroikoa ez zelako, eta, azkenik, isilik egon zelako. Gorkiren sostengua eta adiskidetasuna benetako babesa izan ziren Babelentzat. Baina hura hil ostean, \"purga handien\" mende erori zen Babel: atxilotu, eta Siberiara eraman zuten.\nBabelen obraren funtsa aurkakotasunean oinarritzen da gehienetan, eta talka hori izan ohi da kontakizunaren mamia: humanismoa - ankerkeria, idealismoa - sentsualitate baldresa, erabakitasun heroikoa - zalantzak, pertsona eskolatuak - kosakoak, ironia - sentimentaltasuna, eta abar. Dikotomia horren presentzia atergabeak Babel erromantiko gisa ikusarazten digu askotan. Idazleak berak idatzita utzi zuenaren arabera, Gogol, Maupassant, Flaubert eta Gorki gaztea izan ziren harengan eragin handiena izan zuten idazleak. Nolanahi ere, erabilitako gaiengatik eta idazkeragatik Errusiako 1920ko Belaunaldiko literatura-mugimenduan sartzen den arren, ez da ahaztu behar errusieraz idatzitako literatura juduaren barruan ere kokatu behar dela Isaak Babel.\nBehin estalinismoa bukatu eta gero, Babelen idazlanak argitaratzen hasi ziren pixkanaka-pixkanaka, eta haren izen ona bere tokia hartzen joan zen berriro. 1960 ingururako, mundu osoan zabaldu zen Babelen obrari buruzko interesa, eta, geroztik, ez du gutxiagora egin."}
{"id": "279837", "revid": "46380", "url": "https://eu.wikipedia.org/wiki?curid=279837", "title": "Jean Fran\u00e7ois Blad\u00e9", "text": "Jean Fran\u00e7ois Blad\u00e9 (Lectoure, Gers, 1827ko azaroaren 15a - Paris, 1900eko apirilaren 30a) frantziar historialaria izan zen. Erdi Aroko Akitaniari buruzko hainbat ikerketa egin zituen: \"Basse-Navarre et le Vicomt\u00e9 de Labourd\" (\"Nafarroa Beherea eta Lapurdiko bizkonderria\"), \"D\u00e9fense des \u00c9tudes sur l'origine des Basques\" (\"Euskaldunen jatorriari buruzko ikerketen alde\"), \"G\u00e9ographie historique de la Vasconie espagnole jusqu'\u00e0 la fin de la domination romaine\" (\"Baskonia espainiarraren geografia historikoa erromatarren agintearen bukaera arte\")."}
{"id": "279838", "revid": "512", "url": "https://eu.wikipedia.org/wiki?curid=279838", "title": "Willa Cather", "text": "Willa Sibert Cather (Winchester, Virginia, AEB, 1873ko abenduaren 7a - New York, AEB, 1947ko apirilaren 24a) Estatu Batuetako eleberrigilea izan zen.\nBiografia.\nLehen eleberriarekin, \"Alexander\u00b4s bridge\" (1912, \"Alexanderren zubia\") lanarekin, arrakasta handia lortu zuen. Horri esker, ordura arteko kazetaritza- eta latin-klaseak utzi, eta literaturari ekin zion. Kontalari bikaina izan zen."}
{"id": "279839", "revid": "28807", "url": "https://eu.wikipedia.org/wiki?curid=279839", "title": "Willa Sibert Cather", "text": ""}
{"id": "279840", "revid": "512", "url": "https://eu.wikipedia.org/wiki?curid=279840", "title": "Nicolas Froment", "text": "Nicolas Froment (Uz\u00e8s, 1435 inguruan - Avignon, 1486 inguruan) lehen Pizkundeko frantziar margolaria izan zen, Avignongo bigarren eskolako garrantzitsuenetakoa.\nBizitza.\n1461 aldean, Toscanako lurretan ibili zen, Italian, non erretaula bat egin baitzuen, \"Lazaroren piztuera\" (Uffizi Galeria, Florentzia). Gero, Avignonen lan egin zuen. Ren\u00e9 Anjoukoa erregearen margolari ofizial izendatu zuten, eta Proventzako artearen ezaugarriak erabiliz \"Sasi Irazekia\" (1475-1476, Saint-Sauveur katedrala, Aix-en-Provence) egiteko agindua hartu zuen.\nMargokera.\nHaren estiloak eklektizismo moduko bat erakusten du, flandestarren zehaztasuna Florentziako estiloarekin bat eginez. Argi ikusten da hori bere obra nagusietan: \"Lazaroren piztuera\" eta \"Sasi Irazekia\". Hala, irudien trataera ia eskulturazkoa da bi lanetan, eta adierazkortasuna oso nabarmena, zenbaitetan karikaturari ere hurbiltzen zaiona.\nAipaturiko bi obra horietan, \"Sasi Irazekia\"-k du estilo helduena. Ikonografiak Andre Mariaren birjintasuna azpimarratzen du, eta bitxi samarra da; bestalde, erdiko gorputzak eta alboetako biek Roger van der Weydenen eta Dirk Boutsen eragina dute, paisaiaren deskribapen oparoan eta oihalen aberastasunean batez ere."}
{"id": "279841", "revid": "336", "url": "https://eu.wikipedia.org/wiki?curid=279841", "title": "Heinz Guderian", "text": "Heinz Wilhelm Guderian (Kulm, Mendebaldeko Prusia, gaur egun Che\u0142mno, Polonia, 1888ko ekainaren 17a - Schwangau, Bavaria, 1954ko maiatzaren 14a) alemaniar jeneral izan zen Bigarren Mundu Gerran. Tximista Gerraren bultzatzaile nagusietakoa izan zen.\nBizitza.\nPanzer dibisioetan aditua zen, eta haien eraginkortasuna frogatu zuen Poloniako (1939), Frantzia (1940) eta Errusiako (1941)inbasioetan. Lurreko gudaroste horien gidari moduan, guda garrantzitsu asko irabazi zituen.\nBizargorri Operazioan erdiko gudarosteen jeneral nagusienetakoa izan zen. Esan ohi da, bere menpeko panzerren gudariak, Plaza Gorriko San Basilio katedralaren kupulak ikustera heldu zirela. Hala eta guztiz, gudari alemanak leher eginda zeuden eta ezin izan zuten aurrerago jo. Ondorioz, Moskun hondamena izan zuen (1941eko abenduan). Hala ere, ikuskari nagusi izendatu zuten 1943an; 1944an, berriz, Herr edo Reicharen Lurreko Armadako buru. 1945ean, aliatuek preso hartu zuten. Gero, Bavarian hartu zuen bizitokia."}
{"id": "279842", "revid": "28807", "url": "https://eu.wikipedia.org/wiki?curid=279842", "title": "Heinz Wilhelm Guderian", "text": ""}
{"id": "279843", "revid": "105290", "url": "https://eu.wikipedia.org/wiki?curid=279843", "title": "Heraklidak", "text": "Heraklidak Heraklesen hirurogeita hamar seme-alabak dira, eta, oro har, heroi haren ondorengoak. Doriarren buruzagiak Hiloren (Heraklesen eta Deianiraren semea) ondorengoak omen zirela eta, Peloponesoren konkista \"Herakliden itzulera\" deitu izan zen (Euristeok Heraklesi Argolida kendu baitzion bere garaian). Antzinateko leinu askok heraklidatzat zuten beren burua: Mazedoniako erregeak, Lidiakoak, Sirakusako tiranoak, Erromako tarkiniarrak, eta abarrek."}
{"id": "279844", "revid": "28807", "url": "https://eu.wikipedia.org/wiki?curid=279844", "title": "Heraklida", "text": ""}
{"id": "279845", "revid": "15795", "url": "https://eu.wikipedia.org/wiki?curid=279845", "title": "Juan Itziar", "text": ""}
{"id": "279846", "revid": "15795", "url": "https://eu.wikipedia.org/wiki?curid=279846", "title": "Juan de Iciar", "text": ""}
{"id": "279847", "revid": "15795", "url": "https://eu.wikipedia.org/wiki?curid=279847", "title": "Ioannes de Yciar", "text": ""}
{"id": "279848", "revid": "512", "url": "https://eu.wikipedia.org/wiki?curid=279848", "title": "Eliza Orzeszkowa", "text": "Eliza Orzeszkowa (Milkowszczyzna, 1841eko ekainaren 6a - Grodno, 1910eko maiatzaren 18a) poloniar idazlea izan zen.\nEleberriak idatzi zituen. Haren idazlanetan, Poloniako gizarte- eta ekonomia-arazoak aztertu zituen, eta emakumeak, juduak, nekazariak eta langileak izan zituen protagonista. Idazlan nagusiak: \"Obrazek z lat glodowych\" (1866, \"Gosete-urteetako oroitzapenak\"), \"Cham\" (1888, \"Baldarra\"), \"Marthe \"(1873, \"Marta\"), \"Nad Niemmen\" (1889, \"Niemmen gainean\"), \"Bene nati\" (1892, \"Ongi jaioa\"), \"Argonauci\" (1897, \"Argonautak\")."}
{"id": "279850", "revid": "336", "url": "https://eu.wikipedia.org/wiki?curid=279850", "title": "Shivaismo", "text": "Shivaismoa Shiva jainko gorentzat hartzen duen hinduismoaren adarra da.\nVishnuismoarekin batera, hinduismoaren bi adar nagusietariko bat da.\nEskola ortodoxoetan gurtza berezia diote Shivari, baina halakoetan ez da Brahma edo Vishnu baino maila apalagoetan agertzen. Shivaismo heterodoxoaren zenbait eskolak, alabaina, Shiva beste guztien gainetik jartzen dute, hau da, halako monoteismo batera jotzen dute.\nIndiako hegoaldean, Kaxmirren eta Bengalan bereziki hedatua da."}
{"id": "279851", "revid": "56334", "url": "https://eu.wikipedia.org/wiki?curid=279851", "title": "Alfred Werner", "text": "Alfred Werner (Mulhouse, Alsazia, gaur egun Frantzia, 1866ko abenduaren 12a - Zurich, Suitza, 1919ko azaroaren 15a) suitzar kimikaria izan zen.\nBiografia.\nKimika ikasketak Zurichen egin zituen. Bertan Hantzschen ikasle eta lankidea izan zen. 1890 eta 1891 artean, Parisko Coll\u00e8ge de Francen Marcelin Berthelotekin lan egin zuen. Suitzara itzuli eta Zuricheko Unibertsitatean kimika irakasle izan zen. 1895ean Suitzako hiritartasuna lortu zuen.\nNitrogenozko konposatuen estereokimika ikertu, eta balentzien koordinazioaren teoria azaldu zuen. Hari esker, konposatu konplexuen sorreraren azalpena eman ahal izan zuen. Konposatu ez-organikoen egiturari dagokionez, berrikuntza handiak egin zituen, eta haren lanen ondorioak kimikaren alor guztietara zabaldu dira azken urteotan. 1913an, Kimikako Nobel saria eman zioten kimika ez-organikoaren arloan egindako lanengatik."}
{"id": "279852", "revid": "512", "url": "https://eu.wikipedia.org/wiki?curid=279852", "title": "Rhinopoma muscatellum", "text": "Rhinopoma muscatellum Rhinopoma generoko animalia da. Chiropteraren barruko Rhinopomatidae familian sailkatuta dago."}
{"id": "279853", "revid": "512", "url": "https://eu.wikipedia.org/wiki?curid=279853", "title": "Georges Eekhoud", "text": "Georges Eekhoud (Anberes, 1854ko maiatzaren 27a - Brusela, 1927ko maiatzaren 29a) Belgikako idazlea izan zen. Frantsesez idatzi zuen. Eleberri eta kontakizun errealistak idatzi zituen: \"La nouvelle Carthage\" (1888, \"Kartago berria\", Anberesko talasokrazia berriari buruzko eleberria), \"Les fusill\u00e9s de Malines\" (1891, \"Malinasko fusilatuak\"), \"Le cycle patibulaire\" (1895, \"Urkabe zikloa\") eta \"Escal Vigor\" (1899). Auzitara eraman zuten azken eleberri hori zela eta. \"Le coq rouge\" literatura aldizkaria sortu zuen 1895ean."}
{"id": "279854", "revid": "8985805", "url": "https://eu.wikipedia.org/wiki?curid=279854", "title": "Diego Garc\u00eda de Paredes", "text": "Diego Garc\u00eda de Paredes (Trujillo, Extremadura, Espainia, 1466 - 1530) espainiar soldadua izan zen.\nBiografia.\nIndar handia zuen, eta horregatik izan zen ospetsua. Granadako Gerran parte hartu zuen, eta Luis XII.aren kontra borrokatu zen Napolin, Alexandro VI.aren zerbitzuan. Gonzalo de C\u00f3rdobaren agindupean, Cerignolan eta Gariglianon borrokatu zen, eta Cornettako markeserria eman zioten saritzat. Gatazka eta setio askotan parte hartu zuen, Nafarroako konkistan besteak beste (Noain, Amaiur, Hondarribia).\n\"Breve suma de la vida y hechos de Diego Garc\u00eda de Paredes\" lana idatzi zuen."}
{"id": "279855", "revid": "28807", "url": "https://eu.wikipedia.org/wiki?curid=279855", "title": "Diego Garcia de Paredes", "text": ""}
{"id": "279856", "revid": "105290", "url": "https://eu.wikipedia.org/wiki?curid=279856", "title": "Gouache", "text": "Gouache margoa itsasteko gai gisa ura kola batez nahasita erabiltzea ezaugarri duen margolaritzako teknika. Zenbaitetan, margoa itsasteko, beste gai batzuk ere erabiltzen dira; eztia, esate baterako. Margoak akuarelan erabiltzen diren berak dira; akuarelan ez bezala, ordea, zuria asko erabiltzen da, bai beste margoekin batera, bai bakarrik, eta horrek ematen dio sendotasuna gouacheari; gouache, izan ere, akuarela opakua da. Historian zehar asko erabili izan da pergaminoetan eta miniaturetan."}
{"id": "279857", "revid": "448", "url": "https://eu.wikipedia.org/wiki?curid=279857", "title": "Karabakh Garaia", "text": "Karabakh Garaia (, edo , ) Azerbaijango errepublikaren barruan dagoen eskualdea da. Karabakh Beherea eta Zangezurren artean dago, Kaukaso Txikiaren hego-ekialdean. Eskualde menditsua da, baso askorekin.\nSobietar garaian, Azerbaijango Sobietar Errepublika Sozialistaren barruko Karabakh Garaiko Oblast Autonomoa zen gehiena. Lurraldea Azerbaijango lurren barnean dago gaur egun. 1991tik 2023ra, Azerbaijanek ez zuen botererik izan lurraldean, Armeniaren kontrolpean baitzegoen, Artsakheko Errepublikaren bidez. 1988az geroztik, hiru gerra izan dira bertan, lehena armeniarrek irabazia, bigarrena azerbaijandarrek, eta hirugarrena azerbaijandarrek berriro ere; azken gerra horrekin, Artsakheko Errepublika desegin zen eta Azerbaijanek Karabakh Garaiaren gaineko erabateko kontrola eskuratu zuen.\nEskualdearen mugak ezartzeko, lehengo Karabakh Garaiko Oblast Autonomoaren mugak erabiltzen dira. Horrela, 4.400 km2 ditu, nahiz eta historikoki 8.223 km2 izan zituen. 138.000 bat pertsona bizi dira, gehienak armeniar jatorrikoak.\nEtimologia.\nEuskaraz \"Garaia\" hitza erabiltzen dugun arren, mundu osoan zehar hizkuntza askotan \"Nagorno\" erabiltzen da. \"Nagorno\" hitza errusierazko adjektiboa da, (\"nagorny\") hitzetik eratorria, eta \"goi(ko) lurraldea\" esan nahi du. Azerbaijanerazko izenak eta dira, \"menditsu\" eta \"goikoa\" esan nahi dutenak. Hitz horiek ez dira erabiltzen armenierazko izenean, baina sobietar garaian agertzen ziren izen ofizialean. Beste hizkuntza batzuetan ideia hori itzultzen da, euskaraz eta edo frantsesez bezala (\"Haut-Karabakh\").\n\"Karabakh\" izena agian bi hitzetatik dator: \"kara\" eta \"bagh\" (edo \"bakh\"), turkiar hizkuntzetatik eta pertsieratik hurrenez hurren. Hitzez hitz, \"zelai beltza\" esan nahi du. Izena lehenengo georgierazko eta pertsierazko testuetan agertu zen, XIII. eta XIV. mendeetan.\nKarabakh-Garaia batzuetan Artsakh gisa izendatzen dute armeniarrek (), Armeniako Erresumako 10. probintziaren izenaz. Urartieraz aurkitutako inskripzioetan (K. a. IX-VII. mendeak) \"Urtekhini\" esaten zitzaion eta antzinako Grezian, \"Orkhistene\" izena zuen.\nGeografia.\nLurralde menditsua da, belardi eta baso askokoa. Haren hedadura 4.400 km2-koa da eta 2006an 138.000 biztanle zituen. Hiriburua Stepanakert da.\nHistoria.\nSobietar Batasunaren desegitearen garaian, eskualdea tentsio motibo izan zen armeniar eta azerbaijandarren arteam. 1991. urtean Artsakh izenaren errepublika independente bat aldarrikatu zuten bertako armeniarrek, eta 1992-1994 urteen artean gerra batean, Armeniarekin bat egitea lortu zuten Azerbaijango terreno gehiago okupatiuz. 1994an lerro militarrak geldi geratu ziren, baina tentsioek jarraitu zuten.\n2014ko irailaren 12an, Eusko Legebiltzarreko Europako Gaietarako eta Kanpo Ekintzako Batzordeak Nagorno Karabakh eskualdearen autodeterminazio eskubidea babestu zuen, EAJk eta EH Bilduk hitzartutako ebazpen batean. Errusiako Kaukaso hegoaldean zegoen eskualdea, eta 1988tik gatazka armatua zuen. Onartutako testuak zioen Nagorno Karabakhen erabakitzeko eskubidea zela gatazkaren konponbidea.\n2020an Azerbaijan indartu batek Karabakh Garaiko Bigarren Gerra probokatu eta irabazi zuen, armeniarren Lehen Gerrako okupazioetan atzerakada bultzatuz. Hala ere, Karabakh Garaiko lurrik gehienak kontrol armeniarraren pean geratu ziren, eta korridore bat osatu zen gainerako Armeniarekin (Latxingo korridorea), errusiar bake indarren kontrolpean geratu zena.\n2023an Artsakh eta Azerbaijan arteko enfrentamenduen ondorioz, armeniarrek lurraldean zuten boterea galdu eta Azerbajanen txertatu zen. Guda eta gero Azerbajango gobernuak agindu ahal zituen ekintzen beldur, eskualdeko armeniar gehienak Armeniara alde egin zuten.\nEkonomia.\nEkonomian garrantzi handia dute abere-hazkuntzak eta laborantzak. Maila apalagoa du industriak; ehungintza da industria-alorrik garrantzitsuena."}
{"id": "279858", "revid": "336", "url": "https://eu.wikipedia.org/wiki?curid=279858", "title": "Jason Robards", "text": "Jason Robards (Chicago, Illinois, 1922ko uztailaren 26a - Bridgeport, Connecticut, 2000ko abenduaren 26a) Estatu Batuetako antzezlea izan zen.\nAita antzezlea zuen. Antzerkian eta telebistan ari izan zen gehienbat, zineman hasi aurretik. Sidney Lumet, Alan J. Pakula, Sam Peckinpah, Karel Reisz, Dalton Trumbo eta Roger Corman zuzendariekin lan egin zuen. Filmak: \"A Big Hand for the Little Lady\" (1966), \"The Ballad of Cable Hogue\" (1970, \"Cable Hogueko balada\"), \"Tora! Tora! Tora!\" (1970), \"Johnny Got His Gun\" (1971, \"Johnnyk bere arma hartu zuen\"), \"Pat Garrett and Billy the Kid\" (1973), \"All Men of President\" (1976, \"Presidentearen gizon guztiak\"), \"The Day After\" (1983, \"Hurrengo Eguna\") eta \"The Paper\" (1994, \"Egunkaria\")."}
{"id": "279859", "revid": "512", "url": "https://eu.wikipedia.org/wiki?curid=279859", "title": "Domenico Zipoli", "text": "Domenico Zipoli (Prato, Toskana, 1688ko urriaren 17a - C\u00f3rdoba, Argentina, 1726ko urtarrilaren 2a) italiar musikagilea eta organo-jotzailea izan zen.\nBiografia.\nFlorentzian egin zituen lehen ikasketak, eta, gero, Napolin, Alessandro Scarlattirekin, eta, Erroman, Bernardo Pasquinirekin. 1716an, \"Tablaturan idatzitako sonatak organo eta klaberako\" lana argitaratu zuen. Gero, Sevillara joan zen, Jesusen Lagundian sartzeko. 1717an, Argentinara joan zen teologia ikastera. Bestalde, Jesuiten Elizako organo-jotzaile izan zen, eta laster egin zen ospetsu."}
{"id": "279860", "revid": "336", "url": "https://eu.wikipedia.org/wiki?curid=279860", "title": "Eako", "text": "Eako (antzinako grezieraz: \u0391\u03b9\u03b1\u03ba\u03cc\u03c2, \"Aiakos\") Antzinako Greziako heroia da, Zeusen eta Egina ninfaren semea, gero Egina deitu zen Oenom uhartean jaioa. Berak eskaturik, Zeusek uhartean hain ugari ziren inurriak gizaki bihurtzen zituen (ikus mirmidoiak). Peleoren eta beharbada Telamonen aita izan zen; ospe handia izan zuen bere errukiagatik eta zuzentasunagatik. Platonek Infernuko epaileen arteko ezarri zuen, Minosekin eta Radamantisekin batera. Peleo eta Akiles, Eakoren leinukoak izan ziren."}
{"id": "279861", "revid": "336", "url": "https://eu.wikipedia.org/wiki?curid=279861", "title": "Fukuzawa Yukichi", "text": " japoniar idazle, filosofo eta hezitzailea izan zen.\nBiografia.\nEstatu Kontseilaria izan zen, eta Europan eta Ameriketan ibili zen; zenbait ikastetxe sortu eta hezkuntza-liburuak idatzi zituen, eta bertan mendebaleko zibilizazioa onartu behar zela aldarrikatu zuen.\nMonarkia konstituzionalaren alde jokatu zuen bizitza guztian.\n\"Seiyo-jijo \"(1866-1870, \"Mendebaleko gauzak\"); \"Gakumon-no-susume \"(1872-1876, \"Ikastera bultzatuz\") dira bere obra nagusiak."}
{"id": "279862", "revid": "512", "url": "https://eu.wikipedia.org/wiki?curid=279862", "title": "Ignacio Gogeaskoetxea", "text": "Ignacio Gogeaskoetxea (Markina, 1825 - Lekeitio, 1881) bizkaitar euskaltzale, itzultzaile eta apaiza izan zen. Filosofia eta Letretako ikasketak egin zituen O\u00f1atiko Unibertsitatean, eta apai izateko ikasketak Toledokoan. Ondoren, Salamancara joan zen Kanon eta Teologiako goi-ikasketak egitera. Doktoretza lortu ondoren, Markinako parrokian jarri zen apaiz. Euskarari buruzko lan batzuk utzi zituen. Aipagarria da \"Apolog\u00eda de la lengua bascongada\". Frai Luis Leongoaren obrak euskaratu zituen."}
{"id": "279863", "revid": "336", "url": "https://eu.wikipedia.org/wiki?curid=279863", "title": "John Hicks", "text": "John Richard Hicks (Warwick, Warwickshire, Ingalaterra, 1904ko apirilaren 8a - Blockley, Gloucestershire, Ingalaterra, 1989ko maiatzaren 20a) britainiar ekonomialaria izan zen.\nBiografia.\nIrakasle izan zen Londres, Cambridge eta Oxfordeko unibertsitateetan. Balioa eta prezioak aztertu, eta gorabehera ekonomikoen analisi matematikoa landu zuen.\nLiburu askoren egilea da: \"Balioa eta kapitala\" (1934-1938), \"Eskaeraren teoriaren berrikusketa\" (1956), \"Kapitala eta garapena\" (1965), \"Historia ekonomikoaren teoria\" (1969). 1972an, Ekonomiako Nobel saria jaso zuen, K. J. Arrowrekin batera."}
{"id": "279864", "revid": "28807", "url": "https://eu.wikipedia.org/wiki?curid=279864", "title": "John Richard Hicks", "text": ""}
{"id": "279866", "revid": "58701", "url": "https://eu.wikipedia.org/wiki?curid=279866", "title": "Jes\u00fas Infante", "text": "Jes\u00fas Infante P\u00e9rez de Pipa\u00f3n (Logro\u00f1o, 1926ko irailaren 5a - \"ib.\", 2016ko maiatzaren 11) Arabako margolaria izan zen.\nBiografia.\nMerkataritza eta Margolaritzako ikasketak egin zituen Madrilen. Eskulturan hasi zen, baina akuarela landu zuen batez ere. Akuarelagile hoberenetakotzat hartua da gaur egun.\nTitulu nagusiak: \"Rioja alavesa\", \"Motrico\", \"Barcos\", \"Bilbao\", \"Puerto de San Sebasti\u00e1n\", \"Logro\u00f1o nevado\", \"Leza de Alava\", \"Calle de Pamplona\", \"Cant\u00f3n de Vitoria\", \"Ond\u00e1rroa\", \"Aguilar de Cod\u00e9s\", \"Puente la Reina\", \"Calle t\u00edpica de Corella\" eta \"Campos de Aras\" eta abar."}
{"id": "279867", "revid": "512", "url": "https://eu.wikipedia.org/wiki?curid=279867", "title": "Craseonycteris thonglongyai", "text": "Craseonycteris thonglongyai Craseonycteris generoko animalia da. Chiropteraren barruko Craseonycteridae familian sailkatuta dago. Thailandia eta Myanmarreko eskualde batzuetan aurki daiteke, kareharrizko kobazuloetan, erreken ondoan.\n29 eta 33 milimetro artean eta 2 gramoko pisuarekin, munduko saguzarrik txikiena da, eta, akaso, ugaztunik txikiena, tamaina neurtzeko erabiltzen den irizpidearen arabera. "}
{"id": "279868", "revid": "105290", "url": "https://eu.wikipedia.org/wiki?curid=279868", "title": "Kadsura", "text": "Kadsura hosto iraunkorra duten landare igokari batzuen genero-izena da. 4 m inguru luze izan daitezke. Hosto larrukarak, kolorez berdeak, eta iraunkorrak dituzte. Oin banatan izaten dituzte lore arrak eta emeak; txikiak, usaintsuak eta kolorez marroi argiak izaten dira loreak. Berez, Asiakoak dira, baina lorategietan eta beste leku askotan ere lantzen dira apaingarri gisa erabiltzeko. Ezagunena Japoniako kadsura (\"Kadsura japonica\") da."}
{"id": "279869", "revid": "58701", "url": "https://eu.wikipedia.org/wiki?curid=279869", "title": "Karl Peters", "text": "Karl Peters (Amt Neuhaus, Hanoverko Erresuma, 1856ko irailaren 27a - Bad Harzburg, Alemania, 1918ko irailaren 10a) alemaniar esploratzailea eta politikaria izan zen.\nBiografia.\nAlemaniako Kolonietarako Elkartea sortu zuen 1884an, eta Afrika ekialderako hiru espedizioren zuzendari izan zen ondorengo urteetan (1884, 1887, 1890-1891). Zambezi ibaiaren inguruko lurraldeak esploratu zituen, eta Alemaniaren mendeko Ekialdeko Afrika sortu zuen, beste esploratzaile batzuekin batera. 1899-1905 bitartean, Angolako eta Rodesiako lurraldeak esploratu zituen."}
{"id": "279870", "revid": "119347", "url": "https://eu.wikipedia.org/wiki?curid=279870", "title": "Prato", "text": "Prato (bertan ahoskatua) Italiako ipar-erdialdean dagoen Pratoko probintziako (Toskana) hiria da. Arnoren adarra den Bisenzio ibaiaren ertzean dago. Apezpiku-egoitza da. 2015eko apirilean 191.040 biztanle zituen.\nOndarea.\nAipagarriak dira, besteak beste, katedral erromaniko-gotikoa (XIV. mendea), Santa Maria delle Carceri Pizkundeko eliza (XV. mendea), Enperadorearen gaztelua (XIII. mendea) eta Pretorio jauregia.\nEkonomia.\nMerkataritza eta industria (mekanika, eraikuntzako gaiak, ehungintza, zurgintza) dira ekonomia-jarduera nagusiak."}
{"id": "279871", "revid": "69297", "url": "https://eu.wikipedia.org/wiki?curid=279871", "title": "Vianako Printzea Erakundea", "text": "Vianako Printzea Erakundea () Nafarroa Garaiko kultura-erakundea da, Nafarroako Foru Aldundiak herrialde horretako arte-, kultura-, folklore-, arkeologia- eta historia-ondarea zaindu eta ezagutarazteko, 1940. urtean sortua. Urte horretan argitaratu zuten lehenengoz erakunde horren aldizkaria, eta 1966an hasi zen zabaltzen aldizkari horren eranskina euskara hutsean, Nafarroako zortzi mila etxetan dohainik zabaltzen zena. 1983an argitaratu zen azkenekoz euskarazko eranskin hura.\nGaur egun Nafarroako Gobernuak du Vianako Printzea Erakundearen ardura. Hurrengo aldizkariak argitaratzen ditu:"}
{"id": "279872", "revid": "105290", "url": "https://eu.wikipedia.org/wiki?curid=279872", "title": "Tenebrionidae", "text": "Tenebrionidoa koleopteroen ordenako Tenebrionidae familiako intsektuez esaten da. Itxuraz labezomorroaren antzekoak dira; neurriz, ordea, txikiagoak. Kolorez, beltzak edo arreak izan daitezke; formaz, berriz, biribil samarrak edo luzaranak. Gehienek ez dute hegan egiteko gaitasunik, eta batzuek hegorik ere ez dute. 20.000 mila espezie inguru biltzen dira familia horretan. Horietan ezagunena \"Tenebrio molitor \"izenekoa da, zekale-irinetan ibiltzen dena."}
{"id": "279873", "revid": "105290", "url": "https://eu.wikipedia.org/wiki?curid=279873", "title": "Tiet\u00ea (ibaia)", "text": "Tiet\u00ea Brasilgo hego-ekialdeko ibaia, Parana ibaiaren adarra, S\u00e3o Pauloko estatuan. 1.130 km luze da eta 70.990 km2-ko ibai-arroa hartzen du. Serra do Mar mendialdean du iturburua, S\u00e3o Pauloko hiriaren ekialdean, eta ipar-mendebalerako norabidea hartzen du Ilha Granden Parana ibaiarekin bat egin arte, Urubupugnako ur-jauzietan. S\u00e3o Pauloko estatuko hiri garrantzitsu asko daude ibai ertzean. Ezin da ontziz ibili, ur-laster eta -jauzi ugari baitira ibilguan zehar."}
{"id": "279874", "revid": "90204", "url": "https://eu.wikipedia.org/wiki?curid=279874", "title": "Bartholomeus van der Helst", "text": "Bartholomeus van der Helst (Haarlem, 1613 - Amsterdam, 1670) Herbehereetako margolaria izan zen. Amsterdamgo pintore-taldearen sortzailetako bat izan zen. 1640tik aurrera, Rembrandten molde eta estiloa izan zituen eredu. Pertsonen eta pertsona-taldeen erretratuak egin zituen, besteak beste, \"Amsterdamgo guardiaren bazkaria, M\u00fcnsterreko Bakea ospatzeko\" eta \"San Sebastian kofradiako lau buruzagi\". Amsterdam, Rotterdam, Kassel, Dresden, Berlin, Lyon eta Parisko museoetan daude ikusgai haren obrak."}
{"id": "279875", "revid": "336", "url": "https://eu.wikipedia.org/wiki?curid=279875", "title": "Otto Wagner", "text": "Otto Koloman Wagner (Viena, 1841eko uztailaren 13a - \"ibidem\", 1918ko apirilaren 11) Austriar arkitektoa izan zen. Vienan eta Berlinen egin zituen arkitektura-ikasketak. Bizimodu modernoari ondo egokitu dakiokeen egitura soileko eta dekorazio apaleko arkitekturaren bultzatzailea izan zen, Van de Velderekin eta Sullivanekin batera. Haren lan nagusietako bat Vienako aurrezki-kutxaren egoitza izan zen, beiraz eta altzairuz eraikia. Lan teoriko ugari idatzi zituen. Garai hartan sortu zen Vienako Sezesioa."}
{"id": "279876", "revid": "58701", "url": "https://eu.wikipedia.org/wiki?curid=279876", "title": "Vicki Baum", "text": "Vicki Baum (Viena, 1888ko urtarrilaren 24a - Hollywood, 1960ko abuztuaren 29a) Estatu Batuetako eleberrigilea izan zen, lan ugariren eta errazen sortzailea. Jaiotzez austriarra zen, eta 1932an hartu zuen bizilekua AEBn. Hasierako kontakizun eta eleberriak alemanez idatzi zituen, baina gerora ingelesez moldatu zituen zinema-gidoi eta eleberri anitz. Eleberri zenbait: \"Menschen im Hotel\" (1929), antzerkira eta zinemara eramana (\"Grand Hotel\"); \"A tale from Bali\" (1939); \"The mustard seed\" (1953); eta \"Written on water\" (1957)."}
{"id": "279877", "revid": "1545", "url": "https://eu.wikipedia.org/wiki?curid=279877", "title": "Betika", "text": "Betika (latinez, \"Baetica\") antzina erromatarrena zen Hispania hegoaldeko probintzia baten izena zen; gaur Andaluzia dena gutxi gorabehera.\nIzena Betis (egun, Guadalquivir) ibaitik zetorkion.\nMugak: Anas ibaia (egun, Guadiana) iparraldean, eta Mediterraneo itsasoa hego eta ekialdean.\nAugustok probintzia bihurtu aurretik, \"Hispania Ulterior\" deiturikoaren barnean zegoen. Hiri nagusiak Kordoba, Hispalis (Sevilla) eta Italica (Trajano, Hadriano eta Teodosio I.aren sorlekua) izan zituen."}
{"id": "279878", "revid": "28807", "url": "https://eu.wikipedia.org/wiki?curid=279878", "title": "Baetica", "text": ""}
{"id": "279879", "revid": "96586", "url": "https://eu.wikipedia.org/wiki?curid=279879", "title": "Betsabe", "text": "Betsabe (, \"Ba\u1e6f-\u0161e\u1e07a\u2018\"; , \"\u0627\u0628\u0646\u0629 \u0627\u0644\u0642\u0633\u0645\") edertasun handiko emakume israeldarra da, Uriasen emaztea, Bibliaren arabera. Behin, bainua hartzen ari zela atzeman zuen David erregeak. Beretzako hartu nahi zuenez, Urias ofiziala gudura bidali zuen bertan hil zedin. Erregearekin ezkondurik, Salomon eta beste hiru seme eman zizkion (). Betsaberen bainua pintore askoren inspirazio-iturri izan da (Rafael, Cranach, Rembrandt, Lucas Jord\u00e1n, William Blake eta Van Haarlem)."}
{"id": "279880", "revid": "46380", "url": "https://eu.wikipedia.org/wiki?curid=279880", "title": "Jean Anthelme Brillat-Savarin", "text": "Jean Anthelme Brillat-Savarin (Belley, Ain, 1755eko apirilaren 1a - Paris, Frantzia, 1826ko otsailaren 2a) epaile eta idazle frantsesa izan zen.\nBiografia.\nDiputatu zen Frantziako Legebiltzarrean, eta Lausanara lehenik eta New Yorkera ondoren erbesteratu behar izan zuen (1794-1796). Direktorioaren garaian itzuli zen Frantziara. Ospetsu egin zuen obra, ordea, garai hartako janari-zaletasunei buruzko liburu bat izan zen: \"Physiologie du go\u00fbt ou M\u00e9ditations de gastronomie transcendante\" (1825, \"Aho gozoaren fisiologia edo gastronomia transzendentalari buruzko gogoetak\")."}
{"id": "279882", "revid": "28807", "url": "https://eu.wikipedia.org/wiki?curid=279882", "title": "Anthelme Brillat-Savarin", "text": ""}
{"id": "279883", "revid": "512", "url": "https://eu.wikipedia.org/wiki?curid=279883", "title": "Saccolaimus flaviventris", "text": "Saccolaimus flaviventris Saccolaimus generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "279884", "revid": "1545", "url": "https://eu.wikipedia.org/wiki?curid=279884", "title": "Marie Fran\u00e7ois Sadi Carnot", "text": "Marie Fran\u00e7ois Sadi Carnot (Limoges (Frantzia), 1837ko abuztuaren 11 - Lyon (Frantzia), 1894ko ekainaren 25a) frantses politikaria izan zen. Errepublikako diputatua izan zen Frantziako Biltzar Nazionalean (1871). Gero, ministro izan zen, eta, azkenik, Errepublikako lehendakari egin zuten (1887), kargu horretan hil zuten arte (1894).\nBiografia.\nMarie Fran\u00e7ois Sadi Carnot Limogesn jaio zen, Frantzian, 1837ko abuztuaren 11n. Carnot familia ospetsuko kide, aita Lazare Hippolyte Carnot estadista izan zuen eta aitona, berriz, Lazare Carnot matematikari eta politikaria (la Gran Carnot), Frantziako Iraultzaren defentsa antolatzeko ardura izan zuena. Sadi Carnot fisikaria, Nicolas L\u00e9onard Sadi Carnot, Termodinamikaren sortzailea, osaba zuen. Izen bera jarri zioten haren omenez.\nAmaren aldetik, Charente eta Vienne Garaia departamentuetatik iritsitako familia zen eta hantxe jaio zen lehendakari izan zena. Ama Jeanne-Marie Dupont-Savignat (1816-1897) izan zuen, Fran\u00e7ois Dupont-Savignat-en (1769-1846) alaba. Savignat sendiak Chabanais-tik gertu dagoen gaztelu bati ere izena eman zion (Savignac).\nFamilian ohikoa zen bezala, heziketa teknikoa jaso zuen eta \u00c9cole Polytechnique eta \u00c9cole des Ponts et Chauss\u00e9es ikastegietan ikasi zuen ingeniari zibila izan zelarik. Ikasketetan nabarmendu zen eta estatuko ingeniarien zerbitzuan sartu zen.\nFamilia errepublikazale sutsua, Marie Fran\u00e7ois Sadi Carnot harro zegoen horretaz eta, 1870ean, gobernuak Eure, Calvados eta Senako departamentuen erresistentzia ardura eman zion eta 1871ko urtarrilean, Senako prefekto izendatu zuten.\nHurrengo hilabetean, Frantziako Nazio Biltzarreko kide hautatu zuen C\u00f4te-d'Or departamenduak eta une horretan hasi zen bere ibilbide politiko arrakastatsua. 1878ko abuztuan, Obra Publikoen ministeritzako idazkari egin zuten eta, 1880ko irailean, bera izendatu zuten Obra Publikoen ministro. 1885eko apirilean, berriz, Finantza ministro egin zuten eta kargu horretan egon zen Charles de Freycinet eta Jules Ferryren administrazioen garaian, 1886ko abendura arte.\nLehendakaritza.\n1887ko abenduan, hainbat eskandaluren ondorioz, Jules Gr\u00e9vyren gobernua erori zen eta Marie Fran\u00e7ois Sadi Carnotek eta familiak izen ona zuten, errepublikako lehendakaritzarako. Georges Clemenceau eta beste hainbaten laguntza lortu zuen eta 827tik 616 boto lortu zituen Biltzar Nazionalean. Momentu larria zen hura errepublikarako eta asaldura nagusi zen, Boulanger jeneralak eraso egiten zion bitartean.\nAgintaldiaren hasieran, Boulangier jeneralaren zaleekin izan zituen istiluak. Katolikoen babesa lortu bazuen ere, gatazka handiak izan zituen, ondoren, anarkistekin eta sindikatuekin.\nCarnoten lehendakaritzak oso harrera ona izan zuen eta Boulangerrek eragiten zuen ezegonkortasunarekin bukatzeko erabakiak indar gehiago eman zion lehendakariari. Ondo zaindu zuen bere irudia eta inaugurazio eta agerraldi publikoetan ateratzeari ekin zion, irudi hori sendotzeko xedean. Azkenean, 1889an, Boulanger erbesteratu beharrean izan zen eta Carnotek ospakizun publikoekin segitu zuen: Frantziako Iraultzaren mendeurrena eta Parisko Erakusketa Unibertsala (Eiffel dorrea eraiki zutena). Espero bezala, Frantziako lehendakari popularrenetakoa bilakatu zen eta Frantziako Errepublikaren iraupenarekin identifikatu zuten.\nHala ere, dena ez zen erraza izan: ministro-gabineteak behin eta berriz erori ziren; sozialistak indartzen ari ziren, antisemitismoa nabarmentzen joan zen \u2014Dreyfus afera...\u2014. Nolanahi ere, Carnot ukitu zuen krisi bakarra 1892ko Panamako eskandalua izan zen: haren integritateak ezbairik gabe segitu bazuen ere, estatuaren izen ona erabat deseginda geratu baitzen.\nHeriotza.\n1894ko ekainaren 24an, Carnot bere ospearen gorenean zegoen, baina Lyonen izandako bazkari publiko batean emandako hitzaldian, ez zuela berriro hauteskundeetara aurkezteko asmorik esan zuen. Sante Geronimo Caserio izeneko italiar anarkistak labankadaz hil zuen. Ekainaren 25eko gauerdian hil zen Carnot eta Frantzia osoa hunkituta geratu zen. Jendaurreko hiletak egin ondoren, Parisko Panteoian eman zioten lur."}
{"id": "279885", "revid": "65203", "url": "https://eu.wikipedia.org/wiki?curid=279885", "title": "Condottieri", "text": "Condottieri (italierazko \"condottieri\", \u00abjornaleko soldaduak\u00bb, \"condotta,\" \u00abalokairu-kontratua\u00bb, hitzetik; singularrean, \"condottiero\") XIII., XIV. eta XV. mendeetan Italiako estatu-hirien eta aita santuen zerbitzuan ziharduten jornaleko soldaduen buruzagiak ziren. Carmagnola, Colleoni, Fortebraccio, John Hawkwood, Pergola, Piccinino, Trivulzio, Malatesta, Giovanni delle Bande Nere eta Francesco Sforza izan ziren condottieri ospetsuenetako batzuk. Suitzako gudari ordainduek eta estatu sendo berrietako armadek desagerrarazi zituzten XVI. mendean."}
{"id": "279886", "revid": "28807", "url": "https://eu.wikipedia.org/wiki?curid=279886", "title": "Condottiero", "text": ""}
{"id": "279887", "revid": "1545", "url": "https://eu.wikipedia.org/wiki?curid=279887", "title": "Deuteronomio", "text": ""}
{"id": "279888", "revid": "512", "url": "https://eu.wikipedia.org/wiki?curid=279888", "title": "Vladimir Korolenko", "text": "Vladimir Galaktionovitx Korolenko (, \"Volodymyr Halaktyonovych Korolenko\"; ; Zhytomyr, Errusiar Inperioa, 1853ko uztailaren 27a - Poltava, Ukrainako Sobietar Errepublika Sozialista, 1921eko abenduaren 25a) errusiar idazle eta kazetaria izan zen, jatorriz ukrainarra. San Petersburgoko Unibertsitatetik bota egin zuten elkarte sekretu bateko kide izateagatik, eta Siberiara (Jakutia) erbesteratu zen (1881-1884). Hurrengo urtean eman zuen argitara lehen narrazioa, \"Son Makara\" (\"Makarren ametsa\") izenburupean, Jakutiako bizimodua islatzen zuena. Aipagarria da, halaber, \"Istoriya moyego sovremennika\" (1905-1921, \"Nire garaiko historia\") obra."}
{"id": "279889", "revid": "46380", "url": "https://eu.wikipedia.org/wiki?curid=279889", "title": "Victor Pasmore", "text": "Edwin John Victor Pasmore, jaiotza-izenez Edwin John (Chelsham, Surrey, Ingalaterra, 1908ko abenduaren 3a - Malta, 1998ko urtarrilaren 23a) ingeles margolaria izan zen.\nBiografia.\nEuston Road talde inpresionistako kidea izan zen. Hasieran, neoinpresionismoaren jarraitzaile izan zen. Hala ere, Bigarren Mundu Gerraren ondoren, abstrakziora jo zuen, eta Erresuma Batuko pintura abstraktuaren aitzindarietako bat izan zen. 1951tik aurrera egin zituen lanetan, Mondrianen eragina agertzen da. Zura, metalak eta gai plastikoak erabili zituen."}
{"id": "279890", "revid": "10891", "url": "https://eu.wikipedia.org/wiki?curid=279890", "title": "Andrea Pozzo", "text": "Andrea Pozzo (Trento, 1642ko azaroaren 30a - Viena, 1709ko abuztuaren 31) italiar pintorea eta arkitektoa izan zen.\nJesusen Lagundian sartu zen, eta ordena horretako elizak dekoratu zituen nagusiki. Lombardian egin zituen ikasketak, eta Erromara jo zuen 1681ean. Erromako San Ignazio eliza dekoratu ondoren (1685, \"San Ignazioren apoteosia\"), Modenan, Turinen, Mondovin, Napolin eta Vienan jardun zuen. \"Perspectiva pictorum\" obra eman zuen argitara 1698an, Barrokoko pintoreengan eragin handia izan zuena."}
{"id": "279891", "revid": "1545", "url": "https://eu.wikipedia.org/wiki?curid=279891", "title": "Sinestun zahar", "text": "Sinestun zaharra, Errusiako Eliza Ortodoxoaren historiari dagokionez, XVII. mendearen erdialdean eliza horretatik bereizi zen izen bereko taldeko kidea da. Aurkariek \"raskolniki\" (\u00abzismatikoak\u00bb) ere deitzen zieten sinestun zaharrei (\"raskol\" izenak, errusieraz, \u00abzisma\u00bb esan nahi du), baina gaitzespeneko termino hori ez da hain erabilia gaur egun.\n1654. urtean, Mosku patriarkak, Nikonek, Errusiako Elizaren liturgia berritu zuen; zenbaitentzat, berrikuntzak mendebaldearen eraginaren ondorioa ziren, eta tradizioaren aurkakoak; beraz, zisma gertatu zen. Zismaren ondoren, sinestun zaharrak bi taldetan banatu ziren: popovtsiak, Elizaren hierarkiaren aldekoak, eta bezpopovtsiak, Elizaren hierarkiaren aurkakoak."}
{"id": "279892", "revid": "512", "url": "https://eu.wikipedia.org/wiki?curid=279892", "title": "\u00c9mile Roux", "text": "Pierre Paul \u00c9mile Roux (Confolens, 1853ko abenduaren 17a - Paris, 1933ko azaroaren 3a) frantziar sendagilea izan zen. Pasteurren laguntzaile izan zen. Bakteriologiaren aurrerapenerako oinarrizko ikerlanak egin zituen. Kolera gaitza oiloekin aztertu ondoren, amorrua ikertu zuen. Difteria-toxina aurkitu zuen 1889an, eta lehen osagilea izan zen gaitza seroterapiaren bidez sendatzeko ahaleginak egin zituena (1894). Pasteur Institutuko zuzendariordea izan zen 1896tik aurrera, 1904an zuzendari izendatu zuten arte."}
{"id": "279893", "revid": "28807", "url": "https://eu.wikipedia.org/wiki?curid=279893", "title": "Pierre Paul \u00c9mile Roux", "text": ""}
{"id": "279894", "revid": "512", "url": "https://eu.wikipedia.org/wiki?curid=279894", "title": "Fran\u00e7ois Bibal", "text": "Fran\u00e7ois Ignace Victor Bibal (Donibane Lohizune, Lapurdi, 1877ko irailaren 17a - Ainhoa, Lapurdi, 1944) lapurtar margolaria izan zen.\nBiografia.\n1897. urtean, artisten elkarte bat sortu zuen, beste hainbat kiderekin batera: (Regoyos, Zuloaga, Arrue, Losada eta Rusi\u00f1ol pintoreak). 1914. urtean Kubara jo zuen, Lehen Mundu Gerra zela eta. 1937. urteko Parisko Nazioarteko Erakusketan urrezko domina jaso zuen. Aipagarriak dira, besteak beste, \"Ainhoako pilota lekua\" eta Sabino Izetari egindako \"Nire adiskide hoberenari\" koadroak."}
{"id": "279895", "revid": "512", "url": "https://eu.wikipedia.org/wiki?curid=279895", "title": "William Dunbar", "text": "William Dunbar (Ekialdeko Lothian?, Eskozia, 1460 - ?, 1530 inguru) eskoziar poeta izan zen. Frantziskotarra. Frantzia eta Ingalaterra ibili zituen. Gero, Jakue IV.a Eskoziako erregearen gortean jardun zuen. Poema alegorikoaren tradizioari jarraipena eman zion.\nObra nagusiak: \"The thrissil and the rois\" (1503, \"Kardabera eta larrosa\"), \"The dance of the sevin deidlie synnis\" (\"Zazpi bekatu nagusien dantza\") eta \"The two mariit wemen abd the wedo\" (\"Bi emakume ezkonduak eta alarguna\")."}
{"id": "279896", "revid": "56334", "url": "https://eu.wikipedia.org/wiki?curid=279896", "title": "Henri Fantin-Latour", "text": "Henri Fantin-Latour (Grenoble, Frantzia, 1836ko urtarrilaren 14a - Bur\u00e9, Frantzia, 1904ko abuztuaren 25a) frantses pintorea izan zen.\nBiografia.\nAitarekin egin zituen diseinu-ikasketak, eta, ondoren, Boisbaudranen lantegian lan egin zuen. Hark pintatutako izadi hiletan eta lore-sortetan, naturalismoaren aztarnak igartzen dira. Osperik handiena, ordea, erretratuek eman zioten, argazkiak direla baitirudi ia. Bere garaiko pertsonaia ezagunen talde-erretratu ederrak egin zituen (1870, \"Un atelier aux Batignolles\")."}
{"id": "279897", "revid": "28807", "url": "https://eu.wikipedia.org/wiki?curid=279897", "title": "Henri Fantin Latour", "text": ""}
{"id": "279898", "revid": "512", "url": "https://eu.wikipedia.org/wiki?curid=279898", "title": "Paraldehido", "text": "Paraldehido eter ziklikoa da, C6H12O3 formulakoa. Likido kolorgea, ahogozo eta usain txarrekoa, medikuntzan sorgarri eta loarazle gisa, eta kimika organikoan erabiltzen dena. Medikuntzan oso eritasun larriak dituzten gaixoekin erabili izan da (alkoholismo larrienetan). Paraldehidoa azetaldehido polimerizatuari azido sulfuriko tanta batzuk gehituz prestatzen da; kaltzio karbonatoa gehitu, eta azkenik, garbitzeko lurrundu egiten da. 124\u00a0\u00b0C-an irakiten du, eta 12,5\u00a0\u00b0C-an urtzen da."}
{"id": "279900", "revid": "512", "url": "https://eu.wikipedia.org/wiki?curid=279900", "title": "Sebastiano Serlio", "text": "Sebastiano Serlio (Bolonia, 1475eko irailaren 6a - Fontainebleau, 1554) italiar arkitekto eta eskultorea izan zen.\n1514 eta 1527 artean Erroman lan egin ondoren, Venezian hartu zuen bizilekua (1531). 1537an, arkitekturari buruzko eskuliburu bat hasi zen argitaratzen, Europako Errenazimentuko arkitekturan eragin handia izan zuena: \"I Sette libri dell'architettura\". Zazpi liburukik osatua zen, eta Francisco de Villalpandok itzuli zituen gaztelaniara. 1541ean, Frantzisko I.ak deitua, Frantziara joan zen, eta Fontainebleauko jauregiko eraikuntzan parte hartu zuen."}
{"id": "279901", "revid": "46380", "url": "https://eu.wikipedia.org/wiki?curid=279901", "title": "Jurgis Baltru\u0161aitis", "text": "Jurgis Baltru\u0161aitis (Kaunas, Lituania, 1873ko maiatzaren 2a - Paris, Frantzia, 1944ko urtarrilaren 3a) lituanierazko eta errusierazko olerkaria izan zen. Joera sinbolistari lotu zitzaion hasieratik, eta bere garaiko aldizkaririk ospetsuenetan parte hartu zuen. \"Lurreko eskailera\" (1911) eta \"Mendirako xidorra\" (1912) ditu lan ezagunenak, baina hil ondoren argitaratu ziren \"Lirioa eta heriotza\" (1948) eta \"Zuhaitza sutan\" (1968) olerki-liburuetan nabari zaio ukiturik lirikoena eta malenkoniatsuena. Lituaniako joera sinbolistaren buruetako bat izan zen."}
{"id": "279902", "revid": "119347", "url": "https://eu.wikipedia.org/wiki?curid=279902", "title": "Nafarroako Arartekoa", "text": "Nafarroako Arartekoa (Gaztelaniaz, Defensor del Pueblo de Navarra)\nNafarroako Foru Komunitateko Arartekoa nafarren funtsezko eskubideen eta herri libertateen alde lan egiten duen erakundea da Espainian. Nafarroako Parlamentuak hautatzen du Nafarroako Arartekoa.\n 4/2000 Foru Legeak araututa dago erakundea, eta ondoren 3/2005 Legearen eta otsailaren 21eko 3/2008 Foru Legearen bidez aldatu zen 4/2000 Foru Legea.\nMar\u00eda Jes\u00fas Aranda Lasheras izan zen kargua hartu zuen lehenbizikoa, hain zuzen , eta karguan jarraitu zuen arte.\nGaur egun, Francisco Javier En\u00e9riz Olaechea da Nafarroako Arartekoa.\nIzaera eta eginkizuna.\nNafarroako Arartekoa Nafarroako Parlamentuaren organoa da, eta hari dagokio Konstituzioaren eta Nafarroako Foru Eraentza Birrezarri eta Hobetzeari buruzko Lege Organikoaren (NFEBHLO) babesa duten eskubideen eta libertateen babes-maila aldezteko eta hobetzeko eginkizuna, Nafarroako Foru Autonomiaren eskumenen eremuaren baitan betiere. Horretarako, Nafarroako administrazio publikoen jarduera ikuska dezake, baina Nafarroako Parlamentuari jakinarazi behar dizkio eginiko jarduketak.\nOrdenamendu juridiko publikoak herritarrei botere publikoen eta pribatuen aurrean aintzatesten dizkien eskubide subjektiboen berme instituzionala izateko sortu da, baita jurisdikzio-eremutik kanpoko bermea ere.\nEuskaraz Ararteko deritzo, \"bitartean diharduena\" esan nahi duena, hots, bitartekaria.\nOrgano publikoa, independentea eta inpartziala da, Nafarroako Parlamentuaren lege batek sortua eta Nafarroako Parlamentuak izendatua, hain zuzen ere herri administrazioa kontrolatzeko lanabes gisa, zertarako-eta herritarren eskubideak, legeak, administrazioaren jokabideen justizia eta erantzun egokia aldezteko. Legean xedaturiko betebeharren gaineko gomendioak, iradokizunak eta gogorarazpenak egiteko eta ikertzeko ahalmena du. Ez da ez epailea ez auzitegia, eta ezin eman dezake agindurik ez aldarazpenik eta ezin ezezta dezake administrazio-egintzarik. Herritarren arazoei konponbidea ematen saiatzen da, ikertzeko, gomendatzeko eta adiskidetzeko prozeduren bidez. Nafarroako Parlamentuari eta Nafarroako herri administrazioei gomendioak eta argibideak ematearen ondoriozko aginpidea eta eragina ditu.\nNafarroako Parlamentuak onetsitako foru legeak arautzen ditu Arartekoaren hautaketa, eratxikipenak, araubide juridikoa eta funtzionamendua. Hain zuzen ere Nafarroako Foru Komunitatearen Arartekoari buruzko uztailaren 3ko 4/2000 Foru Legeak.\nErakundea sortzean, ez zen Nafarroako Foru Eraentza Birrezarri eta Hobetzeari buruzko Lege Organikoaren hasierako bertsioan ezartzeko aurreikuspenik egin. Foru Legearen zioen azalpenean, Nafarroako Foru Eraentza Birrezarri eta Hobetzeari buruzko Lege Organikoaren 49.1. artikulua eta Konstituzioaren 148.1.1. artikulua aipatzen dira, non autonomia erkidegoek beren autogobernurako erakundeak antolatzeko ahalmena xedatu den.\n\u201cNafarroako Parlamentuko Sozialistak\u201d parlamentu-taldeak aurkezturiko Foru Legearen proposamenaren ondorioz eratu zen Arartekoa erakundea, gobernuan zegoen UPN (Union del Pueblo Navarro) eta oposizioko PSN (Partido Socialista de Navarra) alderdiek aurrekontuari buruz hartutako akordioaren baitan. Lehenago, Eusko Alkartasuna parlamentu-taldea saiatu zen 1989an erakundea sortzen, baina emaitzarik gabe, eta CDN parlamentuko taldea ere bai 1997an. UPN eta PSN alderdiek baztertu zuten azken proposamen hori.\nNafarroako Foru Eraentza Birrezarri eta Hobetzeari buruzko Lege Organikoaren erreforma urriaren 27ko 7/2010 Lege Organikoaren eskutik etorri zen, besteak beste, legearen testua errealitate juridiko eta politiko berriari egokitzeko. Bestalde, Nafarroako Arartekoa aipatzen zuen berariaz; izan ere, haren lerruna, garrantzia eta eginkizunak direla-eta, Nafarroako Foru Eraentza Birrezarri eta Hobetzeari buruzko Lege Organikoaren testuan bildu beharko litzatekeela irizten zaio.\nUztailaren 3ko 4/2000 Foru Legea Nafarroako Foru Komunitatearen Arartekoaren Antolaketa eta Funtzionamendurako Erregelamenduaren bidez garatu da, eta Erregelamendu hori Nafarroako Parlamentuko Mahaiak onetsi zuen 2005eko azaroaren 21ean eta Nafarroako Parlamentuko Mahaiaren beraren 2007ko otsailaren 12ko eta 2010eko martxoaren 31ko akordioen bidez aldatu zen.\nNafarroako Arartekoari buruzko Foru Legearen 1. artikuluan ezarritakoaren arabera, \"Nafarroako Foru Komunitateko Arartekoa Nafarroako Parlamentuaren goi mandataria da, eta Konstituzioak eta Nafarroako Foru Eraentza Birrezarri eta Hobetzeari buruzko Lege Organikoak babesturiko eskubide eta libertateak defenditzeko eta hobeki babesteko hautatuko du Nafarroako Parlamentuak\".\nHalaber, Nafarroako Foru Eraentza Birrezarri eta Hobetzeari buruzko Lege Organikoaren erreformari buruzko urriaren 27ko 7/2010 Lege Organiko horren hitzaurrean ezarrita dagoenez, Nafarroako Arartekoa \"Nafarroako foru-erakundea\" da.\nNafarroako Foru Komunitateko Arartekoaren uztailaren 3ko 4/2000 Foru Legearen ondorengo legeetan zabalduz joan dira erakundearen eginkizunak, eta horiek aipatuta, Nafarroako Arartekoak herritarren eskubideak babesteko betetzen dituen eginkizunak. Honelaxe aipatzen dute Nafarroako Arartekoa:\nErakundea abiaraztea, titularrak eta berrespena.\nErakundea uztailaren 3ko 4/2000 Foru Legearen ondorioz eratu zen 2000ko uztailean, baina ez zen 2001eko martxora arte abiarazi.\nNafarroako lehen Arartekoa Mar\u00eda Jes\u00fas Aranda Lasheras izan zen, Zuzenbideko lizentziatua eta lehenago talde sozialistako foru parlamentaria. Nafarroako Parlamentuaren osoko bilkurak hura 2001eko otsailaren 22an izendatu ondoren, 2001eko martxoaren 2an jabetu zen karguaz.\nBigarren titularra Francisco Javier En\u00e9riz Olaechea izan zen, Zuzenbideko doktorea eta Nafarroako Foru Komunitateko administrazioko funtzionarioa. Nafarroako Parlamentuaren osoko bilkurak 2007ko martxoaren 15ean hura izendatu ondoren, 2007ko martxoaren 22an jabetu zen karguaz. Agintaldia bukatutakoan, bitarteko eginkizunetan dago postua.\nNafarroako herri administrazioen jardueraren ikuskapena.\nHauexek biltzen ditu Nafarroako Arartekoak Nafarroako herri administrazioen jarduera ikuskatzeko betetzen dituen eginkizunak:\nHonelaxe gauzatzen da Nafarroako herri administrazioen jarduera ikuskatzeko aipaturiko lan hori:\nIkuskapen-lan horrek bere baitan biltzen ditu egintzak eta ebazpenak eta horiek ez egitea, hots, herri administrazioen eta horien agenteen eginkizunari dagokion jardueran nahiz pasibotasunean du eragina.\nDagoeneko esana dugunez, Nafarroako Foru Eraentza Birrezarri eta Hobetzeari buruzko Lege Organikoa dela bide Nafarroako Foru Komunitateak eratxikita dituen eskumenei dagokien edozein arlotan islatzen da Nafarroako Arartekoak betetzen duen ikuskapen-lana. Hala eta guztiz ere, haren eginkizuna Justizia Administraziora ere heda daiteke, baldintzekin eta zeharka, baita administrazioaren babespeko pribatuen arteko jardueretara edo Estatuko Administrazioaren arauen edo betearazpenaren gaineko jarduerara ere.\nHala, justiziaren arloan, Nafarroako Arartekoak Foru Komunitateko Justizia Administrazioaren funtzionamenduari buruzko kexak jasotzen dituenean, Ministerio Fiskalari edo Botere Judizialaren Kontseilu Nagusiari helarazi behar dizkio, eta kexa horiek berariaz aipatuko ditu Nafarroako Parlamentuari urtero azaltzen dion txosten orokorrean. Nolanahi ere, hori baino lehen, eraginpeko organo judizialari, Audientzia Probintzialari edo Nafarroako Justizia Auzitegi Gorenari helarazi diezazkieke kexak. Praktikan, Nafarroako Arartekoak Nafarroako Justizia Auzitegi Gorenaren presidenteari helarazten dio kexok, eta azken horrek kexak izapidetzeko ardura izanen du eta, hala denean, informazioa emanen dio Nafarroako Arartekoari. Hain zuzen ere Nafarroako Justizia Auzitegi Goreneko presidentea da Botere Judizialak Nafarroako Foru Komunitatean duen ordezkaria, Nafarroako Parlamentuan Nafarroako Justizia Auzitegi Gorenaren urteko memoria aurkez dezakeena.\nBaldin eta partikularrek gaikuntza ematen duen administrazio-egintza dela bide emandako zerbitzuetan egin badira jarduketak, Nafarroako Arartekoak administrazioko agintari eskudunengana jo dezakete eta ikuskapenak egiteko eta zehapenak ezartzeko duen ahalmena erabil dezala eskatu.\nOkerreko funtzionamendua Estatuko Administrazioaren edo Gorte Nagusien arauen gaineko jardueraren edo betearazpen-jardueraren ondoriozkoa denean, Nafarroako Arartekoak, ofizioz edo alde batek eskatuta, Espainiako Herriaren Defendatzailearengana jo dezake horretarako zioak emanda, honako hau eskatzeko: egoki irizten badio, Herriaren Defendatzaileak konstituzio-kontrakotasuneko errekurtsoa edo babes eskeko errekurtsoa aurkeztu edo balia dezala, edo gomendioak edo iradokizunak egin diezazkiola Estatuaren Administrazioari baldin eta Estatuaren administrazioaren funtzionamendu txarraren edo estatu mailako eskumeneko arauen ondorioz gertatzen badira Nafarroako herri administrazioaren funtzionamenduko hutsegiteak, egoki irizten badio.\nHautapena, izendapena eta karguaz jabetzea.\nNafarroako Parlamentuak hautatzen du Nafarroako Arartekoa sei urterako.\nBere eskubide zibilak eta politikoak erabat baliatzeko moduan dagoen edozein pertsona hauta daiteke Nafarroako Ararteko, betiere nafarra bada. Hortaz, espainiarra izan behar du, Nafarroako udalerri bateko administrazioko auzokidetasunaren jabe izan behar du eta ez da ezgaituta edo ezinduta egon behar.\nArartekoa aukeratzeko, Nafarroako Parlamentuko Foru Araubideko Batzordeak, bere kideen hiru bostenen aldeko botoaren bidez, Nafarroako Arartekoaren kargurako hautagaia proposatu behar du. Hautagaia proposatu ondoren, Nafarroako Parlamentuko Mahaiak, hamabost eguneko epea utzita gutxienez, Nafarroako Parlamentuaren osoko bilkurarako deialdia egin behar du hautaketa egiteko. Nafarroako Ararteko izendatu ahal izateko, Nafarroako Parlamentuko kideen hiru bostenen aldeko botoa behar da (berrogeita hamar foru parlamentarietatik hogeita hamar hain zuzen). Gehiengo hori lortu ezean, Foru Araubideko Batzordeak hilabeteko epea du biltzeko, proposamen berria egite aldera.\nHiru bostenen gehiengoa lortutakoan, Nafarroako Ararteko izendatuko da hautagaia.\nNafarroako Arartekoa hautatzeko beharrezkoa den gehiengoa izan da erakundea arautzeko uztailaren 3ko 4/2000 Foru Legean eztabaida eta aldaketa gehien piztu dituen gaia. Uztailaren 3ko 4/2000 Legeko 2. artikuluaren jatorrizko bertsioan ezarri zenez, Nafarroako Arartekoa hautatzeko Nafarroako Parlamentuko osoko bilkurako kideen hiru bostenen aldeko botoa behar zen (Nafarroako Parlamentuko 50 parlamentarietatik 30ena hain zuzen).\nOndoren, martxoaren 7ko 3/2005 Foru Legean beste bertsio bat eman eta parlamentarien kopurua jaitsi egin zen, hots, osoko bilkurako kideen gehiengo osoa baizik ez zen behar (50 kideetatik 26) lehen bozketan; ezein hautagaik ez bazuen lortzen gehiengo hori, beste bozketa bat egin beharra zegoen, non lehenago boto kopururik handiena lortu zuten bi hautagaiak izango ziren. Azkenik, boto gehien lortzen zuena izanen zen hautagaia (hautagai bakarra bazegoen, gehiengo sinplearekin ebatziko zen bigarren bozketan).\nOtsailaren 21eko 3/2008 Foru Legeak 2. artikuluaren beste bertsio bat xedatu zuen, jatorrizko bertsioa berrezartzeko eta, horren bidez, Nafarroako Parlamentuko osoko bilkurako kideen hiru bostenen aldeko botoa behar zen hautagaia aukeratzeko (50 foru parlamentarietatik 30).\nNafarroako Parlamentuko presidenteak Nafarroako Arartekoaren izendapena egiaztatzen du agiria sinatuta, eta erabakia Nafarroako Aldizkari Ofizialean argitaratu behar da.\nNafarroako Arartekoak Parlamentuko Mahaiaren aurrean jabetu behar du karguaz, Nafarroako foru araubidea errespetatuko duela zin eginez, Espainiako Konstituzioa eta legeak ontzat hartu eta bere eginkizuna leialtasunez bete behar du.\nAutonomia, abantailak eta bateraezintasunak.\nNafarroako Arartekoa parlamentuko organoa da, baina hori ez da eragozpen autonomiaz jardun dezan, objektibotasunez eta inpartzialtasunez, herritarren eskubideak babesteko eta aldezteko bere eginkizunean.\nErakundea arautzen duen Legearen arabera, Nafarroako Arartekoa ez dago ezein aginduren menpe, ez du ezein agintariren jarraibiderik jasotzen eta autonomiaz eta bere irizpidearen arabera betetzen du bere eginkizuna. Bere autonomia funtzionala eta irizpide-askatasuna autonomia organikoaren bidez ere ziurtatzen dira, zeren eta bere konfiantzazko aholkulariak izendatzen baititu eta Ararteko-ondokoa proposatzen baitu. Gainera, autonomia du aurrekontuaren aldetik, aurrekontuen aurreproiektua egiten duelako, eta Nafarroako Parlamentuak onespena eman diezaion aurkeztu du aurrekontua.\nBortxaezintasun eta immunitate bermeen sistema du eta, oro har, indarreko legerian Herriaren Defendatzailearen erakunde autonomikoetarako ezarritako forupeko sistema dauka, zehazki, Nafarroako Parlamentuko kideei dagokiena, Nafarroako foru eraentza berrezarri eta hobetzeari buruzko Lege Organikoarekin bat etorriz.\nHala, aginteari utzi ondoren ere, bortxaezintasuna du bere karguan dagoenean adierazitako iritziengatik eta emandako ebazpenengatik. Ezin atxiki daiteke ez atxilotu bere agintaldiak iraun bitartean Nafarroako lurralde-eremuan emandako delituzko ekintzengatik, ageriko delitua ez bada (immunitatea).\nNafarroako Justizia Auzitegi Gorenari (forupeko sistema) dagokio, nolanahi ere, Nafarroako Arartekoa erruztatu, espetxean sartu, auziperatu eta epaitzeko erabakia. Nafarroako lurralde eremutik at, erantzukizun penala galdagarria da, termino beretan, Auzitegi Gorenaren Sala egokian.\nEdozein pertsonaren eta Nafarroako Arartekoaren edo Ararteko-ondokoaren edo aholkularien edo kolaboratzaileen arteko edozein korrespondentzia eta komunikazio ezin kontrolatu, entzun, zentsuratu edo interferitu daiteke. Kasu horretan, pertsonak atxilotu, zaintzapean eduki edo kartzelaratzeko edozein tokitatik igorritako komunikazioak sartzen dira.\nBateraezintasunak.\nBere mendekotasunik eza eta objektibotasuna ziurtatzeko, bateraezina izango da Nafarroako Foru Komunitateko Arartekoa izatea honako hauekin:\nEzin egin daiteke propaganda politikorako ezein jarduerarik ere eta, beraz, neutrala izan behar du bere adierazpen politikoetan.\nNafarroako Parlamentuko Foru Araubideko Batzordeari dagokio Nafarroako Arartekoari eragin diezaioketen bateraezintasunen gaineko edozein zalantzari edo eztabaidari buruzko irizpena ematea, kideen hiru bostenen gehiagoarekin betiere. Haren irizpena Nafarroako Parlamentuko osoko bilkuran aztertuko da azken horrek erabakia har dezan.\nKargua uztea.\nNafarroako Arartekoak kargua utz dezake honako arrazoi hauetako batengatik:\nNafarroako Parlamentuko presidenteak adieraziko du kargua hutsik dagoela Arartekoaren heriotzagatik, uko egiteagatik eta agintaldia bukatzeagatik. Gainerakoetan, parlamentarien hiru bostenen gehiengoaren bidez erabaki behar da, betiere aldez aurretik eztabaida eta interesatuari entzunaldia emanda.\nKargua hutsik adierazi ondoren, Nafarroako Ararteko berria izendatzeko prozedura abiarazi beharra dago hilabeteko epearen barruan.\nNafarroako Arartekoa kargutik kentzen denean edo ezintasuna duenean eta Nafarroako Parlamentuak, hala denean, beste izendapen bat eman artean, Nafarroako Ararteko-ondoak hartuko du bitarteko eginkizuna bere gain. \u00a0\nArarteko-ondokorik ez balego, baina bai Nafarroako Arartekoa, horrek beteko ditu bitarteko eginkizunak beste izendapen bat gauzatu arte.\nArarteko-ondokoa.\nArarteko-ondokoaren laguntza izan dezake Nafarroako Arartekoak; izan ere, hari eskuordetu diezazkioke bere eginkizunak eta hura ordeztuko du eginkizunok betetzean Arartekoaren aldi bateko ezintasuna gertatzen denean edo karguari uzten dionean. Inola ere ezin eskuordetu daiteke soilik administraziokoak diren Nafarroako Parlamentuaren, Nafarroako Gobernuaren edo kontseilarien jardueretan jardutea edo haiekin harremanak izatea.\nArarteko-ondokoa izendatzeko eta kargutik kentzeko, aldez aurretik Nafarroako Parlamentuaren Foru Araubideko Batzordeko kideen hiru bostenen adostasuna behar da nahitaez.\nArartekoaren izendapena eta kargutik kentzea Nafarroako Aldizkari Ofizialean argitaratu behar dira. Nafarroako Arartekoak ahalmenaren, bateraezintasunaren eta kargutik kentzearen gainean dituen arau berak eta bortxaezintasunari eta immunitateari buruzko berme berdinak aplikatu behar zaizkio. Ararteko-ondokoa kargutik kenduko da Nafarroako Parlamentuak izendaturiko Nafarroako Ararteko berria karguaz jabetzearekin batera.\nNafarroako Arartekoaren eginkizunak bitarteko izaeraz betetzen duen Ararteko-ondokoak Nafarroako Arartekoaren bulegoko aholkulariak atxiki behar ditu haien eginkizunetan. Alabaina, aholkulariok kargutik ken ditzake Nafarroako Arartekoak baldin eta, aldez aurretik, Nafarroako Parlamentuko Foru Araubideko Batzordearen onespena lortzen badu.\nNafarroako lehenbiziko arartekoa hautatu zenetik gaur egunera arte, ez da ararteko-ondokorik izendatu.\nNafarroako Parlamentuarekiko harremanak. Urteko txostena eta txosten bereziak.\nNafarroako Arartekoa, bere lana betetzean, Nafarroako Parlamentuari zuzentzen zaio, herritarren eskubideak babesteko goi mailako agintaria baita Nafarroako Parlamentua, betiere Nafarroako presidentearen bitartez.\nAlabaina, Nafarroako Parlamentuaren Foru Araubideko Batzordeak du Nafarroako Arartekoarekin harremanetan izateko eta osoko bilkura jakinaren gainean jartzeko ardura, beharrezkotzat jotzen dituen bilkura guztietan.\nNafarroako Arartekoaren jarduera ez da eteten Nafarroako Parlamentua bilduta ez dagoenean edo agintaldia iraungi denean. Halakoetan, Parlamentuko Batzorde Iraunkorrari zuzendu behar zaio Nafarroako Arartekoa. Salbuespen egoera adierazteak ere ez du etengo Nafarroako Arartekoaren jarduna, ezta herritarrek Arartekoarengana jotzeko duten eskubidea ere.\nIrizpide-autonomia izanik ere, bere kudeaketaren berri eman behar dio nahitaez Nafarroako Arartekoak Nafarroako Parlamentuari, bilkuren ohiko epealdian aurkeztu behar duen txosten baten bidez.\nUrteko txosten horretan, aurkezturiko kexen kopurua eta mota jakinarazten ditu Nafarroako Arartekoak, baita bazterturiko kexak, baztertzeko kausak eta haren ikerketaren edo gomendioen xede izan direnak ere, betiere administrazioak onartutako ohartarazpenak, iradokizunak, gogorarazpenak edo gomendioak zehaztuta. Txostenean ezin agerraraz daitezke interesatuak ikerkuntza-prozeduran jendaurrean identifikatzea ahalbidetzen duten datu pertsonalak, baina kolaboratzaileak ez diren agintariak edo funtzionarioak aipatzeari kalterik egin gabe. Urteko txostenak, era berean, eranskin bat bildu behar du, eta hartzailea Parlamentua izango da; erakundearen aurrekontuaren likidazioa utzi behar da jasota bertan. Nafarroako Arartekoak ahoz azalduko du txostenaren laburpena, lehenbizi Nafarroako Parlamentuko Foru Araubideko Batzordearen aurrean eta ondoren Parlamentuko osoko bilkuran. Kasu biotan, parlamentu-taldeek hitz egin dezakete beren irizpena adierazteko.\nGertaeren larritasuna, garrantzia edo premiazkotasuna direla-eta hala egitea komeni denean, Nafarroako Arartekoak ezohiko txostena edo monografikoa aurkez dezake. Txosten bereziak deritze. Txosten horiek Foru Araubideko Batzordeari aurkezten zaizkio Nafarroako Parlamentua bilduta dagoenean, edo Batzorde Iraunkorrera jo beharra dago Nafarroako Parlamentua bilduta ez dagoenean.\nUrteko txostenak eta txosten bereziak, ezohikoak edo monografikoak, Nafarroako Aldizkari Ofizialean argitaratu behar dira.\nHauexen ingurukoak izan dira erakundeak eginiko zenbait txosten berezi:\nIkerketak\nNafarroako Arartekoaren eginkizun nagusietako bat da Nafarroako herri administrazioen, horien agintarien, funtzionarioen eta, oro har, Nafarroako herri administrazioaren zerbitzura diharduen edozein pertsonaren egintzak, ez-egiteak edo ebazpenak argitzeko ikerketak egitea, betiere ikerketak eskubide eta askatasun konstituzionalak behar bezala errespetatzearekin badu zerikusia.\nOfizioz edo alde batek eskatuta egin daitezke ikerketak eta, horregatik, Nafarroako Arartekoak ekimenerako ahalmen handia du Nafarroako administrazio-jardueraren zenbait alderdi aztertzeko, egoki irizten badie, edo herritarren proposaturiko alderdiak jorratzeko.\nIkerketa egiteko eskaera aurkez dezakete foru parlamentariek ere, banaka, edo Foru Araubideko Batzordeak edo Nafarroako Parlamentuek sortutako ikerketa batzordeek. Zioak emanda dituen idazkiaren bidez egin behar da eskaera, eta zehaztasunez definitu behar da xedea, Nafarroako edozein herri administraziotan izan diren eta pertsona bati edo pertsona-talde bati eragiten dioten egintzak, ez-egiteak eta jokabide zehatzak argitu nahi direla egiaztatzeko.\nBaldin eta Nafarroako Arartekoak bere karguari datxezkion eginkizunak betetzean ustezko delituzko jokabideen edo egintzen berri badu, berehala jakinarazi behar dizkio nahitaez Ministerio Fiskalari. Nafarroako Fiskal Nagusiak berak eskatuta hasitako jarduketen izapideen berri eman diezaioke Nafarroako Arartekoari, azken horrek hala eskatzen dionean.\nHoriek ikerketa guztiak egiteko eta, oro har, Nafarroako Arartekoaren ahalmenak eta eskumenak betetzeko, bitarteko informalak eta arinak erabiliko dira, baina ezin izango da formalitate edo aitzakia burokratikorik alegatu ikerketa galarazteko edo ziorik izan gabe atzeratzeko.\nKexak\nHerritarrek Nafarroako herri administrazioen egintzen edo ez-egiteen aurrean aurkezten dituzten kexak jasotzearen, aztertzearen eta ebaztearen ondoriozkoa da Nafarroako Arartekoaren jarduera kopururik handiena.\nInteres legitimoa argudiatzen duen edozein pertsona fisikok edo juridikok Nafarroako Arartekoarengana jo dezake, inolako murrizpenik gabe, eta kexa aurkeztu. Interes legitimoaren kontzeptua oso zabala da, zeren eta, kexa onartua izan dadin, nahikoa baita, egiazki, interes pertsonala izatea eta interes hori legez kontrakoa ez izatea, edo fede txarrean oinarriturikoa ez egotea.\nNafarroako Arartekoarengana jotzeko ez da eragozpen nazionalitatea, bizilekua, auzotasun zibila edo administratiboa, sexua, arraza, adingabetasuna, subjektuaren lege-ahalmena, espetxean egotea edo, oro har, administrazioaren edo herri botearen gaineko mendekotasunezko edozein harreman berezi.\nNafarroako Arartekoari kexarik ezin aurkez diezaioketen pertsona bakarrak, jakina, administrazioko agintariak dira beren eskumeneko gaietan, zeren eta haiei baitagokie arazoa konpontzeko eskumena. Horregatik, agintariek kexak aurkez ditzakete haien eskumeneko gaiak ez baizik eta beste herri administrazio batzuenak direnean.\nAhalik eta formalismorik txikienak bete behar dira kexa aurkezteko. Kexa idatziz aurkeztu baizik ez da egin behar, interesatuak sinatuta eta haren izen-abizenak, helbidea eta nortasun agiri nazionala edo identifikazio-karta adierazita. Jaso izanaren adierazpena egingo da kexa ororekin.\nNafarroako Arartekoaren jarduketa guztiak doakoak dira interesatuarentzat, eta ez da aginduzkoa ezein abokaturen edo prokuradoreren laguntza.\nUrtebeteko epearen barruan aurkeztu behar da kexa, kexaren xedeko gertaeren berri izaten denetik zenbatzen hasita.\nNafarroako Arartekoak kexak baztertu beharko ditu nahitaez kasu hauetan: a-) anonimoak direnean, b-) interesatuak gertaeren berri izan duenetik urtebete igarotzen denean, c-) gertaeren gaineko epai irmoa dagoenean edo d-) gertaerei buruzko ebazpen judiziala emateke dagoenean. Halaber, kexaren izapidetzea eten egin beharko du baldin eta, jarduketa abiarazitakoan, interesatuak salaketa, kereila, demanda edo errekurtsoa aurkezten badu auzitegietan, edo autoak hasten badira. Kexa kausa judizialagatik ez onartzeak ez du eragozten, ordea, aurkezturiko kexan planteaturiko arazo orokorren gaineko ikerkuntza.\nNafarroako Arartekoak kexak baztertu egin ditzake honako hauek ikusten dituenean: fede txarra, oinarririk eza edo asmorik eza edo kexa izapidetuta kaltea eragitea hirugarren baten eskubide legitimoari. Herritarra aurretik administrazioari zuzendu ez zaionean ere baztertu ditzake kexak.\nEzin jar daiteke errekurtsorik kexa ez onartzeko erabakien aurka. Nolanahi ere, isilean gorde behar da baztertua izan den kexa aurkeztu duenaren izena.\nKexa onartutakoan, Nafarroako Araratekoak ikerketa sustatuko du kexan azaldutakoak argitzeko. Ikerketa sumarioa eta informala da.\nHorregatik, erakunde edo administrazioko bulego egokiari jakinarazi behar dio eskaeraren funtsa, erakunde horretako buruak txosten idatzia, adierazpena edo agiria igor diezaion gehienez hamabost egun balioduneko epean. Aipaturiko epe hori luzatu egin dezake Nafarroako Arartekoak hala egitea komeni izateko inguruabarrak gertatzen direnean.\nHerritarren proposamenak\n2008. urtetik hona, herritarrek zerbitzu publikoen hobekuntzan parte hartzea sustatzen du erakundeak, eta zerbitzuok hobetzeko proposamenak aurkeztera bultzatzen ditu. Izan ere, zenbait kasutan, araudia aldatzeko proposamen bilakatzen dira.\nHala, hobetzeko proposamenak aurkeztu dira arlo hauetan: ogasuna, hezkuntza, etxebizitza, enplegu publikoa eskuratzea, ingurumena, politika sozialak, osasuna, justizia, kontsumoa, espetxeetako administrazioa, komunikazioa, zerbitzu publikoak, eta abar.\nErakundeak herri administrazio eskudunari edo Espainiako Herriaren Defendatzaileari helaraziko dizkio proposamenak, Estatuaren eskumenekoak badira, eta arrazoizkoak direla irizten bazaie, beste erakunde horietan aldezten ditu proposamenok.\nEbazpenak\nDela herritarren kexengatik, dela bere ofiziozko jarduketen edo txostenen emaitzen ondorioz, Nafarroako herri administrazioen jarduerari buruzko irizpena eman dezake Nafarroako Arartekoak, non gomendioak, iradokizunak edo lege-betebeharren gogorarazpenak egiten zaizkien.\nHerritarren eskubideen balizko urraketa antzematen denean erabili ohi dira gomendioak, eta jarrera aldatzeko eta pertsonari edo pertsona-taldeari eragindako kaltea konpontzeko proposamena egiten du.\nIradokizunak, berriz, kasu honetan erabiltzen dira: eskubideen urraketa antzeman ondoren, administrazioak orain artean izandako jokabidea aldatu nahi denean, hain zuzen ere herritarren eskubideen erabilera hobetu ahal izateko, baita herritarren eskubideen kontrako arauak edo eskubide konstituzionalak erabiltzeko testuen beste bertsio bat onartzen duten arauak aldatzeko proposamenak egiteko ere. Berebiziko garrantzia dute araudien gaineko iradokizunek, zeren eta legeak ahalmena ematen baitio Nafarroako Arartekoari legeak eta beste arau batzuk alda ditzala proposatzeko Nafarroako Parlamentuari edo administrazio eskudunari, baldin eta Arartekoaren ikerketen ondorioz honako uste sendo honetara iristen bada: arau horiek zorrozki betetzeak herritarrentzako bidegabeko egoerak edo egoera kaltegarriak eragin ditzakeela.\nLege-betebeharren gogorarazpenak erabiltzen dira legeek administrazioari edo bere pertsonalari ezarritako aginduen balizko ez-betetzeak antzematen direnean.\nNafarroako Arartekoak ez du, inola ere, administrazioaren egintzak eta ebazpenak aldatzeko edo ezeztatzeko eskumenik. Ez da boterea (\"potestas\"), agintaritza (\"auctoritas\") baizik: administrazioak xedapenak, egintzak eta betearazpenak ematean erabilitako irizpideak aldatzea proposatzen du Nafarroako Arartekoak.\nHaren jardunak ezin eten ditzake ordenamenduan egintzak eta xedapenak aurkaratzeko ezarritako epeak edo preskribatze- edo iraungitze-epeak.\nAdministrazioak ez ditu nahitaez bete behar gomendioak, iradokizunak edo gogorarazpenak. Baldin eta horiek egin ondoren administrazio-agintaritzak ez badu ematen ebazpenaren araberako neurri egokia bi hilabeteko epearen barruan, horretarako zioak emanda betiere, edo agintaritza horrek ez badio ematen Nafarroako Arartekoari neurriak hartzeko egoki iritzitako arrazoien berri, kasua bere urteko txostenean edo txosten berezian sartu behar du, eta berariaz aipatuko ditu bere proposamenen aldeko jokabidea izan ez duten herri administrazioetako agintarien edo horien zerbitzurako pertsonalaren izenak, Nafarroako Arartekoak konponbide positiboa izan daitekeela iritzita horrelakorik lortu ez deneko kasuetan.\nHain zuzen Nafarroako Arartekoaren ebazpenak lotesleak ez direla-eta, ez agintariek ez partikularrek ezin aurkez dezakete haren ebazpenen kontrako errekurtsorik.\nBere ikerketen eta kudeaketaren berri emango dio Nafarroako Arartekoak interesatuari, eta administrazioak edo haren zerbitzuko kasuan kasuko pertsonalak emandako erantzuna jakinarazi behar dio.\nForu parlamentari batek edo Nafarroako Parlamentuak eskatuta abiarazi bada jarduketa, lorturiko emaitzen berri eman beharko die Nafarroako Arartekoak bere ikerketak bukatutakoan. Era berean, eskurik ez hartzea erabakitzen duenean, ez onartzeari buruzko zioak eman beharko ditu.\nNolanahi ere, bere ikerketen emaitza positiboaren edo negatiboaren berri eman beharko dio Nafarroako Arartekoak agintariari, funtzionarioari edo jarduketa eragin duen arloko enplegatuari edo administrazio-atalari.\nHerri administrazioek eta agintariek Nafarroako Arartekoari nahitaez lagundu beharra\nForu Autonomiako herri botere eta erakunde guztiek nahitaez lagundu behar diote Nafarroako Arartekoari bere ikerketetan eta ikuskapenetan, lehentasunez eta premiaz betiere.\nBaldin eta eskaturiko hasierako txostena edo agiria igortzeari edo agiriak eskuratzeari uko egiten badiote edo zabarkeriaz jokatzen badute herri administrazioetako zerbitzura dauden agintariek edo pertsonalak, beren eginkizunen kontrako edo eginkizunok eragozteko jokabidea dagoela erabaki dezake Nafarroako Arartekoak. Hartara, berehala argitaratuko du aipaturiko jarrera hori eta hala dela nabarmenduko dio Nafarroako Parlamentuari bere urteko txostenean edo, hala denean, txosten berezian. Era berean jardungo da Nafarroako Arartekoaren jarduera eragozten edo zailtzen duen edozein jokabiderekin.\nEzin uka dakieke Nafarroako Arartekoari, bere ondokoari eta horiek eskuordeturiko pertsonari zentro publikoetan edo zerbitzu publikoekin, administrazio-agiriekin edo administrazio-espedienteekin edo ikerketaren xedeko beste batzuekin loturiko zentroetan sartzea ere (fisikoki nahiz administrazioaren bitartez), hain zuzen beharrezko datu guztiak egiaztatzeko, banakako elkarrizketak egiteko edo beharrezko espedienteak eta agiriak aztertzeko.\nBaldin eta hierarkiako nagusiak edo erakundeak galarazi egiten badio haren aginduetara edo zerbitzura dagoen funtzionarioari edo enplegatuari Nafarroako Arartekoaren errekerimenduari erantzutea edo harekin elkarrizketatzea, idatziz adierazi beharko die, zioak emanda betiere, funtzionarioari eta Nafarroako Arartekoari berari. Nafarroako Arartekoak, hortik aitzina, beharrezko ikerketa guztiak helaraziko dizkio hierarkiako nagusiari edo erakundeko zuzendariari.\nIndarreko legeriaren arabera agiri edo argibide bat sekretu ofizialtzat hartzeak ere ez du galaraziko honako posibilitate hau: Nafarroako Arartekoak agiri edo argibide horiek ezagutzea, legean unean-unean ezarritakoarekin bat etorriz. Alabaina, Nafarroako Gobernuak ukatu egin diezaioke Nafarroako Arartekoari agiria edo argibideak eskuratzea, zioak bilduko dituen erabakiaren bidez betiere. Nafarroako Arartekoak, argibidea edo agiria ikerketaren xederako funtsezkoa dela iritzita, horren berri eman diezaioke Nafarroako Parlamentuari edo gobernuaren erabakia hartzeko erakundeari. Halakoetan, Nafarroako Arartekoak edo haren menpeko pertsonalak eginiko ikerketak erreserbarik zorrotzenarekin gauzatu beharko dira, baina Nafarroako Arartekoak, legeen eremuaren baitan, egoki iritzitakoak ezar ditzake Nafarroako Parlamentuari igorritako txostenetan.\nBaldin eta Nafarroako Arartekoaren ikerketen kontra egiteko edo eragozteko jarrerak irauten badu edozein erakunderen aldetik edo herri administrazioen zerbitzura dagoen edozein pertsonaren aldetik, txosten berezia egin ahal izango du, eta gainera, halako jarrera dagoela nabarmenduko du urteko txosteneko atal egokian. \u00a0Are gehiago, bere ebazpenak betetzeari uko egiteari edo bere eginkizunak eragozteari eusten dioten pertsonak identifikatu ahal izango ditu Nafarroako Arartekoak, baina aurretik horren berri emango dio agintari arduradun nagusiari.\nZigor Kodearen 502.2. artikuluan, zehapena ezartzen du, hain zuzen obeditze-delitupekoa eta Estatuko erakundeen eta botere-banaketaren kontrako delituaren egilea den aldetik, Nafarroako Arartekoaren ikerketa oztopatzen duen funtzionarioa edo agintaria, baldin eta eskaturiko txostenak bidaltzeari uko egiten badio edo berandu ematen badu edota ikerketarako beharrezkoak diren espedienteak edo agiriak eskuratzea zailtzen badu.\nNafarroako Foru Komunitateko Arartekoaren azaroaren 9ko 43/2007 Ebazpenaren bidez, Erakundeari laguntzen ez dioten administrazioen eta erakundeen erregistroa sortu zen. Ebazpena Nafarroako Parlamentuaren 2007ko azaroaren 30eko Aldizkari Ofizialean argitaratu zen. Erregistro horren bidez, argitara ematen dira Arartekoak burutzen dituen ikerketetan eta ikuskapenetan eskaturiko argibideak igortzen ez dituzten administrazioak eta erakundeak, hark egiten dituen gomendioei, lege-betebeharren gogorarazpenei eta iradokizunei erantzuten ez dietenak eta erakundearen ebazpena ohartzen ez dutenak eta horretarako arrazoiak egokiro zuritzen ez dituztenak.\nIrailaren 22ko 15/2021 Foru Legeak 29 bis artikulua gehitu zion erakundea arautzen duen Foru Legeari, Nafarroako Arartekoak aldizkako isun nahiko eta egokien bidez neurri hertsatzaileak inposatu ahal izan ditzan, behin eta berriz egindako errekerimenduak gorabehera, beren legezko betebeharra den bezala, eskatutako informazioa edo dokumentazioa igortzen ez duten edo beren ebazpenei erantzuten ez duten administrazio publikoei, herritarren eskubideak zaintzeko sortu zen erakunde horrek betetzen duen gainbegiratze-funtzioaren kaltetan.\nLege-agindu berriaren arabera, administrazio publiko batek edo erakunde batek ez badu eskatutako informazioa edo dokumentazioa osorik edo zati batean igortzen edo ez badie ebazpenei ezarritako epean erantzuten, Nafarroako Arartekoak, hamar egun balioduneko epean bidaltzeko azken ohartarazpena egin ondoren, honako neurri hauetako edozein hartu ahal izanen du:\n- Administrazio edo erakunde erantzuleei 1.500 euroko isun hertsatzaileak jartzea, eta isuna hogei egunean behin jarri ahal izango da, harik eta eskatutakoa osorik bete arte.\n- Erantzule diren administrazio edo entitateen jarrera ez-betetzailea argitara ematea beren web orrian, urteko txostenean edo txosten berezi batean, komunikabideetan, eta jarrera hori Nafarroako Parlamentuari helaraztea, horren berri izan dezan.\nBitartekaritza-Zerbitzua\n2021eko otsailaren 22an Nafarroako Parlamentuaren Mahaiak Nafarroako Arartekoaren Antolakuntza eta Funtzionamendu Araudiaren 20.3. artikulua aldatu zuen, artikulu honetan bertan lehenago aitortutako bitartekotzaren funtzioak indartzeko eta bultzatzeko helburuarekin.\nAldaketak ezartzen du Nafarroako Arartekoaren instituzioak bitartekotza-instituzioaren funtzioak bete ditzakela, bitartekotzaren sarbidea eta administrazioa erraztuz, bitartekariak izendatzea barne. Funtzio horiek betetzeko Nafarroako Arartekoak kanpoko bitartekarien laguntza izan dezake edo hitzarmenak sina ditzake bitartekaritza-elkarteekin. Bitartekaritzarekin lotura duten funtzio hauek ez datoz bat instituzioak betetzen dituen gainerakoekin (autonomia propioa eman nahi zaie funtzio horiek garatzeko) eta, bere jarduera hobeto antolatzeko, Arartekoak, martxoaren 3ko 3/2021 Ebazpenaren bidez, \u201cBitartekaritza-Zerbitzua\u201d izena duen atal funtzional bat ezarri du, eta aholkulari bat bere kudeaketaz arduratzen da. Bitartekaritza eztabaiden konponbideko baliabide gisa ulertzen da , non bere kabuz bi alderdi edo gehiago borondatez eta bitartekari baten esku-hartzearen bidez akordio bat lortzen saiatzen baitira. Bitartekaritza horrek printzipio hauek bete behar ditu: fase guztietan borondatezkoa izatea, alderdien aukera-berdintasuna, erakundearen inpartzialtasuna, bitartekariaren neutraltasuna eta erabilitako prozeduraren eta dokumentazioaren konfidentzialtasuna.\nBitartekaritza hasten da alderdiek eskatzen dutenean eta bere garapenarekin adostasuna adierazten dutenean. Nafarroako Arartekoak bitartekaritza proposatu diezaieke alderdiei ere bai, gaiaren edukia ikusita beharrezkotzat jotzen duenean. \nAdministrazio-bitartekaritza honako hauen artean egin daiteke: a) Administrazio publiko eskuduna eta herritarren kolektiboak, b) Administrazio eskuduna eta beste administrazio edo entitate publikoak, edo c) Administrazio eskuduna eta pertsona fisiko edo juridiko bat, baldin eta, azken kasu honetan, instituzioak iruditzen bazaio gaiak interes orokor, sozial edo komunitariorako garrantzia duela. \nLortutako akordioek ordenamendu juridikoak kasu bakoitzerako zehazten dituen ondorioak izanen dituzte. \nArartekoarekiko harremanak\nNafarroako Foru Komunitateko Arartekoa Nafarroako Parlamentuaren goi mandataria da, eta Konstituzioak eta Nafarroako foru eraentza berrezarri eta hobetzeari buruzko Lege Organikoak babesturiko eskubide eta libertateak defenditzea eta hobeki babestea du eginkizun, Nafarroako Foru Autonomiaren eskumenen baitan, eta Nafarroako herri administrazioak eta bere agenteak ikuskatzen ditu.\nNafarroako Arartekoa Gorte Nagusien goi mandataria da herritarren eskubide konstituzionalak defenditzeko, eta Nafarroako herri administrazioak eta bere agenteak ikuskatu egin ditzake.\nBere eginkizunak betetzean, Nafarroako Arartekoa independentea eta autonomoa da Herriaren Defendatzailearekiko. Ez du haren jarraibiderik jasotzen eta ez dihardu haren irizpideen arabera. Foru lege arautzaileak agindutako eginkizunak betetzen ditu autonomiaz, baina hori ez da eragozpen bere eginkizunak koordinatzeko Gorte Nagusiek izendaturiko Herriaren Defendatzailearekin legeria orokorraren baitan. Izan ere, lagundu egiten dio laguntzeko eskatzen dionean eta beharrezkoa denean, eta laguntza jasotzen du harengandik ondorio berdinetarako.\nHortaz, Nafarroako Arartekoak, bere eginkizunak betetzean, Gorte Nagusiek izendaturiko Herriaren Defendatzailearengana jo dezake \u2013eta beste autonomi erkidego batzuetako Herriaren Defendatzaileengana edo antzeko erakundeetara- Nafarroako lurralde-eremutik haragoko jarduketak koordinatzeko.\nAre gehiago, Nafarroako Arartekoak akordioak ezar ditzake Gorte Nagusiek izendaturiko Herriaren Defendatzailearekin batera jarduteko irizpideak finkatzeko, bi erakundeen arteko koordinazioa, lankidetza eta laguntza gauzatze aldera. Lorturiko akordio orokorrak Nafarroako Parlamentuari jakinarazi behar zaizkio, jakinaren gainean egoteko eta onespena emateko. Akordioak Nafarroako Aldizkari Ofizialean argitaratu behar dira.\nNafarroako Arartekoak, ofizioz edo alde batek eskatuta, Herriaren Defendatzailearengana jo dezake horretarako zioak emanda, honako eskaera hau egiteko: herritarren interesak aldezteko eta, egoki irizten badio, Herriaren Defendatzaileak konstituzio-kontrakotasuneko errekurtsoa edo babes eskeko errekurtsoa aurkeztu edo baliatu dezala, edo gomendioak edo iradokizunak egin diezazkiola Estatuaren Administrazioari baldin eta Estatuaren administrazioaren funtzionamendu txarraren edo estatu mailako eskumeneko arauen ondorioz gertatzen badira Nafarroako herri administrazioaren funtzionamenduko hutsegiteak.\nGiza baliabideak eta baliabide materialak\nNafarroako Arartekoak bere eginkizuna betetzeko beharrezko konfiantzako pertsonala eta aholkulariak izendatu eta kargutik kendu ditzake libreki, betiere onetsitako aurrekontuko mugen barnean. Nafarroako Parlamentuaren zerbitzurako behin-behineko pertsonalaren araubide juridikoa aplikatzen zaie. Nafarroako Ararteko berria karguaz jabetzean kenduko da bere kargutik aipaturiko pertsonal hori.\nNafarroako Arartekoaren gainerako pertsonala Nafarroako Parlamentuko plantillako pertsonala da, eta Arartekoari dagokio haren destinoa esleitzea eta diziplina-ahalmena erabiltzea, zerbitzutik kentzea izan ezik, baita laneko egoeraren edo funtzionario izatearen gaineko egintza guztiak ere.\nNafarroako Arartekoak bere aurrekontuaren aurreproiektua egiten du, Nafarroako Parlamentuaren Aurrekontuaren proiektuari buruzko arauekin bat etorriz izapidetzen dena. Nafarroako Arartekoaren diru-baliakizuna Nafarroako Parlamentuaren aurrekontuko partida bat da.\nNafarroako Arartekoa Nafarroako Parlamentuaren araubide beraren menpe dago kontabilitaterako, kontu-hartzailetzarako gastuak egiteko, ondasunak eta eskubideak kontratatzeko eta eskuratzeko araubideen ondorioetarako.\nHerritarrentzako Arreta Bulegoa\nNafarroako Arartekoa erakundearen baitan, \u201cHerritarrentzako Arreta Bulegoa\u201d izenekoa dago. Ez da erakundearen egituraren barneko unitate organikoa, sail funtzionala baizik, eta lehenbizi herritarrentzako arretaren ardura du, eta bereziki, argibideak eta orientazioa emateko eta, hala denean, haien eskubideak hobeto eta eraginkorrago erabiltzeko moduari buruzko aholkuak.\nHerritarrentzako Arreta Bulegoak herritarren kontsultak eta bisitak jasotzen ditu, eta era askotako arazoak azaltzen dituzte horietan. Bulegoak ematen duen informazioari esker, Nafarroan bizi diren herritarrentzat kezkagarrienak diren arazoak jakiteko modua dago; izan ere, nagusiki arazo sozialak eta ekonomikoak dira.\u00a0"}
{"id": "279903", "revid": "512", "url": "https://eu.wikipedia.org/wiki?curid=279903", "title": "Saccolaimus mixtus", "text": "Saccolaimus mixtus Saccolaimus generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "279904", "revid": "28807", "url": "https://eu.wikipedia.org/wiki?curid=279904", "title": "Defensor del Pueblo de Navarra", "text": ""}
{"id": "279905", "revid": "336", "url": "https://eu.wikipedia.org/wiki?curid=279905", "title": "Thomas Dekker", "text": "Thomas Dekker (Londres, Ingalaterra, 1572 - Londres, Ingalaterra, 1632ko abuztuaren 25a) idazle eta dramagile ingelesa izan zen.\nBiografia.\nIdazle baikorra izan zen, eta bere garaiko Londresko giro burgesa islatzen jakin zuen. Atxiloturik egon zen 1613tik 1616ra egin zituen zorrengatik.\nDekkerren eleberri pikareskoak errealismoz beterik daude. Drama nagusiak hauek dira: \"The Shoemaker\u00b4s Holiday\" (1599, \"Zapatagilearen oporra\"), \"Old Fortunatus\" (1600, \"Fortunato zaharra\") eta \"The Bellman of London\" (1608, \"Londresko gau-zaindaria\")."}
{"id": "279906", "revid": "56334", "url": "https://eu.wikipedia.org/wiki?curid=279906", "title": "Antonio Ferrer Bolart", "text": "Antonio Ferrer Bolart, izengoitiz Leizetako gizona (Areeta, Getxo, Bizkaia, 1900eko abenduaren 3a - 1976ko abenduaren 6a), Bizkaiko espeleologoa izan zen.\nBizitza.\nEuskal Herriko espeleologiari buruzko lan ugari eman zuen argitara: \"Nuestras monta\u00f1as: notas de alpinismo vizca\u00edno\" (1927), \"Monograf\u00eda de las cavernas y simas de la provincia de Vizcaya\" (1943), \"Cimas espa\u00f1olas\" (1945) eta \"Crestas del Duranguesado. Contribuci\u00f3n al estudio de la monta\u00f1a vasca\" (1947).\nBizkaiko Espeleologia Taldeko lehendakaria izan zen, 1958. urteaz geroztik.\nSariak.\n1924: Ehun mendien Lehiaketako egiaztagiria lortu zuen Bilboko Club Deportivoarekin."}
{"id": "279907", "revid": "28807", "url": "https://eu.wikipedia.org/wiki?curid=279907", "title": "Leizetako gizona", "text": ""}
{"id": "279908", "revid": "512", "url": "https://eu.wikipedia.org/wiki?curid=279908", "title": "Joseph Henry", "text": "Joseph Henry (Albany, 1797 - Washington, 1878) Estatu Batuetako fisikaria izan zen.\nBiografia.\nGaztetan, erlojugile izateko ikasketak hasi zituen, baina berehala ekin zion zientziak ikasteari. Irakasle izan zen Albanyko eta Princetongo Unibertsitateetan. Elektromagnetismoari buruz oso lan garrantzitsuak egin zituen, elektroimana hobetu zuen, eta milia bateko luzera zuen telegrafo-linea bat eraiki zuen. Hala ere, autoindukzioa aurkitu zuelako du fama eta ospea. Nazioarteko sisteman, induktantzia-unitateak haren izena du: henry (H). Gasak isurkaritan disolbatzeari buruzko legea aurkitu zuen: Henryren legea."}
{"id": "279909", "revid": "336", "url": "https://eu.wikipedia.org/wiki?curid=279909", "title": "Kristologia", "text": "Kristologia Kristoren nortasuna eta izaera aztertzen dituen teologia kristauaren alorra. Itun Zaharreko Mesias eta Salbatzaileari buruz egin ziren iragarpenak, haren jainkozko haragitzea eta bizitza, eta berak egin zituen iragarpenak aztertzen ditu alde batetik; sinesmenaren alorrean, berriz, Kristoren orobateko jainkotasuna eta gizatasuna, eta sinesgai horri buruz Eliza Katolikoaren batzarretan hartu izan diren akordioak eta teoriak ditu aztergai."}
{"id": "279910", "revid": "336", "url": "https://eu.wikipedia.org/wiki?curid=279910", "title": "Joseph Lister", "text": "Joseph Lister (Upton, Essex, Ingalaterra, 1827ko apirilaren 5a - Walmer, Kent, Ingalaterra, 1912ko otsailaren 10a) britainiar kirurgilaria izan zen.\nBiografia.\nMikroskopio bidezko ikerketak egin zituen, eta, hartzidurari buruzko Pasteurren lanak ezagutzen zituela, antisepsia-metodoa sortu zuen, uraren bidez hasieran eta olio fenikatuaz ondoren (1867). XIX. mendean kirurgia alorrean zeuden hiru arazo nagusien erantzunak aurkitu zituen. Hiru arazoak hauek ziren: infekzioa, hemorragia eta mina. Aurkikuntza horrek berebiziko garrantzia izan zuen kirurgiaren historian, eta kirurgilari gehienek erabili zuten 1875etik aurrera. 'Iraultza Kirurjikoa' deritze gai honetan egin ziren aurkikuntzei. Halere, ondoko urteetan gehiago erabili izan da asepsia antisepsia baino.\nBere aita ardo saltzailea zen arren, fisika eta matematikako sailetan ezagutza ugari zituen. Londresen ikasi zuen eta 1854ean Edinburgon zirujau izateko trebatu zen, Jarnes Symekin batera. Ondoren, Jarnesen alabarekin ezkonduko zen. Hiri horretan anatomia eta fisiologiaren inguruko lan ugari egin zituen."}
{"id": "279911", "revid": "58701", "url": "https://eu.wikipedia.org/wiki?curid=279911", "title": "Pietro Mascagni", "text": "Pietro Antonio Stefano Mascagni (Livorno, Toskana, Italia, 1863ko abenduaren 7a - Erroma, Italia, 1945eko abuztuaren 2a) italiar musikagilea eta orkestra-zuzendaria izan zen.\nBiografia.\nPonchielliren ikasle izan zen Milango kontserbatorioan. Arrakasta handia izan zuen \"Cavalleria rusticana\" operarekin (1889). \"Le maschere\" (1901) operak ez zuen lehengoaren arrakasta izan, eta hurrengo lanak ez ziren kalitate handikoak izan.\nMascagniren beste opera batzuk hauek dira: \"L\u00b4amico Fritz\" (1891), \"Iris\" (1898) eta \"Nerone\" (1935). Verismoaren jarraitzaile nagusietako bat izan zen."}
{"id": "279912", "revid": "46380", "url": "https://eu.wikipedia.org/wiki?curid=279912", "title": "Germain Pilon", "text": "Germain Pilon (Paris, 1537 - Paris, 1590eko otsailaren 3a) frantziar eskultorea izan zen. Frantziako Errenazimentuko eskultore handiena da, askoren ustez. Hilobiak landu zituen batez ere, molde gotikoetatik barrokoetara bitartekoak. Errege-gorteko eskultorea izan zen 1568tik aurrera. Marmola eta brontzea landu zituen, besteak beste. Harenak dira Henrike II.ari eta Katalina Mediciri eginiko hilobi brontzezkoa (1563-1570, Saint-Denis elizan, Paris) eta marmolezko monumentu asko."}
{"id": "279913", "revid": "56334", "url": "https://eu.wikipedia.org/wiki?curid=279913", "title": "Frederick Chapman Robbins", "text": "Frederick Chapman Robbins (Auburn, Alabama, 1916ko abuztuaren 25a - Cleveland, Ohio, 2003ko abuztuaren 4a) Estatu Batuetako sendagilea izan zen.\nHarvard unibertsitatean medikuntzako ikasketak egin ondoren, Estatu Batuetan, Italian eta Ipar Afrikan borrokatu zen Bigarren Mundu Gerran. Clevelandeko Western Reserve unibertsitateko pediatria-irakasle izan zen 1952tik aurrera. Medikuntzako Nobel Saria eskuratu zuen 1954an J.F. Enders eta T.H. Weller osagileekin batera, poliomielitisaren birusaz egin zituen ikerlanengatik."}
{"id": "279914", "revid": "28807", "url": "https://eu.wikipedia.org/wiki?curid=279914", "title": "Frederick C. Robbins", "text": ""}
{"id": "279915", "revid": "105290", "url": "https://eu.wikipedia.org/wiki?curid=279915", "title": "Zapoteka (herria)", "text": "Zapotekak (zapotekaz: \"Didxa\u017eo\u014b\" gaur egungo Mexikon bizi den herri amerindiar bat dira. Biztanle gehienak Mexiko hegoaldeko Oaxaca estatuan bizi dira, baina inguruko estatuetan ere bizi dira. Gaur egun 800.000-1.000.000 inguru direla estimatu da, horietako asko zapoteka hizkuntzak edo haien dialektoetako bat besterik hitz egiten ez duten elebakarrak. Zapoteka askok Amerikako Estatu Batuetara joan dira, eta oraindik zenbait gizarte egitura propio mantentzen dituzte Los Angelesen eta Kaliforniako Erdialdeko Haranean.\nZapotekak lau talde nagusitan bana daitezke: \"istme\u00f1os\" deiturikoak, Tehuantepec istmoan bizi direnak; \"serranos\" deiturikoak, Oaxacako Sierra Madren bizi direnak; hegoaldeko zapotekak, Oaxacako Sierra Sur inguruan bizi direnak; eta Oaxacako Erdialdeko Haranetan bizi direnak.\nHistoria.\nIV. mendean Oaxacako estatuaren hegoaldean hartu zuten bizitokia. Nekazaritzatik bizi ziren. Haien erlijioak herioaren gurtzea zuen oinarri, gorde diren arte arrastoek garbi uzten dutenez. Mesoamerikako kultura nagusietako bat izan ziren, eta idazketa-sistema bat sortu zuten. Toltekek mendean hartu zituzten XIII. mendean. Mixtekek haien lurretatik egotzi zituzten, eta geroago, aztekek bereganatu zituzten lur haiek. Zapoteken aztarnategi nagusia Monte Alb\u00e1nen dago."}
{"id": "279916", "revid": "512", "url": "https://eu.wikipedia.org/wiki?curid=279916", "title": "Garc\u00eda Ari\u00f1o", "text": "Garc\u00eda Ari\u00f1o Axpeko (Bizkaia) pilotari-familia da:\nAzken urteotan, Asegarce enpresako ekonomia arduradun da Roberto Garc\u00eda Ari\u00f1o, eta bere anaia Angel ere lan horretan aritu zen hil zen arte."}
{"id": "279917", "revid": "2048", "url": "https://eu.wikipedia.org/wiki?curid=279917", "title": "Gebara (leinua)", "text": "Gebara leinua edo gebaratarrak Erdi Aroan, Araban eta Gipuzkoan, O\u00f1atin bereziki, nabarmendu zen familia noblea izan zen. \nHistoria.\nXII. eta XIII. mendeetan, Gipuzkoako jaun izan ziren etxe horretako aitoren seme batzuk, Nafarroako erregeen zerbitzura. XIV. mendean, Gaztelako koroarekiko loturak estutu zituzten gebaratarrek eta handik aurrera O\u00f1ati, Gebara, Leintz Gatzaga eta beste leku askotako jaun izan ziren. Leinuen arteko gatazketan eta Arrasateko erreketan parte hartu zuten (azken hori 1448. urtean). O\u00f1atiko konderria sortu zuten 1501. urtean.\nAtzerriko Guevarak.\nGebara izenaren gaztelerazko forma atzerrian zabaldu zen Guevara forman, zenbait genealogia zabaldu ziren Gaztelan, Aragoiko Erresuman, eta baita Italian ere.\nFamiliako adar bat Napoliko Erresumara igaro zen 1435. urte inguruan Alfontso V.a Aragoikoari jarraituz, I\u00f1igo Gebara edo Innico de Guevara (Italian idazten zen eran) delakoak. Innico hau Pedro Velez de Gebara O\u00f1atiko 10. jaunaren semea zen, eta titulu asko hartu zituen Italian: Vastoko markesa, eta Ariano, Apici eta Potenzako kondea; eta era berean Napoliko Erresumako Seneskalgo Handiaren kargua hartu zuen; ordura arte zenbait familiaren esku egon zena, baina hurrengo 300 urteetan, kargua desagertu arte, Guevara izena zutenek eraman zutena.\nItalian zenbait familia noblek lehen Gebara italiar haren oinordekotza hartu zuten geneaologietan, bereziki Guevara de Guevara izenekoak (Arpaiako markesak) eta Guevara Suardo familia, Bovinoko dukerriko agintari tradizionalak."}
{"id": "279919", "revid": "336", "url": "https://eu.wikipedia.org/wiki?curid=279919", "title": "Karl Gutzkow", "text": "Karl Ferdinand Gutzkow (Berlin, Prusiako Erresuma, 1811ko martxoaren 17a - Sachsenhausen, Hesse, Alemaniar Inperioa, 1878ko abenduaren 16a) alemaniar idazlea izan zen.\nBiografia.\nAlemania Gazte mugimenduko partaide eta eragile izan zen. Elizari, estatuari eta moralari kritika egiten zioten eleberriei esker hasi zen ezaguna egiten (1835, \"Wally, die Zweiflerin\", \"Wally eszeptikoa\"). \"Die Ritter vom Geiste\" (1850-1852, \"Espirituaren zaldiak\") eleberrian, gizartearen irudi zehatza ematen saiatu zen. Antzezlanak ere idatzi zituen, \"Zopf und Schwert\" (1844, \"Ileordea eta ezpata\"), esate baterako."}
{"id": "279920", "revid": "201", "url": "https://eu.wikipedia.org/wiki?curid=279920", "title": "Joniar", "text": "Joniarra, Antzinako Grezian, Asia Txikiko Jonia eskualdeko biztanlea zen. Dirudienez, joniarrek Asia Txikiko mendebaldeko itsasaldera emigratu behar izan zuten Atikatik eta Greziako erdialdeko beste lurraldeetatik, doriarren erasoengatik (K.a. XI. mendea). K.a. 700. urtetik aurrera, joniarrek hiri asko bereganatu zituzten. Mileto izan zen hiri horietako bat. K.a. VI. mendean, joniarrak Greziako filosofia, historia, geografia eta zientzietan aitzindari izan ziren."}
{"id": "279921", "revid": "512", "url": "https://eu.wikipedia.org/wiki?curid=279921", "title": "Saccolaimus peli", "text": "Saccolaimus peli Saccolaimus generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "279922", "revid": "1545", "url": "https://eu.wikipedia.org/wiki?curid=279922", "title": "Knossos", "text": "Knossos (, ) antzinako hiria zen, Kretako iparraldean zegoena.\nK.a. 3000. urtea baino lehenagokoa da. Minos errege mitologikoaren jauregia izan zen. K.a. XV. mendean mizenastarrek okupatu zuten, geroago dorioarrek, eta erromatarrek. Minostar zibilizazioaren gune nagusia izan zen. Hain zuzen ere, Knossosko jauregi handiaren ikerketetatik ezagutzen da zibilizazio minoikoa. Jauregi osoa, gotortu gabe zegoena, harriz egina zegoen egurrezko egitura baten gainean, eta erdiko patio baten inguruan biltzen zen.\nFreskoen etxea.\nJauregiaren ipar-mendebaldean, \"Freskoen etxea\" deritzona dago, K. a. XV. eta K. a. XII. mendeen artean erabilgarri egon zena. Etxebizitza eraikin txiki samarra da, baina fresko ederrak nabarmentzen dira.\nErrege jauregia.\nKnossosen monumentu garrantzitsu bat, errege jauregia deitzen da. Jauregiaren ipar-ekialdeko muturrean kokatzen da. Izaera erlijioso sendoa du, eta aristokrazia edo hierarkiaren kide nabarmen baten bizilekua izan zitekeen. Mendi-magalaren sekzio batean eraiki zen,eta fatxadak Kairatos ibaiaren haranera ematen zuen. Beheko solairua mantendu da eta lehen solairuaren zati bat zaharberritu da; bigarren solairu bat zegoen goian.\nKnossos mitologian.\nAntzinako Greziar elezaharren arabera, Minos erregearen hiriburua zen, eta bertan zegoen labirintoa. Hiria suntsituta gelditu zen K.a. 1400. urte inguruan, arrotzen erasoz ziurrenik, baina gero greziar hiri jorietakoa izan zen K. o. IV. mendera arte. Tradizioaren arabera, Minos erregea Kretara iritsi zenean, hiru gunetan banatu zuen, eta hiru hiri sortu zituen: Knosos, Festo eta Zidonia."}
{"id": "279923", "revid": "28807", "url": "https://eu.wikipedia.org/wiki?curid=279923", "title": "Cnossos", "text": ""}
{"id": "279924", "revid": "7388", "url": "https://eu.wikipedia.org/wiki?curid=279924", "title": "Ferdinand Marie Lesseps", "text": "Ferdinand Marie Lesseps (Versailles, Frantzia, 1805eko azaroaren 19a - La Ch\u00eanaie, Indre, Frantzia, 1894ko abenduaren 7a) diplomatikoa izan zen Frantziako estatuaren zerbitzura. Malagan eta Bartzelonan kontsul izan zen. Suezko kanala eraikitzeko proiektua egin zuen (1832), eta eraiki zuen konpainia ere sortu zuen. Panamako kanala eraikitzeko ardura zuen konpainiaren lehendakaria izan zen, baina proiektu hura alde batera utzi behar izan zuen arazo politikoak eta ekonomikoak zirela eta. Frantses Akademiako eta Frantziako Zientzien Akademiako kide izan zen."}
{"id": "279925", "revid": "1545", "url": "https://eu.wikipedia.org/wiki?curid=279925", "title": "San-Ch\u00b4ung", "text": "San-Ch\u00b4ung () Taipei Berriko barrutia da, Taipei hiriaren mendebalean, Tan-shui ibaiaren eskuinaldean. 353.957 biztanle. Nekazaritza-alor oparo bateko (arroza, azukre-kanabera, tea) merkataritzagune garrantzitsua da, eta industria (janari-industria, nekazaritza-eremurako makineria, industria kimikoa- ehungintza) eta lurpeko aberastasunen (ikatz-meak) ustiapena dira ekonomia-jarduera nagusiak. Burdinbide eta errepidegune garrantzitsua da."}
{"id": "279926", "revid": "42829", "url": "https://eu.wikipedia.org/wiki?curid=279926", "title": "Saxoniera zaharra", "text": "Saxoniera zaharra, saxoniarren germaniar hizkuntza, \"behe-aleman zaharra\" ere deitua. Germaniako ipar-mendebaldeko saxoniarren hizkuntza izan zen, eta harreman estuak zituen frisierarekin eta ingeles zaharrekin. \"Heliand,\" Kristoren bizitza bertsotan kontagai duen obra (830. urte aldera idatzia), eta Genesiaren itzulpen bat (pasarte batzuk) dira hizkuntza horretan gorde diren literatura-lan bakarrak. Saxoniera zaharrean dute iturburua egungo behe-alemaneko hizkerek."}
{"id": "279927", "revid": "1545", "url": "https://eu.wikipedia.org/wiki?curid=279927", "title": "Helmut Schmidt", "text": "Helmut Heinrich Waldemar Schmidt ( ahoskatua; Hanburgo, 1918ko abenduaren 23a - \"ibidem\", 2015eko azaroaren 10a) alemaniar politikari ohia da. Alderdi sozialdemokratako kide egin zen, eta, 1953tik aurrera, diputatua izan zen. 1967an, legebiltzarreko bere taldeko buruzagi hautatu zuten, 1969an Defentsa ministro eta 1972an Finantza ministro. 1974an, Willy Brandt kantzilerraren ordezkari aukeratu zuten, eta kargu horretarako izendatu zuten berriz 1976ko eta 1980ko hauteskundeetan. Gero, \"Die Zeit\" astekariko arduradun nagusietako bat izan zen.\nParis-Berlin ardatza sendotzeagatik ere izango da gogoratua Schmidt; Valery Giscard d'Estaing Frantziako presidentearekin oso sintonia ona zuen, eta bien ekimenez sortu zen 1974an Europako Batzordea."}
{"id": "279928", "revid": "58701", "url": "https://eu.wikipedia.org/wiki?curid=279928", "title": "Upanishad", "text": "Upanishadak (sanskritoz: \u0909\u092a\u0928\u093f\u0937\u0926\u094d, ahoskatua) hinduismoaren oinarri teorikoa osatzen duten testu-filosofikoen bildumak dira. Vedanta ere izena dute, Vedaren amaiera esan nahi duena.\nVII. eta XX. mendeen bitartean idatzitako testu filosofiko-erlijioso hauek sanskritoz idatziak daude, bertsoz eta prosaz moldatuak. Berrehundik gora dira, aski laburrak. Upanishadetan jasotako kontzeptu filosofikoak hinduismoaren \"vedanta\" izeneko doktrina ortodoxoaren oinarri dira (sei doktrina ortodoxo daude guztira). Maisu espiritualen irakaspenak biltzen dituzte elkarrizketa moduan; gizakien jatorria eta helburua eta izaki gorenarekiko harremanak dira gai nagusiak.\nIndiako pentsamendu guztian erabateko eragina izan dute."}
{"id": "279929", "revid": "9339057", "url": "https://eu.wikipedia.org/wiki?curid=279929", "title": "Jesus Maria Arrieta", "text": "Jesus Maria Arrieta Sagasti (Donostia, 1947ko uztailaren 11) gipuzkoar elizgizon eta idazlea da. 1959an Saturraranen Apaiz ikasketak hasi eta 1970ean Donostian bukatu zituen. Bitarte horretan euskal historiaz zenbait ikasketa egin zuen. Errenteriako gau-eskolan eta Ibaetakoan ere irakaslea izan zen. 1970ean Eibarren hasi zuen apaiz-lana eta honekin batera argitaratu zituen bere lehenengo lanak: \"Antso Gartzeiz\" (1974), \"Amaia\" (1975) (Yulen Zabaletaren irudiekin argitaratua), \"Landetaratuak\" (1985) eta \"Harkaitz, elurretako haurra\" (1986) (Fernando Beorlegiren irudiekin argitaratua). Euskal Udalekuen sorkuntzan ere esku hartu zuen. 1981 eta 1990 bitartean Mutrikuko parrokian egon zen. \"Elizen arteko Biblia\"ren itzulpen-lanean esku hartu zuen. 1990az geroz Donostiako Apaizgaitegi Nagusiko errektore da."}
{"id": "279930", "revid": "12788", "url": "https://eu.wikipedia.org/wiki?curid=279930", "title": "Vicente Berrueta", "text": "Vicente Berrueta Iturralde (Irun, 1867ko abenduaren 31 - Irun, 1909ko apirilaren 26a) gipuzkoar margolaria izan zen.\nBizitza.\nPintura-ikasketak Parisen egin zituen. 1892, 1895, 1897 eta 1906 urteetan ospaturiko Arte Ederretako Nazioarteko Erakusketetan parte hartu zuen. 1905 urtean Irungo Eskulan eta Ofizio eskolako irakasle izendatu zuten. Haren lanik ezagunenak \"Un matadero de Guip\u00fazcoa\", \"Cocina vasca\", \"Preparando el retorno al campo\", \"La plegaria del marino\", \"Establo\", \"Procesi\u00f3n\", \"Estudio\" eta \"Calle de Fuenterrab\u00eda\" dira."}
{"id": "279931", "revid": "2241", "url": "https://eu.wikipedia.org/wiki?curid=279931", "title": "Cher", "text": "Cher terminoak hainbat adiera ditu:"}
{"id": "279933", "revid": "28807", "url": "https://eu.wikipedia.org/wiki?curid=279933", "title": "C\u00f4tes-du-Nord", "text": ""}
{"id": "279934", "revid": "512", "url": "https://eu.wikipedia.org/wiki?curid=279934", "title": "Engelbrekt Engelbrektsson", "text": "Engelbrekt Engelbrektsson (1390 aldera - Hj\u00e4lmar Aintzira, 1436ko maiatzaren 4a) suediar abertzalea izan zen. Erik XIII.a Danimarkako erregearen aurka altxatu zen 1434. urtean. Handik urte betera, alderdi guztiak bildu nahirik, Batzarrerako deia zabaldu zuen Engelbrektek Suedia osoan, gizarte-maila eta alor guztiek ordezkaritza izan zezaten (Suediako lehen \"Riksdag\" edo legebiltzartzat hartu izan da). Konstituzio bat onartu zen, Engelbrekt erregeorde izendaturik, baina handik gutxira hil zuten."}
{"id": "279935", "revid": "46380", "url": "https://eu.wikipedia.org/wiki?curid=279935", "title": "Maximilien S\u00e9bastien Foy", "text": "Maximilien S\u00e9bastien Foy (Ham, 1775eko otsailaren 3a - Paris, 1825eko azaroaren 28a) frantses jeneral eta politikaria izan zen. Napoleonekin batera ibili zen Erdialdeko Europako kanpainetan, eta Arapiles, Gasteiz eta Waterlooko guduetan parte hartu zuen. Gudarostearen begirale nagusi izendatu zuten 1814an. Napoleonekin bat egin zuen Ehun Egunetan. 1819an, diputatu hautatu zuten, diputatu independenteen artean. Prentsaren eta pertsonaren askatasunaren alde izan zuen jarrerarengatik nabarmendu zen Biltzarrean."}
{"id": "279936", "revid": "512", "url": "https://eu.wikipedia.org/wiki?curid=279936", "title": "Saccolaimus saccolaimus", "text": "Saccolaimus saccolaimus Saccolaimus generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "279937", "revid": "58701", "url": "https://eu.wikipedia.org/wiki?curid=279937", "title": "Lionel Hampton", "text": "Lionel Hampton (Louisville, 1908ko apirilaren 20a - New York, 2002ko abuztuaren 31) estatubatuar jazz musikaria izan zen.\nBesteak beste, Louis Armstrong, Benny Goodman, Charlie Mingus eta Clifford Brownekin jo eta abestu zuen. 1940an, bere orkestra eratu zuen berriro. Pianoa, bateria eta bibrafonoa jotzen zituen (Hamptonek erabili zuen lehenbizikoz bibrafonoa jazzean). Bere garaian, eredu nagusietako bat izan zen swing eta big band musikan. Hamptonen lanen artean, \"Vibraphone blues\" (1964) da aipagarriena."}
{"id": "279938", "revid": "336", "url": "https://eu.wikipedia.org/wiki?curid=279938", "title": "Seretse Khama", "text": "Seretse Khama (Serowe, 1921eko uztailaren 1a - Gaborone, 1980ko uztailaren 13a) botswanar politikaria izan zen, herrialdeko lehenbiziko lehendakaria 1966tik 1980ra bitartean.\nBizitza.\nBetxuanalandiako (geroago, Botswana) Khama III.a erregearen semea zen, eta haren ondorengoa 1925ean. Oxfordeko Unibertsitatean, lege- eta politika-ikasketak egin zituen. 1956an, erregetza utzi, eta Bechuanaland Democratic Party alderdia sortu zuen. 1966an, Betxuanalandiak askatasuna lortu zuenean, Errepublikako lehendakari hautatu zuten, eta kargu horretan jarraitu zuen hil arte."}
{"id": "279939", "revid": "105290", "url": "https://eu.wikipedia.org/wiki?curid=279939", "title": "Artelazki", "text": "Artelazkia, tortotxa edo kortxoa artelatzak (\"Quercus suber\") eta beste hainbat landarek enbor-adarretan eta sustraietan duen zuraren gaineko ehuna da.\nKortxoa eratzen duten zelulak azal finekoak, airedunak, gantz-azido ugarikoak eta hilak izaten dira. Kortxoa bera gogorra eta malgua da. Hotsetatik eta hotzetik nahiz berotik isolatzeko material ona da; surik ez du hartzen, eta ura ere oso gutxi. Gaitasun horiek direla eta, zeregin askotarako erabiltzen da, hala nola botilak ixteko (ardo-botilak ixteko, batez ere)."}
{"id": "279941", "revid": "6327", "url": "https://eu.wikipedia.org/wiki?curid=279941", "title": "Tortotx", "text": ""}
{"id": "279942", "revid": "336", "url": "https://eu.wikipedia.org/wiki?curid=279942", "title": "Lily Pons", "text": "Lily Pons (Draguignan, Frantzia, 1898ko apirilaren 12a - Dallas, Ameriketako Estatu Batuak, 1976ko otsailaren 13a) sopranoa izan zen. Frantses jatorrikoa, estatubatuar hiritartasuna zuen. 1931an egin zuen bere buruaren aurkezpena G. Donizettiren \"Lucia di Lammermoor\" operarekin, New Yorkeko Metropolitan opera-antzokian. Irratian eta telebistan ere kantatu zuen, eta film batzuetan lan egin zuen. Soprano bikaina zen, doinuak eder apaintzen zituena. Ezin hobeki kantatzen zituen, besteak beste, G. Donizettiren \"La figlia del reggimento\" eta V. Belliniren \"La sonnambula\"."}
{"id": "279943", "revid": "119347", "url": "https://eu.wikipedia.org/wiki?curid=279943", "title": "Txeliabinsk", "text": "Txeliabinsk (errusieraz \"\u0427\u0435\u043b\u044f\u0431\u0438\u043d\u0441\u043a\") Errusiako hiria da, erresumaren mendebalde-erdialdean dagoen Txeliabinsk oblastaren hiriburua. Ural mendien ekialdeko saihetsean dago, Miass ibaiaren ertzean, Jekaterinburgetik 210 km hegoaldera. 2010ean 1.130.132 biztanle zituen.\nEkonomia.\nIndustria (automobilgintza, altzairugintza, nekazaritzako makineria, tresneria elektrikoa eta mekanikoa, industria kimikoa, labe garaiak, ehungintza, janari-industria) eta lurpeko aberastasunen ustiaketa (ikatz-, zink- eta lignito-hobiak) dira ekonomia-jarduera nagusiak."}
{"id": "279944", "revid": "336", "url": "https://eu.wikipedia.org/wiki?curid=279944", "title": "Fernand Isidore Widal", "text": "Fernand Isidore Widal (Dellys, Aljeria, 1862ko martxoaren 9a - Paris, 1929ko urtarrilaren 14a) frantses fisikaria eta bakteriologoa izan zen.\nParisen egin zituen ikasketak, eta sendagile gisa lan egin zuen. Ikerketa bakteriologikoez arduratu zen, bereziki, eta disenteriaren baziloa aurkitu zuen, Chantemesserekin batera. Sukar tifoidea ere aztertu zuen, eta gaixotasun horren diagnosia egiteko gehien erabiltzen den teknika deskribatu zuen: eriaren serumari Eberthen baziloa erantsi, eta aglutininak agertzen ote diren aztertzean datzana."}
{"id": "279945", "revid": "105290", "url": "https://eu.wikipedia.org/wiki?curid=279945", "title": "Yaracuy (estatua)", "text": "Yaracuy Venezuelako ipar-mendebaleko estatua da.\n7.100 km2 ditu eta 646.598 biztanle (2011); Venezuelako biztanle-dentsitate handienetakoa du.\nHiriburua San Felipe du.\nGeografia.\nAndeen amaieraren eta Kostaldeko mendikatearen artean dago. Ibai nagusiak Aora eta Yaracury dira. Klima tropikala du.\nEkonomia.\nNekazaritza, oso oparoa, da ekonomia-jarduera nagusia; azukre-kanabera, banana, kafea eta tabakoa ekoizten dira. Ikatz-, kobre- eta platino-hobiak ere badira, bai eta abeltzaintza ere."}
{"id": "279946", "revid": "6327", "url": "https://eu.wikipedia.org/wiki?curid=279946", "title": "Yaracuyko estatua", "text": ""}
{"id": "279947", "revid": "2048", "url": "https://eu.wikipedia.org/wiki?curid=279947", "title": "Joaquin Maria Barroeta", "text": "Joaqu\u00edn Mar\u00eda Barroeta Zarautz Aldamar (Getaria, Gipuzkoa, 1763ko martxoaren 22a - Frantzia, 1837ko abuztuaren 13a) gipuzkoar politikaria izan zen.\nBiografia.\nGipuzkoako diputatu nagusia 1794an, bere koinatu Jos\u00e9 Fernando Etxabe Asu Romerorekin batera eta, Konbentzio Gerra bete-betean (1794), sorterrian Gipuzkoako batzar nagusiak deitu, eta Gipuzkoako errepublika autonomo baten aldeko erabakia bultzatu zuen. Konbentzioko mandatariek, baina, ez zuten hori onartu, eta Gipuzkoako batzarkideak Baionara atxilotu zituzten, bera eta Etxabe Asu Romero izan ezik.\nBasileako Bakea izenpetu eta gero (1795eko uztailak 22), Frantziara jo behar izan zuen Barroetak. 1798an Espainiako erregeak barkamena eman zion. 1808an, Josef Bonapartek zenbait kargu eman zizkion Asturiasen eta Santanderren. Joaquin Francisco Barroeta Aldamar foruzalearen aita izan zen."}
{"id": "279949", "revid": "6327", "url": "https://eu.wikipedia.org/wiki?curid=279949", "title": "Joaqu\u00edn Mar\u00eda Barroeta Zarauz eta Aldamar", "text": ""}
{"id": "279950", "revid": "105290", "url": "https://eu.wikipedia.org/wiki?curid=279950", "title": "Eupen", "text": "Eupen () Belgika ekialdeko hiria da (Liejako probintzia), Vesdre eta Helle ibaien bilgunean. 15.102 biztanle. Janari-industria, ehungintza eta industria elektrikoa ditu jarduera ekonomiko nagusi. Alemana da hizkuntza ofiziala.\nHistoria.\n1801 arte Linburgoko konderriaren barruan egon zen. Prusiako inperioko hiria izan zen 1919 arte, eta Belgikari lotu zitzaion Versaillesko Itunaren ondorioz."}
{"id": "279951", "revid": "512", "url": "https://eu.wikipedia.org/wiki?curid=279951", "title": "Taphozous achates", "text": "Taphozous achates Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "279952", "revid": "512", "url": "https://eu.wikipedia.org/wiki?curid=279952", "title": "Louis Marie Hyacinthe Fabre", "text": "Louis Marie Hyacinthe Fabre (Ainhoa, 1807ko otsailaren 14a - 1875eko abenduaren 15a) euskal itzultzaile eta gramatikaria izan zen, Bonaparte printzearen laguntzailea.\nBiografia.\nAduanako langilea zen. Asteteren kristau-dotrina itzuli zuen goi-nafarreratik Ainhoako lapurterara, 1853. urtean, Bonaparte printzeak eskatuta.\nBestelako obrak: \"Guide de la conversation fran\u00e7ais-basque\" (1862), \"Antonio le Navarrais\" (1868), \"Lettres labourdines\" (1869) eta \"Dicctionnaire fran\u00e7ais-basque\" (1870). Euskal gramatika bat eman zuen argitara, 1873an."}
{"id": "279953", "revid": "46380", "url": "https://eu.wikipedia.org/wiki?curid=279953", "title": "Henri Gouhier", "text": "Henri Gouhier (Auxerre, 1898ko abenduaren 5a - Paris, 1994ko martxoaren 31) frantses idazle eta filosofoa izan zen.\nFilosofiaren eta erlijioaren arteko harremanak aztertu zituen bere idazlanetan: \"Les m\u00e9ditations m\u00e9taphysiques de J. J. Rousseau \"(1970\", J.J. Rousseauren hausnarketa metafisikoak\"),\" Blaise Pascal. Conversion et apolog\u00e9tique \"(1986\", Blaise Pascal. Konbertsioa eta apologetika\"). Antzerki-kritikari ezaguna ere izan zen. Beste askoren artean, Frantziako Akademiako literatura-sari nagusia jaso zuen."}
{"id": "279954", "revid": "58701", "url": "https://eu.wikipedia.org/wiki?curid=279954", "title": "Xabier Izko de la Iglesia", "text": "Xabier Izko de la Iglesia (Berango, Bizkaia, 1941eko ekainaren 7a) bizkaitar militante abertzalea izan zen. ETA erakundeko militantea zelarik, 1964. urtean atxilotu zuten lehen aldiz eta lau urte eman zituen espetxean. 1969. urtean preso hartu zuten berriro, eta Burgosko Auzian (1970eko abenduan) bi herio-zigor eman zioten, Melit\u00f3n Manzanas polizia hil zuelako salaketapean. Herio-zigorra indarrik gabe utzi eta 1977. urtera arte egon zen kartzelan. Euskadiko Ezkerrako kidea izan zen 1977-1982 urteetan."}
{"id": "279955", "revid": "6327", "url": "https://eu.wikipedia.org/wiki?curid=279955", "title": "Frantzisko Jabier Izko Iglesia", "text": ""}
{"id": "279957", "revid": "6327", "url": "https://eu.wikipedia.org/wiki?curid=279957", "title": "Francisco Javier Izco de la Iglesia", "text": ""}
{"id": "279958", "revid": "512", "url": "https://eu.wikipedia.org/wiki?curid=279958", "title": "Jacques Lef\u00e8vre d'\u00c9taples", "text": "Jacques Lef\u00e8vre d\u2019\u00c9taples edo Jacobus Faber Stapulensis (\u00c9taples, - N\u00e9rac, 1536) frantses teologoa eta humanista izan zen. Parisko Unibertsitatean ikasketak egin ondoren, Italiara joan zen, eta italiar humanistekin jarri zen harremanetan. Parisa itzulita, filosofia-irakasle izan zen. Lehen aldiz itzuli zuen frantsesera \"Itun Berria\", eta eragin handia izan zuen Luther, Kalbin eta Zwingli teologoengan. Bibliaz egin zituen gogoetek Erreformarako bidea zabaldu zuten."}
{"id": "279959", "revid": "6327", "url": "https://eu.wikipedia.org/wiki?curid=279959", "title": "Johannes Faber Stapulensis", "text": ""}
{"id": "279960", "revid": "90204", "url": "https://eu.wikipedia.org/wiki?curid=279960", "title": "Nicolaes Maes", "text": "Nicolaes Maes (Dordrecht, Herbehereak, 1634 - Amsterdam, Herbehereak, 1693) margolari barrokoa izan zen, Rembrandten jarraitzailea. 1650 inguruan, Amsterdamen hartu zuen bizilekua. Emakumezkoak Biblia irakurtzen edo etxeko lanak egiten margotu ohi zituen. 1670 ingurutik aurrera, gai horiek utzi eta erretratu gehiago egin zituen, Van Dycken eraginez, agian.\nObra ezagunenak: \"Emakumea senarrari errietan\", \"Neska sagarrak zuritzen\", \"Harigile zaharra\", \"Neska leihoan\" eta \"Neskame alferra\"."}
{"id": "279961", "revid": "11910", "url": "https://eu.wikipedia.org/wiki?curid=279961", "title": "Nazioarteko Lan Erakundea", "text": "Nazioarteko Lan Erakundea (NLE; edo OIT) 1919an sortutako erakundea, lan-baldintzak eta langileen bizi-maila hobetzeko. Nazioarteko arauak ezartzen ditu, erakundean parte hartzen duten nazioek izenpetzen dituzten hitzarmenen bidez. NLE osatzen duten herrialdeetako gobernuko kideek eta lan- eta industria-ordezkariek osatua da. Nazio Batuen barneko erakunde autonomoa da gaur egun, eta Genevan du egoitza."}
{"id": "279962", "revid": "105290", "url": "https://eu.wikipedia.org/wiki?curid=279962", "title": "Nukleoproteina", "text": "Nukleoproteina proteina baten eta azido nukleiko baten lotura kimiko bidez eratutako molekula konplexua da.\nOso pisu handikoa izaten da. Nukleoproteinak organismo guztien zeluletan aurkitzen dira, eta informazio genetikoaren transmisioa gidatzen dute.\nElkartzen den azido nukleikoa DNA denean desoxirribonukleoproteinak eratzen dira, eta RNA denean erribonukleoproteinak. Lehenengoak zelularen nukleoaren kromatinan daude, eta bigarrenak erribosometan."}
{"id": "279963", "revid": "336", "url": "https://eu.wikipedia.org/wiki?curid=279963", "title": "Muhammad al-Bukhari", "text": "Muhammad Ibn Ismail Ibn Ibrahim Ibn al-Mughirah Ibn Bardizbah al-Bukhari () ezagunagoa Bukhari edo Al-Bukhari izenez (Bukhara, Abbastar Kaliferria, gaur egun Uzbekistan, 810eko uztailaren 19a - Samarkanda, Abbastar Kaliferria, 870eko irailaren 1a) idazle arabiarra izan zen, Persiakoa jatorriz.\nBiografia.\nMusulman sunien arabera \"Hadith\" edo Mahomari buruzko ahozko tradizioen biltzaile nagusia da. \"Kitab al-Jami al-sahih\" (\"Tradizio islamdarren liburua\") lanak 600.000 kontakizunetik gora dakartza. \"Tarikh\" lana ere idatzi zuen, Hadith tradizioen ahozko transmisio-kateak osatu zituzten autoritateei buruzko liburua, hain zuzen."}
{"id": "279964", "revid": "6327", "url": "https://eu.wikipedia.org/wiki?curid=279964", "title": "Muhammad ibn Ismail Abdallah Al Jufi", "text": ""}
{"id": "279965", "revid": "6327", "url": "https://eu.wikipedia.org/wiki?curid=279965", "title": "Al-Bukhari", "text": ""}
{"id": "279967", "revid": "336", "url": "https://eu.wikipedia.org/wiki?curid=279967", "title": "Federico Etxebarria", "text": "Federico Etxebarria Rotaetxe (Bilbo, Bizkaia, 1840ko abuztuaren 1a \u2013 1932ko urtarrilaren 30a) industrialaria eta enpresaburua izan zen.\nBizitza.\nFamilia umilekoa zen, afera komertzial eta eskulanetan hezi zen eta bere kabuz itsasoz bestaldeko lanari ekin zion. Bilbon telefonoaren instalazioa berari zor zaio.\nEchevarr\u00eda, S.A. enpresa garrantzitsuaren sortzailea izan zen 1878. urtean. Era berean, Echevarr\u00eda y Picavea mea-erakundeko kidea, Santa Agueda burdinari enpresaren jabea, La Iberia, El\u00e9ctrica Hisp\u00e1nica eta Sociedad Alhemeyer enpresetako administrazio-kontseiluetako lehendakaria eta Bancobao eta La Robla burdinbideko aholkularia izan zen.\n1899an Bizkaiko diputatu liberala, eta 1916. urtean senatari hautatu zuten.\nProtekzionismoaren alde.\nFedericok, Bizkaiko industrien jabe guztiek bezala, joera protekzionista argi eta irmoa zuen. Espainiako politikan horren alde egin zuen, besteak beste hitzaldiak emanez.\nBilbon, 1893ko abenduaren 9an, Merkataritza Hitzarmenaren aurkako mitinean, hau adierazi zuen:"}
{"id": "279968", "revid": "1545", "url": "https://eu.wikipedia.org/wiki?curid=279968", "title": "Federico Echevarria Rotaetxe", "text": ""}
{"id": "279969", "revid": "1545", "url": "https://eu.wikipedia.org/wiki?curid=279969", "title": "Federico Echevarr\u00eda Rotaeche", "text": ""}
{"id": "279970", "revid": "336", "url": "https://eu.wikipedia.org/wiki?curid=279970", "title": "Geopolitika", "text": "Geopolitikak (grekerazko \"geos\" hitzetik, euskaraz \"lurra\") nazioarteko harremanak aztertu eta horietan botere politikoa baliatzeko modu bat da, lurraldearen geografia (baliabide ekonomikoak, demografia eta garapen teknologikoa, kasu) nabarmentzen duena. Horrela, interes geopolitikoak aipatzen dira, lurraldeari buruzko interes politikoak lehenesten direnean.\nZientzia gisa, XX. mendean jaio zen, Rudolf Kjell\u00e9n (1864-1922) suediar geografoak sortua; 1916an, \"Der Staat als Lebensform\" (Estatua izaki bizidun gisa) erabili zen lehen aldiz \"geopolitika\" terminoa. Alemanian asko garatu zen XX. mendearen hasieran, eta garrantzi handia hartu zuen nazismoarekin. Alemaniaren lurralde-hedatzea justifikatzeko erabili zen."}
{"id": "279971", "revid": "512", "url": "https://eu.wikipedia.org/wiki?curid=279971", "title": "Taphozous australis", "text": "Taphozous australis Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "279972", "revid": "46380", "url": "https://eu.wikipedia.org/wiki?curid=279972", "title": "Joris Ivens", "text": "Joris Ivens (Nimega, 1898ko azaroaren 18a - Paris, 1989ko ekainaren 28a) Herbehereetako film-zuzendaria izan zen. Dokumentalak egin zituen batez ere. Langileak lanean erakusten zituen bere filmetan. Izadiaren kontrako haien borroka iraunkorra eta gizartearen zapalkuntza ziren Ivensen lanen gai nagusiak. Film aipagarrienak: \"Zuiderzee\" (Herbehereak, 1930-1934); \"Komsomol\" (SESB, 1932); \"The Four Hundred Million\" (Txina, 1939); \"Our Russian Front \"(Estatu Batuak, 1941); \"The First Years\" (Indonesia, 1948); \"Carnet de viaje-Pueblo en armas\" (Kuba, 1960)."}
{"id": "279973", "revid": "512", "url": "https://eu.wikipedia.org/wiki?curid=279973", "title": "Lorenzo Lotto", "text": "Lorenzo Lotto (Venezia, 1480 - Loreto, 1556) Pizkundeko italiar margolaria. Bellini eta Dureroren eragina izan zuen. Pintura erlijiosoak eta erretratuak landu zituen, batez ere."}
{"id": "279974", "revid": "512", "url": "https://eu.wikipedia.org/wiki?curid=279974", "title": "Nukleosido", "text": "Nukleosidoa base nitrogenatu baten eta pentosa baten arteko lotura kimikoz eratua den molekula organikoa da. Basea purikoa edo pirimidikoa izan daiteke, eta pentosa erribosa edo desoxirribosa; horren arabera, erribonukleosidoak edo desoxirribonukleosidoak eratzen dira. Nukleosidoak azido nukleikoen hidrolisi bidez ere lortzen dira. Nukleosido ezagunenak adenosina, zitina, guanosina eta uridina dira. Nukleosido bati azido fosforikoa gehitzen zaionean nukleotido bat agertzen da.\nEgitura.\nBi dira nukleosidoen osagaiak:\nPurina zein pirimidina benzenoaren deribatuak dira.\nAdenina, guanina, zitosina eta timina DNAn daude. RNAn ez dago timinarik, uraziloa baizik.\nNukleosidoak bi motakoak dira: erribonukleosidoak, pentosa erribosa denean (adenosina, guanosina, uridina eta zitidina). Eta desoxirribonukleosidoak, pentosa desoxirribosa denean (desoxiadenina, desoxiguanosina, timidina, desoxiuridina eta desoxizitidina).\nPentosa eta base nitrogenatuaren arteko lotura pentosaren lehenengo karbonotik (C-1) gertatzen da."}
{"id": "279975", "revid": "58701", "url": "https://eu.wikipedia.org/wiki?curid=279975", "title": "Erwin Panofsky", "text": "Erwin Panofsky (Hannover, 1892ko martxoaren 30a - Princeton, Estatu Batuak, 1968ko martxoaren 14a) alemaniar arte-historialaria izan zen.\nArtearen historiako irakaslea izan zen Hanburgoko Unibertsitatean, naziak Alemanian nagusitu eta Estatu Batuetara jo zuen arte. Princetongo Unibertsitateko irakaslea izan zen 1935etik aurrera. Errenazimentu garaiko pintura eta arkitektura gotikoa aztertu zituen bereziki. Ikonografia eta sinbologiari buruzko ikerketengatik da ezaguna, batez ere."}
{"id": "279976", "revid": "512", "url": "https://eu.wikipedia.org/wiki?curid=279976", "title": "\u00c9dith Cresson", "text": "\u00c9dith Cresson (Boulogne-Billancourt, 1934ko urtarrilaren 27a) frantziar politikaria da.\nFran\u00e7ois Mitterranden hurbilekoa, ministro izan zen haren zenbait gobernutan: Nekazaritzakoa (1981-1983), Atzerri Merkataritza eta Turismoa (1983-1984), Berregituraketa eta Atzerri Merkataritza (1984-1986) eta Europako gaiak (1988-1990). Lehen ministro izan zen 1991tik 1992ra (Frantzian kargu horretara heldu den lehenbiziko emakumea), eta europar komisario izendatu zuten 1995ean."}
{"id": "279977", "revid": "105290", "url": "https://eu.wikipedia.org/wiki?curid=279977", "title": "Darvaz (eskualdea)", "text": "Darvaz (, \"Darvoz\"; , \"Darv\u0101z\" ) Amu Dariaren ibaiaren bi aldeetara zabaltzen den Asia Erdialdeko lurralde menditsua, Afganistan eta Tajikistan estatuen artean. Darvazko historia ez da ondo ezagutzen. XIV. mendetik aurrera Timur dinastia turko-mongoliarraren mendean izan zen. XIX. mendean Bukharako probintziako lurraldea zen, baina 1895ean bitan banatu zen, Errusiako eta Britainia Handiko inperioek izenpetu zuten hitzarmenaren ondorioz."}
{"id": "279979", "revid": "336", "url": "https://eu.wikipedia.org/wiki?curid=279979", "title": "Harold Jeffreys", "text": "Harold Jeffreys Ingalaterrako astronomoa (Durham, 1891ko apirilaren 22a - Cambridge, 1989ko martxoaren 18a). Eguzki-sistemaren sorrerari buruzko teoria bat eman zuen, Jeansekin batera. Lurraren egiturari eta itxurari buruzko azterketak egin zituen. \"Royal Astronomical Society\" eta \"International Seismological Association\" elkarteetako lehendakaria izan zen. Haren lan aipagarrienak \"The Earth\" (1929, \"Lurra\") eta \"Methods of Mathematical Physics\" (1946, \"Matematika fisikoko metodoak\", Bertha S. Jeffreysekin eginiko lana)."}
{"id": "279980", "revid": "336", "url": "https://eu.wikipedia.org/wiki?curid=279980", "title": "Proteo", "text": "Proteo, Greziako mitologian, itsasoetako jainkoa zen, \"Itsasoko Agurea\" izenaz ere ezaguna.\nEtorkizuna igartzeko ahalmena izan arren, oso gutxitan erabiltzen zuen, horretara behartzen ez bazuten, bederen; oso zaila zen, gainera, inork bera horretara behartzea, eguerdian baizik ez baitzen itsasotik ateratzen, harkaitzen itzalpean lo kuluxka bat egitera. Ihes egiteko, gainera, itxuraz aldatzeko ahalmena zuen, eta oso forma beldurgarriak hartzen zituen."}
{"id": "279981", "revid": "1519", "url": "https://eu.wikipedia.org/wiki?curid=279981", "title": "Rama", "text": "Rama Indiako elezahar eta poema epikoetako pertsonaia ospetsua da, Vishnu jainkoaren zazpigarren avatartzat hartua. \"Ramayana\" poema epikoan, Ayodhya erregearen semea eta Sitaren senarra da. Ravanak, hamar buru dituen errege-deabruak, eraman zuen bahiturik Sita Zeilan aldera, eta gerra izugarri bati ekin zion orduan Ramak lurralde haren aurka, Hanuman ziminoen erregeak eta animalia guztiek lagunduta. Rama Unibertsoko Lege gorenaren sinboloa da."}
{"id": "279983", "revid": "336", "url": "https://eu.wikipedia.org/wiki?curid=279983", "title": "Paul Vieille", "text": "Paul Marie Eug\u00e8ne Vieille (Paris, Frantzia, 1854ko irailaren 2a - Paris, Frantzia, 1934ko urtarrilaren 14a) frantses fisikaria izan zen.\nBiografia.\nKerik gabeko bolbora asmatu zuen, nitrozelulosa gai indartsu baina egonkortasun gutxikoa jaurtigaien bultzatzaile bihurtzeko ahaleginean. Zenbait gai disolbagarrirekin nahasi zuen nitrozelulosa, eta hala asmatu zuen B bolbora 1885ean. Hartatik sortu dira geroztik asmatu diren kerik gabeko bolbora eraginkor guztiak.\nBestalde, talka-uhinei buruzko garrantzi handiko ikerketak egin zituen, Marcellin Berthelot kimikariarekin batera."}
{"id": "279984", "revid": "28807", "url": "https://eu.wikipedia.org/wiki?curid=279984", "title": "Paul Marie Eug\u00e8ne Vieille", "text": ""}
{"id": "279985", "revid": "448", "url": "https://eu.wikipedia.org/wiki?curid=279985", "title": "Lucian Blaga", "text": "Lucian Blaga (Sebe\u0219, Errumania, 1895eko maiatzaren 9 - 1961eko maiatzaren 6a) Errumaniako olerkaria izan zen.\nBiografia.\nArgitaratu zuen lehenengo liburuarekin arrakasta handia izan zuen: \"Gurutzeko poemak\" (1919). Tradizioarekiko loturak hautsi, eta errumaniarren barne-espiritua hasi zen bere obretan kantatzen: \"Zamolxe\" (1921, antzerkia), \"Urrats handia\" (1924, olerkia), \"Ametsaren gorazarrea\" (1929), \"Avram Iancu\" (1934, antzerkia), \"Ustekabeko ibiliak\" (1943, olerkia).\nGoetheren \"Fausto\" itzuli zuen errumanierara."}
{"id": "279986", "revid": "336", "url": "https://eu.wikipedia.org/wiki?curid=279986", "title": "John Frederic Daniell", "text": "John Frederic Daniell (Londres, Ingalaterra, 1790eko martxoaren 12a - Londres, 1845eko martxoaren 13a) ingeles kimikaria izan zen.\nBiografia.\nRoyal Societyko kide izendatu zuten hogeita hiru urte zituela, eta kimikako lehenengo irakaslea izan zen King's Collegen. Zenbait tresna asmatu zituen, hezetasuna neurtzeko higrometroa, besteak beste. Oso ezaguna egin zuten elektrokimikaren alorrean egin zituen lanek. Bere izena daraman pila asmatu zuen, Daniell pila. Kobre eta zinkezkoa zen, eta korrontea sortzeko lehenengo iturri ziurra izan zen."}
{"id": "279987", "revid": "512", "url": "https://eu.wikipedia.org/wiki?curid=279987", "title": "Taphozous georgianus", "text": "Taphozous georgianus Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "279988", "revid": "512", "url": "https://eu.wikipedia.org/wiki?curid=279988", "title": "Leocadio Hern\u00e1ndez", "text": "Leocadio Hern\u00e1ndez Askuntze (Iru\u00f1ea, 1883 - 1965) nafar organo-jotzaile, musikagile eta idazlea izan zen.\nApaiza zen, eta Tuterako (1908), Kalagorriko (1911), Burgosko (1922) eta Iru\u00f1eko (1939) katedraletako organo-jotzailea izan zen. Erlijio-musika landu zuen nagusiki: moteteak, salbeak, mezak eta ereserkiak. Bestalde, \"Elementos de canto gregoriano\", \"Los cantorales de la Catedral de Burgos\", \"El cancionero navarro\" eta \"La polifon\u00eda del siglo XII.\" liburuak idatzi zituen."}
{"id": "279989", "revid": "6327", "url": "https://eu.wikipedia.org/wiki?curid=279989", "title": "Leocadio Hern\u00e1ndez Ascunce", "text": ""}
{"id": "279990", "revid": "336", "url": "https://eu.wikipedia.org/wiki?curid=279990", "title": "Joel", "text": "Joel (hebreeraz: \u05d9\u05d5\u05d0\u05dc) Bibliako pertsonaia, profeta txikietako bat, Petuel edo Betuelen semea. Haren bizitzari buruzko berririk ez dago, baina Tenpluaren eraberritzearen ondokoa (K.a. V. mendearen amaiera) dela segurta daiteke.\nJoelen liburuak bere profeziak azaltzen ditu."}
{"id": "279991", "revid": "58701", "url": "https://eu.wikipedia.org/wiki?curid=279991", "title": "Kelonio", "text": ""}
{"id": "279992", "revid": "1545", "url": "https://eu.wikipedia.org/wiki?curid=279992", "title": "Omoplato", "text": "Omoplatoa, eskapula edo sorbalda-hezurra ornodunen bizkarraren albo banatan dauden bi hezurretako bakoitza da. Hezur honek humeroa eta klabikula lotzen ditu.\nEzaugarriak.\nOmoplatoak hezur zabal zapalak dira, hiruki-formakoak. Atzealdean irtenune bat dute zeharretara, omoplatoan bi barrunbe bereizten dituena; barrunbe horietan, besoa birarazten duten giharrak daude. Irtenunea akromioian amaitzen da, eta haren bidez lotzen zaio klabikulari. Hirukiaren alboko ertzean barrunbe glenoidea dago, omoplatoa humeroaren buruarekin lotzen duena.\nEgitura.\nAurpegiak.\nAurrekoa.\nEskapularen aurreko aurpegiak hobi subeskapularra dauka eta honetan gihar subeskapularra lotzen da. Hobi honen azkenengo heren laterala leuna da eta gihar honen zuntzekin dago estalia. Hobi honen goiko partean hezur hau aurrerantz dago kurbatuta, angelu subeskapularra osatuz. Honek, indarra ematen dio hezur honen gorputzari. Aurreko alderantz, apofisi korakoideoa ikus dezakegu.\nAtzekoa.\nAtzeko aldean, arantzak eskapula bi zati desberdinetan banatzen du. Goiko aldeari hobi supraespinosoa deritzo eta behekoari aldiz, hobi infraespinosoa.\nAtzeko alde honetan, akromiona ikus dezakegu.\nAlbokoak.\nAlboko ikuspegian, barrunbe glenoideoa ikus dezakegu argi eta garbi. Barrunbe hau humeroarekin enartrosi motako giltzadura osatzen du."}
{"id": "279993", "revid": "28807", "url": "https://eu.wikipedia.org/wiki?curid=279993", "title": "Eskapula", "text": ""}
{"id": "279994", "revid": "28807", "url": "https://eu.wikipedia.org/wiki?curid=279994", "title": "Sorbalda-hezur", "text": ""}
{"id": "279995", "revid": "119347", "url": "https://eu.wikipedia.org/wiki?curid=279995", "title": "Sodoma eta Gomorra", "text": "Sodoma eta Gomorra Bibliako \"Hasiera\" liburuan eta beste hainbat pasartetan aipatzen diren bi hiri dira. Bibliaren arabera, hango biztanleen lizunkeria zela eta, Jainkoak bidaliriko sufreak eta suak desegin zituen bi hiriok, K.a. 1900 inguruan (\"Hasiera\", XIX-V). Adituek, artean, eztabaidagai dute benetako hiriak izan ote ziren. Gaur egun ere, bi hiriok bizioen eta homosexualtasunaren metaforatzat aipatzen dira.\nArkeologia-ikerketak frogatu duenez, lurraldea emankorra zen Erdialdeko Brontze Aroan (K.a. 2000 - 1500 inguru), eta zenbait ur lasterrek nekazaritza ziurtatzen zuten. Hiria lurrikara batek suntsitu omen zuen."}
{"id": "279996", "revid": "137486", "url": "https://eu.wikipedia.org/wiki?curid=279996", "title": "Vishnuismo", "text": "Vishnuismoa edo Vaishnavismoa Vishnu jainkoaren eta haren gorpuzteen gurtza da. Hinduismo modernoaren joera nagusietako bat da, Shaktiren eta Shivaren gurtzarekin batera. Vishnuismoaren ezaugarri nagusietako bat debozioari ematen zaion garrantzia da. Debozioaren azken helburua hil eta berriro munduratzea eragiten duen zikloari ihes egin eta Vishnuren aurrean bizitzaz gozatzea iristea da; horretarako, ontasunaren bidea (\"karman\") eta ezagutzarena (\"j\u00f1ana\") landu behar dira.\nHistoria.\nJatorria.\nVishnuismoaren antzinako jatorria ez dago argi, honen aztarna eta frogak eskasak eta kontraesangarriak dira. Uste da, ohitura ezberdinen sinkretismoaren ondorioz eratu zela. Vishnu eguzkiaren jainkosa vedikoak zen arren, Agni eta Indra bezalako beste jainko-jainkosa vedikoekin konparatzen da, erlijio vedikoan ere nolabaiteko garrantzia zuela adieraziz.\nGupta garaia.\nGupta inperioko errege gehienak, Chandragupta II.a edo Vikramaditya (375-413 \"Oraingo Aroa\") bezala, Parama Bhagavatas edo Bhagavata Vaishnava bezala ezagutzen ziren. Baina Huna inbasioen ostean, bereziki V. mendean Alchon Hunak eginikoak, Gupta inperioak gainberakada eta haustura jasan zuen; inperioaren desegiteak Vishnuismoaren sona belztea ekarri zuelarik. Gerora nagusitu ziren Indiako ipar eta zentro-eskualdeetako botereek (Aulikarak, Maukhariak, Maitrakak, Kalachuriak edo Vardhanak) saivismoa nahiago zuten, Shiva jainkoaren gurtza eta ideologiari indarra emanez. Bitartean, botere-aldaketa hau jasan ez zuten eskualdeetan (hegoaldeko India eta Kaxmir) Vaisnavismoa indartsu mantendu zen.\nErdi Aroa.\nGupta garaiaren ondoren, Krishnaismoa gailendu zen, eta Vishnuismoa sekta eta azpisekta ezberdinetan banandu zen. Sekta horietan \"bhakti\" ideia garatu zen, hego Indiako erlijiotasuna eraginez. Adituek Nimbarkacharya (\"ca\". VII. mendea) filosofoa garai honetan plazaratzen dute, Radha Krishna jainkoaren gurtza bideratu zuen \"dvaita-advaita\" bezala ezagutu zen doktrinarekin.\nX. mendean Vishnuismoa Vedanta argudioak erabiltzen hasi zen, seguruenik Vishnu-rekin erlazionaturiko tradizio zaharragoa jarraituz. Vaishnava goiztiarraren jakintsuek (Nathamuni, Yamunacharya eta Ramanuja, adibidez) Adi Shankararen Advaita interpretazioak ukatu eta Vishnu bhakti ideiak proposatu zituzten.Vaishnavismoak, Tamil Naduko Shivaismo korrontearen ordezkatu zuen eta nagusitu zen VII. eta X. mendeen artean. Gertaera hau hamabi \"Alvaren\" gurtzari esker zabaldu zen, beren himnoekin sekta biztanleriaren gehiengora hedatuz. Santu olerkilari hauek, Vishnu eta Krishnaren gorespenari buruz hitz egiten zuten, tamileraz, orohar \"Naalayira\" Divya Prabandha bezala ezagutzen den 4000 bertso jainkotiarren bilduman. Hauen santutegiak \"Divya Desam\" bezala ezagutzen dira.\nBhakti mugimendua VII. mendean hasi zen, hinduismoaren Erdi aro berantiarrean, eta XII. mendean zehar zabaldu zen. Mugimendua Purana literaturak (\"Bhagavata Purana\", olerki-lanak, etb.) sostengatu zuen, \"bhasya\" eta \"samhita\" bezalako jakitun-lanez gain.\nGarai modernoa.\nXX. mendean zehar, Vaishnavismoaren praktika India guztian zehar eta munduko leku ezberdinetan zabaldu zen. Vishnuismoaren mendebaldeko zabalkuntzaren aurrekarietako bat \"Baba Premananda Bharati\" (1858\u20131914) sannyasina izan zen, 1902an \"Krishna Samaj\" elkartea sortu zuelarik New Yorken eta tenplua Los Angelesen. Vishnuismoaren estatus globala Krishnaren Kontzientziarako Nazioarteko Elkartea (\"International Society for Krishna Consciousness, ISKCON\") mugimenduari esker handitu zen, A.C. Bhaktivedanta Swami Prabhupadak sortu zuena 1966an."}
{"id": "279997", "revid": "6327", "url": "https://eu.wikipedia.org/wiki?curid=279997", "title": "Visnuismo", "text": ""}
{"id": "279998", "revid": "336", "url": "https://eu.wikipedia.org/wiki?curid=279998", "title": "Maxime Bossis", "text": "Maxime Bossis ( ahoskatua; Saint-Andr\u00e9-Treize-Voies, Vend\u00e9e, ) frantziar futbolari ohia da. Nantesko futbol taldean hasi zen jokatzen, eta talde horretan egon zen 1985era arte. 1982an, Espainiako munduko kopan parte hartu zuen. 1984an, Europako txapeldun izan zen. Handik urtebetera, hirugarren mailako talde batera joateko arriskuan egon zen, baina, azkenik, Frantziako taldean jarraitzea lortu zuen. 1986an, Mexikoko munduko kopan parte hartu zuen. Maxime Bossisek 76 aldiz jokatu zuen Frantziako taldearekin."}
{"id": "279999", "revid": "336", "url": "https://eu.wikipedia.org/wiki?curid=279999", "title": "Etilamina", "text": "Etilamina C2H5NH2 formula duen amina da. Haren sinonimoak dira aminoetanoa eta monoetilamina. Egoera likidoan oso isurkorra da, eta amoniako-usain nabaria du. 19\u00b0 C-an irakiten du, eta urarekin neurri guztietan nahasten da. Oso base indartsua da. Aluminioaren eta kobrearen gatz-disoluzioei etilamina pixka bat gehituz gero, metal horien hidroxidoak prezipitatzen ditu, baina proportzio handian gehitzen bada berriro disolbatu egiten du prezipitatua."}
{"id": "280000", "revid": "336", "url": "https://eu.wikipedia.org/wiki?curid=280000", "title": "Lorenzo Fernandez de Viana", "text": "Lorenzo Fernandez de Viana Ugarte (Lantziego, 1866ko abuztuaren 10a - Bilbo, 1929ko abenduaren 27a) arabar eskultorea izan zen. Gasteizen jarri zen bizitzen 1883. urtean eta bertako Artes y Oficios eskolan ikasi zuen. Bere lehen garrantzizko lana Estibalizko Ama Birjina erromaniko-bizantziarraren berritzea izan zen (1897). Madrilgo eta Parisko eskoletan sakondu zuen eskulturaren artea. Beste obra askoren artean, Gasteizko katedralerako neurri handiko ezkutuak, apostoluak, santuak, martiriak (egin zituen 1910-1911)."}
{"id": "280001", "revid": "28807", "url": "https://eu.wikipedia.org/wiki?curid=280001", "title": "Rafael Figuera Aymerich", "text": ""}
{"id": "280002", "revid": "336", "url": "https://eu.wikipedia.org/wiki?curid=280002", "title": "Cornelis Floris de Vriendt", "text": "Cornelis Floris de Vriendt (Anberes, Flandria, 1514 - \"ib.\", 1575eko urriaren 20a) flandestar arkitekto, diseinatzaile eta grabatzailea izan zen.\nBiografia.\nAnberesko eskulan-maisu bilakatu zen 1539an. Italian izan zen 1540tik 45era, eta hango arabeskoak kopiatu zituen. Italiako lan horiei esker, jaioterrian, lurralde germaniarretan, Danimarkan eta Ingalaterran zabaldu zuen apainketa-mota hori. Adibidez, Anberesko udaletxean, Italiatik ekarritako apainketa gaineratu zien antzinako ezaugarri flandestarrei."}
{"id": "280003", "revid": "63274", "url": "https://eu.wikipedia.org/wiki?curid=280003", "title": "La Hoya", "text": "La Hoya izenez ezagutzen den herrixka edo aztarnategia, eta Euskadiko Ondarearen Guardia udal-barrutian (Araba) dago, herri horretatik 700 bat metrora, lehen El Torreon zeritzan leku edo muinoan.\n1984an Eusko Jaurlaritzak monumentu izendapena eman zion.\nAurkikuntza eta ikerketak.\nHerrixka edo aztarnategi hori Alejandro Sampedro Mart\u00ednezek aurkitu zuen, 1935ean. Lurra lantzerakoan, zeramika asko agertzen zela ikusirik, indusketak egiten hasi zen, eta antzinako herrixka baten aztarnak aurkitu zituen azpian. Hark Carlos S\u00e1enz de Tejadari eta Alvaro Gortazarri jakinarazi zien aurkituen berri, eta horiek, indusketa sakonagoak egin ondoren, txosten bat atera zuten. Haiek jarri zioten La Hoya izena. Urte horiez gero ere indusketa asko egin da: 1950ean, Domingo Fern\u00e1ndez Medrano, M\u00e1ximo Ruiz de Gaona eta Basilio Osaba aritu ziren lan horretan; Gratiniano Nieto, handik bost urtera, eta Arabako Arkeologia Institutuko zenbait kide, Armando Llanos zuzendari zutela, 1973an. Dena den, parterik zaharrena ia ukitu gabe dago oraindik. Hala ere, La Hoya oso ezaguna da gaur, eta ez bakarrik Euskal Herrian.\nEzaugarri fisikoak.\nOrain arte egin diren azterketen arabera, lau hektarea inguru hartzen zuen herriak. Inguruko zelaiak baino 5 bat metro altuago dago, baina, 5 metro horietatik 3, mendeetan zehar pilaturiko hondakinez osatuak ditu. Harresiz inguratua zegoen, eta puska handia oraindik zutik da. Harresiaren oinean bada, halaber, saihetsik saihets igarotzen den aspaldiko bide bat ere; dirudienez, Guardia aldea Errioxarekin, Nafarroako mendebalarekin eta Kantabriako mendiekin lotzen zuen.\nLa Hoyako lehenbiziko biztanleak zein izan ziren, ez dago indusketa sakonagoak egin arte zuzen jakiterik. Dena den, K. a. XV. mendean hartua zegoen jada, eta jakitunek diotenez, Europako erdialdeko lehenengo taldeak Pirinio mendietatik barrena sarturik, inguruetan bizitzen jarri zirenerako, leku horretan zenbait mende bazeramaten beste batzuek.\nEuropako erdialdeko lehenbiziko talde horiek La Hoyara ailegatu eta urte batzuetara, beste talde batzuk iritsi ziren, K. a. XIII. mendean. Europako erdialdeko herriak ziren horiek ere. Azkeneko horiek Ebro ibaian gora sartu ziren, Aragoitik eta Nafarroatik barrena, jakitun batzuek diotenez, alde horietakoen antzeko etxe-egiturak (lauki-zuzenak) agertu baitira aztarnategiaren azpieneko mailan. Nolanahi ere, bertan lehendik bizi zirenekin bat egin, eta geroztik beroi izenez ezagutu den herria osatu zuten horiek.\nK.a. V. eta IV. mendeen bitartean, berriz, herri zeltak heldu ziren hegoaldetik, eta, indarrez edo bestela, La Hoya harturik, bertakoekin bat egin zuten horiek ere. \nKristo aurreko IV. eta III. mendeen artean, talde batek La Hoyako (Guardia, Araba) herrixkari eraso egin zion, eta herritar asko hil. Su eman zioten herriari, erraustuta gelditu zen dena, eta hala kontserbatu delako aurkitu dituzte sarraskiaren aztarna ugari \u2014baita kalean bertan hildako gizon-emakume zein umeen gorpuak ere; batzuk, gorputz-atalen batzuk moztuta\u2014.\nGarairako oso garatua zegoen La Hoyako herri harresitua, kaleak eta espaloiak ere bazituen, merkataritza zentro inportantea zen, eta etxebizitza batzuek denda gisa irekitzen zituzten ateak kalera. Merkatu egun batez egin zuten erasoa, eta pentsatzen da La Hoyaren indar komertziala suntsitu nahi izan zutela; eta ez oso urrutiko herriren bat izan behar zuela erasotzaileak.\nZernahi dela ere, erromatarrak iritsi baino lehen gertatu zen hori, I. mendea baino lehen, alegia, ez baita horien mende egonda izango zen adina erromatarren aztarna aurkitu.\nArkitektura.\nLa Hoyak ere bazuen (badu), garai bereko beste bizigune askok bezala, bere harresia. Aurkitu diren harresi-atalen eta aztarnen arabera, hiru alditan egin zen gutxienez. Hasierakoak habez eta hesolaz egina zuen parte bat, mendebalekoa, eta harriz eraikia, ekialdekoa. Biak garai berekoak diren ala ez, ez da jakin ahal izan oraindik. Horiek baino eremu zabalagoa hartzen zuen gero eraiki zutenak. Honetan ere bi alde bereiz daitezke: ekialdeko parte osoa eta iparraldearen parte bat hartzen zuena, eta mendebaleko alde guztia eta iparraldearen parte bat hartzen zuena. Bi horma-errenkada ditu lehenengoak, harriz eta karez eginak biak, eta harri soilez betea, hormatik hormarako tartea. Teknika hobea nabari da bestean, zeltak sartuz gero eraiki bide zenean. Harri handiz eta horiei harri txikiagoz altxagarria ezarriz egina dago hori. Alde batzuetan, azpiko harkaitzari zimenduz erantsiak ditu oinarriak. Garai horretako harresia nahiko osorik dago oraindik. Leku batzuetan 3 metrorainoko altura du. Hegoaldeko partean bakarrik ez da harresi-aztarnarik aurkitu, baina, horma-barruti triangeluar bat agertu da, harresietako sarrera nagusia zaintzen zuen dorrearena edo, agian.\nHerriaren egituran ere bi alde bereiz daitezke: zeltiberiarren garaiari dagokiona, bata, eta horiek sartu baino lehen zuena, bestea. Zeltiberiarren garaian zer egitura zuen nahiko argi ikusten da aztarnategian, izan ere, hori baita gehien induskatu eta aztertu dena. Garai horretako herriak lau haizetara begira zituen kale nagusiak eta horien perpendikularrean edo sare-moduan antolatuak gainerakoak, alboetarakoak, alegia. Kale batzuk eta besteak ez ziren, hala ere, elkarren parean bukatzen edo hasten, kale nagusiaz bestaldean hurbilen zutena baino goraxeago edo beheraxeago baizik. Bestalde, baziren horietan alde batetik bestera zikindu gabe igarotzeko harri handi zabal batzuk ere, tarteka. Etxebizitzak, berriz, oinez lauki-zuzenak nahiz trapezoideak ziren, 16 metro inguru luze eta 5,50 metro inguru zabal. Hiru gela ohi zituzten, hesi modura gurutzatutako adaxkaz eta buztinez edo ohol hutsez banatuak.\nGela nagusia beste bien artean zuten, eta aurkitu diren aztarnen arabera, gela horretan, horma nagusiaren kontra, sua egiteko lekua. Harrizko oina zuten horma horiek. Oinetik teilatura bitartekoa, aldiz, habez eta buztinezko adreiluz bete ohi zioten etxeari. Teilatua bera habe txikiz eta belar edo ihiz estalia zuten; erlaitz zabalekoa eta bi isurkikoa gainera, gehienek. Erlaitz zabala izateak eta espaloietan agertu diren zenbait aztarnek, bestalde, biztanleek egunaren parte handi bat kalean ematen zutela adierazten dute.\nTamalez, zehaztasun gutxiago eman daiteke antzinako herriari eta etxeei dagokienez, aztertu ere, ez baita behar adina aztertu hori, ez sakonean ez zabalean.\nEtxeei buruz zenbait datu eman daiteke, hala ere. Bi alde bereiz daitezke antzinako herrian. Alde bateko etxeek horma zuzenak edo elkarri buruz angeluak eratuz lotzen zirenak zituzten; biribilean edo biribil samar eratuak, aldiz, beste aldekoek.\nGainontzean, horma nagusiak era bertsuan eraikiak zituzten zeltiberiarren garaikoek eta besteek, harrizko zokaloa oinean eta hesolaz edo habez eta buztinez betea, zokalotik gorakoa.\nZeltiberiarren garaikoetan ez diren bi elementu bereiz daitezke antzinako herrian ziren etxeetan. Esan bezala, harrizko zokaloak edo horma-oinak zituzten, baina zeramika-puska handi batzuk ere sartu ohi zituzten horietan; etxe-barruetako zorua ere, bestetik, buztinezkoa zuten, buztin zanpatu gogorrez eratua eta gorriz pintatua.\nKultura materiala.\nLa Hoyako jendeak garai batzuetan eta besteetan zer bizimodu egiten zuen jakiteko garrantzi handia dute, halaber, zer ontzi- eta tresneria-mota erabiltzen zituzten aztertzeak ere. Molde, itxura, kalitate eta apaingarri-mota askotako ontziteria agertu da, baina agertu direnen artean, bi ontzi- edo zeramika-mota bereiz daitezke: antzinakoa edo aztarnategiko azpieneko mailan agertu dena eta gaineko mailan agertu dena. Aski zeramika zarpaila da azpieneko mailakoa, buztin ilun edo beltzez eta, pitza ez zedin, harri-koskorrak nahastuz egina; eskuz edo motel jiratzen zen tornuan moldatua eta hala-holako labeetan errea, berebat, oso kontuz landu eta leundutakorik ere azaldu den arren.\nEgituraz, oin eta lepo estukoak eta gerri eta aho zabalekoak dira horiek. Soka itxurako edo behatzak buztinean sakatuz egindako apaingarriak dituzte. Esan bezala, agertu da finago landutakorik ere; oro har, ontzi txikiak dira azkeneko horiek, edalontzi gisa erabiltzen zituztenak agian.\nTeknika hobea nabari da gaineko mailakoetan. Ageri denez, bizkor jiratzen zen tornua erabiltzen zuten ontziak egiteko eta egosi ere, aurreko garaian baino labe hobeetan eta buztina oxidarazten zuen sutan egosten zituzten.\nBerezko kolorea horia ohi zuten, baina marra beltzez eta irudi geometrikoz apaintzen zituzten gero. Garai horretako ontzi eta tresneria asko agertu da: kopak, kazuelak, antoxinak edo orainago kutxen modura apaindutako zeramikazko kutxatilak, ehundegirako pisuak, txanpon gisa edo erabiltzen zituzten buztinezko bola txikiak, larruzko zakuak, labanak, eskuturrekoak, besteak beste. Horietako asko edo gehienak, bai buztinezkoak bai metalezkoak, bertan egiten zituzten, metala lantzeko moldeak ere agertu baitira.\nJan, berriz, garia, garagarra, basartoa, fruituak eta ezkurra, ardikia, behikia, zerrikia, eta orein-, ahuntz- eta basurde-haragia jaten zuten, batik bat. Jantziei dagokienez, ez da aztarnarik agertu, benetakorik behintzat, baina bai brontzezko gizon irudi bat, txanoz, jaka estu eta soineko-moduko batez jantzia. Irudi horietan, normalean erabiltzen zituzten jantziak irudikatu izango zituztela uste da.\nLa Hoyako biztanle haiek zer sinesmen-modu zituzten edo zer gauza gurtzen zituzten jakitea ere ez da lan erraza, izan ere, ez baita hori argi diezagukeen aztarna askorik.\nZenbait animaliari jaiera berezia ziotela esateko adina arrasto azaldu da, dena den: suge-irudiak, erabiltzen zituzten eskuturrekoetan; abelgorriak, hilarrietan eta jantziak lotzeko belarrietan; oreinaren adarrak, harresiaren oinarrietan.\nBurezurrari ere jaiera berezia zioten, itxura denez. Hala adierazten du, bederen, etxe baten barruan aurkitu den burezurrak eta beste zenbait lekutan agertu diren burezur-puska landuek, nonbait apaingarri gisa edo erabiltzen zituztenek. Zer sinesmen-modu zuten jakiteko hildakoei buruzko errituez baliatu nahi izanda ere, argibide gutxi lortuko genuke, ehortzitako gorpu batzuk azaldu diren arren, adin txikiko haurrenak baitira horiek, eta hilerririk ez baita orain arte aurkitu.\nEtxe barruan eta horma nagusiaren ondoan ehortzirik agertu dira gorpu horiek. Zenbaiten iritzian, ohitura horrek eragin zuen kristautasuna sartzean indarrean iraun zuen beste ohitura bat, bataiatu gabeko haurrak, kanposantura gabe, baserriko itaxurraren parean ehorztekoa. Helduen bost gorpu bakarrik aurkitu dira guztira; herriak jasan zituen erasoetakoren batean hilak ote diren uste da, kalean agertu baitira bostak: lepoa eta eskuineko besoa moztuta, bat, eta, harrapa ez ziezazkieten edo, inguruan zerri batzuk zituztela, beste bi.\nMusealizatzea.\nGaur egun herriaren aztarnak bisita daitezke bertako hirigintza bertatik bertara ikusteko eta, bestalde, La Hoyako interpretazio zentroan garaiko herriaren horretako ezaugarriak eta eguneroko bizitza azaltzen ditu. Herrixkak II. Burdin Aroan zuen itxuraren maketa ikus daiteke, baita etxeen erreprodukzioa ere, benetako tamainan. Horren barruan gela guztiak eta aztarnategian topatutako objektuak ikus daitezke. Azkenik, aztarnategian aurkitutako pieza batzuk Gasteizko Bibat museoan ikusgai daude."}
{"id": "280005", "revid": "512", "url": "https://eu.wikipedia.org/wiki?curid=280005", "title": "Taphozous hamiltoni", "text": "Taphozous hamiltoni Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "280006", "revid": "96586", "url": "https://eu.wikipedia.org/wiki?curid=280006", "title": "Judah ha-Nasi", "text": "Judah ha-Nasi (hebreeraz: \u05d9\u05d4\u05d5\u05d3\u05d4 \u05d4\u05e0\u05e9\u05d9\u05d0, \"Yehudah HaNasi\"; \"ha-Nasi\" \u00abprintzea\u00bb eta \"Rabbi\" \u00abirakaslea\u00bb) edo Judah I.a juduen politika eta erlijio buruzagia izan zen (135 - 220). Galileako sanedringo buruzagi nagusia izan zen erromatar inperioaren garaian. Juduen egoera hobetu nahian, harremanak izan zituen Marko Aurelio enperadorearekin, eta \"Mishnah\" edo judaismoaren irakatsien bildumen idazle eta antolatzaile nagusia izan zen. \"Tannaim\" edo Juduen Ahozko Legearen azken irakasle handienetako bat izan zen."}
{"id": "280007", "revid": "9247059", "url": "https://eu.wikipedia.org/wiki?curid=280007", "title": "Kietismo", "text": "Kietismo XVII. mendeko doktrina mistiko katolikoa izan zen, Miguel de Molinos apaiz espainiarrak proposatua, eta Madame Guyon-ek eta Cambraiko artzapezpiko F\u00e9nelon-ek hedatua. Kietismoaren arabera, kristau-perfekzioa, arimaren salbamena alde batera utzita, maitasun hutsa da, kontenplazio hutsa, eta alferrikakoa da erlijiozko praktika, baita bizitza aktiboa ere; gelditasun eta pasibotasun osoan, Jainkoarekin bat egiten da. Inozentzio II.ak debekatu zuen, eta jarraitzaile asko Inkisizioak erreta hilarazi zituen.\nZentzu gaitzesgarrian, kietismo esaten zaio kontenplazio hutsa eta gelditasuna eredutzat hartzen dituen doktrina edo jarrera orori.\nKietismoaren jarraitzaikeak.\nHona hemen idazle batzuk:\nKritikak.\nKietismoari kritika egin izan zaio kristautasunetik bertatik eta kristautasunetik kanpo."}
{"id": "280008", "revid": "105290", "url": "https://eu.wikipedia.org/wiki?curid=280008", "title": "Kolkiko", "text": "Kolkikoak liliazeoen familiako \"Colchicum\" generoko landareak dira. Landare erraboildunak dira, azafraiaren antzekoak. Udaberrian eta udazkenean hazten dira, lorea beste atalik gabe aurrena. Hostoak gero ateratzen zaizkie, oinean guztiei. Lorea zuri arrosa edo morexka izaten dute. Berez belardietan hazten dira, baina lorezaintzan ere nahiko erabiliak dira. Kolkizina izeneko alkaloidea dute batzuek hazian eta erraboilean. Kolkiko ezagunena azpelarra da. Asiako ekialdekoak eta Mediterraneoko kostaldekoak dira, eta generoak 60 bat espezie ditu.\nEspezieak.\nHona hemen \"Colchicum\" generoaren espezieak \"World Checklist\"en arabera:"}
{"id": "280009", "revid": "336", "url": "https://eu.wikipedia.org/wiki?curid=280009", "title": "Organisation de l'Arm\u00e9e Secr\u00e8te", "text": "Organisation de l\u00b4Arm\u00e9e Secr\u00e8te (OAS; ) 1961ean Frantzian eta Aljerian sortu zen erakunde armatua zen, eskuin muturrekoa eta frantses nazionalista.\nErakundeko kideak Aljeriako kolono frantsesak (\"Pieds-noirs-ak\") eta militarrak ziren gehienak, eta helburu nagusia Aljeriaren independentzia galaraztea zen. Frantziako ezkertiarren eta De Gaulleren jarraitzaileen kontrako erasoak egin zituzten batez ere. De Gaulle lehendakariaren aurkako atentatua egin zuten 1962ko martxoan.\nBuruzagi ezagunenak Salan, Jouhaud, eta Degueldre izan ziren; haiek atxilotu zituztenean, 1962an, behera egin zuen taldeak."}
{"id": "280010", "revid": "6327", "url": "https://eu.wikipedia.org/wiki?curid=280010", "title": "OAS (Organisation de l\u00b4Arm\u00e9e Secr\u00e8te)", "text": ""}
{"id": "280011", "revid": "6327", "url": "https://eu.wikipedia.org/wiki?curid=280011", "title": "Organisation Arm\u00e9e Secr\u00e8te", "text": ""}
{"id": "280012", "revid": "6327", "url": "https://eu.wikipedia.org/wiki?curid=280012", "title": "Organisation Armee Secrete", "text": ""}
{"id": "280013", "revid": "512", "url": "https://eu.wikipedia.org/wiki?curid=280013", "title": "Karl von Rokitansky", "text": "Karl Freiherr von Rokitansky (Hradec Kr\u00e1lov\u00e9, Txekia, 1804ko otsailaren 19a - Viena, Austria, 1878ko uztailaren 23a) austriar sendagilea izan zen, jatorriz txekiarra.\nBiografia.\nVienako Unibertsitateko anatomia patologikoko katedraduna izan zen 1875era arte, eta alor horren aitzindaritzat jotzen da.\n30.000 azterketatik gora egin zituen; horien artean, larumin larriaren inguruan egindakoa da garrantzitsuena.\nLan nagusia \"Handbuch der pathologischen Anatomie\" du (1842-1846, hiru liburuki; \"Anatomia patologikoari buruzko eskuliburua\")."}
{"id": "280014", "revid": "28807", "url": "https://eu.wikipedia.org/wiki?curid=280014", "title": "Karl Rokitansky", "text": ""}
{"id": "280015", "revid": "28807", "url": "https://eu.wikipedia.org/wiki?curid=280015", "title": "Carl von Rokitansky", "text": ""}
{"id": "280016", "revid": "512", "url": "https://eu.wikipedia.org/wiki?curid=280016", "title": "Generoso Ruiz Idarraga", "text": "Generoso Ruiz Idarraga (Nabarniz, 1900 - ?) bizkaitar margolaria izan zen. Hogeita bost urte zituenean Argentinan hartu zuen bizilekua, eta han ezagutu zuen Benjam\u00edn Solari Parravicini pintore argentinarrak margotzera bultzatu zuen. Buenos Airesen eta Mar del Platan jarri zituen bere obrak ikusgai 1952. urtean. Titulu nagusiak: \"Carnaval en la aldea\", \"Feria\", \"V\u00edspera de Santa Agueda\", \"Ezpatadantzaris\", \"Entierro\", \"Llovizna\", \"Bel\u00e9n\", \"Espantap\u00e1jaros de invierno\" eta \"Procesi\u00f3n del Viernes Santo\"."}
{"id": "280017", "revid": "219", "url": "https://eu.wikipedia.org/wiki?curid=280017", "title": "Johann Hermann Schein", "text": "Johann Hermann Schein (Gr\u00fcnhain, Saxonia, gaur egun Alemania, 1586ko urtarrilaren 20a - Leipzig, Saxonia, 1630eko azaroaren 19a) alemaniar musikagilea izan zen.\nBiografia.\n1615ean, Weimarko gorteko kapera-maisu izendatu zuten. 1616tik aurrera, Leipzigeko Santo Tomas elizako musika-zuzendaria izan zen, Johann Sebastian Bachen aurretik. Lan ugari idatzi zuen: madrigalak, musika-tresnetarako lanak eta korurako lanak, besteak beste, alemaniar musikaren aurrerabidean garrantzi handia izan zutenak. Italiar moldeak erabili zituelako da ezagun batez ere Schein."}
{"id": "280018", "revid": "28807", "url": "https://eu.wikipedia.org/wiki?curid=280018", "title": "Johann Schein", "text": ""}
{"id": "280019", "revid": "56334", "url": "https://eu.wikipedia.org/wiki?curid=280019", "title": "Frederick Grant Banting", "text": "Frederick Grant Banting (Ontario, Kanada, 1891ko azaroaren 14a - Ternua, Kanada, 1941eko otsailaren 21a) fisiologoa izan zen. Diabetesa ikertzen aritu zen, batez ere; Bantingen garaian, heriotza zekarren eritasun horrek. Intsulina bakartzeko saio ugari egin zituen; azkenik, intsulina txertatu, eta ondorio onak lortu zituzten. Harrezkero, diabetesa dutenek aukera izan dute intsulina gorputzean sartuz gaixotasunari aurre egiteko. 1923an, Medikuntzako Nobel saria irabazi zuen, John James Rickard Macleodekin batera.\nBiografia.\nFrederick Banting\u00a0 azaroaren 14an jaio zen, etxalde batean Allistonetik hurbil. Bost haurridetan gazteena zen; William Thompson Banting zuen aita eta Margaret Grant ama.\u00a0Allistongo herri ikastetxe eta institutuan ikasi ondoren, Armadara sartu nahi izan zuen, baina ez zioten utzi bista txarra zuelako. Torontora joan zen unibertsitatera Teologia ikastera, baina Medikuntzako fakultatera igaro zen, azkenean. 1916an lizentziatu eta Kanadako Armadako Medikuntzako atalera sartu\u00a0 zen; izan ere, I. Gerra Mundialaren eraginez medikuak behar zituzten.\u00a0 Zauritu egin zuten Mundu Gerran 1918ko irailean beso batean, baina,\u00a0nahiz eta zaurituta egon, 16 orduan egon zen guda-zelaian beste zauritu batzuk artatzen. Hori dela eta, Gurutze Militarra aitortu zioten. Torontora itzuli eta haur erien ospitalean egon zen kirurgilari egoiliar gisa. 1920tik 1921era irakasle jardun zuen Ontario mendebaldeko Unibertsitatean. Urtebete geroago farmakologia irakatsi zuen Torontoko Unibertsitatean; gradua eta urrezko domina 1922an lortu zuen.\nDiabetesari buruzko ikerketa.\nBantingek bere ikerkuntzen hasieratik interesgune nagusia ipini zuen diabetesean. Naunyn, Minkowski, Opie, Schafer eta beste batzuen lanak erakutsi zuen diabetesa pankreako hormona baten gabeziak eragiten zuela, hots, intsulinaren faltak. Intsulinak azukrearen metabolismoa kontrolatzen zuela argi gelditu zenean eta haren faltak pilarazten zuela azukrea odolean eta gernuan, tratamenduen saiakuntzak hasi ziren. Hala ere, intsulinaren aterakinak pazienteei emateko ahaleginek huts egin zuten 1922ra arte. Bantingek 1921 hasi zituen Torontoko Unbertsitatean intsulinari buruzko ikerketak Charles Best medikuntzako ikaslearen laguntzarekin Macleodek utzitako gunean (Macleok intsulina araztearen ardura hartu zuen Collip-ekin batera). Urte bat geroago Leonard Thompson 14 urteko gazte kanadiarrari lehenengo intsulina-injekzio arrakastatsuak jarri zizkioten eta urte horretan bertan hasi zen ekoizten eskala handian hainbeste diabetikori bizia salbatuko zion intsulina."}
{"id": "280021", "revid": "336", "url": "https://eu.wikipedia.org/wiki?curid=280021", "title": "Wallace Carothers", "text": "Wallace Hume Carothers (Iowa, AEB, 1896ko apirilaren 27a - Filadelfia, AEB, 1937ko apirilaren 29a) Estatu Batuetako kimikaria izan zen.\nBiografia.\nXX. mendearen hasierako kimikari bikainenetako bat izan zen. Dupont enpresako ikerketa-taldearekin elkartu zen 1928an, eta zenbait lorpen izan zituen kimika organiko sintetikoaren alorrean. Horietako bat polikloroprenoa izan zen, lehen goma sintetikoa, gero \"kloropreno\" izena hartu zuena. Polimerizazioaren alorrean egindako beste ikerketa batzuen ondorioz, nylonaren sintesia lortu zuen."}
{"id": "280022", "revid": "28807", "url": "https://eu.wikipedia.org/wiki?curid=280022", "title": "Wallace H. Carothers", "text": ""}
{"id": "280023", "revid": "512", "url": "https://eu.wikipedia.org/wiki?curid=280023", "title": "Taphozous hildegardeae", "text": "Taphozous hildegardeae Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "280024", "revid": "105290", "url": "https://eu.wikipedia.org/wiki?curid=280024", "title": "Drago", "text": "Dragoa edo herensuge-zuhaitza (\"Dracaena draco\") zuhaitz-espeziea da. Enbor zuzen sendoa izaten du eta adar ugari. 5-7 m-ko diametroa du, eta 18 m-tik gora izan daiteke luze. Hosto zorrotzak ditu, leunak. Loreak zurixkak dira, eta mordotan ateratzen zaizkio. Enborretik \"drago-odola\" izeneko erretxina ateratzen da, herri-sendagintzan eta koloretzaile gisa erabiltzen dena. Lurralde epeletan eta beroetan hazten da; Kanaria uharteetan eta Marokon, besteak beste."}
{"id": "280025", "revid": "28807", "url": "https://eu.wikipedia.org/wiki?curid=280025", "title": "Dracaena draco", "text": ""}
{"id": "280026", "revid": "512", "url": "https://eu.wikipedia.org/wiki?curid=280026", "title": "William Gilbert", "text": "William Gilbert (Colchester, 1544ko maiatzaren 24a - Londres, 1603ko azaroaren 30a) britainiar sendagile eta fisikaria izan zen.\nCambridgeko St. John\u00b4s Collegen egin zituen ikasketak. Elisabet erreginaren lehen sendagilea izan zen, eta Errege Sendagile Eskolako lehendakari izendatu zuten 1600ean. Urte horretan bertan, magnetismoari buruzko lehen ikerketa egin zuen: \"De magnete, magneticisque corporibus et de magno magnete tellure\", Ingalaterran argitaratu zen fisikako lehen liburu garrantzitsua. Mundua iman handi bat balitz bezala deskribatu zuen. Elektrizitate estatikoa aurkitu zuen, anbarra eta bestelako gai batzuk igurtziz. \"Elektrizitate\" hitza asmatu zuen, anbarraren grekozko izenetik, \"elektron\"etik, eratorria."}
{"id": "280027", "revid": "336", "url": "https://eu.wikipedia.org/wiki?curid=280027", "title": "Fred Hoyle", "text": "Fred Hoyle (Gilstead, Yorkshire, Ingalaterra, 1915eko ekainaren 24a - Bournemouth, Ingalaterra, 2001eko abuztuaren 20a) astronomoa eta matematikaria izan zen.\nAstronomiako irakasle izan zen Cambridgeko Unibertsitatean, eta astrofisikakoa, Kaliforniako Teknologia Institutuan. Kaliforniako Mount Wilson eta Mount Palomar behatokietan lan egin zuen. Hoyleren lanek unibertsoaren etengabeko hedatzearen teoria landu zuten: \"Frontiers of Astronomy\" (1955, \"Astronomiaren mugak\") eta \"Man in the Universe\" (1966, \"Gizakia unibertsoan\")."}
{"id": "280028", "revid": "105290", "url": "https://eu.wikipedia.org/wiki?curid=280028", "title": "Joniera", "text": "Joniera antzinako grekoaren lau dialektoetako bat izan zen. Ekialdeko joniera, batzuetan eolierarekin nahasten dena, mendebaldeko joniera eta Zikladetako joniera bereizten ziren jonieraren barnean. Joniera bateratua Joniako hirien arteko merkataritza-harremanetarako sortu zen. Literaturaren hizkuntza bihurtu zen gero; historialariek, filosofoek eta jakitunek erabili zuten lehenengo hizkuntza izan zen eta, Herodotoren lanei esker, historiaren hizkuntza bihurtu zen."}
{"id": "280029", "revid": "512", "url": "https://eu.wikipedia.org/wiki?curid=280029", "title": "Laurent-D\u00e9sir\u00e9 Kabila", "text": "Laurent-D\u00e9sir\u00e9 Kabila (Baudouinville, Katanga, Kongo Belgikarra, 1939ko azaroaren 27a - Kinshasa, 2001eko urtarrilaren 16a) kongoar iraultzaile eta politikaria izan zen. Kongoko Errepublika Demokratikoko presidentea izan zen 1997ko maiatzaren 17tik 2001eko urtarrilaren 16an tiroz hil zuten arte.\nBizitza.\n1939an jaio zen, garai hartan Belgikaren esku zegoen Kongo Belgikarreko Katanga eskualdean. Europan egin zituen ikasketak, Belgraden eta Parisen bere esanetan. Kongoko Errepublikaren independentziaren lehen urteetan, Patrice Lumumba lehen ministroaren jarraitzailea izan zen.\n1961ean, Lumumbaren hilketaren ostean, ihes egin zuen eta aldian behingo altxamendu armatuak zuzendu zituen herrialdearen ekialdean, SESBren eta Txinaren laguntzarekin. 1964an estatu independentea osatu zuen Zaireren barnean, Stanleyville hiriburu zuela. Baina 1965ean Mobutuk zanpatu egin zuen altxamendua mertzenarioen eta Belgikaren eta AEBen laguntzari esker. Garai hartan iritsi zen Che Guevara Zairera, Kubako indar batzuekin Kabilari laguntza eskaintzera. Baina Che Guevarak ez zuen oroitzapen onik izan Zairen: \u201cKabilarena parasitoen armada zen. Ez zuen lanik egiten, ez zen entrenatzen, ez zuen borroka egiten; herritarrei haientzat lan egiteko eta elikatzeko exijitu zieten\u201d, utzi zuen idatzita hegoamerikar iraultzailea bere memorietan.\n1967an, Alderdi Iraultzaile Popularra osatun eta estatu txiki bat eraiki zuen Kivu probintzian, Fizi eta Baraka mendietan. Han, baserri kolektiboak, eskolak eta mediku zentroak jarri zituen, baina baita urre eta arma trafikoaren gune estrategikoa ere. 1977an ihes egin behar izan zuen berriro eta ondorengo ia hogei urteak atzerrian eman zituen. Informazio gutxi dago urte horietan egun zuenari buruz. Berak \u201csasien artean\u201d bizi izan zela adierazi zuen, baina hamarkada horietan diamanteen eta urrearen trafikoarekin aberastu izana egotzi zioten askok.\n1996an, Mobuturen aurka matxinatu zen, banyamulengeekin, kongoar tutsiekin, elkar harturik; Paul Kagame Ruandako lehendakariaren eta Yoweri Museveni Ugandakoaren laguntza izan zuen Kongoko Lehen Gerra hartan. Gerra 1997ko maiatzean amaitu zen, Kabilaren indarrek Kinshasa hartu zutenean. Presidente kargua lortu orduko, alderdi politikoak debekatu zituen eta botere guztiak bere esku hartu. Gobernuko armadan 15.000 hutu inguru zeudela-eta, Ruandaren etsai bilakatu zen laster. 1998ko abuztuan, Kongoko Bigarren Gerra piztu zen, banyamulengeak, Ruandaren babesaz, gobernuari erasotzen hasi baitziren. 1999an hauteskundeak egingo zituela agindu zuen arren, ez zuen bere hitza bete.\nBizkartzain batek tiroz hil zuen 2001eko urtarrilaren 16an. Joseph Kabilak, semeak, ordeztu zuen."}
{"id": "280030", "revid": "105290", "url": "https://eu.wikipedia.org/wiki?curid=280030", "title": "Katamaran", "text": "Katamaran bi kroskoko bela ontzia da. Indonesian, Polinesian eta Mikronesian oholez loturiko bi enborrez osatutako ontzia zen katamarana. Esplorazioa eta gerra egiteko erabiltzen ziren ontzi horiei bela eranstean ia 4.000 km-ko bidaiak egin ahal izan ziren. Estatu Batuetan, Australian eta Europan kirol ontzi bihurtu da XX. mendean. Luzera bereko ontzi krosko-bakarrak baino lastertasun handiagoa hartzen du katamaranak, baina erabiltzen zailagoa da."}
{"id": "280031", "revid": "336", "url": "https://eu.wikipedia.org/wiki?curid=280031", "title": "Miguel Mara\u00f1\u00f3n", "text": "Miguel Mara\u00f1\u00f3n Mart\u00ednez (Barakaldo, 1893 - Bilbo, 1971) bizkaitar margolaria izan zen.\nBilbon eta Madrilen egin zituen Margolaritzako ikasketak. Ondorengo urteetan, Italiara eta Frantziara joan zen Margolaritzako ikasketak sakontzera. Ikuspegiak, natura hilak, erretratuak eta horma-pinturak egin zituen, batez ere. San Pedro basilikarako eta Vatikanoko Museorako lanak egin zituen, Erroman zenean (1920). Lan nagusiak: \"Paisaje de Toledo\", \"Oro viejo\", \"T\u00edo Ru\", \"Retrato de ni\u00f1o\" eta \"Diamantista\"."}
{"id": "280032", "revid": "512", "url": "https://eu.wikipedia.org/wiki?curid=280032", "title": "Jeremias Benjamin Richter", "text": "Jeremias Benjamin Richter (Hirschberg, Silesia, 1762ko martxoaren 10a - Berlin, 1807ko apirilaren 14a edo maiatzaren 4a) alemaniar kimikaria izan zen. Gatz neutroak eratzen dituzten osagaien artean pisu-erlazio mugatuak badirela frogatu zuen. Horretaz gainera, zenbait azido eta baseen pisu baliokideak neurtu zituen. Behaketa horien ondorio da elkarrekiko proportzioen legea, Richterren lege deritzona. Reichekin batera lan eginez, indio gai bakuna ere aurkitu zuen, espektroen analisia erabiliz."}
{"id": "280033", "revid": "1545", "url": "https://eu.wikipedia.org/wiki?curid=280033", "title": "Tisanoptero", "text": "Tisanoptero intsektuen klaseko Thysanoptera ordenako artropodoez esaten da. Intsektu \u00f1imi\u00f1oak dira, gehienak milimetro bat baino txikiagoak, meheak, fleko formako hegalak eta ahoko pieza asimetriko bakarra dituztenak. Espezie gehienak landarez elikatzen dira nagusiki, zulatuz eta edukia xurgatuz, nahiz eta batzuk harrapariak izan. Entomologoek 6.000 espezie inguru deskribatu dituzte. Ahulki egiten dute hegan, eta hegal lumatsuak ez dira egokiak hegaldi konbentzionalerako; horien ordez, tisanopteroek ezohiko mekanismo bat ustiatzen dute, hegoekin sostengua sortuz, zirkulazio-eredu ezegonkor bat erabiliz, hegalen ondoan zurrunbilo iragankorrak dituena.\nEspezie asko garrantzi komertzialeko laboreen izurriteak dira. Espezie gutxi batzuek 20 bektore baino gehiago dituzte, landareetan gaixotasunak eragiten dituztenak, batez ere tospobirusek. Zenbait espezie onuragarriak dira, polinizatzaile direlako edo beste intsektu edo akaro batzuen harrapariak direlako. Baldintza egokietan, negutegietan bezala, espezie askok beren populazioaren tamaina esponentzialki handitu dezakete eta talde handiak eratu, harrapari naturalik ez dutelako eta modu asexualean ugaltzeko gaitasuna dutelako; ondorioz, laboreentzat suntsitzaile bihurtzen dira. Landareak kaltetzeaz gain, tisanopteroek etxeak inbaditu eta etxeko objektuak puztu ditzakete, hala nola altzariak, oheko arropa eta ordenagailuko monitoreak. Azken kasu horretan, indarrez sartzen dira LCD pantailaren eta kristalezko estalkiaren artean. Askotan zaila izaten da ezaugarri morfologikoengatik identifikatzea.\nMorfologia.\nTisanopteroak intsektu hemimetabolo txikiak dira, eta zigarro forma berezia dute. Luzeak dira eta gorputza zeharka estututa dute. 0,5 eta 14 mm arteko tamaina dute harrapari handienen kasuan, baina gehienek 1 mm neurtzen dute gutxi gorabehera. Tisanoptero hegalariek antzeko bi hegal pare dituzte, uhal itxurakoak, ile zerrenda batekin. Atsedenean daudenean, hegoak gorputzaren gainean tolesten dira. Bere hankak bi segmentu tartsaletan amaitzen dira, pretartsoan \"arolium\" izenez ezagutzen den maskuri formako egitura batekin. Egitura hori saihestu egin daiteke hemolinfaren presioaren bidez, eta, horri esker, intsektua gainazal bertikalen gainean ibil daiteke. Omatidio-kopuru txiki batez osatutako begi konposatuak dituzte, eta hiru begi sinple buruan.\nTisanopteroek aho-pieza asimetriko esklusiboak dituzte. Hemipteroak ez bezala (benetako zimitzak), tisanopteroek eskuineko baraila txikia eta aztarnatsua da, eta espezie batzuetan erabat falta da. Ezkerreko masailezurra elikagai-landarea mozteko erabiltzen da labur-labur; listua injektatzen da eta, ondoren, hodi bat osatzen duten masailezurreko estileteak txertatzen dira, eta hautsitako zelulen elikagai erdilikidoa ponpatzen da. Prozesu horrek zelula suntsituak edo kolapsatuak uzten ditu, eta zilar-koloreko edo beltzarandutako orbaintze bereizgarri bat elikatu diren zurtoinen edo hostoen gainazaletan.\nThysanoptera bi azpiordenatan banatzen da, Terebrantia eta Tubulifera, ezaugarri morfologikoengatik, portaeragatik eta garapenagatik bereizten direnak. Tubuliferak familia bakarra du, Phlaeothripidae; bere kideak bere abdomeneko apikal segmentu bereizgarriagatik, hostoen gainazalaren gainean arrautzak erruteagatik eta bere pupen hiru estadioengatik identifika daitezke. Phlaeothripidae espezieetan arrak emeak baino handiagoak izaten dira, eta, beraz, populazio berean tamaina ezberdinak aurki daitezke. Erregistratutako Phlaeothripidae espezierik handiena 14 mm luze da. Terebrantiako zortzi familietako emeek zerra formako egitura dute aurreko abdomeneko segmentuan, arrautzak banaka erruten dituzte landare-ehunean, eta pupen bi fase dituzte. Terebrantia gehienetan arrak emeak baino txikiagoak dira. Uzelothripidae familiak espezie bakarra du, eta bakarra da zartailu formako antena-segmentu terminal bat duelako.\nEboluzioa.\nTisanopteroen lehen fosilak Permiar garaikoak dira, \"Permothrips longipennis\" espeziekoak. Kretazeo Goiztiarrean ohikoagoak ziren tisanopteroak. Merothripidae familia da Thysanoptera arkaikoen antz handiena duena, eta ziurrenik ordenaren zutoinean dago. Sei mila espezie ezagutzen dira gaur egun, 777 genero bizidunetan eta 60 genero fosiletan banatuta.\nFilogenia.\nOro har, Tisanopteroak hemipteroen (zimitzak) ahizpa-taldetzat hartzen dira.\nTisanoptera familien filogenia gutxi aztertu da. Tubulifera eta Terebrantia azpiordenen monofilia 2013an 37 espezie aztertu ziren 3 gene erabiliz, baita DNA erribosomikoan eta hiru proteinetan oinarritutako filogenia bat ere. Terebrantian, Melanothripidae beste familia guztien arreba izan daiteke, baina beste harreman batzuk ez daude argi. Tubuliferan, Phlaeothripidae eta bere azpifamilia Idolothripinae monofiletikoak dira. Tisanopteroen bi azpifamilia handienak, Phlaeothripinae eta Thripinae, parafiletikoak dira eta lan gehiago behar dute egitura zehazteko. Analisi horien barne-erlazioak kladograman agertzen dira.\nTaxonomia.\n2013an familia hauek definitu ziren:"}
{"id": "280034", "revid": "28807", "url": "https://eu.wikipedia.org/wiki?curid=280034", "title": "Thysanoptera", "text": ""}
{"id": "280035", "revid": "56334", "url": "https://eu.wikipedia.org/wiki?curid=280035", "title": "Jehan Titelouze", "text": "Jehan Titelouze (Saint-Omer, Frantzia, c. 1562/3 - Rouen, Frantzia, ) organista eta musikagilea izan zen. Rouengo Saint Jean elizako organista izan zen (1585), eta, gero, katedralekoa (1588). Organo-musika inprobisatzen oso trebea zen. Organorako bakarrik idatzi zuen. Ingeles birjinalista eta organisten eta frantses-flandestar polifonisten eragina antzematen zaio idatzi zituen lanetan.\nLan aipagarriak ditu: \"Organoan jotzeko ereserkiak\" (1623), \"magnificat\" batzuk eta mezak."}
{"id": "280036", "revid": "336", "url": "https://eu.wikipedia.org/wiki?curid=280036", "title": "Walter Ulbricht", "text": "Walter Ulbricht (Leipzig, Alemania, 1893ko ekainaren 30a - Berlin, Alemania, 1973ko abuztuaren 1a) alemaniar politikaria izan zen.\nBiografia.\nAlderdi Sozialdemokratako kide izan zen (1912), eta Alemaniako Alderdi Komunistaren sortzaileetako bat (1919).\nHitler aginpidera iritsi zenean, Parisen erbesteratu behar izan zuen, eta, 1945ean, Berlinera itzuli zen. 1950etik 1971ra, Alderdi Sozialista Batuko lehen idazkaria izan zen, eta, 1960tik 1971ra, Alemaniako Errepublika Demokratikoko estatu-kontseiluko lehendakaria."}
{"id": "280038", "revid": "512", "url": "https://eu.wikipedia.org/wiki?curid=280038", "title": "Wei ibaia", "text": "Wei ibaia (txineraz: \u6e2d) Txinako erdialdeko ibaia da, Gansu eta Shaanxi probintzietatik igarotzen dena. 856 km ditu.\nGansu probintziako mendebaleko mendietan jaiotzen da, eta Ibai Horian isurtzen du ura, Shaanxi probintzian; Ibai Horiaren eskuinaldeko adar nagusia da. Wei ibaiaren bailara Txinako zibilizazioaren gune nagusietakoa izan zen K.o. X. mendera arte; Wei eta Txing ibaiek bat egiten duten gunean eraiki zen Txinako lehen ureztatze-sistema handia, K.a. III. mendean."}
{"id": "280039", "revid": "1519", "url": "https://eu.wikipedia.org/wiki?curid=280039", "title": "Coraz\u00f3n Aquino", "text": "Coraz\u00f3n Aquino (ezkongabetan Cojuangco; izengoitia: \"Cory\"; Manila, 1933ko urtarrilaren 25a - Makati, 2009ko abuztuaren 1a) filipinar politikaria izan zen, Benigno Aquinoren emaztea.\nBiografia.\nCoraz\u00f3n Cojuangco Manilan jaio zen, Filipinetako familia aberatsenetako batean: Tarlac probintziako Cojuangco boteretsuak. Bere amaren familia ere, Sumulong familia, Rizal probintziako familia politiko batekoak ziren halaber, eragin handikoak.\nBeraz, familia pribilegiatu batean hazi zen, eta atzerrira bidali zuten ikastera, AEBetara. Filadelfiako Ravenhill Academy-n, New Yorkeko Notre Dame Convent School-en eta New Yorkeko College of Mount Saint Vincent-en Matematika ikasi zuen eta frantseseko titulu batekin graduatu zen 1953an.\nFilipinetara itzuli zen zuzenbidea ikastera Far Eastern University-n, baina 1955ean Benigno \"Ninoy\" Aquinorekin ezkondu zen, 22 urte zituela, Tarlac probintzian Concepcioneko alkate hautatu berria zenarekin. Bost seme-alaba izan zituzten: seme bat, Benigno III.a (gerora Filipinetako Presidente aukeratua), eta lau alaba, Maria Elena, Aurora Coraz\u00f3n, Victoria Eliza eta Kristina Bernadette. Benigno Aquino gobernadore eta senatari hautatu zuten, baina atxilotu, hiltzera kondenatu eta Marcosen erregimenak erbesteratu egin zuen 1980an, eta harekin joan zen Coraz\u00f3n emaztea.\nBenigno Aquinok itzultzea erabaki zuen 1983an, eta abuztuaren 21ean, Manilako Nazioarteko Aireportuko asfalto berean lur hartu zuenean hil egin zuten. 21. mendean, aireportuak bertan eraildakoaren izena darama. Corazon AEBetan zen hilketa gertatu zenean, ez zen senarraren hegazkinean joan, baina hiru egun beranduago itzuli zenean, Benignoren omenezko hileta publikoan nabarmen agertu zen, bi milioi lagunekin batera, sekula Filipinetan ikusitako dolu-ekintza eta ekitaldi politiko handienean.\nGeroago, Ninoyren lagunek eta aldekoek Laban koalizioko buru gisa politikan sartzeko konbentzitu zuten Corazon.\n1985eko azaroan Ferdinand Marcos lehendakari diktadoreak presidentziarako hauteskundeak iragarri zituen 1986ko otsailerako, eta azkar batean oposizioko buru aurkeztu zen Corazon Aquino. 1986ko otsaileko bozketan botere ofizialak Marcos eman zuen garailetzat, baina oposizioak iruzurra salatu zuen, eta protesta gogorak egon ziren. Presioa handitu zen Marcosen kontra, eta prest zeukan botere-hartzeko zeremoniari uko eginez, ihes egin zuen bere aliatuek huts egin ziotenean. Aquino bilakatu zen lehendakari horrela.\nFilipinetako lehendakaria izan zen 1986-1992 urteetan. Lehendakari izan zen urteetan, aurkariak izan zituen armadaren barruan, komunistak etengabe matxinatu ziren, eta arazo ekonomiko larriak izan zituen. 1992ko hauteskundeetan, bere lehendakariorde Fidel Ramos jenerala, 7 estatu-kolpetan defenditu izan zuena, babestu zuen lehendakaritzarako."}
{"id": "280040", "revid": "28807", "url": "https://eu.wikipedia.org/wiki?curid=280040", "title": "Cory", "text": ""}
{"id": "280041", "revid": "512", "url": "https://eu.wikipedia.org/wiki?curid=280041", "title": "Taphozous hilli", "text": "Taphozous hilli Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "280042", "revid": "28807", "url": "https://eu.wikipedia.org/wiki?curid=280042", "title": "Arkeopterix", "text": ""}
{"id": "280043", "revid": "96586", "url": "https://eu.wikipedia.org/wiki?curid=280043", "title": "Raymond Barre", "text": "Raymond Barre ( ahoskatua; Saint-Denis, R\u00e9union, - Paris, ) frantses politikari eta ekonomialari eskuindarra izan zen. Lehen ministro izan zen, Jacques Chiracen gobernuak dimisioa aurkeztu ondoan (1976). 1981ean utzi behar izan zuen kargua, Giscard d'Estaing hautagaiaren porrotaren ondoren. 1988ko lehendakaritzako hauteskundeetako lehen bozketan, botoen % 16,55 lortu zuen. 1995ean, Lyongo alkate hautatu zuten, eta kargu horretan jarraitu zuen 2001era arte."}
{"id": "280044", "revid": "46380", "url": "https://eu.wikipedia.org/wiki?curid=280044", "title": "Prudentzio Maria Berastegi", "text": "Prudentzio Maria Berastegi Mariaka (Manurga, Zigoitia, Araba, 1747ko maiatzaren 7a - Gasteiz, Araba, 1823ko urriaren 20a) politikaria izan zen. 1778. urtean, Arabako errejidore nagusi eta diputatu hautatu zuten. 1793. urtean, Frantziaren eta Espainiaren arteko gerra hasi zenean, Berastegik probintzia babesteko ardura hartu zuen. Frantsesek Gipuzkoa eta Bizkaia hartu ondoan, Berastegi eta Diputazioa Gaztelan eta Burgosen babestu ziren. Gerra amaituta, foruen alde egin zuen, Karlos IV.aren gobernuaren erasoen aurrean."}
{"id": "280046", "revid": "28807", "url": "https://eu.wikipedia.org/wiki?curid=280046", "title": "I\u00f1aki Cerrajer\u00eda Garc\u00eda", "text": ""}
{"id": "280047", "revid": "512", "url": "https://eu.wikipedia.org/wiki?curid=280047", "title": "Esslingen am Neckar", "text": "Esslingen am Neckar Alemaniako hegoaldeko hiria da (Baden-W\u00fcrttemberg estatua). Neckar ibaiaren ertzean dago, Stuttgart hiriaren hego-ekialdean.\nEkonomia.\nLarrugintza, ardoa, industria kimikoa eta gai elektrikoak ditu jarduera ekonomiko nagusi.\nHistoria.\nGermaniako Inperioko hiria izan zen 1360tik 1802ra arte.\nOndarea.\nAipagarriak dira XIV-XV. mendeetako eliza gotikoa, XIII. mendeko gotorlekuaren hondakinak eta Errenazimentuko udaletxea (XV-XVI. mendeetakoa)."}
{"id": "280048", "revid": "28807", "url": "https://eu.wikipedia.org/wiki?curid=280048", "title": "Esslingen", "text": ""}
{"id": "280049", "revid": "10891", "url": "https://eu.wikipedia.org/wiki?curid=280049", "title": "Serge Koussevitzky", "text": "Serge Aleksandrovitx Koussevitzky (, \"Sergey Aleksandrovich Kusevitsky\" Vyshny Volotxyok, 1874ko uztailaren 26agreg./uztailaren 14ajul. - Boston, 1951ko ekainaren 4a) Ipar Amerikako musika-zuzendaria izan zen, jatorriz errusiarra. Kontrabaxu-jotzaile bikaina zen, eta Moskuko Orkestra Sinfonikoko zuzendari izan zen. Prokofiev eta Stravinski musikagileen obrak argitaratu zituen Iraultza garaian, Estatu Batuetara jo baino lehen. Bostongo Orkestra Sinfonikoko zuzendari hautatu zuten (1924-1949), eta eragin handia izan zuen Estatu Batuetako musika klasikoaren garapenean."}
{"id": "280050", "revid": "512", "url": "https://eu.wikipedia.org/wiki?curid=280050", "title": "Jakes Maitiakoa", "text": "Jakes Maitiakoa (XVIII. m.) zuberotar idazle eta bikarioa izan zen. Joseph de R\u00e9vol Oloroeko apezpikuak katixima bat idatzi zuen, frantsesez, bere elizbarrutirako. Eta haren mendean euskaldunak eta biarnesak ere bazirelako, haientzat ere bere dotrinaren itzulpenak egin zitezen agindu zuen. Euskarazko itzulpena Maitiako Jakes, Zuberoako bikario nagusiak egin zuen, eta 1709an eman zuen argitara \"Catechima Oloroeco Diocezaren cerbutchuco,\" izenburupean."}
{"id": "280051", "revid": "28807", "url": "https://eu.wikipedia.org/wiki?curid=280051", "title": "Jacques de Maytie", "text": ""}
{"id": "280053", "revid": "512", "url": "https://eu.wikipedia.org/wiki?curid=280053", "title": "Taphozous kapalgensis", "text": "Taphozous kapalgensis Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "280054", "revid": "1545", "url": "https://eu.wikipedia.org/wiki?curid=280054", "title": "Ninfalido", "text": ""}
{"id": "280055", "revid": "56334", "url": "https://eu.wikipedia.org/wiki?curid=280055", "title": "Carl von Ossietzky", "text": "Carl Von Ossietzky Alemaniar kazetaria (Hanburgo, 1889ko urriaren 3a - Berlin, 1938ko maiatzaren 4a). Errepublikazalea eta bakezalea zen. Militarismoaren aurka borrokatu zen: 1922an, \"Nie wieder Krieg\" (\"Gerrarik sekula gehiago ez\") mugimendua sortu zuen. Alemaniako estatuaren armatzea salatu zuen. 1933an, atxilotu egin zuten, eta espetxean egon zen kontzentrazio-esparru batera bidali zuten arte. 1935ean, Bakearen Nobel saria eman zioten Hitlerren kontrako presioengatik, baina ezin izan zuen dirua jaso."}
{"id": "280056", "revid": "512", "url": "https://eu.wikipedia.org/wiki?curid=280056", "title": "Roboam", "text": "Roboam (; ; ) Judako lehen erregea izan zen, K.a. 931-915 urteetan; Salomonen semea zen.\nBiografia.\nHamar leinuen banaketa eragin zuen erregearen tiraniak. Herriak Roboamen Lehen ministroa zen Jeroboami zergak murrizteko eskatu zion; hark, ordea, ez zuen onartu. Matxinatu egin ziren iparraldeko biztanleak eta Jeroboam izendatu zuten beren errege. Roboamek, ordea, Judako leinua eta hegoaldeko lagunak bere mende gorde zituen. Horrela sortu ziren Israel eta Judako erresumak."}
{"id": "280057", "revid": "105290", "url": "https://eu.wikipedia.org/wiki?curid=280057", "title": "Tocantins (ibaia)", "text": "Tocantins Brasilgo iparraldeko ibaia da. Goi\u00e1s estatuko erdialdeko goi-ordokian du iturburua, ibai txiki multzo baten bilgunean. Iparraldera egiten du eta, Goi\u00e1s eta Tocantins estatuak igaro ondoren, Tocantins eta Maranh\u00e3oren arteko muga eratzen du. Araguaiarekin batuta, Ozeano Atlantikora isurtzen da Par\u00e1 estatuan, Amazonasen ahotik hurbil. 2.080 kilometro luze da, eta 750.000 kilometro koadroko arroa drainatzen du. Atal txiki batzuetan baizik ezin da ontziz ibili, ur-laster eta jauzi ugari baitago ibaiaren ibilguan."}
{"id": "280058", "revid": "1545", "url": "https://eu.wikipedia.org/wiki?curid=280058", "title": "Abukir", "text": "Abukir (, edo ahoskatua; ) Egiptoko herria, Mediterraneoaren ertzean, Alexandriatik 20 km. iparraldera.\nHistoria.\nBertan aurkitu zen, Roseta izeneko muinoan, izen bereko harria, hieroglifoz, idazkera demotikoz eta grekoz idatzia, Egiptoko hieroglifoak ulertzeko oinarria eman zuena. Abukirko badian frantsesen eta ingelesen arteko itsas gudua izan zen 1798ko abuztuaren 1ean, Egiptoz nor jabetuko. Horatio Nelson almirante ingelesak frantziar armada Abukirreko ontzidian suntsitu zuen."}
{"id": "280059", "revid": "336", "url": "https://eu.wikipedia.org/wiki?curid=280059", "title": "Antoine J\u00e9r\u00f4me Balard", "text": "Antoine J\u00e9r\u00f4me Balard (Montpellier, Frantzia, 1802ko irailaren 30a \u2013 Paris, Frantzia, 1876) kimikaria izan zen. Montpellierko Farmazia Eskolan ikasi zuen, eta, gero, irakaslea izan zen eskola horretan bertan. Montpellierko paduretan uren gatza nola kristaltzen zen aztertzen ari zela, bromoa aurkitu zuen (1826). \"Muride\" izena eman zion, eta gai horrek kloroarekin eta iodoarekin duen antzekotasun kimikoa frogatu zuen. Aurkikuntza hori eginez geroztik, Sorbonako Unibertsitateko eta Coll\u00e8ge de Franceko irakaslea izan zen."}
{"id": "280060", "revid": "96586", "url": "https://eu.wikipedia.org/wiki?curid=280060", "title": "Federico Err\u00e1zuriz Echaurren", "text": "Federico Err\u00e1zuriz Echaurren (Santiago, Txile, 1850eko azaroaren 16a - Valparaiso, Txile, 1901eko uztailaren 12a) politikaria izan zen. Federico Err\u00e1zuriz Za\u00f1arturen semea zen. Gerra eta Itsas Armadako ministro izendatu zuten 1890ean. Handik urtebetera, Balmaceda lehendakaria kargutik kendu zuen estatu-kolpe batean. Errepublikako lehendakaria izan zen 1896tik 1901era. Arazo larriak izan ziren Txile eta Argentinaren artean, eta modu baketsuan konpondu zituen, Argentinako presidente Julio A. Rocarekin batera: \"Magallanes Itsasarteko Besarkada\" deitu zioten 1899an Punta Arenasen bi gobernuburuak bildu zituen topaketari."}
{"id": "280061", "revid": "512", "url": "https://eu.wikipedia.org/wiki?curid=280061", "title": "Patricio Escobar", "text": "Patricio Escobar C\u00e1ceres (San Jos\u00e9 de los Arroyos, 1843ko martxoaren 17a - Asunci\u00f3n, 1912ko apirilaren 19a) Paraguaiko politikari eta militarra izan zen, herrialdeko presidentea 1886-1890 bitartean.\nBizitza.\nJeneral izendatu zuten, Aliantza Hirukoitzaren aurkako gerran (Argentina, Brasil, Uruguai, 1865-1870) erakutsi zuen ausardiagatik. Rivarolaren (1871) eta, geroago, Jovellanosen aurka matxinatu zen. Errepublikako lehendakaria izan zen 1886-1890 urteetan. Nekazaritzako Bankua eta Unibertsitatea sortu zituen. Alderdi biko sistema sendotu zuen Paraguain (liberalak eta errepublikanoak)."}
{"id": "280062", "revid": "336", "url": "https://eu.wikipedia.org/wiki?curid=280062", "title": "Secundino Esnaola", "text": "Secundino Esnaola Berrondo (Zumarraga, Gipuzkoa, 1878ko maiatzaren 21a - Donostia, Gipuzkoa, 1929ko urriaren 22a) abesbatza zuzendaria eta musikagilea izan zen. 1906. urtean, Donostiako Udal Musika Eskolan hasi zen irakasle lanetan. Secundino zuzendari zela, hainbat sari jaso zuen Donostiako Orfeoiak (1903-1906 bitartean). Gizaki zein artista bezala izan zuen merituaz gain, 1908an abesbatza misto bat sortzeko \u2018ausardia\u2019 izan zuen Secundino Esnaolak. Abesbatza hura gertakizun iraultzaile baten atarikoa izan zen, emakumeei Donostiako Orfeoiko ateak ireki baitzizkien.\nObra nagusiak: \"Salve\", \"Praisku Txomin\", \"Euskal Saltxa\", \"Gabon\", \"Pello Joxepe\", \"Canci\u00f3n de cuna\", \"Neska zaarra\", \"Dringilin dron\", \"Artzai txirula\", \"Rapsodia vascongada\", \"Matxintxo\" eta \"Amak ezkondu ninduen\"."}
{"id": "280063", "revid": "336", "url": "https://eu.wikipedia.org/wiki?curid=280063", "title": "Knidoblasto", "text": "Knidoblastoa knidarioen zelula pozoitsua da. Knidoblastoek espiral-formako harizpi bat dute barnean, kizkurtuta; harizpi hori lasaitzen denean, zelula lehertu egiten da, eta kanpora isurtzen da knidoblastoko likido pozoitsua. Etsaiek eraso egiten dietenean edo harrapakin bat harrapatzerakoan isurtzen dute pozoia. Knidoblastoen pozoiak kalte arinak eragin ohi ditu, baina badira gizakiari ondoez larriak ekartzen dizkioten knidoblasto-motak ere."}
{"id": "280064", "revid": "512", "url": "https://eu.wikipedia.org/wiki?curid=280064", "title": "Mehmet Kopr\u00fcl\u00fc", "text": "Mehmet Kopr\u00fcl\u00fc (; \"Mehmed Pash\u00e1 Rojniku\" ere deitua)(Rojnik, Beratetik hurbil, Albania, 1575 edo 1578 - Andrinopla, Otomandar Inperioa, gaur egun, Edirne, Turkia, 1661eko urriaren 31) Kopr\u00fcl\u00fc dinastiaren sortzaile eta, 1656-1661 bitartean, Mehmed IV.a sultanaren agindupean, Inperio Otomanoko Bisir Handia izan zen.\nKonya, Trebisonda eta Damaskoko gobernaria izan zen eta 1656an Bisir Handi kargua hartu zuen. Mehmetek inperioko istiluak konpontzeko neurri gogorrak hartu zituen: erbeste bidean jarri zituen gogoko ez zituen ulemak, matxinaturiko 4.000 soldadu hilarazi zituen, veneziarrak ohildu zituen Dardaneloetatik eta gogor zapaldu zituen Anatolia, Siria eta Egiptoko matxinadak."}
{"id": "280065", "revid": "58701", "url": "https://eu.wikipedia.org/wiki?curid=280065", "title": "Li Xiannian", "text": "Li Xiannian (, ahoskatua;Huanggang, Hubei, Qing dinastia, 1909ko ekainaren 23a - Pekin, Txina, 1992ko ekainaren 21a) txinatar militar eta politikaria izan zen.\nBiografia.\n1927an sartu zen Txinako Alderdi Komunistan. Zhou Enlairen gobernuan Ekonomia Arazoen arduraduna izan zen, baina agintea galdu zuen Deng Xiaopingen erreforma ekonomikoei aurre egiteagatik. Txinako Herri Errepublikako lehendakaria izan zen 1983tik 1988ra bitartean. 1989an gerra-legea defendatu zuen ikasleek demokraziaren alde egin zituzten manifestazioei aurka egiteko."}
{"id": "280066", "revid": "512", "url": "https://eu.wikipedia.org/wiki?curid=280066", "title": "Martxa (musika)", "text": "Martxa erritmo aski nabarmena duen musika-konposizioa da, dabilen soldadu edo lagun talde baten urratsa zuzendu dezakeena. Martxa bitar konpasean idatzia izaten da gehienetan; erritmo sinplea, nabarmendua eta neurtua du. Jatorria herri-musikan izan arren, musika landuan ere agertzen da, operan batez ere, baina baita sinfonia, sonata eta antzeko musika-lanetan ere. Schubertek martxa asko idatzi zituen pianorako, lau eskuz jotzeko."}
{"id": "280068", "revid": "105290", "url": "https://eu.wikipedia.org/wiki?curid=280068", "title": "Les Nabis", "text": "Les Nabis XIX. mendearen bukaera aldean, 1889tik 1898ra bitartean, Frantziako margolari sinbolista edo intimista batzuek osatu zuten taldea izan zen. Maurice Denis izan zen taldearen bultzatzaileetako bat.\nHasieran, lagun talde bat baino ez zuten osatzen (Denis, Pierre Bonnard, Paul S\u00e9rusier, \u00c9douard Vuillard, Aristide Maillol), baina mugimendu estetiko bilakatu zen gero. Les Nabisen argitalpenak dira, besteak beste: \"Th\u00e9ories\" (Maurice Denis, 1913) eta \"ABC de la peinture\" (S\u00e9rusier, 1921)."}
{"id": "280069", "revid": "336", "url": "https://eu.wikipedia.org/wiki?curid=280069", "title": "Andreas Prokop", "text": "Andreas Prokop edo Prokop Handia (txekieraz \"Prokop Velik\u00fd\"; 1380 aldean - Lipany, 1434ko maiatzaren 30a) hustar buruzagia izan zen.\nBiografia.\nHusiten matxinada gertatu zenean, Jan \u017di\u017ekaren ondoan jarri zen, eta taboriten buruzagi bihurtu zen 1424an. Hungaria, Silesia, Lusazia, Misnia, Saxonia eta Frankoniaren aurkako espedizioen gidari izan zen, baina hustar moderatuen, Pragako biztanleen eta aitoren semeen laguntza galdu zuen. Haien aurka borrokatu nahi izan zuen Prokop Handiak, baina gerra galdu eta Lipanyn hil zen borrokan."}
{"id": "280070", "revid": "28807", "url": "https://eu.wikipedia.org/wiki?curid=280070", "title": "Prokop Handia", "text": ""}
{"id": "280071", "revid": "512", "url": "https://eu.wikipedia.org/wiki?curid=280071", "title": "Taphozous longimanus", "text": "Taphozous longimanus Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "280072", "revid": "99405", "url": "https://eu.wikipedia.org/wiki?curid=280072", "title": "Utamaro", "text": " japoniar grabatzailea izan zen.\nJaponiako irudigile nagusietako bat izan zen.\nBiografia.\n1788. urtean argitaratu zuen bere lehen bilduma (\"Zomorro aukeratuak\"). Japoniako plazer-etxeetako eta gorteko eszenak pintatzen zituen batez ere. \"Hamabi ordu etxe berdeetan\" (1798) obrarengatik egin zen ezagun.\n1804. urtean kartzelan sartu zuten bere irudietako batean Toyotomi Hideyoshi diktadorea eta bere bost maitaleak irudikatzeagatik."}
{"id": "280073", "revid": "28807", "url": "https://eu.wikipedia.org/wiki?curid=280073", "title": "Utamaro Kitagawa", "text": ""}
{"id": "280074", "revid": "28807", "url": "https://eu.wikipedia.org/wiki?curid=280074", "title": "Kitagawa Utamaro", "text": ""}
{"id": "280075", "revid": "12788", "url": "https://eu.wikipedia.org/wiki?curid=280075", "title": "Appenzell", "text": "Appenzell edo Appenzellerland Suitzako antzinako kantonamendua da, erlijio-arazoen eraginez bitan banatu zena:\nLurralde menditsua da, artzain-ekonomian oinarritua."}
{"id": "280076", "revid": "336", "url": "https://eu.wikipedia.org/wiki?curid=280076", "title": "Norman Ernest Borlaug", "text": "Norman Ernest Borlaug (Cresco, Iowa, 1914ko martxoaren 25a - 2009ko irailaren 12a) estatubatuar agronomoa izan zen. Iraultza berdea delakoaren bultzatzaile nagusia izan zen. Rockefeller Fundazioaren Garia eta Artoa Hobetzeko Nazioarteko Fundazioan aritu zen lanean 1944az geroztik, Mexikon, eta, bere lantaldeak eginiko ikerketei esker, gari-mota berri bat garatu ahal izan zen, proteina gehiago zuena eta ugariagoa. Bakearen Nobel saria eman zioten 1970an, munduan gosea gainditzeko egindako ahaleginagatik."}
{"id": "280077", "revid": "28807", "url": "https://eu.wikipedia.org/wiki?curid=280077", "title": "Norman Borlaug", "text": ""}
{"id": "280078", "revid": "512", "url": "https://eu.wikipedia.org/wiki?curid=280078", "title": "Manuel Huertas", "text": "Manuel Huertas Vicente (Zamora, Espainia, 1942ko martxoaren 25a) gipuzkoar politikaria da, zamorar jatorrikoa.\nBiografia.\nLehen Hezkuntzako irakaslea da ogibidez.\nEuskal Sozialistak taldeko Legebiltzarkidea izan da 1984tik 2004ra bitartean.\nBesteak beste, honako kargu hauek bete ditu: Eusko Jaurlaritzako Hezkuntza sailburuordea (1987-1990), Eusko Legebiltzarreko lehendakariordea (1991-1998), Gipuzkoako PSE-EEko idazkari nagusia (1997-2004). Gainera, PSE-EEko Batzorde Eragileko eta PSOEko Batzorde Federaleko kide da."}
{"id": "280079", "revid": "59723", "url": "https://eu.wikipedia.org/wiki?curid=280079", "title": "Juscelino Kubitschek de Oliveira", "text": "Juscelino Kubitschek de Oliveira (Diamantina, Minas Gerais, 1902ko irailaren 12a - Rio de Janeiro, 1976ko abuztuaren 22a) brasildar mediku eta politikaria izan zen. Belo Horizonteko alkate (1940), Minas Geraiseko diputatu (1934 eta 1946), estatu horretako gobernadore (1950) eta Brasilgo presidente (1955-1961) izan zen. Lehendakaritza-garaiko egintzarik ezagunena Brasilia hiria sortzea izan zen, 1959tik aurrera herrialdeko hiriburu dena. Janio Quadros izan zuen ondorengoa Brasilgo lehendakaritzan.\nBrasilian, Kubitschek lehendakariaren lehenengo egoitza Catetinho jauregia izan zen."}
{"id": "280080", "revid": "58701", "url": "https://eu.wikipedia.org/wiki?curid=280080", "title": "Opuntia", "text": "Opuntia kaktazeoen familiako \"Opuntia\" generoko landareen izen arrunta da.\nZurtoin mamitsu arantzadunak eta izar-itxuran antolatutako arantzak izaten ditu; loreak, berriz, gorrixkak edo horixkak. Opuntia motarik ezagunena indipikondoa (\"Opuntia ficus-indica\") da. Haren fruitua, indipikua, jateko ona da.\n300 bat landare-espezie biltzen dira genero honetan. Ameriketan, Australian eta Mediterraneo inguruko lurraldeetan hazten dira. Zenbait espezie apaingarri modura landatzen dira.\nEspezie hautatuak.\n\"Opuntia\" hibrido ugari dituenez, zaila da zenbat espezie dituen esatea. Hona hemen nagusiak:"}
{"id": "280081", "revid": "63274", "url": "https://eu.wikipedia.org/wiki?curid=280081", "title": "Ostrazismo", "text": "Antzinako Grezian, ostrazismoa estatuarentzat mehatxu izan zitezkeen herritarrak erbesteratzea zekarren zigor politikoa zen. Atenasen, zigortu nahi zuten pertsonaren izena buztinezko ontzi-pusketan, ostrakonetan, idazten zuten. Zigortutakoak hamar urtez utzi behar izaten zuen hiria. Erroman, berriz, zigortutakoak ondasunak eta gizarte-maila galtzen zituen, zehaztu gabeko aldi batez (gehienetan, bizitza osorako). Egun ere, hedaduraz, ostrazismo terminoa alderdi bateko lerro ofizialarekin bat ez datozen politikariek batzuetan jasaten duten bazterketa adierazteko erabiltzen da."}
{"id": "280082", "revid": "6950", "url": "https://eu.wikipedia.org/wiki?curid=280082", "title": "Pertzepzio", "text": "Pertzepzioa (latinez \"perceptio\", \u201cjasotzea\u201d edo \u201cbiltzea\u201d) edo hautematea ingurunetik jasotzen diren estimuluen antolaketa, identifikazioa eta interpretazioa egiten dituen ahalmen biofisiko eta psikologikoa da. Prozesu kognitibo honen bitartez, izakiak haren inguruan duen oro ezagutzeko gaitasuna eskuratzen du. Aro modernotik aurrera pertzepzioa honela deskribatu da, baina James J. Gibsonen planteamendu ekologistak eta Ulric Neisseren psikologia klasikoak pertzepzioari buruzko beste ikuspegi batzuk proposatu dituzte.\nPertzepzioaren inguruko ikuspegiaren arabera, zenbait korronte filosofiko garatu dira, batzuk haren alde eginez (errealismo filosofikoa eta enpirismoa) eta beste batzuk, ordea, aurka (idealismoa eta arrazionalismoa). Horrela, pertzepzioaren inguruko teoria ezberdinak sortu dira korronte horietatik abiatuz.\nHistoria.\nSentsazioak zientifikoki lehen aldiz anatomistek eta fisiologoek aztertu zituzten. Garai horretan organoak identifikaturik zeuden eta horregatik, lehen pausua organo horiek aztertzea izan zen. Pertsona horiez gain, sentsazioetan interesa zuten psikologoak zeuden, hau da, psikofisikoak. Hauek munduaren erregulartasun fisikoaren eta zentzumenen arteko harreman matematikoa aurkitu nahi izaten dute, gogo-egoerek izaten dituzten aldaketak nola gauzatzen diren jabetzeko asmoz.\nInguruari buruz jasotzen den informazioa zentzumen-organoen bitartez lortzen da, eta gero informazio hori gorputz barnera sartzen da. Hala ere, desberdindu egin behar da informazio fisikoa eta informazio fisikoaren forma. Banaketa hau ez da teoria oso zaharra, Thomas Reidek aurkeztutako ideia da. Reid lehena izan zen konturatzen zentzumenen bitartez ezagutzen dena ez dela erabat objektiboa, eta ondorioz, sentsazioa eta pertzepzioa banatu zituen.\nPertzepzioaren gaineko planteamenduak.\nPertzepzioaren inguruan zenbait planteamendu sortu dira urteetan zehar.\nPlanteamendu ekologista. James J. Gibsonek proposatutako teoria da eta honek pertzepzioa prozesu sinple bat bezala aurkezten du. Planteamendu honetan informazioa estimuluek dutela adierazi nahi da, hots, gorputzak ez du ondorengo prozesurik egin behar eskuratzen den informazioa ulertzeko. Munduan dauden gauzek jada atxikita dituzte lege-naturalak eta gauza horiekin topo egiten duen pertsonak edo izakiak haren bizirautea bermatuko duen edo ikasteko behar duen informazioa aurkituko du bertan.\nNeisseren psikologia klasikoan dagoen planteamendua. Ulric Neisserek proposatzen duen planteamendua aukeraketa batean oinarritzen da. Prozesu aktibo-eraikitzaile batean datza, izan ere, hartzaileak informazio berria bereganatu aurretik bere kontzientzian dituen datuekin eskema bat sortzen du, eta jarraian, informazio berria eta eskema kontrastatzen ditu. Alderaketa horretan eskematik kanpo geratzen den edo bat egiten ez duen informazioa alde batera uzten du hartzaileak.\nPsikologia modernoaren planteamendua. Psikologia modernoaren planteamenduaren arabera, denbora osoan informazioa ematen ari den fluxurik gabe, alegia, pertzepziorik gabe, izakiak ezingo luke inguruarekin erlazio bat izan. Hortaz, planteamendu honetan, izakia zentzumenek eragiten duten estimulazioarekin harremanetan jartzean sortzen diren ekintzen eta prozesuen multzoari \"pertzepzioa\" deritzo. Ekintza eta prozesu horien bitartez inguruari, inguruan banakoak egiten dituen ekintzei eta bakoitzaren barne-egoerei buruzko informazioa jadetsi daiteke.\nEzaugarriak.\nBanakoaren pertzepzioa subjektiboa, aldi baterakoa eta hautatzailea da.\nOsagaiak.\nEstimulu sentsorialak banako guztientzat berberak izango diren arren, bakoitzak era desberdin batean bereganatuko ditu. Hortaz, bi input ezberdinetan banatu behar da pertzepzioa. Alde batetik, kanpoko estimulu fisikoak daude (irudiak, soinuak, usainak\u2026), eta bestetik, banakoaren barnetik sortzen diren inputak daude (beharrak, desirak, motibazioak\u2026).\nKanpoko estimulu fisikoak, sentsazioak..\nSentsazioak organo sentsorialek izaten duten estimulazioaren erantzun zuzenak eta berehalakoak dira. Horrenbestez, bertan hainbat elementuk hartzen dute parte: estimuluak, organo sentsorialak eta harreman sentsorialak.\nEstimulua. Banakoak ideia bat sortu dezan beharrezkoa dena.\nOrgano sentsoriala. Zentzumen-sisteman parte hartzen duten organoak dira. Banakoaren gaitasun sentsitiboetara, sentitzeko gaitasunetara, egokitzeko ahalmena izan behar dute estimuluek. Estimulu batekiko sentsibilitatea banakoaren hartzaile-gaitasunek eta estimuluen intentsitateak determinatuko dute, adibidez, entzuteko zailtasunak dituen pertsona bati berarentzat arazoa konponduko dion tresna irratitik iragartzea ez litzateke bide egokia izango.\nHarreman sentsoriala. Pertzibitu nahi denaren eta gorputzaren edo banakoaren artean erlazio-sentsorial bat egon behar da pertzepzioaren ekintza gauzatu dadin.\nKontuan izan behar da sentsazioa eta pertzepzioa ez direla gauza bera. Izan ere, sentsazioek inguruan dagoena hauteman dezakete inolako interesik izan gabe eta estimulazioaren jatorria ezagutu gabe. Gainera, sentsazioak berez ez du zentzurik izaten, hots, pertzepzioaren bitartez ematen zaio zentzua sentsazio horri.\nSentsazioak lortzeko zentzumenez gain, kanpo eragileak ere kontuan eduki behar dira, horiek baimenduko baitute zentzumenek haien funtzionamendua zuzen betetzea. Hala ere, gaitasun sentsitiboak garrantzia handia izango du, eta hau pertzepzioaren atalaseek definituko dute.\nAtalase absolutua. Banakoa sentsazio bat esperimentatzen hasten den intentsitate maila minimoa edo maximoa da.\nAtalase diferentziala. Banako batek nabaritu dezakeen bi estimuluren arteko alde txikiena da. Weberrek, psikologia esperimentalaren fundatzaileetako batek, ekarpen handia egin zuen sail honetan; hain zuzen ere, pisuaren magnitudea aztertzen zegoela\u00a0 konturatu baitzen gero eta pisu handiagoa izan estimulu batek, bigarrena hautemateko zailagoa zela eta ondorioz, bigarrenaren pisua ere handiagotu beharko litzakeela. Aurkikuntza honekin, gero Weberren legea idatzi zen, honek dimentsioaren muturretan ez dauden estimuluekin ondo funtzionatzen du eta batzuetan bizitzako esperientzietan aplikatu daiteke.\nBi atalase mota hauek kalkulatzeko bi metodo daude: estimulu iraunkorreko metodoa eta mugen metodoa.\nBarneko inputak.\nKanpo munduaz gain eragina duten faktoreak daude eta horiei barne inputak esaten zaie.\nBeharra. Norbanako batek edo gauza fisiko zein abstraktu batek gabezia bat duela (ase ahalko den edo ez jakin gabe) onartzeari deritzo.\nMotibazioa. Beharrak asetzeko egin beharreko bilaketari deritzo. Beharrekin estuki loturik dagoen elementua da, haatik, ez dute beti elkarrekin jokatzen motibazio batek behar bat baino gehiago ase ditzakeelako.\nEsperientzia eta ezagutza. Banakoak aurretik izan dituen esperientzietatik ikasten du eta ikasketa horiek ondoren izango dituen jarreretan eragina izango dute. Aurretik ikasitakoa, esperientziak direla medio, mailakatua izango du haren kontzientzian eta honela, irudi bat ikustean, soinu bat entzutean, zapore bat dastatzean, etab. oroimenaren laguntzaz, aurretik mailakatuak dituen irudikapen, zapore eta usain horiek berriekin konparatuko ditu. \u00a0\nProzesua.\nIzaki guztiek zentzumenak dituzte eta horiengatik etengabe estimuluak jasotzen dabiltza ondoren sentsazioak izateko. Alabaina, sentitzen den guztia ez da pertzibitzen, izakiak haren nahien arabera jartzen baitu arreta estimuluetan. Hori dela eta, izakiak hautaketak, antolaketak eta interpretazioak egiten ditu ezagutza prozesua aurrera eramateko.\nHautaketa.\nBanakoak aurkezten diren estimuluen zati bat bakarrik pertzibitzen du.\nHautematen den zati horrek banakoaren interesekin bat egiten duenean, pertzepzio selektiboaz hitz egiten da. Hau da, subjektuaren jarreren, balioen, interesen eta beharren arabera pertzibitzen dira estimuluak. Honenbestez, banakoak esperimentatzen ari den horretan parte hartzen du zuzenean.\nSubjektua estimulu sentiberen aurrean dago denbora osoan (horren adibide da, esaterako, telebistako iragarkiak ikustean gertatzen dena), hala ere, esan bezala, estimulu batzuk lortuko dute subjektuaren arreta harrapatzea. Bi fenomenok eragin dezakete aukeraketa horretan:\nEstimuluaren naturaltasunak..\nNaturaltasuna duten estimuluek jasotzen ari den hori gainerakoak baino modu intentsuagoan pertzibitzea baimentzen duen aspektu sentsoriala dute. Estimulu hauek mota askotakoak izan daitezke:\nBanakoaren barne alderdiak..\nZati honetan banakoaren interesak, nahiak, sentimenduak, helburuak, etab. izaten dira kontuan. Bi taldetan sailkatzen dira hauek:\nAntolaketa.\nJasotako estimuluak garunera eramateaz arduratzen da atal hau. Lehenengo, transdukzioa izeneko prozesu bat gauzatzen da, baina horretarako, lortutako sentsazioak mailakatu egin behar dira. Izan ere, Gestalteko eskolak baieztatzen du objektu baten nolakotasunen batura eta objektua bera, osotasunean, ez direla gauza bera izango. Horregatik, Gestalteko eskolak pertzepzioen antolaketa egin zuen, eta honela bereizi zituen:\nInterpretazioa.\nInterpretazioa prozesu pertzeptualaren azken fasea da, eta bertan, aurretik aukeratutako eta antolatutako estimuluei zentzua ematen zaie. Zentzu hori pertsona bakoitzak ematen dio bere esperientzietatik eta ezagutzatik abiatuta, eta honela, jada zentzua dutenean pertzepzioa sortzen da. Esperientzia berriak izaten diren heinean, aldatu egin daiteke pertzepzioa.\nProzesamendu motak.\nBi prozesamendu motatatik sortzen da pertzepzioa.\nGoranzkoa. Goranzko prozesamendua zentzumenetatik abiatzen da, hau da, informazioa zentzumenen bitartez jasotzen du banakoak eta ondoren, haren garunean gauza horrekiko ideia eta pertzepzioa sortzen zaio.\nBeheranzkoa. Estimulu bati antzematean oroimenean duen antzeko pertzepzio batekin alderatzean gertatzen da beheranzko prozesamendua, hots, banakoak estimulu bat jasotzen du eta ezagutzen duen zerbaitekin elkartzen du gauza berriaren inguruko pertzepzioa sortzeko.\nPertzepzioaren teoriak.\nGizakiaren pertzepzioa aztertzean, bi perspektiba psikologiko azpimarratzen dira.\nFormaren teoria edo teoria arrazionala.\nTeoria honen jatorria ideal platonikoan aurkitzen da. Teoria hau aurrera eraman zuten pentsalariek uste zuten subjektuak duen informazioa jasotzeko gaitasuna jaiotzetikoa dela. Hori horrela, hautematen den oro pertzepzioak automatikoki antolatuta izango duela pentsatzen zuten. Horregatik, pertzepzioa banakoa aztertzen ari den objektuaren osagaien batura bat baino gehiago da bere osotasunean, izan ere, osagaien batura bakarrik izango balitz balio etiko eta legezkoak ez lirateke egongo.\nTeoria honen barruan Gestalt eskola (Formaren eskola) nabarmentzen da. Bertako psikologoek zentzu komuna baztertu eta pertzepzioaren natura holistikoa goraipatzen dute. Formaren inguruan mintzatzen dira eta forma materialki independenteak diren elementu jakin batzuek sortzen duten harremanaren eskema dela adierazten dute. Materialki independenteak izan daitezke espazio eta denboran zehar aldatu daitezkeelako forma izateari utzi gabe.\nGestalteko ikertzaileek irudiaren eta formaren arteko bereizketa aztertu zuten eta baita estimuluen elkartze-legeak ere (hurbiltasuna, antzekotasuna, norabidearen jarraitutasuna, kontrastea eta itxiera). Lege hauek Max Wertheimerrek formulatu zituen eta pertzepzio estimuluen sailkapena egiteko sortuak izan ziren.\nTeoria asoziatzailea edo enpirista.\nTeoria honen oinarria pentsamendu aristotelikoan dago. Ikusmenak, datuak lortzeko bide nagusi gisa, modu kaotiko batean dauden sentsazioak sortuko ditu. Ondoren, hautematen ari denak ordenatu egingo ditu sentsazio horiek. Hartzailea hasiera batean pasiboa da, kanpo-estimuluak jasotzeaz arduratzen da eta. Hala ere, gero aktibo bilakatzen da estimuluen antolaketa egiteko.\nEnpirismoa korronte garrantzitsua izan da eta bertan nabarmentzen dira, besteak beste, David Hume, David Hartley eta Wilhelm Wundt.\nIldo honetatik, konstruktibismoa deitzen den korrontea sortu da. Korronte honen aburuz, pertzepzioa ezin daiteke subjektuaren ekintza kognitibotik aldendu; pertzepzioaren prozesua gauzatzen ari den neurrian, subjektuak ingurua aztertu eta eskuratzen dituen estimuluen bitartez informazioa bereganatzen duelako. Informazioa bereganatzen duen unean, gauza bakoitzari zentzua emateko eskemak aktibatuko ditu.\nPertzepzioaren inguruko zalantzak.\nGizakiak eta mundu fisikoak (objektuak, gertaerak, prozesuak eta horiek dituzten kualitate edo ezaugarriak) harreman pertzeptiboa dute. Harreman honek, zentzumenen bitartez, gizakiari inguruneari buruzko informazioa izatea baimentzen dio. Honenbestez, prozesu hau zentzumenetatik hasten da eta gizakiaren esperientzia kontzientean amaitzen da.\nMundu fisikoaren eta gizakiaren harreman pertzeptiboaz gain, lehen pertsonan sortzen den perspektiba dago. Perspektiba hau gizakiaren zentzumenen konbinazioek, mugimenduak eta beste objektu batzuekiko harremanak osatzen dute. Gertaera hauek gizakiaren bizitza kontzientean eragina izaten dute, baina batzuetan objektu baten eta gizakiaren artean harremanik izan ez arren ere, eragina izan dezakete, eta horren adibide dira irudipenak adibidez.\nGaur egun, oraindik ere, mundu fisikoaren eta gizakiaren kontzientziaren arteko erlazioa zein den galdetzen da. Honen inguruan zenbait planteamendu sortu dira, horien adierazgarri dira dualismoa eta materialismoa. Ikerketen bidez ezagutzen da garuneko zati ezberdinak pertzepzioa garatzeko guneak direla, nahiz eta informazio gutxi izan esperientzia kontzientea prozesuaren amaiera dela azaltzeko.\nHarreman pertzeptualei dagokienez, ikusmenaren sailean, argia lurrazalean islatzen da eta gizakiaren erretinan egiten du talka, honela, informazio berri bat sartzen da gorputzera eta hori prozesatzen hasten da ikus esperientzia bat sortuz. Filosofoek ikusmenaren pertzepzioaz hitz egitean, prozesu hau onartzen dute, baina Antzinako Grezian ez zen berdina gertatzen, hau da, filosofoek begietatik uhin batzuk irteten zirela eta uhin horiek ingurua argiztatzen zutela uste zuten. Filosofo horiei \"extramisionistak\" esaten zaie. Ikusmenaren inguruko erabateko zientzia ez dagoenez, pertzepzio bisuala ulertzeko ahalmena mugatu egiten da. Honekin batera, oso mugatua dagoen beste auzi bat mota ezberdinetako sentsazioek haien artean nolako harremana duten azaltzea da.\nBeste mota bateko zalantzak arretaren eta pertzepzioaren arteko erlazioaz mintzatzean sortzen dira. Izan ere, pertzibitzen den oro arreta jartzean pertzibitzen da, eta horregatik, ikerlariek arreta jartzen ez den zerbait hauteman daiteken jakin nahi dute. Zalantza honen aurrean zientzialari esperimentalek erantzun bat aurkitzeko saiakerak eta erronkak egin dituzte. Alde batetik, arreta mota desberdinak bereizi nahi dituzte, eta bestetik, esperimentalki maneiatu daitekeen arretaren nozioa aurkitu nahi dute. Nozioa esperimentalki maneiagarria bada, zientzia esperimentalek galdera hori erantzun ahalko lukete.\nPertzepzioaren arazoak.\nIkusmenarekin duen arazoa. Objektuek esperientzian eragina duten edo berebiziko funtzioa duten\u00a0 ezin da erabateko ziurtasunez jakin. Objektu bat ikustean objektu horren datuak ezagutzen dira eta hortaz, zentzumenek duten garrantzia azpimarratuko da. Baina objektu hori imajinazioan bakarrik egonda ere, datuak berdin-berdin ezagutu daitezke eta ondorioz, objektuaren garrantzia zalantzan jarriko da.\nArazo honi erantzun bat emateko, proposamen batzuek perspektiba pertzeptiboak harreman pertzeptiboen ikuspuntutik aztertzen dituzte. Irtenbide hau Bertrand Russelek iradoki zuen lehenengo aldiz eta bertan azaltzen du objektuekiko eta propietateekiko harreman primitiboa dagoela. Harreman estu hori egoteak azaltzen du gizakiak dituen perspektiba pertzeptibo horiek. Honenbestez, harreman hori ez dutenean aztertuko dituzte ongi objektuak.\nPerspektiba pertzeptiboen barne egiturarekin duen arazoa. Perspektibak pertzepzio motaren arabera banatuak dauden edo pertzepzio bat baino gehiagoz osatuak dauden jakin nahi dute zientzialariek. Perspektibak modalitate bakarrekoak badira, ekintza gauzatzen ari den pertsona esperientzia baten ondorioztatzeagatik ari da ekintza hori horrela hautematen, eta ez berez hala delako. Haatik, sentsazio desberdinak kausalki bateratzen badira, modalitate ezberdinak une berean sentitzeko gai delako izango da.\nBi edo hiru dimentsiotako esperientzien arteko aldea azaltzeko duen arazoa. Edmund Husserlek arreta berezia eskaini zion arazo honi. Objektu bat ikustean ez da alde guztietatik ikusten, perspektiba batzuk ezagutu gabe geratzen dira. Halere, gizakiak badaki ikusten ez dituen aldeetan ere objektua existitzen dela, eta gainera, alde horiek nolakoak izango diren imajinatzeko gaitasuna du. Berez alderdi horiek ezagutzen ez baditu, ezin da ongi ezaugarritu osotasun batean objektua.\nZenbatzeko duen arazoa. Objektu batek haren gainazalean irudiak baditu, gizakia irudi horiek antzemateko gai da. Hala bada ere, urrutira irudi bakoitzaren hasiera eta amaiera zein den jakin arren, ezin ditu irudi guztiak zenbatu bere pertzepzio bisualak ez diolako baimentzen. Beraz, irudiak ikusteko gai izanik ere, horiek zenbatzeko gai ez da.\nSinesmenak justifikatzeko duen arazoa. Esperientziaren bitartez ekintza bat egi aurretik jakin daiteke nolakoa izango den, edo objektu bat ikusi aurretik jakin daiteke zelakoa den. Horregatik, hori egitean edo ikustean, hau da, pertzepzioa erabiltzean, sinesmen bati justifikazio bat aurkitzen dio gizakiak. Honelako egoerak egunerokoan agertzen dira.\nBadaude beste batzuk, ordea, esperientzia baten bitartez izan ordez, nahien, desiren edota beldurren ondorioz justifikatzen direnak. Egoera hauen aurrean justifikazioa esperientzia errealean edo pertzepzioak eragiten duen esperientzian dagoen jakitea izango da gakoa.\nPertzepzio sozialarekin duen arazoa. Objektuak pertzibitzen diren bezala, pertsonak ere hautematen dira. Pertsona horiek estimulu sentsorialen bitartez ezagutu daitezke, baina estimulu horiek maila emozionala, informazio sofistikatua, jendea burutzen ari den ekintza, etab. hautematen duten zalantzan jartzen da. Beste hitz batzuetan, pertsonen emozioak eta haiek daramaten jakaren kolorea estimulu sentsorial berek pertzibitzen duten zalantzan hartzen da.\nHonekin batera, kooperazio sozialak azaltzen duen arazoa aipatu daiteke. Ekintza kolektiboek arreta kolektiboa eskatzen dute, horregatik, kooperazioa posible da taldekide guztiek gauza berak pertzibitzeko ahalmena dutenean. Arazoa pertsonek pertzibitzen dutena hein batean subjektiboa dela da, eta horrenbestez, gainerakoek pertzibitzen duten bera hautematea ezinezkoa dela."}
{"id": "280083", "revid": "58701", "url": "https://eu.wikipedia.org/wiki?curid=280083", "title": "Saguaro", "text": "Saguaroa (\"Carnegiea gigantea\") kaktazeoen familiako kaktus handia da, Mexikon, Arizonan eta Kalifornian hazten dena. Saguaroaren enborrak bost edo sei adar izaten ditu. 5 m inguru luze izaten da, baina batzuk 15 m-ra iristen dira. 150 edo 200 urteko bizitza dute, eta, askotan, haizeak sustraitik ateratzen dituenean hiltzen dira. Lore zuria du, gauean zabaltzen dena, enborraren eta adarren gainaldean. Fruitu gorriak ematen ditu, edateko onak."}
{"id": "280085", "revid": "65203", "url": "https://eu.wikipedia.org/wiki?curid=280085", "title": "Valerio Zurlini", "text": "Valerio Zurlini (Bolonia, 1926ko martxoaren 19a - Verona, 1982ko urriaren 26a) Italiako zinemagilea izan zen. Milango \"Piccolo Teatro\" taldeko kidea izan zen. 1948tik 1954ra, hamabost bat film labur egin zituen. 1954an egin zuen lehen film luzea, \"Le ragazze di San Frediano\". Beste film aipagarri batzuk: \"Estate violenta\" (1959), \"Cronaca familiare\" (1962, \"Familia kronika\"), \"La prima notte di quiete\" (1972, \"Lehenengo gau geldia\"), \"Il deserto dei tartari\" (1976, \"Tartariarren basamortua\", Dino Buzzatiren eleberrian oinarritua)."}
{"id": "280086", "revid": "512", "url": "https://eu.wikipedia.org/wiki?curid=280086", "title": "Alejandro Alumbreros", "text": "Alejandro Alumbreros (Bilbo, Bizkaia, 1973) musikagilea da. Piano ikasketak egin ondoren irakasle titulua lortu zuen. Ganbera musika irakasteko titulua ere eskuratu zuen, eta hainbat ikastaro eta mintegitan parte hartu du. Kontzerturik gehienak Bizkaian eskaini baditu ere, Estatu Batuetako Pittsburghen ere aritu izan da lanean, bertako Savoyards Orchestrarekin. Algortako Biotz Alai Abesbatza eta Bilboko Opera Abesbatza pianoaz eta organoaz lagundu izan ditu."}
{"id": "280087", "revid": "58701", "url": "https://eu.wikipedia.org/wiki?curid=280087", "title": "Lucas Cranach Zaharra", "text": "Lucas Cranach Zaharra (alemanez: \"Lucas Cranach der \u00c4ltere\"; Kronach, 1472ko urriaren 4a - Weimar, 1553ko urriaren 16a) alemaniar margolari eta grabatzailea izan zen, Pizkundeko nagusietakoa. Erretaulak, erretratuak, grabatuak, irudi apaingarriak eta emakumezkoen irudiak egin zituen. Joera errealistaren maisua izan zen.\nBiografia.\nLucas Cranach aitaren lantegian hasi zen lanean, grabatzaile eta margolari gisa. XV. mendearen amaieran, Maximiliano I.aren babesa lorturik, Vienara joan zen. Han izan zituen lehen harremanak humanistekin. 1505ean Wittenbergen hartu zuen bizitokia, Frederiko Jakintsua Saxoniako hautesleak deituta, eta han bizi izan zen 1550 arte. Saxoniako dukeen zerbitzuan jardun zuen harrezkero.\nWittenbergen Lutero ezagutu eta haren adiskide egin zen. Haren liburuak apaintzeko irudiak eta erreformazaleen erretratuak egin zituen (Lutero, Katharina von Bora...), eta baita eliza luterotaretarako erretaulak eta irudiak ere. Luterorekin zuen adiskidetasuna zela eta, \"Erreformako pintorea\" deitu izan zaio. Margolaritzaz gainera, politikan eta negozioetan ere jardun zuen, eta azkenean bere semeen esku utzi behar izan zuen lantegia, eskaera guztiei ezin erantzunik.\nMargogintza.\nCranachek Danubioko edo Vienako Eskolako maisuekin ikasi zuen, eta horrek errealitatearen ikuspegi itxuraz lasaia eman zion. Bere pintura ez da Durerorena eta Gr\u00fcnewaldena bezain sakona, baina zalantzarik gabe, haiena baino gozoagoa da.\nHasierako lanetan paisaiak du nagusitasuna. Irudiak paisaian galtzen direla dirudi, \"Atsedena Egiptoko ihesaldian\" (1504) koadroan ikus daitekeen bezala. Vienan eginak dira, orobat, Johann Stephan Reussen erretratua (1503) eta Johannes Cuspinianena (1503), eta hor ere garrantzi handia dute paisaiak eta kolore beroek. Baina obra askotan paisaiaren lasaitasuna itxurazkoa da soilik. Izan ere, Nekaldiari edo santuen bizitzari buruzko koadroetan batez ere, nabarmenak dira tentsioa eta indarra, eta gai da dramatismo betera iritsi gabe formen erritmoa, konposizioa eta kromatismoa distortsionatzeko.\nBaina Wittenbergen egindako obretan espiritu poetikoa nagusitzen zaio patetismoari eta espresionismoari, batez ere 1509an Herbehereetara egin zuen bidaiaren ondorengo koadroetan. Kolore hotzagoak eta espazio geometrikoagoak erabili zituen, eta gai mitologikoak eta antzinako historiakoak irudikatu zituen. Gai horietan emakumearen gorputzari eman zion protagonismoa. Humanismoak maitasun sentsuala goraipatzen zuen, eta maitale eta adiskide eder gisa hartzen zituen emakumeak, eta hori bera egin zuen Cranachek bere pinturan. Azkenaldiko obretan aipagarriak ditu \"Ehiza\" (1529) eta batez ere erretratuak: Lutero, Luteroren gurasoak eta abar."}
{"id": "280088", "revid": "336", "url": "https://eu.wikipedia.org/wiki?curid=280088", "title": "Archibald Joseph Cronin", "text": "Archibald Joseph Cronin (Cardross, Dumbartonshire, 1896ko uztailaren 19a - Montreux, 1981ko urtarrilaren 6a) eleberrigile inglesa izan zen.\nBigarren Mundu Gerran, sendagilea izan zen itsas armadan, eta sendagileen giro hori dute gaitzat bere eleberri askok. Obra garrantzitsuenak: \"The citadel\" (1937, \"Ziudadela\"); \"The keys of the kingdom\" (1941, \"Erresumaren giltzak\"), zinemara eraman zen misiolari baten bizitza kontatzen du; \"Shannon\u00b4s way\" (1948, \"Shannonen bidea\") eta \"The Spanish gardener\" (1950, \"Espainiar lorazaina\")."}
{"id": "280089", "revid": "512", "url": "https://eu.wikipedia.org/wiki?curid=280089", "title": "Taphozous mauritianus", "text": "Taphozous mauritianus Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "280090", "revid": "512", "url": "https://eu.wikipedia.org/wiki?curid=280090", "title": "Juan Pablo Duarte", "text": "Juan Pablo Duarte (Santo Domingo, 1813ko urtarrilaren 26a - Caracas, 1876ko uztailaren 15a) Dominikar Errepublikako politikaria eta Dominikar Errepublikaren askatzailea izan zen . 1838an, \"Trinitaria\" elkarte ezkutua sortu zuen, eta independentziaren aldeko zuri, beltz eta mulatoak bildu zituen, \"Jaungoikoa, Aberria, Askatasuna\" lemapean. 1844an independentzia lortu ondoren, Santanaren politika kontserbadorearen aurka borrokatu zen, eta eskuindarrek erbestera egotzi zuten nagusitu zirenean."}
{"id": "280091", "revid": "105290", "url": "https://eu.wikipedia.org/wiki?curid=280091", "title": "Sierra Maestra", "text": "Sierra Maestra Kubako ekialdeko mendikatea da, Oriente probintzian dagoena.\n250 km-ko luzera du. Kostaldearen paraleloan doa, Guant\u00e1namotik Cruz lurmuturrera bitartean. Sierra Maestrako eta Kuba osoko gailur nagusia Turquino da (1.974 m).\nKobre-, burdin- eta manganeso-meategiak daude.\nGran Piedra izeneko parke nazionala dago han.\nMendikate honetan hasi zituen bere ekintzak, 1956ko abenduan, Fidel Castrok zuzentzen zuen gerrillari taldeak, Batistaren diktaduraren kontra."}
{"id": "280092", "revid": "12788", "url": "https://eu.wikipedia.org/wiki?curid=280092", "title": "Remigio Mugica Mugica", "text": "Remigio Mugica Mugica (Bergara, 1866ko irailaren 29a - Iru\u00f1ea, Nafarroa, 1958ko maiatzaren 1a) gipuzkoar musikaria izan zen.\nBizitza.\nKantuko ikasketak egin zituen; tenor-ahots ederra zuen. Hogei urte zituela, Iru\u00f1era joan zen bizitzera, eta hango katedraleko tenor izendatu zuten. 1892 urtean, Iru\u00f1eko Orfeoia sortu zuen, hasieran gizonezko ahotsez osatua, eta 1906. urtetik aurrera, emakumezkoen ahotsez ere osatua. Berrogeita hamalau urtez izan zen abesbatzaren zuzendari. Geroago, ohorezko lehendakari izendatu zuen Orfeoiak."}
{"id": "280093", "revid": "1545", "url": "https://eu.wikipedia.org/wiki?curid=280093", "title": "Vijaya Lakshmi Pandit", "text": "Vijaya Lakshmi Nehru Pandit, kaxmireraz \u0935\u093f\u091c\u092f\u0932\u0915\u094d\u0937\u094d\u092e\u0940 \u0928\u0947\u0939\u0930\u0942 \u092a\u0902\u0921\u093f\u0924 (Allahabad, India, 1900eko abuztuaren 18a - 1990eko abenduaren 1a) Indiako politikaria izan zen.\nBiografia.\nMotilal Nehru buruzagi nazionalistaren alaba zen, eta Jawaharlal Nehru Indiako lehen ministro independentearen arreba. Indiako nazionalismoaren alde lan egin zuen, eta hiru aldiz espetxeratu zuten Indiako britainiar buruzagiek. Indiako enbaxadore izan zen Moskun (1947-1949), eta, orobat, Washingtonen eta Mexikon (1949-1951). Indiako lehen ministro izendatu zuten 1953an."}
{"id": "280094", "revid": "512", "url": "https://eu.wikipedia.org/wiki?curid=280094", "title": "Traziar", "text": "Traziarra (greziera klasikoaz: \u0398\u03c1\u1fb7\u03ba\u03b5\u03c2; latinez: \"Thraci\") indoeuropar herria izan zen, K.a. 2.000. urte inguruan Danubio aldean, Itsaso Beltzean eta Egeo itsasaldean bizilekua hartu zuena . Traziarrak leinuetan antolatu ziren denbora luzez. Mertzenario eta esklaboz hornitu zuten Grezia. Ospakizun dionisiakoak egiten zituzten, borrokazaleak ziren, tatuajeak egiten zituzten eta hildakoak errausteko ohitura omen zuten.\nTrazieraz hitz egiten zuten. Egun desagertutako hizkuntza hau indoeuropar hizkunzten familian kokatzen da.\nTraziar zibilizazioa K.a. III. milaurtekotik K.a. III. mendera arte garatu zen. Traziar zibilizazioaren arlo asko oraindik ezezagunak dira."}
{"id": "280095", "revid": "512", "url": "https://eu.wikipedia.org/wiki?curid=280095", "title": "Johann Rudolf Zumsteeg", "text": "Johann Rudolf Zumsteeg (Sachsenflur, Odenwald, 1760ko urtarrilaren 10a - Stuttgart, 1802ko urtarrilaren 27a) alemaniar musikagilea izan zen. Schillerren adiskide izan zen. Weimarko gorteko kapera-maisu izan zen, eta operako eta dukearen kontzertuetako zuzendari. Lied erromantikoaren aitzindarietako bat izan zen, eta Schubertek biziki miretsi zuen. Eragina izan zuen gainera Reichart, Zelter, Schumann, Kelin eta Loeverengan. Operak, kantatak, biolontxelorako musika eta antzerkirako musika ere idatzi zuen."}
{"id": "280096", "revid": "46380", "url": "https://eu.wikipedia.org/wiki?curid=280096", "title": "Jacques Copeau", "text": "Jacques Copeau (Paris, - Beaune, ) frantses antzerki-zuzendari eta antzezlea izan zen. \"Nouvelle Revue Fran\u00e7aise\" aldizkariaren sortzailetako bat izan zen. \"Compagnie du Vieux-Colombier\" antzerki-konpainia sortu zuen 1913an. Antzerki-teknika berriak erabili zituen, eta eragin handia izan zuen Europako antzerkigile gazteengan. Bere testamentutzat har daitekeen \"Le Th\u00e9\u00e2tre populaire\" lana idatzi zuen 1942an."}
{"id": "280097", "revid": "38595", "url": "https://eu.wikipedia.org/wiki?curid=280097", "title": "Thomas Davenport", "text": "Thomas Davenport (Williamstown, Vermont, AEB, 1802ko uztailaren 9a - Salisbury, 1851ko uztailaren 6a) Estatu Batuetako asmalaria izan zen.\nBiografia.\nErrementaria zen lanbidez. 1831n, elektroimanekin saioak egiten hasi zen, eta, hala, lehen motor elektrikoa eraiki zuen 1834an. Bien bitartean, beste hainbat motor ere asmatu zituen; haietako bat trole elektrikoaren aitzindaria izan zen.\nAldizkari tekniko bat argitaratu zuen New Yorken 1839an, eta, horretarako, lehen prentsa elektrikoa erabili zuen, berak asmatua hura ere."}
{"id": "280099", "revid": "105290", "url": "https://eu.wikipedia.org/wiki?curid=280099", "title": "Dinant", "text": "Dinant (frantsesez ahoskatua) Belgikako hiria da, Namurko probintzian dagoena, Mosa ibaiaren ertzean, Bruselatik 80\u00a0km-ra. Janari industria, larrugintza eta harrobiak dira ekonomia jarduera nagusiak. Letoi eta kobre urtuzko gauzakien eskulangintzak ere badu garrantzia. Aipagarriak dira XII-XIV. mendeetako Notre-Dameko kolegio-eliza, XII. mendeko udaletxea, Mont Fateko leize prehistorikoak eta XI. mendeko gotorlekua (XVI eta XVII. mendeetan eraberritua). Lehen Mundu Gerran, suntsiturik gertatu zen herria."}
{"id": "280100", "revid": "512", "url": "https://eu.wikipedia.org/wiki?curid=280100", "title": "Andrea Doria", "text": "Andrea Doria (Oneglia, 1468 - Genova, 1560ko azaroaren 25a) italiar almirantea izan zen. Genovako ontzi-sail baten burua zen. Frantziako Frantzisko I.aren eta Karlos I.a Espainiakoaren zerbitzura egin zuen lan, eta garaipen ugari lortu zituen bi erregeentzat. Genova Frantziaren eskutik askatu zuen Karlos I.aren laguntzaz, eta hango agintari izan zen hil zen arte. 1547an, Konstituzioa aldatu eta geroago, Genovako Gian Luigi Fieschi buru izan zuen matxinada zapaldu zuen."}
{"id": "280101", "revid": "512", "url": "https://eu.wikipedia.org/wiki?curid=280101", "title": "Taphozous melanopogon", "text": "Taphozous melanopogon Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "280102", "revid": "1545", "url": "https://eu.wikipedia.org/wiki?curid=280102", "title": "Pyotr Leonidovich Kapitsa", "text": ""}
{"id": "280103", "revid": "512", "url": "https://eu.wikipedia.org/wiki?curid=280103", "title": "Calvin Klein", "text": "Calvin Klein (New York, 1942ko azaroaren 19a) estatubatuar moda-diseinatzailea da.\nModa eta Teknologia Institutuan ikasi zuen (1962) eta, sei urte geroago, nahiko esperientzia zuela iritzi zionean, bere enpresa sortu zuen: Calvin Klein Inc.. Oso estilo berezia landuz, soiltasuna eta sofistikazioa elkartu zituen arropa arruntetan (galtza bakeroak, barruko arropa). Jendeak oso harrera ona egin zien. Arroparekin batera, kosmetiko eta perfume-sorta bat ere merkaturatu ditu."}
{"id": "280104", "revid": "119347", "url": "https://eu.wikipedia.org/wiki?curid=280104", "title": "Imanol Laspiur", "text": "Imanol Laspiur Zabala (Izengoitiak: \"Lastarri\", \"Maitale\") (Bergara, 1929ko otsailaren 21a - Eibar, 1998ko abenduaren 24a) Gipuzkoako idazlea izan zen. Industria maisua. \"Euzko Gogoa\", \"Karmel\", \"Eibar\", \"Jakin\", \"Olerti\" eta \"Zeruko Argia\" aldizkarietan eman ditu argitara lan aipagarrienak. Laspiurrenak dira \"Azentu diakritikoa Eibarko Euskaran\" (1979), \"Ikastola eta Gurasoak\", \"Euskal joskera\" (1968) eta \"Eibarko Ikastolaren Historia Txikia 1960-1994\". Euskaltzain urgazlea zen, eta hil ondoren argitaratu zen, 1999an, bere azken liburua: \"Eibarko euskeriaren deklinabidia eta entonazi\u00f1ua\".\nBizitza.\nBergaran jaio zen 1929ko otsailaren 21ean. Aita, Leon, bergararra zuen; ama, Gumersinda, eskoriatzarra. 1930ean sendiarekin Eibarrera bizitzera joan zen. Aitak Eibarko udalean egiten zuen lan, estatistika sailean eta txistularien bandan.\nImanolek euskararen eta euskal naziotasunaren aldeko grina erakutsi zuen, batez ere Espainiako diktadura frankistak Euskal Herriari egindako zapalkuntzak bultzaturik. Isilpeko borrokarekin bat egin zuen, hasieran Ekin taldearen bitartez Euzko Gaztedin sartuz eta ondoren, Euskadi Ta Askatasunan 1958an sortu zenean. 1961ean poliziak Laspiur preso hartu eta atxiloaldian bortizki torturatu zuen. Hamabost urteko kartzela zigorra ezarri zioten bere militantziagatik, baina lau urte eman zituen espetxean.\nEuskara batua sortzearen aldeko \"Ermuko zin\"ean (1968), besteak beste, Eibarko Idazle eta euskaltzale gazte batzuk ere egon ziren. Ipar Euskal Herrian Euskal Idazkaritzak 1964an onartutako gomendioak onartuz eta erabiliz, denbora laburrean ohitura bihurtu zituzten. Geroago, 1970ean Batasunaren Kutxa liburuaren sarreran, Baionan eta Eibarren Ermuko zina berretsi eta sinatutako hirurogeita hiru euskaltzale eta idazleen zerrenda argitaratu zen. Horien artean baziren lehen aipatutako eibartarrak: Imanol Laspiur, Juan San Martin, Serafin Basauri eta Bego Etxebarria.\n1975eko ekainaren 27an euskaltzain urgazle izendatu zuten.\n1998ko abenduaren 24an hil zen 69 urte zituela."}
{"id": "280105", "revid": "56334", "url": "https://eu.wikipedia.org/wiki?curid=280105", "title": "Franco Modigliani", "text": "Franco Modigliani (Erroma (Italia), 1918ko ekainaren 18a - New York (AEB), 2003ko irailaren 25a) italiar jatorriko estatubatuar ekonomialaria izan zen. Aurrezkiari eta finantza-merkatuei buruz egin zituen azterketa aitzindariek Ekonomiako Nobel saria irabaztera eraman zuten 1985ean. Erroman jaio bazen ere, jatorri judua zuenez eta ideia antifaxistak medio, Italia utzi beharrean izan zen 1939an.\nBiografia.\nFranco Modigliani Erroman jaio zen, Italian, 1918ko ekainaren 18an. 13 urte besterik ez zituen Enrico aita, galdu zuenean. Pediatra zen hura eta familia Franco, aita bezala, sendagile egingo zen ustean zegoen. Baina Modigliani gazteak 17 urterekin Visconti Lizeoan ikasketak bukatu zituenean, Zuzenbideko ikasketak egiteari eman zion. Bigarren urtea zuen unibertsitatean ekonomia gai zuen entsegu batek zientzia honetarantz bultzatu zuenean.\nIkasle antifaxisten hurbiltasunak Mussoliniren aurka jarri zuen. 1938an, gerora emazte bilakatuko zen Serena Calabiren sendiak gonbidatu zuen Parisera. 1939ko maiatzean ezkonduko zen Serenarekin eta Francok ikasketekin jarraitu zuen Sorbonan.\n1939ko ekainean itzuli zen Erromara doktoretza tesia irakurtzeko xedean, baina, urte bereko abuztuan, bikotea AEBra joan zen, II. Mundu Gerraren bezperan New Yorkera iritsi zirelarik. 1946an lortu zuen AEBko hiritartasuna eta, handik aurrera, Modiglianiren karrera osoa itsasoz bestalde garatuko zen.\n1962tik aurrera, Columbia, Illinois, Northwestern eta Carnegie Mellon unibertsitateetan izan zen Ekonomia irakasle eta Massachusetts Institute of Technologyko (MIT) Ekonomia Departamenduan egin zuen lan 25 urtez, behintzat.\nEra berean, finantza-merkatuak eta inbertitzaileen itxaropenak lotzen zituen eredu bat sortu zuen.\nEkarpen nagusiak.\nEnpresaren balioaren teoria.\nMerton Millerrekin batera, Modigliani-Miller teorema garatu zuen enpresaren ekonomia finantzarioaren alorrean. Honen arabera, baldintza konkretu batzuk betez gero, enpresari berdin zaio akzio bidez (berezko finantzazioa) ala zorraren bidez (besteren finantzazioa) finantzatzea. Inbertsio erabakiak finantzazio erabakiekiko independenteki hartu behar dira enpresan. Enpresaren proiektu bat baliagarria den ala ez erabakitzeko, etorkizuneko errentagarritasunari nola eragiten dion aurreikusi behar da eta, hobetzera joango balitz, nola finantzatuko den erabaki beharko da.\nBeraz, teoria honen arabera, enpresaren dibidenduen politika ez zaio akzionistari inporta, ez baitu bere balio intrintsekoa aldatzen; akzionistari berdin zaio balioa enpresan depositon egotea ala enpresak, periodikoki, parte bat berari transferitzea.\nKontsumitzailearen aurrezkiaren zikloa.\nEkonomiaren aurrezki maila esplikatzeko zikloaren hipotesia ere asmatu zuen. Modiglianiren ustez, kontsumitzaileak sarrera egonkorrak izateko ahaleginetan egoten dira beti, urtero aurrezkiak pilatuz eta, lanik ez denean egiten, berriz, aurreztutakoa xahutuz.\nOinarrian, Keynesen Teoria Orokorra dago, 1936an, merkatu ekonomia batean, nazio-errenta eta aurrezki orokor baten arteko erlazioak adieraziz.\n1957an, Milton Friedmanek \"etengabeko errenten\" hipotesia formulatu zuen. Honen arabera, norbanakoaren sarrerak bi multzotan banatuta daude: etengabea bata, beharrezkoa kontsumo eta aurrezkiaren artean erabakitzeko; eta trantsitorioa bestea. Hiru urte lehenago, Modigliani eta bere ikaslea zen Richard Brumbergek bere hipotesia aurkeztu zuten, kontsumitzaile bakoitzaren zikloan txertatua. Ideia hau jarraituz, kontsumitzailearen bizitzan, sarrerek kanpai forma dute: baxuak hasieran, garaiak erdian eta berriro baxuak erretiro garaian. Gazteak izango dira kreditura joko dutenak, helduak gehien aurreztuko dutenak eta agureek, berriz, aurrezkiak xahutuko dituzte.\nHipotesi hauek aplikazio ugari dute ekonomian. Horietako bat da faktore ekonomiko eta faktore demografikoek determinatzen dutela aurrezki osoa. Faktore demografikoen artean, biztanleriaren adinen estruktura eta bizitza-itxaropenak daude.\nDefizit publikoa.\n60ko hamarkadan, Modiglianik gastu publikoa finantzatzeko era hoberenaren bila aritu zen: zerga gehiago ala zor fiskala emendatuz. Ondorioen artean, herrialde baten garapen ekonomikoak eragiten duen defizit publikoaren ondorio negatiboaz ohartu zen."}
{"id": "280106", "revid": "512", "url": "https://eu.wikipedia.org/wiki?curid=280106", "title": "Nara", "text": " Japoniako hiria eta izen bereko prefeturako hiriburua da, Honshu uhartean dagoena. 2010ko erroldaren arabera 368.636 biztanle ditu. Japoniako hiriburua izan zen VIII mendean eta UNESCOk Gizateriaren Ondare izendatu ditu Aintzinako Narako monumentu historikoak. Honi esker Japoniako hiri bisitatuenetakoa da.\nEtimologia.\nHainbat teoria daude Nara izenaren jatorria azaltzeko.\nGeografia.\nNara prefeturaren iparraldean dago, Kyoto prefeturarekin eta Mie prefeturarekin muga egiten duelarik. Guztira 276.84\u00a0km\u00b2-ko azalera dauka. Hiriak Heij\u014d jauregia zenaren ekialdea hartzen du, garai hartan hiriburuaren kanpoaldea zena.\nPunturik altuena Kaigahirayama mendia da, 822 metro, eta baxuena Ikeda-cho barrutian dago, 56'4 metrotan.\nHistoria.\nEz da ezagutzen noiz populatu zen Narako harana baina III-IV menderako Yamato probintzia (gaur egungo Nara prefeturaren eremua) Japoniako politikaren erdigunea zen. Orain Nara dagoen lurraldean Asuka-ky\u014d (\u98db\u9ce5, 530-694), Fujiwara-ky\u014d (\u85e4\u539f\u4eac, 694-710) eta Heij\u014d-ky\u014d (\u5e73\u57ce\u4eac, 710\u2013784) Japoniako hiriburuak izan ziren. Japoniako enperadoreek harremanak eratu zituzten Txinako Sui eta Tang dinastiekin eta Fujiwara eta Heij\u014d garai hartako txinatar hirien eredua jarraituz eraiki ziren. Era berean txinatik eta batez ere koreatik zetozen inmigranteak hartu zituzten eta hauek Budismoa ekarri zuten. Nara Aroa 710 eta 784 artean izan zen eta garai hartako arte erlijiosoa oso aberatsa da Naran. Aipagarriak dira, besteak beste, Daibutsua edo Buda Handia (22 m) dagoen Todai-ji tenplua (755), Shoso-ji tenplua (761), eta Horyu-ji tenplua, Japonian dagoen tenplurik zaharrena.\nVIII mendean monje budistek gobernu inperialean eragin nahi izan zuten eta 784 urtean Kammu enperadoreak budisten influentziatik urruti egongo zen toki berria aukeratu zuen, gaur egungo Kyoto ondoan dagoen Nagaoka-ky\u014d eta 794ean Heian-ky\u014d (\u5e73\u5b89\u4eac) izena (\"lasaitasun eta bakearen hiria\") izena eman ziona, gaur egun Kyoto. Hiriburutza galdu arren Narako tenpluen indartsu eusti zioten eta hiriak \"Nanto\" ezizena (\"hegoaldeko hiriburua\") hartu zuen.\n1185 urtean Minamoto no Yoritomo shogunak Kamakura shogunerria eskuratu zuenean bere \"Fujiwara\" arbasoen K\u014dfuku-ji tenplua babestu zuen eta T\u014ddai-ji-rekin batera Nara bi tenpu indartsu hauen inguruan haziz joan zen. 1336tik aurrera ordea hegoaldeko eta iparraldeko (K\u014dfuku-ji) jauntxoen artean botere eta kontrol goseak ezegonkortasuna ekarri zuen, eta hirian hasi zena Yamato probintzia guztira hedatu zen Sengoku Aroan. XVII mendetik aurrera Tokugawa shogunerriak zuzenean gobernatu zuen Nara eta istiluak bukatu egin ziren.\nXVIII mendean industria eta merkataritzaren garapenarekin Yamato probintzia osoa aberatsa zen Osaka prefeturan sartu zen. 1887an Nara prefetura banatu egin zen Osakatik eta Nara hiri modernoa 1898ko otsailaren 1ean eratu zen.\nOndasun nabarmenak.\nGizateriaren Ondarea.\n1998an UNESCOk Gizateriaren Ondare izendatu zituen tenplu eta santutegiak Aintzinako Narako monumentu historikoak izenpean."}
{"id": "280107", "revid": "58701", "url": "https://eu.wikipedia.org/wiki?curid=280107", "title": "Kenneth Noland", "text": "Kenneth Noland (Asheville, Ipar Carolina, AEB, 1924ko apirilaren 10a - Port Clyde, Maine, AEB, 2010eko urtarrilaren 5a) estatubatuar pintorea izan zen. Abstrakzio postpiktorikoaren ordezkari handienetako bat zen.\nBiografia.\n1950ean, Morris Louis ezagutu zuen, eta, hurrengo hamarkadan, Kolore Eremuen pintura garatu zuten elkarrekin. Pintura akrilikoa erabili zuen bere lanetan, eta zirkulu zentrokideak eta forma desberdinak ikertu zituen. \"Shaped Canvas\"-en aitzindarietako bat izan zen."}
{"id": "280108", "revid": "56334", "url": "https://eu.wikipedia.org/wiki?curid=280108", "title": "Johannes Stark", "text": "Johannes Stark (Schickenhof, Baviera, 1874ko apirilaren 15a - Traunstein, 1957ko ekainaren 21a) alemaniar fisikaria izan zen.\nIrakasle izan zen Hannoverren, Aachenen, Greifswalden eta W\u00fcrzburgen. Lan garrantzitsuak egin zituen gasetan izaten diren deskarga elektrikoei buruz, eta uhinen Doppler efektua aurkitu zuen (1905). Bestalde, bere izena duen efektua ere aurkitu zuen 1913an: Stark efektua. Azken horrek eragin handia izan zuen kuantuen teoriaren garapenean. 1919an, Fisikako Nobel Saria jaso zuen."}
{"id": "280109", "revid": "512", "url": "https://eu.wikipedia.org/wiki?curid=280109", "title": "Tambov", "text": "Tambov () Errusiako hiria da, erresumaren mendebaldean dagoen Tambov oblastaren hiriburua. Tsna ibaiaren ertzean dago, Moskutik 480 km hego-ekialdera. 2010ean 280.161 biztanle zituen.\nHistoria.\n1636an sortu zuten hiria, Belgorodeko babes-lerroaren gotorleku gisa. 1779an probintziako hiriburu bilakatu zen.\nOndarea.\nAipagarria da XVII. mendeko katedrala.\nEkonomia.\nIndustria da ekonomia-jarduera nagusia: industria kimikoa, janari-industria, nekazaritzarako makineria. Administrazio eta kulturagune garrantzitsua ere bada."}
{"id": "280110", "revid": "105290", "url": "https://eu.wikipedia.org/wiki?curid=280110", "title": "Askomizete", "text": "Askomizete Ascomycota filumaren izen zaharra da; obulutegiaren ordez zaku txiki bat (asku izenekoa) duten onddoez esaten da. Esporak zaku horien barruan sortzen dira. Zakuak bakarturik bizi daitezke ingurunean, edo erantsita dauden landareen gainean sor daitezke, bestela. Ugalketa sexualaz gainera, asexuala ere badute.\nIndustrian erabiltzen dira zenbait mota, hartzigarri bezala. Batzuk eritasunak sortzen dizkiete landareei, eta jateko onak diren fruituak ematen dituztenak ere badira. Legamiak, lizunak, boilurrak eta abar askomizeteak dira."}
{"id": "280111", "revid": "28807", "url": "https://eu.wikipedia.org/wiki?curid=280111", "title": "Askomizeteak", "text": ""}
{"id": "280112", "revid": "46380", "url": "https://eu.wikipedia.org/wiki?curid=280112", "title": "Sylvie Germain", "text": "Sylvie Germain (Ch\u00e2teauroux, Indre, Frantzia, 1954ko urtarrilaren 8a) frantses idazlea da.\nLanak.\nOngiaren eta gaizkiaren aurkako borroka, bakardadea, desilusioa, gerra eta Jainkoaren isiltasuna dira bere eleberrietako gai nagusiak."}
{"id": "280113", "revid": "336", "url": "https://eu.wikipedia.org/wiki?curid=280113", "title": "Hidrazina", "text": "Hidrazina amoniakoak, kloroak eta soda kaustikoak erreakzionatzean eratzen den likido kolorge eta egongaitza da (H2N-NH2).\nEzaugarriak.\n113,5\u00a0\u00b0C-an irakiten du, eta oso erraz urtzen da uretan. Berotzen denean edo oxidatzen denean, eztanda egin dezake. Oso toxikoa da, kartzinogenikoa.\nErabilpenak.\nSuzirietan erabiltzen da erregai gisa, baita polimerizazioak abiatzeko, botikak ekoizteko eta metalak jan eta desegiteko ere. Oso erreaktiboa da. Hidrazidak eta hidrazonak prestatzeko ere erabiltzen da."}
{"id": "280114", "revid": "56334", "url": "https://eu.wikipedia.org/wiki?curid=280114", "title": "Jose Miguel Jimeno", "text": "Jose Miguel Jimeno Mateo (Gasteiz, ) arabar margolaria da, Jimeno de Lahidalga pintorearen semea. Gasteizen eta bere aitarekin egin zituen Pinturako ikasketak. Ikuspegiak margotu ditu batez ere, fauvismo estiloan oinarrituta. Obra nagusiak: \"Los barcos muertos\", \"El Vitoria que cambia\", \"Monte de la Justicia\", \"Tierras de Castilla\", \"Sierra de Arrato\", \"Vitoria nevado\", \"Ermita de Nuestra Se\u00f1ora del Madrigal\", \"Rinc\u00f3n de Motrico\", \"Caprichos r\u00edtmicos\" eta \"Camino alav\u00e9s\"."}
{"id": "280115", "revid": "336", "url": "https://eu.wikipedia.org/wiki?curid=280115", "title": "Lukas (Ebanjelaria)", "text": "Lukas ''Ebanjelaria'' Sirian jaio zen, tradizioaren arabera (Antiokian seguru asko), eta osagilea zen ogibidez. Pablo santuaren laguna izan zen, eta hura izan zen Lukasen gidari espirituala, Tertulianoren arabera.\nGeroagoko tradizio baten arabera, aldiz, Kristoren hirurogeita hamabi ikasleetako bat izan zen, eta Emausena ere bai. \"Hirugarren Ebanjelioa\" eta \"Apostoluen Eginak\" idatzi zituen.\nMargolari eta sendagileen patroia da. San Lukasen jaieguna urriaren 18a da."}
{"id": "280117", "revid": "201", "url": "https://eu.wikipedia.org/wiki?curid=280117", "title": "San Lukas", "text": ""}
{"id": "280118", "revid": "105290", "url": "https://eu.wikipedia.org/wiki?curid=280118", "title": "Manuel Larramendi Kultur Bazkuna", "text": "Manuel Larramendi Kultur Bazkuna kultura elkartea da, 1992ko azaroaren 5ean sortua; Andoain, Amasa-Villabona, Zizurkil, Asteasu, Aduna eta Larraulgo euskaltzale batzuen eskutik, eta Beterriko eskualde zabalean euskararen erabilera suspertu eta zabaltzeko eta euskal kultura bultzatzeko helburuarekin jaio zen. 2004an, Urnietara zabaldu zen, I\u00f1istorra Euskaltzaleen Biltzarra izenarekin. Manuel Larramendi Kultur Bazkuna eskualde mailako euskara- eta kultura-elkartea baino gehiago da, hainbat ekimen Gipuzkoara eta Euskal Herri osora hedaturik antolatzen baitu; badu nazioarteko ekimenik ere. Zuzendaritza eskualde eremuko egituraz antolatzen da; herriz herriko ahaldunak ditu herriko arduradun gisa.\nHelburuak.\nHauek ditu helburu nagusiak: euskal hizkuntza suspertu, osatu eta hedatzea, bere erabileraren erabateko normalizaziora heldu asmoz; euskal kultura indartu eta arnasberritu eta bere jardunaz zein gainerako kulturekiko harremanaz aberastea; Manuel Larramendi euskaltzale eta euskalariak herri baten hizkuntza, izaera eta berezkotasunen alde ahaleginduz utzi zuen kemen, arrazoibide eta senezko lan eta mezuari uztartu eta haren gizabide eta arrazoizko jardun eredugarria jakitera eman eta zabaltzea, hark hasitako ildoari gaurgerorako zantzua emanaz.\nAurrekoez gainera, baditu bitarteko helburu eta ekimen zenbait ere, hiru eremutan antolatu ohi dituenak: herriz herrikoak (Andoain, Amasa-Villabona, Urnieta...); Beterri eskualde eremukoak, edota, Euskal Herri eremukoak. Jarraian, ekimen horietako batzuk:"}
{"id": "280119", "revid": "336", "url": "https://eu.wikipedia.org/wiki?curid=280119", "title": "Feargus O'Connor", "text": "Feargus Edward O'Connor (Connorville house, Castletown-Kinneighetik hurbil, Corkeko konderria, Irlanda, \u2013 Londres, Ingalaterra, ) langile klasearen aldeko politikaria izan zen. Biztanle guztiek botoa emateko eskubidea izatearen alde agertu zen. 1832an, Britainia Handiko Parlamentuan sartu zen, Daniel O'Connellen alderdiaren eskutik, baina haren ideia moderatuen kontra agertu zen geroago. 1837an, \"Norhern Star\" egunkaria sortu zuen. 1846tik aurrera, etxalde handiak laborarien artean banatzearen aldeko izan zen. Ez zuen helburuak betetzerik lortu, eta burua galdu zuen."}
{"id": "280120", "revid": "512", "url": "https://eu.wikipedia.org/wiki?curid=280120", "title": "Tanaka Giichi", "text": " (Yamaguchi, Japonia, 1864ko ekainaren 22a - Tokio, Japonia, 1929ko irailaren 29a) militarra eta politikaria izan zen. Japoniako Lehen Ministro izan zen 1927tik 1929ra. Japoniako Armadako jeneral izan zen. 1918tik 1921era, Japoniako Gerrako ministro izan zen, eta, garai hartan, boltxebikeen aurka borrokatu zen Siberian. 1926az geroztik, Seiyukwai alderdiaren buru izan zen. 1927an, plan bat prestatu zuen Japoniak Ekialdeko Asiako ekonomiaren kontrola bereganatzeko. Japoniak neurri batean gauzatu zuen plan hori, Bigarren Mundu Gerran."}
{"id": "280121", "revid": "96586", "url": "https://eu.wikipedia.org/wiki?curid=280121", "title": "Juan Maria Apellaniz", "text": "Juan Mar\u00eda Apell\u00e1niz Castroviejo (Bilbo, -Bilbo, ) euskal herritar arkeologo eta antropologoa izan zen, Jose Migel Barandiaran maisuaren ikasle ezagunetarikoa. Historia Orokorrean doktoratua eta Elizaren Historian eta Arkeologia Kristauan lizentziatua. Deustuko Unibertsitateko Arkeologia Praktika Eskolako zuzendaria eta Museo Historikoko Arkeologia Saileko arduraduna. Urte luzeetan katedradun izan zen Deustuko Unibertsitatean. Bere ikerketaren ildo nagusia leizeetako artelanen egileak bereizi eta identifikatzean zetzan.\nBere tesia, \"La evoluci\u00f3n de las culturas prehist\u00f3ricas con cer\u00e1mica en la poblaci\u00f3n de cavernas del Pa\u00eds Vasco espa\u00f1ol\", Mart\u00edn Almagro Baschek zuzendu zuen Madrilgo Unibertsitate Konplutentsean eta 1972an defendatu zuen.\nEspainiako Gerra Zibilaren ostean sortu zen euskal arkeologoen belaunaldi berriko kideetako bat izan zen.\nArgitalpenak.\nBere argitalpen batzuk hauek dira:"}
{"id": "280122", "revid": "512", "url": "https://eu.wikipedia.org/wiki?curid=280122", "title": "Taphozous nudiventris", "text": "Taphozous nudiventris Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "280123", "revid": "1150", "url": "https://eu.wikipedia.org/wiki?curid=280123", "title": "Robert Campin", "text": "Robert Campin (Valenciennes, Hainauteko konderria, 1375 aldean - Tournai, 1444ko apirilaren 26a), eskuarki Flemalleko Maisua deitua, flandriar pintorea izan zen, primitibo flandestarren higikundearen sortzailetakoa. Estilo gotikoaren hainbat ezaugarri bere egin zituen, baina errealitatea ahalik eta zehatzen azaltzeko ardura izan zuen. Jan van Eyck pintorearen eragin handia izan zuen. Haren lanik ezagunenak dira \"Kristoren jaiotza\" (1420-1425), \"Andre Mariaren ezkontza\" (1427 aldean), \"Deikundearen triptikoa\" (1427\u20131432) eta \"Ama Birjina eta Haurra\" (1430 aldean).\nFlemalleko Maisua eta Robert Campin.\nFlemalleko Maisuaren benetako izena ez da ezagutzen, ezta zehatz-mehatz zein izan zen ere, ez baitago ez haren sinadurarik ez haren egiazko izena erakusten duen edonolako beste agiririk. Hala ere, haren nortasunari buruzko hipotesirik sendoenaren arabera, Robert Campin zen.\nEstiloa.\nFlemalleren lanetan, ordura arte ez bezala, taulan barrena begiratzen delako irudipena sortzen da, eta, horrezaz gainera, eguneroko bizitzaren ezaugarri guztiak antzematen dira. Haren lanek mugarik gabeko hondoa, oreka, jarraitasuna eta osotasuna dute. Nazioarteko estiloko pintoreak ez ziren sendotasun maila horretara iritsi; haiek osatu zituzten koadroek maitagarrien ipuinen xarma dute, zeinetan gauzen arteko proportzioa eta eskala nahierara alda daitekeen, errealitatea eta fantasia nahastuko balira bezala.\nFlemalleko Maisuak, aldiz, egia osoa esan nahi zuen. Xehetasun txikienak ere doi-doi azaltzeko beharra zuen: forma eta tamaina, kolorea, materiala, gainaldeen egitura. Bestalde, zurruntasun handia zuten haren lanek, eta argiaren beharrei erantzuteko modu berezia zuen: argi lausoa eta leihoetatik zuzen-zuzenean sartzen dena bereizteko gaitasuna izan zuen.\nLan nagusiak.\nFlemalleren lehen lanetako bat \"Kristoren jaiotza\" (1420-1425, Arte Eder museoa, Dijon) izan zen. Lan horretako protagonista guztiak lehenengo planoan pilatzen dira, Flandriako pinturan izan den ukuilu berezienetako baten aurrean edo barruan sarturik. Eraikin apal eta hondatuaren xehetasun guztiak erakusten ditu. Jaiotza honetan deigarria da nolako garrantzia hartzen duen bigarren mailako gertakizun batek gaiaren gune nagusiaren aurrean, Kristoren jaiotzan emagin aritu ziren Salome eta Zelomiren eszena alegia. Salomeri eskua ezin mugiturik gelditu zitzaion Arna Birjinaren birjintasuna frogatu nahi izan zuelako; aingeru bat datorkio hegan Salomeri nola sendatu esatera (\u00abUmea ukitu, eta sendatuko zara\u00bb dio latinezko esapideak).\nAurreko lan honen garai berekoa du \"Andre Mariaren ezkontza\" (1427, Pradoko Museoa, Madril). Lan horretan, aurrekoan bezalaxe, bat egiten dute gai nagusiaren handitasunak eta alegiazko gaiak, hots, Andre Mariak San Josef hautatu zuenean gainerako hautagaiek izan zuten samina. Koadroan dauden eraikuntzei dagokienez, bi eraikin mota agertzen dira: batetik, biribil erromaniko aberatsa, Jerusalemgo tenpluaren irudimenezko oroitzapena, senarra hautatzearen eszena hartzen duena, eta bestetik, ataurre gotiko amaitugabea, ezkontzaren eszenarako hautatua. Antzinakoaren eta berriaren arteko alde sinbolikoa adierazten dute biek, Jainkoaren Semearen familia osatu aurrekoaren eta ondorengoaren arteko aldea hain zuzen.\n\"Deikundearen triptikoa\" (1427\u20131432 aldean, Metropolitan Museum of Art, New York), \"Merode erretaula\" ere deitua, da Flemalleko Maisuaren margolan nagusietako bat, mundu sakratuaren eta egunerokoaren arteko bateratzearen erakusgarri bikaina. Ordura arte, nazioarteko gotikoaren barruan, mundu aristokratikoa erakusten zen; lan honetan, aldiz, flandriar burges baten etxea ageri da. Izan ere, Flemalleko Maisua ez zen gorteko pintorea, baizik eta hiritar dirudunen nahiak betetzen saiatzen zen burgesa. Lan horretan marraztu zen lehenengo aldiz Deikundea gela baten barruan, inguruan altzariak dituela; eta irudi horren alboko gelan San Josef irudikaturik dago, lanean. Andre Maria lurrean eserita dago (umiltasunaren irudi), liburu bat irakurtzen.\nTradizioa alde batera uzteak arazo berri bat ekarri zion Flemalleko Maisuari, izadiaz gaindiko gertaerak gertaleku sinbolikotik giro arruntetara eraman behar baitzituen, baina horrek ez zituen arrunt bihurtu behar. Arazo hori konpontzeko sinbolismo mozorrotua esaten zaion metodoa erabili zuen: koadroaren barruan dauden xehetasun guztiek mezu sinboliko bat izan behar dute. Hala, \"Deikundearen triptikoa\"-ren ezkerreko arrosak, bioletak eta bitxiloreak, eta erdialdeko lirioak Andre Mariaren loretzat hartzen direlako marraztu zituen. Baina misterio gehien duen sinboloa lirio ontziaren ondoko kandela da; itzali berria dela adierazten du darion keak, baina ez dago oso argi zer esan nahi duen horrek. Funtsean, Erdi Aroko sinbolismoaren aberastasuna bizirik da lan honetan, baina hain dago eguneroko gauzez estalia, ezen askotan ez baita jakiterik ezaugarri jakin bati interpretazio sinbolikoa eman behar zaion ala ez.\n\"Werl triptikoa\" (alboetako oholak baino ez dira gaur egun arte iritsi, erdikoa galdurik dago; 1438, Pradoko Museoa, Madril) da data duen lan bakarra. Flemalleko Maisuaren azken lana da, ziur asko. Lan horretan nabarmena da Jan Van Eycken eragina: espazioaren zabaltasuna, irudien forma ez hain garbia eta, Van Eycki omen eginez, ispiluaren irudia. \"Arnolfini senar-emazteen erretratua\"-n egile hark lau urte lehenago egin zuen bezalaxe, Flemallek ere triptikoaren barruan ez dauden bi pertsonaia erakusten ditu ispiluaren bidez. Bestalde, \"Werl triptikoa\"-n Rogier van der Weyden-en eragina ere antzeman daiteke, zeinaren lanetatik hartu baitzuen Flemallek San Joan Bataiatzailearen besoaren egokera."}
{"id": "280124", "revid": "28807", "url": "https://eu.wikipedia.org/wiki?curid=280124", "title": "Flemalleko Maisua", "text": ""}
{"id": "280125", "revid": "31042", "url": "https://eu.wikipedia.org/wiki?curid=280125", "title": "Kandy", "text": "Kandy Sri Lankako hiria da, lurralde hartako hirugarren handiena, herrialdearen erdialdean. 110.049 biztanle ditu (2001). Goi-ordoki batean (408 m) aintzira artifizial baten inguruan dago eraikia. Unibertsitatea du. Tenplu budista eta brahmanista ugari ditu. Te, kakao, banilla, koko eta kafea ekoizten ditu. Erresuma burujabea izan zen XV. mendean, eta, portugaldar eta holandar kolonizatzaileen erasoei eutsi ondoren, 1818an britainiar kolonizatzaileek konkistatu zuten."}
{"id": "280126", "revid": "1519", "url": "https://eu.wikipedia.org/wiki?curid=280126", "title": "Kolofonia", "text": "Kolofonia erretxina natural arrunta da, koniferoetatik ateratzen dena, anbar-kolorekoa, horixka edo arrea; distilatzean ur-lurrunaren bitartez trementinatik esentzia edo olio lurrunkorra berezi ondoren gelditzen den hondakina da. Gehienbat azido abietikoa da, eta beste azido karboxiliko edo gantz-azido batzuen nahasketa. Gogorra eta hauskorra da giro-tenperaturan dagoenean, baina biguna eta oso itsaskorra tenperatura beroagoan. Gai itsaskorretan erabiltzen da, hanpatzeko tintetan eta paper-estalduretan, besteak beste."}
{"id": "280127", "revid": "30720", "url": "https://eu.wikipedia.org/wiki?curid=280127", "title": "Perlita", "text": "Burdin aleazioen osagai mikroskopikoa, ferritaren eta zementitaren eutektikoa. Burdin aleazioak geldi-geldi hozten direnean, 720\u00a0\u00b0C inguruan, eratzen da. Xaflatxo tartekatu batzuen gisa agertzen da. Izen hori eman zaio handipen gutxirekin begiratuta perlaren antza duelako. Altzairuetan, perlitaren % 86,5 ferrita izaten da, eta % 13, 5 zementita.\nBi perlita-mota daude: perlita xehea, gogorra eta erresistentzia handikoa; eta perlita larria, bigunagoa eta harikorragoa."}
{"id": "280128", "revid": "10891", "url": "https://eu.wikipedia.org/wiki?curid=280128", "title": "Wac\u0142aw Potocki", "text": "Wac\u0142aw Potocki (Wola \u0141u\u017ca\u0144ska, Polonia, 1621 - \u0141u\u017cna, Polonia, 1696ko abuztuaren 9a) poloniar poeta izan zen.\nBiografia.\nIdazle oparoa izan zen oso (300.000 bertsotik gora idatzi zituen), eta eleberri- eta kontakizun-liburu ugari idatzi zituen bertsotan. Bere garaiko gizarteari eta erlijio-borrokei buruz idatzi zuen nagusiki. \"Wojna Chocimska\" (1850, \"Chocimen gerra\"), poloniarren eta turkiarren arteko 1621eko gerrari buruzko epopeia, XVII. mendeko poloniar obrarik garrantzitsuenetakotzat hartzen da."}
{"id": "280129", "revid": "28807", "url": "https://eu.wikipedia.org/wiki?curid=280129", "title": "Waclaw Potocki", "text": ""}
{"id": "280130", "revid": "512", "url": "https://eu.wikipedia.org/wiki?curid=280130", "title": "Ker-Xavier Roussel", "text": "Ker-Xavier Roussel (Lorry-l\u00e8s-Metz, Frantzia, 1867ko abenduaren 10a - L'\u00c9tang-la-Ville, Frantzia, 1944ko ekainaren 6a) frantses pintorea izan zen.\nBiografia.\nPierre Bonnard pintore frantsesaren eragina nabari da Rousselen lehen koadroetan. Geroago, inpresionismoaren argitasuna utzi gabe, mitologia-gaiak erabili zituen.\nParis, Helsinki, Mosku eta Kopenhageko museoetan daude ikusgai Rousselen margolanik ospetsuenak.\nLan nagusiak: \"Venus eta maitasuna itsasertzean\", \"Pastorala\", \"Bakoren lagunak\", \"Dantza\" eta \"Tragediaren jaiotza\"."}
{"id": "280131", "revid": "28807", "url": "https://eu.wikipedia.org/wiki?curid=280131", "title": "Ker Xavier Roussel", "text": ""}
{"id": "280132", "revid": "105290", "url": "https://eu.wikipedia.org/wiki?curid=280132", "title": "San Pedro Sula", "text": "San Pedro Sula Hondurasko ipar-mendebaleko hiria eta Corteseko departamenduko hiriburua, Chamelecon ibaiaren haranean (1536an sortua). 813.839 biztanle (Hondurasko bigarren hiria). Hondurasko industriagune nagusia da: azukre-findegiak, destilategiak, ehungintza, larrugintza, eraikuntzarako gaiak, tresneria elektrikoak eta mekanikoak, tabakoa. Hondurasko mendebaleko eta ipar-mendebaleko merkataritzagune nagusia da."}
{"id": "280133", "revid": "75584", "url": "https://eu.wikipedia.org/wiki?curid=280133", "title": "Shinran", "text": " japoniar erlijio-gizon budista izan zen. Tendai sektako ikaslea izan ondoren J\u014ddo Shinsh\u016b sektako kide egin zen eta Honen izan zuen maisu. 1212an hura hil zenean bere teoriak muturreraino eraman zituen Jodo-Shinshu higikundea sortu zuen. Shinranen arabera aski zen \"Amida\" izena etengabe errepikatzea salbazioa lortzeko. 1272. urtean Hongan-ji tenplua sortu zuen sektak Kiotoko hirian, Japoniako tenplurik ikusgarrienetakoa."}
{"id": "280134", "revid": "536", "url": "https://eu.wikipedia.org/wiki?curid=280134", "title": "Takimetro", "text": "Takimetro aldi berean distantzia eta angeluak neurtzen dituen tresna da, teodolitoaren antzekoa. Zehaztasun handia behar ez denean eta neurtzeko beste metodoak erabiltzea erraza ez denean erabiltzen da takimetroa; adibidez, ingeniaritza zibileko lanetan."}
{"id": "280135", "revid": "1519", "url": "https://eu.wikipedia.org/wiki?curid=280135", "title": "Tomahawk", "text": "Tomahawk bat Ipar Amerikan herri indiarren aizkora mota bat da. \nEtimologia.\n17. mendean Virginia aldean ingeles kolonoek aurkitutako algonkinar herrien artean tomahawk bezalako terminoak erabiltzen ziren: Powhatan herriaren \"tamahaac / aizkoratxoa\" izango da seguruenik, ingelesezko forman finkatu denaren jatorri zuenean, hura aditz batetik datorrelarik t\"amaham / ebaki.\"\nMohikanoen hizkntzan \"tummahegan\" esaten zen, Delaware hizkuntzan \"tamoihecan\", eta mikmakeraz \"tumeegun\".\nEzaugarriak.\nAntzinako tomahawakek zurezko kirtena eta hezurrezko edo harrizko burua zuten, baina europarrak Ameriketara iritsi zirenean metal edo burdinazko burudunak egiten hasi ziren. Borrokarako erabili ohi zituzten, baita erritu eta ospakizunetan ere; bi leinuren artean bakea egin zutela adierazteko, adibidez, leinu bakoitzak bere tomahawaka lurperatzen zuen.\nTomahawk batzuek, alde zorrotzaren kontrakoan pipa funtzioa zuen partea izan ohi dute. Bertan tabakoa jar daiteke eta kasu hauetan kirten barnehutsa izango delarik, beste muturretik erre daiteke. Erabilera zeremonialerako ziren era honetakoak.\n21. mendean modan jarri diren aizkora jaurtiketako lehiaketa eta jolastokietan tomahawk erako aizkora arinak erabiltzen dira. 19. mendeko AEBetako lehia popularretan du jatorria ohitura honek, eta orduan ere tomahawkak erabili ohi ziren."}
{"id": "280137", "revid": "56334", "url": "https://eu.wikipedia.org/wiki?curid=280137", "title": "Harold Urey", "text": "Harold Clayton Urey (Walkerton, Indiana, Ameriketako Estatu Batuak, 1893ko apirilaren 29a - La Jolla, Kalifornia, Ameriketako Estatu Batuak, 1981eko urtarrilaren 5a) kimikaria izan zen. Irakasle izan zen Baltimoreko Johns Hopkins Unibertsitatean (1924-1929), Columbiako Unibertsitatean (1929-1945), Chicagokoan (1945-1952) eta Kaliforniakoan (1958-1970). 1932an, ur astuna eta deuterioa aurkitu zituen. Isotopo ugari bakartu zituen, eta bonba atomikoaren prestaketan parte hartu zuen. 1934an, Kimikako Nobel saria jaso zuen."}
{"id": "280138", "revid": "6327", "url": "https://eu.wikipedia.org/wiki?curid=280138", "title": "Admiralty Islands", "text": ""}
{"id": "280139", "revid": "512", "url": "https://eu.wikipedia.org/wiki?curid=280139", "title": "Taphozous perforatus", "text": "Taphozous perforatus Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "280140", "revid": "6327", "url": "https://eu.wikipedia.org/wiki?curid=280140", "title": "Admiralty Uharteak", "text": ""}
{"id": "280141", "revid": "6327", "url": "https://eu.wikipedia.org/wiki?curid=280141", "title": "Admiralty uharteak", "text": ""}
{"id": "280142", "revid": "336", "url": "https://eu.wikipedia.org/wiki?curid=280142", "title": "Sim\u00f3n Berasaluze Aginagalde", "text": "Sim\u00f3n Berasaluze Aginagalde (Deba, Gipuzkoa, 1912ko apirilaren 25a - Donostia, Gipuzkoa, 1993ko martxoaren 11) beira-egile gipuzkoarra izan zen.\nBiografia.\n1931. urtean, Madrilen ekin zion beira-langintzari. Sevillako katedraleko beirak egin zituen. Ondoren, Parisa jo zuen, eta Maumejean etxean lan egin zuen, 12 urtez.\n1952. urteaz geroztik, New Yorken bizi izan zen. Haren lanik garrantzitsuenak Princenton (New York) hiriko Saint Peter elizako beirak eta New York, Boston, Filadelfia eta Cleveland estatuetako hainbat elizatakoak dira. 1980an Euskal Herrira itzuli zen, familkiarekin."}
{"id": "280143", "revid": "28807", "url": "https://eu.wikipedia.org/wiki?curid=280143", "title": "Sim\u00f3n Berasaluce Aguinagalde", "text": ""}
{"id": "280144", "revid": "46380", "url": "https://eu.wikipedia.org/wiki?curid=280144", "title": "Joan Brossa", "text": "Joan Brossa i Cuervo (Bartzelona, Katalunia 1919ko urtarrilaren 19a - 1998ko abenduaren 30a) olerkaria eta dramagilea izan zen. Dau al Set abangoardiako taldearen sortzailea izan zen (1948). Brossaren lanek surrealismo-kutsua dute.\nLanak.\nOlerkiak: \"Em va fer Joan Brossa\",(1951), \"Poemes civils\" (1961), \"Poemes Visuals\".\nAntzerki-lanak: \"La pigada, La xarxa, Or i sal\".\nBestelakoak: \"Accions musicals\" eta \"Sextines 76\"."}
{"id": "280146", "revid": "46380", "url": "https://eu.wikipedia.org/wiki?curid=280146", "title": "John Cage", "text": "John Milton Cage Jr. (Los Angeles, 1912ko irailaren 5a - New York, 1992ko abuztuaren 12a) estatubatuar musikagile eta piano-jotzailea izan zen. Musikagile, instrumentista, filosofo, musikaren teoriko, olerkari, margolari, mikologiaren zalea eta beste gauza asko izan zen gizon hau II. mundu gerraren ondorengo abangoardia artistikoen pertsonalitate nagusietariko bat izan zen. Kritikoen arabera John Cage XX.mendeko AEBetako musikagile nagusietariko bat izan zen. Dantza garaikidean bere eragina erabakigarria izan da, bereziki Merce Cunningham koreografoaren kolaborazioaren bidez.\nAdolph Weiss, Henry Cowell eta Arnold Sch\u00f6nberg maisuekin ikasi zuen. Soinu berriak bilatu zituen, eta obra bereziak ondu zituen berak asmatutako musika-tresnetarako, \u00abprestaturiko pianorako\u00bb batik bat. Lan ezagunenak: \"Hiru ahotsetarako konposizioa\", \"Prestaturiko piano eta orkestrarako kontzertua\" eta \"Cartridge Music\". Sari ugari jaso zituen. Fluxus mugimenduaren partaidea izan zen."}
{"id": "280147", "revid": "56334", "url": "https://eu.wikipedia.org/wiki?curid=280147", "title": "Dinis Dias", "text": "Dinis Dias (XV. mendea) portuges itsasgizon eta esploratzailea izan zen.\nBiografia.\nHenrike Nabigatzailea erregearen kapitaina izan zen. Afrika, India eta Ekialde Hurbilarekin salerosketan aritzeko bideak ireki zituen. Cabo Verde aurkitu zuen, baina hango biztanleek ez zioten utzi lurralde hura menderatzen, eta Portugala itzuli zen. Beste bidaldi bat egin zuen Afrikara Senegalgo ibaia, ustez Nilo ibaiaren ezkerraldeko ertza zena, ikertzera."}
{"id": "280148", "revid": "46380", "url": "https://eu.wikipedia.org/wiki?curid=280148", "title": "Filipos", "text": "Filipos (antzinako grezieraz, \u03a6\u03af\u03bb\u03b9\u03c0\u03c0\u03bf\u03b9, \"Philippoi\") Antzinako Mazedoniako hiria, Traziako mugan. \"Krenides \"zuen izena, Mazedoniako Filipo konkistatzailearen ohorez izen berria hartu zuen arte. Hiri horretan garaitu zituzten Antoniok eta Oktaviok Brutus eta Cassius (K.a. 42). Kolonia erromatar bihurtu zen Augustoren garaian. Han sortu zen Europako lehen elkarte kristaua, eta hango kartzelan eduki zuten preso San Paulo (epistola bat luzatu zien filipotarrei handik)."}
{"id": "280149", "revid": "46380", "url": "https://eu.wikipedia.org/wiki?curid=280149", "title": "Fran\u00e7ois Girardon", "text": "Fran\u00e7ois Girardon (Troyes, Frantzia, 1628ko martxoaren 17a - Paris, Frantzia, 1715eko irailaren 1a) frantses eskultorea izan zen.\nBiografia.\nFran\u00e7ois Anguierrekin ikasi ondoren, Erroman osatu zituen ikasketak. Versaillesko jauregirako egindako apaingarri-multzoengatik da batez ere ezaguna.\nLehenagotik egin zituen zenbait lan, Sarazinen tankerari jarraituz, baina berrikuntza eta originaltasun handirik gabeak, ofizialismoaren baitakoak. Versaillesen lanean hasi zenez gero asmatu zituen forma berriak eta hartu zituen garai hartako joeren ezaugarriak, adibidez, Apoloren galeriarako egindako lanetan. Le Brunekin lan egin zuen lorategi haietan. Teknika eta estilistika berezia eta dotoretasuna ageri du \"Apollon servi par les nymphes\" (1666-1675) multzoak, eta Poussinen eragina nabarmentzen da bai lan horretan bai \"Ninfen bainua\" (1670 ing.) eskulturan.\nVersaillesko lanez gainera, oroigarrizko monumentuak egin zituen, besteak beste, hauek: \"Richelieuren hileta-monumentua\" (1675-1677), Sorbonako elizan; Parisko hiriaren eskariz, \"Luis XIV.aren zaldi gaineko estatua\" (Frantziako Iraultzan desegina)."}
{"id": "280150", "revid": "28807", "url": "https://eu.wikipedia.org/wiki?curid=280150", "title": "Francois Girardon", "text": ""}
{"id": "280151", "revid": "46380", "url": "https://eu.wikipedia.org/wiki?curid=280151", "title": "Jose Antonio Goiria", "text": "Jose Antonio Goiria Muniozguren \u2014goitizenez aita Txanton\u2014 (Galdakao, Bizkaia, 1908ko urriaren 25a - Gasteiz, Araba, 1990eko abenduaren 12a) euskal idazlea, euskaltzalea, karmeldarra eta apaiz katolikoa izan zen. Larreako karmeldarra izan zen Kolonbian apaiz izan aurretik. \"Euskal Esnaleak\" antolaturiko lehiaketako lehen saria eskuratu zuen 1926. urtean. Idazlan eta poesia gehienak \"Euzko Enda\" eta \"Karmel'dar Egutegia\" agerkarietan eman zituen argitara. Bereak dira \"B. Berriotxoaren Bizitza\" (1951), \"Karmen\u00b4go Eskapularioa\" (1952), \"Fatima-ko Ama birgi\u00f1a\" (1955), \"Goibidez\" (1968) eta \"Kristoren Eliza\" (1971) lanak."}
{"id": "280152", "revid": "6327", "url": "https://eu.wikipedia.org/wiki?curid=280152", "title": "Txanton Goiria Muniozguren", "text": ""}
{"id": "280153", "revid": "512", "url": "https://eu.wikipedia.org/wiki?curid=280153", "title": "Taphozous theobaldi", "text": "Taphozous theobaldi Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "280154", "revid": "56334", "url": "https://eu.wikipedia.org/wiki?curid=280154", "title": "Otto Loewi", "text": "Otto Loewi (Frankfurt, 1873ko ekainaren 3a - New York, 1961eko abenduaren 25a) alemaniar farmakologo izan zen. Graz-eko (1909) eta New Yorkeko unibertsitateetan (1938) izan zen irakasle. Nerbio-sistema autonomoetako (sinpatikoa eta parasinpatikoa) eragileen farmakologia aztertu zuen nagusiki. Nerbio eta giharren funtzionamendu arruntean parte hartzen duten bitarteko kimikoak atzeman zituen. 1936an, Fisiologiako eta Medikuntzako Nobel saria eskuratu zuen, Henry Hallett Dale mediku ingelesarekin batera."}
{"id": "280155", "revid": "105290", "url": "https://eu.wikipedia.org/wiki?curid=280155", "title": "Polonesa", "text": "Polonesa poloniar jatorriko dantza da, hirutar konpasean idatzia eta erritmo neurtua duena; aldi ahuleko kadentziak izan ohi ditu. Zeremoniazko martxa baten antzekoa da, eta ziur aski XVI. mendean sortu zen, gortean; dantzariek, bikoteka, bira ematen zioten dantza-aretoari. XVII-XIX. mendeetan Europako herrialde askotan erabili zen gorteko dantzaldiak hasteko, eta pianorako konposizio asko egin ziren. Haendel, Mozart, Beethoven, Schubert eta Chopinek idatzi zituzten polonesak, besteren artean. Chopinenak dira ezagunenak."}
{"id": "280156", "revid": "512", "url": "https://eu.wikipedia.org/wiki?curid=280156", "title": "Yokoyama Taikan", "text": "Yokoyama Taikan (Mito, 1868ko azaroaren 2a - Tokio, 1958ko otsailaren 26a) japoniar margolaria izan zen.\nHishida Shunsorekin batera Japoniako margolaritza tradizionala aro modernoan berriro indartzeko eragin handia izan zuen. Tokioko Arte Eskolan egin zituen ikasketak. Japoniako margolaritza-tradizio osoa aztertu zuen eta estilo berri bat proposatu zuen, marra alde batera utziz eta garrantzia, batez ere, koloreari emanez. Japoniako Arte Ederretako Akademia indartzeko lan handia egin zuen."}
{"id": "280157", "revid": "105290", "url": "https://eu.wikipedia.org/wiki?curid=280157", "title": "Atipido", "text": "Atypidae edo atipidoak armiarmaren ordenako familia bateko intsektuez esaten da. Estigma handia, estalki zabala, zortzi begi eta masail-hezurraren behealdean elikagaiak ukitzeko eta eusteko luzakin batzuk dituen araknidoa. Habia hodi-itxurakoa da, zetaz estalia, eta hormetako arrakaletan edo harrien azpian egin ohi dute. Hala ere, bere kasa bizi ohi dira arrak, habia finkorik gabe. Atipidoen familiak 3 genero eta 43 espezie ditu. Europan eta Ipar Amerikan bizi dira."}
{"id": "280158", "revid": "58701", "url": "https://eu.wikipedia.org/wiki?curid=280158", "title": "Ludwig Boltzmann", "text": "Ludwig Boltzmann (Viena, 1844ko otsailaren 20a - Tybein, 1906ko irailaren 5a) Austriar fisikaria izan zen.\nGasen teoria zinetikoaren sortzaileetako bat da. 1868an, Maxwellen banaketa-legea frogatu zuen, eta entropia nozio abstraktuaren azalpena eman zuen, probabilitatearekin erlazionatuz eta termodinamikan sartuz (1877). Gorputz beltzaren igorpen-ahalmen osoa tenperaturaren laugarren berreturarekiko proportzionala dela frogatu zuen. Lege hori Stefanek aurkitu zuen lehenago, esperientzia bidez."}
{"id": "280159", "revid": "46380", "url": "https://eu.wikipedia.org/wiki?curid=280159", "title": "Ram\u00f3n de Campoamor", "text": "Ram\u00f3n de Campoamor y Campoosorio (Navia, Asturias, Espainia, 1817ko irailaren 24a - Madril, Espainia, 1901eko otsailaren 11) espainiar politikaria eta olerkaria izan zen.\nBiografia.\nArgitaratu zituen poemak maila handikoak ez baziren ere, ospe handia eman zioten bere garaian, eta nolabaiteko eragina izan zuen euskarazko hainbat olerkarirengan. Umore eta ironia handiz azaldu zuen garai hartako giroa. XIX. mendeko Espainiako burgesiari buruzkoak ditu lanak: \"Ternezas y flores\" (1840, \"Xamurkeriak eta loreak\"), \"Aves del alma\" (1842, \"Arimaren hegaztiak\")."}
{"id": "280160", "revid": "135378", "url": "https://eu.wikipedia.org/wiki?curid=280160", "title": "Jos\u00e9 Miguel Carrera", "text": "Jos\u00e9 Miguel Carrera (Santiago, 1785eko urriaren 15a - Mendoza, Argentina, 1821eko irailaren 4a) Txileko politikari eta jenerala izan zen. 1812an, independentziaren alde borrokan ari zela, diktadore izendatu zuen bere burua. Bernardo O\u00b4Higginsek kargutik kendu zuen, baina espainiarrek atxilotu egin zuten. Gerora, ihes egitea lortu zuen. Argentinan eta Estatu Batuetan ibili ondoren, hainbat saio egin zituen O\u00b4Higginsen gobernuaren aurka. Atxilotu, eta Mendozara bidali zuten. Han, epaitu, eta fusilatu egin zuten."}
{"id": "280161", "revid": "336", "url": "https://eu.wikipedia.org/wiki?curid=280161", "title": "Galeazzo Ciano", "text": "Galeazzo Ciano (Livorno, Italia, 1903ko martxoaren 18a - Verona, Italia, 1944ko urtarrilaren 11) italiar politikari faxista izan zen.\nBiografia.\nCortellazzoko kondea izan zen. Mussoliniren alabarekin ezkondu zen, eta buruzagi faxista nagusietakoa izan zen: prentsa- eta propaganda-ministro izendatu zuten 1934an, eta Kanpo Arazoetako ministro izan zen 1936tik 1943ra.\n1939ko uztailean Donostian izan zen bisitan Franco jeneralarekin elkarrizketatzeko gerra zibilaren azkenetan, II. Mundu Gerraren hasiera zela eta. Bertan, Mussoliniren gomendioa helarazi zion diktadore espainiarrari: \"monarkia inondik ere ez berrezartzea eta Ingalaterrarekin zein Frantziarekin ez fidatzea\". Horregatik, ospakizun handiak egin ziren hirian.\n1943an, Mussoliniren proiektuen aurkako botoa eman zuen Faxismoaren Kontseilu Nagusiko Batzarrean. Mussolinik fusilatu egin zuen Veronan, traidoretzat hartuta."}
{"id": "280162", "revid": "119347", "url": "https://eu.wikipedia.org/wiki?curid=280162", "title": "Emanuel Filiberto, Savoiako dukea", "text": "Emanuel Filiberto goitizenaz Burdinburu (Chamb\u00e9ry, 1528ko uztailaren 8a - 1580ko abuztuaren 30a) Savoiako dukea izan zen, 1553-1580 bitarteko urteetan. Karlos V.a enperadorearen zerbitzaria izan zen, Schmalkaldengo Ligako alemaniar printzeen aurka borrokatu zen (1545), eta frantsesak garaitu zituen Saint-Quintingo guduan. Bere lurraldeak berreskuratu zituen Cateau-Cambr\u00e9sisko bakearen ondoren (1559), eta, Margarita, Frantzisko I.a Frantziakoa erregearen alabarekin ezkondu zen."}
{"id": "280163", "revid": "512", "url": "https://eu.wikipedia.org/wiki?curid=280163", "title": "Julian Iba\u00f1ez Aldekoa Arano", "text": "Julian Iba\u00f1ez Aldekoa Arano (Berriatua, 1866ko otsailaren 7a - 1958ko abuztuaren 23a) Bizkaiko margolaria izan zen.\nBilbon eta Parisen egin zituen Margolaritzako ikasketak. Koadro ugari margotu zuen, euskal girokoak gehienak. Obra nagusiak: \"Venta del besugo\", \"Marineros de Lequeitio\", \"Pescador vasco\", \"Los peregrinos de Ema\u00fas\", \"La nevada\", \"A pescar anchoas\", \"Descansando en la lancha\", \"Puerto de Lequeitio\", \"Pescador con boya\", \"Campesinos vascos\", \"Letan\u00eda\", \"Dos pescadores\" eta \"La pesca de quisquillas\"."}
{"id": "280164", "revid": "512", "url": "https://eu.wikipedia.org/wiki?curid=280164", "title": "Taphozous troughtoni", "text": "Taphozous troughtoni Taphozous generoko animalia da. Chiropteraren barruko Taphozoinae azpifamilia eta Emballonuridae familian sailkatuta dago"}
{"id": "280165", "revid": "28807", "url": "https://eu.wikipedia.org/wiki?curid=280165", "title": "Julian Iba\u00f1ez de Aldecoa Arano", "text": ""}
{"id": "280166", "revid": "336", "url": "https://eu.wikipedia.org/wiki?curid=280166", "title": "Jimmu enperadorea", "text": " Japoniako lehen enperadorea izan zen, elezaharren arabera (K.a. VII. mendea). K.a. 722tik K.a. 585era bizi izan zen, elezaharrek diotenez. Japoniako inperioa eta enperadoreen dinastia sortu zituen K.a. 600. urtean. Datu hori oso zehatza ez bada ere, urte hori ontzat hartzen da Japoniako kronologiaren hasiera adierazteko. Kyushu uhartetik atera eta gorabehera askoren ondoren Yamato Honshu uharteko herrialdea konkistatu zuela diote aditu batzuek."}
{"id": "280167", "revid": "69477", "url": "https://eu.wikipedia.org/wiki?curid=280167", "title": "Jimmu Tenno", "text": ""}
{"id": "280168", "revid": "512", "url": "https://eu.wikipedia.org/wiki?curid=280168", "title": "Metxa", "text": "Metxa erregai batez bustia airean dagoen muturretik errearazten den kotoizko soka mehea da. Erraz su hartzen duen gai batez eginiko soka izaten da. Kandeletan eta supizteko batzuetan erabiltzen da. Lehergaiei sua emateko ere erabiltzen dira metxak. Hauek hodi-formakoak izaten dira gaur egun: barnealdea merkurio fulminatozkoa izaten dute, eta kanpoaldea eztainuzkoa edo kartoizkoa izaten da. Antzina, poliki erretzen ziren metxak (berun azetatozko soluzio batean bustitako kalamuzko sokak) erabili ohi ziren."}
{"id": "280169", "revid": "56334", "url": "https://eu.wikipedia.org/wiki?curid=280169", "title": "Carlo Rubbia", "text": "Carlo Rubbia (Gorizia, 1934ko martxoaren 31) italiar fisikaria da. 1962an, Ikerketa Nuklearretarako Europako Erakundeko (CERN) fisikari izendatu zuten. 1970etik aurrera, Harvard unibertsitateko fisika-irakasle izan zen, eta bi erakunde horien artean banatu zuen bere lana. 1984an, Fisikako Nobel saria irabazi zuen Simon van der Meerrekin batera, iraupen gutxiko W partikula eta Z partikula azpiatomiko masiboak edo bitarteko bosoi bektorialak aurkitzeagatik."}
{"id": "280170", "revid": "536", "url": "https://eu.wikipedia.org/wiki?curid=280170", "title": "Salyut", "text": "Salyut 1971tik 1986ra bitartean lehen espazio-estazioak orbitan jarri zituen programa sobietarra izan zen. Salyut espazio-estazioak Soyuz espazio-ontzietako kosmonauten bizileku eta laborategi gisa erabili ziren. Salyutetan egin zituzten kosmonautek beren garaiko espazio-egonaldi luzeenak. 1971n jaurti zuten saileko lehena, eta 1986an, Salyuten esperientzian oinarrituriko Mir espazio-estazio aurreratuagoa jaurtitzearekin, amaitu zen programa."}
{"id": "280171", "revid": "46380", "url": "https://eu.wikipedia.org/wiki?curid=280171", "title": "Eug\u00e8ne Scribe", "text": "Augustin Eug\u00e8ne Scribe (Paris, Frantzia, 1791ko abenduaren 24a - 1861eko otsailaren 20a) frantsesezko dramagilea izan zen. Oso idazle oparoa izan zen, eta 350 inguru antzezlan, komedia eta opera idatzi zituen.\nObra nagusiak: \"Val\u00e9rie\" (1822), \"Le mariage de raison\" (1826, \"Senar-emazteak interesengatik\"), \"Fra Diavolo\" (1830), \"Bertrand et Raton\" (1833), \"Les huguenots\" (1836, \"Higanotak\"), \"La favorite\" (1840, \"Begikoena\"), \"Les diamants de la couronne\" (1851, \"Koroako harribitxiak\") eta \"La czarine\" (1855, \"Emakume tsarra\")."}
{"id": "280172", "revid": "512", "url": "https://eu.wikipedia.org/wiki?curid=280172", "title": "Anthony van Diemen", "text": "Anthony van Diemen (Culemborg, Utrecht, Zazpi Herbehere Batuen Errepublika, 1593 - Batavia, 1645eko apirilaren 19a) holandar administratzailea izan zen.\nBiografia.\nHolandaren Sortaldeko Indietako Konpainiako gobernari nagusia izan zen 1636tik 1645era. Malaka eta Zeilan hartu zituen, eta merkataritza-harremanak zabaldu zituen Ginea Berria, Formosa eta Japoniaraino. Espedizio bat antolatu zuen Abel Tasman itsasgizonaren gidaritzapean, eta gaur egungo Tasmaniara iritsi zen (1642). Van Diemen Lurraldea deitu zion Tasmanek uharteari."}
{"id": "280173", "revid": "28807", "url": "https://eu.wikipedia.org/wiki?curid=280173", "title": "Anthony Van Diemen", "text": ""}
{"id": "280174", "revid": "105290", "url": "https://eu.wikipedia.org/wiki?curid=280174", "title": "Cantigas de Santa Maria", "text": "Cantigas de Santa Maria (euskaraz: \"Santa Mariari Kantak\") Ama Birjinari eskainitako kanta-multzoa da, galaikoportugesez idatzia. 420 kanta dira, eta Gaztelako errege Alfontso X.a Jakintsuak bildu zituela uste da. Lau kodizetan gordetzen dira (El Escorialen, Toledon eta Florentzian). Musika-notazioa dute, eta XIII. mendeko ohiturak azaltzen dituzten miniaturez apainduta daude. Erdi Aroko musika-bilduma garrantzitsua da, balio handikoa baita Europako musikaren sorreran Sortaldeak izan zuen eragina ezagutzeko."}
{"id": "280175", "revid": "512", "url": "https://eu.wikipedia.org/wiki?curid=280175", "title": "Abraham Cowley", "text": "Abraham Cowley (Londres, 1618 - Chertsey, Surrey, 1667ko uztailaren 28a) ingeles olerkaria izan zen. Umetan hasi zen idazten (\"Poetical Blossoms\", 1633, \"Lore poetikoak\"). Puritanoak nagusitu ondoren (1651), Frantziara jo zuen, eta obra erotikoa eta oparoagoa idatzi zuen Parisen. 1654 aldera, \"Pindaric Odes\" (\"Odak Pindaroren modura\") poemak idatzi, eta arrakasta handia lortu zuen. Antzerki-lanak ere egin zituen. Autobiografia interesgarri bat idatzi zuen: \"My Self\" (1656, \"Ni neu\")."}
{"id": "280176", "revid": "96586", "url": "https://eu.wikipedia.org/wiki?curid=280176", "title": "Peter Debye", "text": "Peter Joseph William Debye (Maastricht, 1884ko martxoaren 24a - Ithaca, New York, 1966ko azaroaren 2a), Petrus Josephus Wilhelmus (Peter) Debije jaioa, Holandako fisikaria izan zen. Holanda, Alemania, Suitza, Berlin eta New Yorkeko unibertsitateetako irakaslea izan zen. Berlin-Dahlemeko Unibertsitateko Fisika Institutuko zuzendari hautatu zuten 1935ean. Molekulen egituraz egin zituen ikerketak, eta gasen molekulen neurriak eta atomoen arteko distantziak zehaztu zituen, besteak beste. Kimikako Nobel saria jaso zuen 1936an."}
{"id": "280177", "revid": "6327", "url": "https://eu.wikipedia.org/wiki?curid=280177", "title": "Peter Joseph William Debye", "text": ""}
{"id": "280178", "revid": "56334", "url": "https://eu.wikipedia.org/wiki?curid=280178", "title": "Jean Etxepareborda", "text": "Jean Etxepareborda (Nafarroa Beherea, 1823 - Buenos Aires, Argentina, 1892ko apirilaren 27a) ikerlaria izan zen. Doktorea zen Medikuntzan. 1850. urtean Argentinara jo zuen eta katedra bat eman zioten Buenos Airesen sortu berri zen Medikuntza Fakultatean. Hiru urte geroago eta bere auzoan esperimentu batzuk egin ondoren, argindarra ekoiztea lortu zuen. Hala eta guztiz ere, 30 urte igaro behar izan zuten Buenos Airesen argiteria publikorako argindarra erabili zen arte."}
{"id": "280179", "revid": "28807", "url": "https://eu.wikipedia.org/wiki?curid=280179", "title": "Jean Etchepareborda", "text": ""}
{"id": "280180", "revid": "512", "url": "https://eu.wikipedia.org/wiki?curid=280180", "title": "Leonhard Frank", "text": "Leonhard Frank (W\u00fcrzburg, Alemania, 1882ko irailaren 4a - Munich, Alemania, 1961eko abuztuaren 18a) alemaniar eleberrigilea izan zen.\nBiografia.\nHaren obrak, espresionistak ez ezik, politika-gaietan esku hartzen duen idazlearen emaitza ere badira. Eleberri-sail batean eman zuen gizarteaz zuen iritzia: \"Der Mensch ist gut\" (1918,\"Gizona ona da\"). Halaxe egin zuen autobiografian ere: \"Links, wo das Herz ist \"(1952, \"Bihotza ezkerrean dago\"). Naziek agintea hartu zutenean, sorterria utzi zuen, beste idazle alemaniar askok bezala."}
{"id": "280181", "revid": "336", "url": "https://eu.wikipedia.org/wiki?curid=280181", "title": "Hyderabad", "text": "Hyderabad (, ) Indiako hiria da, Telangana estatuko hiriburua.\nKokapena.\nOrdoki batean dago, itsas mailatik 600 metrora. Barne Dekkaneko hiri handiena da. Hiri zaharra, 1589an sortua, harresiz inguratuta dago, eta industrialdeak kanpoaldean daude.\nEkonomia.\nMota askotako industria: aeronautika, makina-tresnak, elektronika, produktu kimikoak, armagintza, oihalgintza (kotoia, zeta), plastikoak. Unibertsitatea du. Aireportua du."}
{"id": "280182", "revid": "512", "url": "https://eu.wikipedia.org/wiki?curid=280182", "title": "Balantiopteryx infusca", "text": "Balantiopteryx infusca Balantiopteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280184", "revid": "512", "url": "https://eu.wikipedia.org/wiki?curid=280184", "title": "Johann Georg Hamann", "text": "Johann Georg Hamann (K\u00f6nigsberg, Ekialdeko Prusia, 1730eko abuztuaren 27a - M\u00fcnster, gaur egun Alemania, 1788ko ekainaren 21a) alemaniar idazle eta filosofoa izan zen.\nBiografia.\nIparraldeko Aztia esaten zioten, joera antiarrazionalista eta mistikoa zuelako. Eztabaidetan jardun zuen Kantekin eta Ilustrazio garaiko filosofoekin, eta eragin handia izan zuen \"Sturm und Drang\" mugimenduko idazleengan.\nHamannen obra batzuk: \"Kristau baten gogoeta biblikoak\" (1758), \"Filologoaren gurutzada\" (1762), \"Arrazoi huts-garbiaren purismoaren metakritika\" (1784)."}
{"id": "280185", "revid": "105290", "url": "https://eu.wikipedia.org/wiki?curid=280185", "title": "Hiperboloide", "text": "Hiperboloidea koordenatu-ardatzekiko paraleloak diren sekzio lauak elipseak, zirkuluak edo hiperboleak dituen gainazal koadratikoa da, amaigaberantz bi aurkako noranzkoetan hedatzen dena. Bi eratakoa da: bi orrikoa eta orri bakarrekoa. Lehenengoak bi orriak bereiziak eta lerro ganbilak elkarren aurkako noranzkoetan kokatuak izaten ditu; bestea, berriz, erdigunetik elkarren aurkako bi noranzkoetan hedatzen da."}
{"id": "280186", "revid": "105290", "url": "https://eu.wikipedia.org/wiki?curid=280186", "title": "Al-Hufuf", "text": "Al-Hufuf edo Hufuf (arabieraz: \u0627\u0644\u0647\u0641\u0648\u0641) Saudi Arabiako ekialdeko hiria da, Ekialdeko probintziako hiriburua. 1.136.900 biztanle inguru ditu. \"Al-Hufuf\" oasian dago, munduko oasirik handienetariko batean.\nEkonomia.\nAntzina-antzinako karabanen topalekua eta Al-Hufuf oasiko ekoizpenen merkatalgunea da (laboreak, fruituak, barazkiak). Eskulangintza du jarduera nagusietako bat (larrua, oihalgintza, kobrea). Hiritik gertu, Itmanyyako petrolio-hobiak daude. Riadekin burdinbidez eta errepidez lotua dago."}
{"id": "280187", "revid": "6327", "url": "https://eu.wikipedia.org/wiki?curid=280187", "title": "Hofuf", "text": ""}
{"id": "280189", "revid": "512", "url": "https://eu.wikipedia.org/wiki?curid=280189", "title": "John Ireland", "text": "John Nicholson Ireland (Bowdon, Ingalaterra, 1879ko abuztuaren 13a - Washington, Ingalaterra, 1962ko ekainaren 12a) ingeles musikagilea izan zen.\nBiografia.\nCh. V. Stanfordekin eta Londresko Musika Eskolan ikasi zuen (1893-1901). Konposizioa landu zuen, bereziki: pianorako lanak, ganbera-musika eta ahozko konposizioak.\nIrelanden obrak laburrak eta intimistak dira gehienetan. Brahms eta Dvoraken eta frantses inpresionismoaren eragin handia nabari bazaio ere, britainiar estiloa du nagusi."}
{"id": "280190", "revid": "28807", "url": "https://eu.wikipedia.org/wiki?curid=280190", "title": "John Nicholson Ireland", "text": ""}
{"id": "280191", "revid": "105290", "url": "https://eu.wikipedia.org/wiki?curid=280191", "title": "Kisangani", "text": "Kisangani (batzuetan Kisangani Boyoma ere esaten zaio; lehen Stanleyville ere deitu izan zaio) Kongoko Errepublika Demokratikoko ipar-mendebaleko hiria da, Kongo ibaiaren ertzean dagoena. 682.600 biztanle ditu (2004).\nEkonomia.\nKisanganitik gora 90 kilometroz Kongo ibaia ez da nabigagarria, Boyoma ur-jauziek eragozten baitute. Ibai bidezko garraio-gaiak burdinbidez eramaten dira Kongo ibaiaren goiko arroara.\n1964tik 1967ra bitartean gertatu ziren politika-liskarren ondorioz, hiriak beherakada handia pairatu zuen, baina, geroztik, asko indartu dira industria eta merkataritza."}
{"id": "280192", "revid": "28807", "url": "https://eu.wikipedia.org/wiki?curid=280192", "title": "Stanleyville", "text": ""}
{"id": "280193", "revid": "28807", "url": "https://eu.wikipedia.org/wiki?curid=280193", "title": "Kisangani Boyoma", "text": ""}
{"id": "280194", "revid": "336", "url": "https://eu.wikipedia.org/wiki?curid=280194", "title": "Carlos Lopes", "text": "Carlos Alberto de Sousa Lopes (Viseu, 1947ko otsailaren 18a) portugaldar atleta ohia da. Iraupen-probetatako (5.000 eta 10.000 metrotan) korrikalari bikaina. Olinpiar Jokoetan, 1972an parte hartu zuen lehen aldiz, eta 1976an lortu zuen zilarrezko domina, 10.000 metroko proban lortu ere. 1982an, Europako 10.000 metroko lasterketa irabazi zuen. Ordutik aurrera, maratoi-probetara pasatu zen. Los Angelesko 1984ko Olinpiar Jokoetan maratoia irabazi zuen, eta munduko errekorra hautsi zuen."}
{"id": "280195", "revid": "56334", "url": "https://eu.wikipedia.org/wiki?curid=280195", "title": "Roger Martin du Gard", "text": "Roger Martin du Gard (Neuilly-sur-Seine, Frantzia, 1881eko martxoaren 23a - Bell\u00eame, Frantzia, 1958ko abuztuaren 22a) frantsesezko idazle, eleberrigile eta drama-idazlea izan zen. Peleografia- eta artxibistika-ikasketak egin zituen. XIX. mendeko naturalismoaren barruan kokatu izan dute kritikariek, bere obretan erakusten duen dokumentaziozaletasunagatik eta errealitate sozialaren analisiagatik. Bere lan nagusia \"Les Thibaults\" du, zortzi liburukiz osatutako eleberria. 1937an, Literaturako Nobel saria irabazi zuen."}
{"id": "280196", "revid": "336", "url": "https://eu.wikipedia.org/wiki?curid=280196", "title": "Nitrito", "text": "Nitrito bere molekulan NO2- ioi bat edo gehiago dituen gatza da. Nitritoak azido nitrosoaren gatzak edo esterrak dira. Beraz, nitrito organiko eta ez-organikoak daude; lehenengoen artean, sodio nitritoa da ezagunena. Nitrito organikoen artean, ezagunak dira bestalde amilo nitritoa, trinitroglizerina eta manitola. Sintesi organikoan erabiltzen dira. Terapeutikan oso erabiliak izan dira nitrito batzuk, odol-hodiak zabaltzeko gaitasuna dutelako eta hipotentsioaren eragile direlako. Toxikoak dira."}
{"id": "280197", "revid": "96586", "url": "https://eu.wikipedia.org/wiki?curid=280197", "title": "Rakel", "text": "Rakel (, ) Bibliako pertsonaia da (), Labanen alaba eta Jakoben emaztea.\nBiografia.\nJakobek Labani eskatu zion alaba eta hark onartu zion, bere zerbitzuan 7 urtez lanean jartzen bazen. Epea amaitu zenean, Rakelen ahizpa Lea eskaini zion Labanek Jakobi eta beste 7 urte zain egon behar izan zuen Rakelekin ezkontzeko. Bi seme izan zituzten, Josef eta Benjamin, eta bigarrenaz erditzean hil zen Rakel. Belendik hurbil hilobiratu zuen Jakobek."}
{"id": "280198", "revid": "336", "url": "https://eu.wikipedia.org/wiki?curid=280198", "title": "Fran\u00e7ois Ravaillac", "text": "Fran\u00e7ois Ravaillac ( ahoskatua; Touvre, Angulematik hurbil, 1578 - Paris, 1610ko maiatzaren 27a) frantses konspiratzailea izan zen. Eskolako maisu izan zen, besteak beste. Parisa joan zen, Henrike III.a Nafarroakoa Frantziako erregea, Austriako Etxearekiko haustura prestatzen ari zena, hiltzeko asmoz. Aitortu ondoren, erregeri atzetik jarraitu, eta bi labankada eman zizkion. Erregea hil egin zen, eta Ravaillacek bere kabuz jardun zuela azaldu zuen konspiratzailearen aurkako epaiketan. 1610eko maiatzaren 27an, laurdenkatu egin zuten."}
{"id": "280199", "revid": "137486", "url": "https://eu.wikipedia.org/wiki?curid=280199", "title": "Shaktismo", "text": "Shaktismoa Shaktiren gurtzan oinarritzen den hinduismoaren dotrina, shivaismotik sortua eta hinduismo tantrikoarekin eta yogarekin lotura handia duena. \nSahktismoarentzat, Shakti jainko ama da, eta yogien arabera gorputzean lo dagoen eta askatasuna iristeko esnatu behar den energia adierazten du. Hinduismo modernoko eskola nagusietako bat da; gaur egun, Bengala, Assam eta Orissa dira shaktismoaren gune garrantzizkoenak.\nJatorria eta historia.\nSharkti-ren gurtzaren arrasto arkeologiko zaharrenak Goi Paleolitoko santutegi baten arrastoak dira; Baghor harria bezala ezagutzen den gune arkeologiko batean, Indiako Madhya Pradesh estatuko Sidhi barrutian aurkitzen direnak. Egindako ikerketa arkeologikoen arabera, Baghor harriak K.a. 8.000-9.000 urteko datazioa du. \nGurtzaren jatorria Indus haraneko kulturara jarraitu daiteke. Eta Jainkoaren \"emakumezko\" aldearen mirespen zaharrena hinduismoan \"Rig Veda\"-ko 10.125 pasartea da, Devi Suktam himnoa bezala ere ezaguna.\nTeologia.\nShaktak Jainkosa hinduismoko Brahman kontzeptuaren parekotzat dute, existentzia guztiko errealitate goren, final eta behin betikoa. Aldi berean, sorkuntza guztiaren jatorria, bere adierazpena, energia animatzaile zein gidatzailea eta amaiera da. V. R. Ramachandra indiar historialariaren arabera, Shaktismoko teologian \"Brahman Shakti estatikoa da eta Shakti Brahman dinamikoa.\"\nJainkosa nagusiak.\nShaktak \"Devi\" (emakumezko jainkosa) forma ezberdinetan ulertzen du, guztiak jainkosa goren baten alde ezberdinak bezala kontuan hartuak. Shakta jarraitzaileen Devi forma primarioari \"ishta-devi\" deitzen zaio, hauek aukeraturiko Devi-a da. Jainkosaren aukeraketan faktore ugarik parte hartzen dute: familia ohiturak, gune geografikoko praktika ohiturak, guru leinua eta oihartzun pertsonala.\nGurtza.\nShaktismoak sinesmen eta praktika ugari barneratzen ditu (animismotik espekulazio filosofikora). Hauen helburua Devi-ren forma eta izaer islatzen duen Shakti-ra sarbidea bilatzea da.\nBi eskola nagusi daude:\n- \"Srikula. Tripura Sundariren\" familia, nagusia Indiako hegoaldean.\n- \"Kalikula. Kaliren\" familia, nagusi Indiako iparraldean eta ekialdean.\nTenpluak.\nShakta tenpluak hegoaldeko Asian zehar aurkitzen dira. Izan ere, herri eta gune geografiko ugari Devi-en forma ezberdinen ondoren izendatu dira.\nErromesaldi gune nagusiak Shaktismoan \"Shakti Peethas\" edo \"Devi-ren eserlekuak\" deitzen dira. Eserleku kantitatea aldatzen delarik tenplu batetik bestera, lau eta berrogeita hamaika artean.\nJaialdiak.\nShaktek Hindu jaialdi nagusiak ospatzen dituzte, tenplu, jainko eta leku espezifikoak betetze ugariz gain. Gertakizun garrantzitsuenetako batzuk:\nShaktismoa eta hinduismoaren beste tradizioak.\nShaktismo superstiziosoa izateagatik gutxietsi da, erlijiotzat hartu ezin den magia beltzez beteriko praktika edo sinesmena. Hori dela eta, tantra praktikak isilpekoak, sekretuak eta kritikatuak izan dira. Kasu askotan, adituen esanetan, ikusleen ezagutza falta, gaizki ulertu eta aurreiritzien ondorioz, Shakten eskrupulu gabeko praktikek ere eragina izan dutelarik. Horregatik, gaur egun hindu askok Tantraren historia eta honek haien tradizioarekin izan dezakeen harremana dudan jartzen dute."}
{"id": "280200", "revid": "512", "url": "https://eu.wikipedia.org/wiki?curid=280200", "title": "Balantiopteryx io", "text": "Balantiopteryx io Balantiopteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280201", "revid": "119347", "url": "https://eu.wikipedia.org/wiki?curid=280201", "title": "Marikaka handi", "text": "Marikaka handia (\"Stercorarius skua\") Charadriiformes ordeneko eta Stercorariidae familiako espezie handi bat da. Kakajale handia, kakajantzale, kakatatzaile, kakax eta marikoi handia izenez ere ezagutzen da. Marikaka familiako hegazti guztiak bezala, espezie hau harraparia eta oportunista da, kleptoparasitismoa ere burutzen du jakiak eskuratzeko.\nEskandinaviako herrialdeetan jasotzen duen izen arrunta (\"Sk\u00faa\") faroera hizkuntzatik \"sk\u00fcgver\" dator (euskaraz: \"luma-sorta\").\nTaxonomia.\nMarikaka handia Faroe eta Islandia uharteetan deskribatu zuen Morten Thrane Br\u00fcnnich zoologo daniarrak 1764an, \"Catharacta sk\u00faa\" izen binomialarekin. Orain Stercorarius generoan kokatzen da, Mathurin Jacques Brisson zoologo frantsesak sartu zuen espezie hau genero horretan 1760-an. Uste denez, ingelesezko izena eta \"skua\" espeziearen izena \"sk\u00favur\", \"sk\u00fagvur\" edo \"sk\u00fcgver\" feroera hizkuntzan sortzen dela, eta Faroe Uharteetan sortu eta beste leku batzuetan ohiko bihurtu den hegazti izen ezagun bakarra da. Britainia Handian, batzuetan \"bonxie\" izenarekin ezagutzen da, jatorri eskandinaviarreko Shetlandeko izen batekin. Stercorarius generoaren izena latindarra da eta \"simaurreko\" edo \"gorotzeko\" esan nahi du; hau marikakek beste hegaztiak jazartzen zituztenean eta hauek bere jakiak (arrainak batez ere) botatzera behartzen zituztenean jaki horiek gorotzak zirela pentsatzen zelako da. Espeziea monotipikoa da: ez da azpiespezierik ezagutzen. \nEzaugarriak.\nEspezie handia eta gorpuzkera mardulekoa da. 58 cm luze da eta 1,4 metroko zabalera du. 1,7 kg-ko masa izatera irits daitezke. Eme bereziki handiak 1,9 kg gaindi dezakete baldintza optimoetan. Emea arra baino handiagoa eta pisutsuagoa da.\nMarroi arre kolorekoa da hegoen punta inguruan kolore zuri deigarria dutelarik. Kolore hori ugaltze garaian elar gorteatzeko erabiltzen dute. Mokoa gris kolorekoa, zorrotza eta kakoduna da. Zangoak ere grisak dira eta kaioek baino atzapar zorrotzagoak dituzte.\nBuztana motza eta gogorra dute, hegaldi indartsua dute.\nMarikaka handiaren deia \"hah-hah-hah-hah\" latz eta zakarra da, txakur baten zaunkaren antzekoa. Ugaltze eta kumatze garaian zaratasua izan daiteke baina urteko beste sasoietan bereziki isila da, itsaso zabalean udazkena eta negua pasatzen dutenean marikaka handiak behatzea oso zaila da, hain zuzen ere itsasoaren handitasunean erabat isilik eta barreiatuta daudelako. \nMarikaka espezie hau beste espezieengandik bereiztea nahiko erraza da bere tamaina mardulari eta hegoen punta inguruko marka zuri bereizgarriari erreparatzen badiegu. Ipar hemisferioan ez dago marikaka handiaren tamainara heltzen den bestelako marikaka espezierik, horrek espeziea bereiztea erraztu egiten du. Hego hemisferioan, ordea, badaude honen tamainara heldu eta batezbestekoa gaindi dezaketen espezie batzuk, baina hemisferio ezberdinetan bizi direnez ez du oztoporik suposatzen honen identifikazioan.\nElikadura.\nArrainez, arrautzez, hegaztiez, karraskariez, untxiez, sarraskiez eta itsasoan aurki dezaketen hondarraz elikatzen dira. \nMarikaka handia espezie kleptoparasitoa da eta askotan bere jakia beste itsas hegaztiei saria lapurtuz lortzen dute. Txenadei, kaioei, lanperna-musuei, martin arruntei, pottorro arruntei eta, oro har, bestelako alcidae familiako hegaztiei eraso eginez sarri lortzen du jatekoa. Zangei ere askotan erasotzen die, hauek marikaka handiak baino handiagoak badira ere. Zangak hegan daudenean marikakek hauek hego batetik heldu, desorekatu eta itsasora botatzen dituzte, behin itsasazalean daudenean marikaka handiak hauen gainera etorri, erasotu eta zangak bere arrainak uztera behartzen dituzte.\nBaina kleptoparasitoak ez ezik, harrapari bikainak ere badira, Stercorariidae familiari \"kaio-harrapariak\" edo \"itsas hegazti harrapariak\" bezala ezagutzen zaio. Kaioak baino trebeagoak eta indartsuagoak dira harrapakinak harrapatzeko, mokoa hauek baino kakodunagoa eta atzaparrak garatuagoak dituzte. Itsaso zabalean eta kostaldean hegazti harraparien ekologia eta rolla betetzen dute (kostaldeko itsas arranoak kenduta). Bera baino txikiagoa den edozein itsas hegazti harrapatu eta hiltzeko gai da, kaio hauskara edota kaio hankahoriaren tamainako kaioak ere hiltzeko gai da. Itsas hegaztiez gain untxiak eta karraskariak harrapatzen ditu han-hemenka lur lehorrera hurbiltzen denean.\nSarraskigileak ere badira, itsasoko edota kostaldeko gorpuetaz ere elikatzen da.\nBanaketa eremua eta habitata.\nEskoziako iparraldean eta iparralderago dauden beste uharte batzuetan hazten ditu kumeak (Faroe Uharteak eta Islandia). Udaberrian eta udazkenean erraz ikus daiteke mendebaldeko Europan, normalean itsasoan, nahiz eta sarritan ekaitzek lehorrera eramaten duten. Neguan, eskualde epelagoetara jotzen du, eta hegoaldeko Atlantikora eta Hego Amerikara iristen da.\nHabitata.\nMarikaka handiak itsaso zabalean igarotzen du urtearen zatirik handiena, eta lehorrean finkatzen da ugaldu eta kumatzeko bakarrik. Urruneko irletan, muinoetan eta kostaldeko paduretan egiten du habia. Espeziea itsastarra da, beraz kostaldetik lehorrerago ez da igarotzen habiak egiteko.\nEuskal Herrian.\nMarikaka handia Euskal Herriko itsasoan eta han-hemenka bertako itsaslabarretan behatu daiteke. Neguak bere ugaltze eremuko urak baino itsaso epelagoetan pasatzen ditu eta beraz Euskal Herrian behatzen direnak bertan negua pasatzen duten edota migrazio mugimenduetan dauden aleak dira.\nMugimenduak.\nMarikaka handiak, itsas hegazti askok bezala, bi mugimendu mota egiten ditu bere ziklo ekologikoan. Alde batetik itsaso zabaletik kostalderako bidaia eta alderantzizkoa, ugaltze garaia eta urteko gainontzeko garaiaren artean egiten duen mugimendu mota. Bestetik, iparretik hegoaldera eta alderantziz egiten duen urtaro ezberdineko mugimendu mota. Negu hotzak latzak dira bere ugaltze eremuetan, zenbait lekutan itsasazala izoztu ere egiten delarik, beraz, negua epelago pasatzeko eta batez ere harrapakinak harrapatu ahal izateko ur epelagoetara mugitzen da, iberiar penintsularen pareraino edo hegoalderaino ere. Mediterraneo itsasoan oso arraroa eta eskasa da, baina ale batzuek bertan pasatzen dute negua.\nUgalketa.\nGorteoan bikoteak airean biribilak marraztuz jaisten dira kumatze gunera, eta, lehorrean daudenean, agur-zeremonia moduko bat egiten dute (elkarri agurra eta ongi etorria ematen diote). Habia tapizatu gabeko zulo bat da, maiatzetik ekainera bitartean errutzen dituzte bi arrautza habi bakarrean.\nOso jokabide bortitza dute beren kumatze eremuan sartzen direnen aurrean, gizakiak barne. Kasu batzuetan arriskutsuak izaten dira, eta mokoaz gogor jotzen dute beren habi inguruetara hurbiltzen den arrotzaren burua.\nKostaldean ugaltzen da, bikote gutxiko kolonia isolatuak osatuz, nahiz eta kolonia batzuk egon milaka bikoterekin. Gazte gehienak jaiotza-kolonietara itzultzen dira helduaroan ugaltzeko, baina badira ere beren kumatze eremuekiko fideltasun gutxi duten hegaztiak, eta, horren ondorioz, beste kolonia batzuk sortu dira eremu desberdinetan (beren kolonia eremuak hedatuz). Ugalketa garaian, eta bereziki arrautzak txitatzen direnean, oso oldarkor agertzen da eta oso aktiboki defendatzen ditu hazkuntza lurraldeak.\nHazkuntza aldia maiatza eta uztaila bitartean luzatzen da eta espezie honek urtero erruten du. Habia lurrean dagoen zulogune xume bat da, landare-material gutxikoa, eme eta arraren lan partekatuaz. Bikotearen fideltasuna nahiko egonkorra da eta normalean biak urtero itzultzen dira kumatzeko kolonia berera. Ohiko erruteak bi arrautza ditu, baina arrautza bat eta bi artekoa izan daiteke. Batez besteko inkubazio aldia 26 egunetik 32 egunera bitartekoa da, eta txitek 40-51 egun behar izaten dituzte hegan egiteko. 5-7 urterekin iristen dira sexu-heldutasunera, eta baldintza onetan 32 urte bizitzera irits daitezke.\nEspezieen arteko elkarrekintzak.\nMarikaka handia goikaldeko harrapariaren rolla betetzen du. Bera baino txikiagoak diren animaliak ehizatu egiten ditu edo hauek lortutako harrapakinak lapurtzen ditu. Itsas hegazti espezie askotan kontrol biologiko bat suposatzen du, hauen arrautza, txita edo helduen ehizarekin gehiegizko populazioa ekiditen baitute. Lanperna-musu, pottorro arrunt, martin arrunt, txenada mota ezberdin, zangak eta mota askotako kaioak erasotzen ditu, bai hauei lapurtzeko edo bai hauek ehizatzeko. Kaio hauskora eta kaio hankahori baten tamainako kaioak ehizatzeko gai da, baita ere kaio beltz gazteak eta erabat garatu ez direnak (helduak handiegiak, indartsuegiak eta arriskutsuegiak dira ehizatu ahal izateko) menderatzeko eta ehizatzeko.\nMarikaka handiak, heldua denean bere tamaina, indarra eta oldarkortasuna direla eta, ez dauka harrapari asko, soilik arrano beltzak, itsas arrano buztanzuriak eta arrano buruzuriak ehiza dezakete heldu bat. Arrautzak eta txitak ordea, korbidoen, kaioen, arratoien, katuen eta azerien (adibidez azeri artikoa) dietan sartzen dira. Itsasoan barrena, noizbehinka orkek edo marrazoek harrapa ditzakete bai ale gazteak eta baita helduak ere.\nKontserbazio egoera.\nMarikaka handiaren populazioaren inguruko ikerketak ez dira errazak, batez ere itsaso zabalean barreiaturik ematen duelako bere bizitzaren zatirik handiena eta kostaldera hurbiltzean, kolonia txikietan mugitzen delako.\nGaur egun, mundu mailan \"kezka txikia\" gisa katalogatuta dago animalia hau IUCN-ren zerrenda gorrian. Hala ere, hegazti honek mehatxu ezberdinei aurre egin behar die egunez egun, habitataren suntsipena, gizakiaren presioaren areagotzea eta itsasoan kutsadura dira bere mehatxu handienak, hau konpondu ezean, bere ekosistemako erregulatzaile naturala den espezie gako hau arriskuan sar daiteke."}
{"id": "280202", "revid": "536", "url": "https://eu.wikipedia.org/wiki?curid=280202", "title": "Vulkano", "text": "Vulkano izan daiteke:"}
{"id": "280203", "revid": "10891", "url": "https://eu.wikipedia.org/wiki?curid=280203", "title": "Ajima Naonobu", "text": ", Ajima Chokuyen gisa ere ezaguna, japoniar matematikaria izan zen.\nBiografia.\nMasatadaren zuzendaritzapean ikasi zuen Nakanishi Eskolan. Gero, matematika eta astronomia ikasi zituen Seki Eskolan, Yamajiren laguntzaz.\n\"Fukyu sampo\" liburua idatzi zuen, bere bizitzan zehar ezer argitaratu ez bazuen ere. Ajimak geometria landu zuen, batez ere: integral bikoitzen bidez bolumenak kalkulatzeko metodo bat asmatu zuen, eta logaritmo-taulak osatu zituen."}
{"id": "280204", "revid": "28807", "url": "https://eu.wikipedia.org/wiki?curid=280204", "title": "ChChokuyen Naonobu Ajimaokuyen Naonobu Ajima", "text": ""}
{"id": "280205", "revid": "28807", "url": "https://eu.wikipedia.org/wiki?curid=280205", "title": "Ajima Chokuyen", "text": ""}
{"id": "280206", "revid": "98220", "url": "https://eu.wikipedia.org/wiki?curid=280206", "title": "Bororo etnia", "text": "Bororoak Hego Amerikako amerindiar etnia dira. Bororoek beren buruari \"boe\" esaten diote, eta bororo hizkuntzan mintzo dira. Bororo herria sei leinutan banatua zegoen; gaur egun, ordea, horietako bi desagertuak daude erabat. Brasilgo Mato Grossoko oihanean bizi dira, eta 2.500 lagun inguru dira guztira. Arrantza eta ehiza dituzte bizibide, eta geziak eta lantza pozoidunak erabiltzen dituzte. Klanetan banatua dago bororoen gizartea.\nClaude L\u00e9vi-Strauss frantses etnologoak bororoen gizartea atertu zuen 1930eko hamarraldian."}
{"id": "280207", "revid": "512", "url": "https://eu.wikipedia.org/wiki?curid=280207", "title": "Ignacio Comonfort", "text": "Ignacio Comonfort (Puebla, 1812ko martxoaren 12a - Guanajuato, 1863ko azaroaren 13a) Mexikoko jeneral eta politikaria izan zen. Santa Annaren diktaduraren aurka jarri ondoren, Errepublikako behin-behineko lehendakari hautatu zuten 1855ean. Apaizei, militarrei eta kontserbadoreei egin behar izan zien aurre. 1857an, estatu-kolpea eman zuen, baina Juarezek menderatu zuen 1858an. Estatu Batuetara ihes egin zuen. Mexikora itzuli zenean, Maximiliano enperadorearen aldekoek hil zuten Guanajuaton."}
{"id": "280208", "revid": "336", "url": "https://eu.wikipedia.org/wiki?curid=280208", "title": "Elohim", "text": "Elohim Hebreerazko hitza, jainkotasun oro izendatzen duena. Gehienetan ordea, Jainkoak berak Jahve izena eman aurretik, Israelgo Jainko bakarra aipatzeko erabiltzen da Biblian. \"Elohim\" plurala da; \"Eloah\" singularra oso gutxitan azaltzen da Biblian."}
{"id": "280209", "revid": "336", "url": "https://eu.wikipedia.org/wiki?curid=280209", "title": "George Elphinstone", "text": "George Elphinstone (Ephinstone Tower, 1746ko urtarrilaren 7a - Tullyallen, Irlanda,1823 martxoaren 10a) Britainia Handiko almirantea eta Keitheko I. bizkondea izan zen. Indietako merkataritzan aberastu zen. Estatu Batuetako Independentzia Gerran aritu ondoren, Frantziako Iraultzan eta Inperioaren aurka borrokatu zen. Hego Afrika eta Indiako koloniak konkistatu zizkien holandarrei, eta Egiptoko kolonizazio ingelesari ateak zabaldu zizkion gudua irabazi zuen (Abukirko Lehorreratzea, 1801)."}
{"id": "280210", "revid": "512", "url": "https://eu.wikipedia.org/wiki?curid=280210", "title": "Juan Fern\u00e1ndez de Heredia", "text": "Juan Fern\u00e1ndez de Heredia \u2014aragoieraz Johan Ferr\u00e1ndez d'Heredi\u2014 (Munebrega, Zaragoza, Aragoi, 1310 inguru - Caspe, Aragoi, 1396) Jerusalemgo San Joanen Ordenako maistru handia izan zen, Aragoiko bi erregeren aholkularia, eta aragoieraz historia lanak idatzi eta itzultzearen eragile handia. Eragin handia izan zuen Aragoiko erregeen eta Avignongo aita santuaren gorteetan. Avignondik Erromarako bidean lagundu zion Gregorio XI.ari. Aragoierari buruz idatzi zuen, eta bilduma historiko ugari egin zuen: \"Gran cr\u00f3nica de Espa\u00f1a\" eta \"Gran cr\u00f3nica de los conqueridores\", besteak beste."}
{"id": "280211", "revid": "46380", "url": "https://eu.wikipedia.org/wiki?curid=280211", "title": "Manuel Jim\u00e9nez Moya", "text": "Manuel Jim\u00e9nez Moya (Ordizia, 1877 - Madril, 1947) gipuzkoar idazle eta kazetaria izan zen.\nFilosofia eta Letretako ikasketak egin zituen Madrilen. Madrilgo \"El Correo\" eta \"La Epoca\", Mallorcako \"Justicia\" eta Bartzelonako \"Miniatura\", \"Fructidor\" eta \"El Cine\" aldizkariak sortu zituen. \"El Noticiero Universal\", \"Miau\", \"El Progreso\", \"El Resumen\" eta \"El Radical\" aldizkarien zuzendaria izan zen, bestalde. Harenak dira \"El porvenir del chico\", \"Rotatigraph\" eta \"La bella Ramoneta\" antzezlanak."}
{"id": "280212", "revid": "105290", "url": "https://eu.wikipedia.org/wiki?curid=280212", "title": "Krill", "text": "Krill Euphausiacea ordenako zenbait krustazeo txikiren izen generikoa da. Ur hotzetan bizi dira. Ipar hemisferioan, \"Meganyctiphanes norvegica\" da espezierik ugariena; Hego hemisferioan, berriz, \"Euphasia superba \". Garrantzi handiko animaliak dira, funtsezko janari-iturri direlako arrain askorentzat eta, bereziki, baleentzat eta beste zetazeoentzat. Itsaso zabalean bizi dira, ur-hondoan, baina gauez gora igotzen dira. Zooplanktonaren parte dira, eta planktonean izaten diren beste izaki txikiak (kokepodoak, batez ere) janez elikatzen dira."}
{"id": "280213", "revid": "512", "url": "https://eu.wikipedia.org/wiki?curid=280213", "title": "Balantiopteryx plicata", "text": "Balantiopteryx plicata Balantiopteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280214", "revid": "512", "url": "https://eu.wikipedia.org/wiki?curid=280214", "title": "Imanol Lazkano", "text": "Imanol Lazkano Uranga (Azpeitia, 1936ko urtarrilaren 12a) gipuzkoar bertsolaria da, \"Landetako Eskola\" deituaren kideetako bat, Joxe Lizasorekin eta Joxe Agirrerekin batera. Euskal Herriko Bertsozale Elkarteko lehendakaria izan zen 1987tik 2005era.\nBizitza.\n1936ko urtarrilaren 12an jaio zen, Azpeitiko Landetako Antzibarrena baserrian. Antonio Lazkano eta Maria Urangaren hamar seme-alabetatik bosgarrena izan zen. Azpeitiko Maristetan ikasi ondoren, baserri-zurgin eta kontratista aritu zen lanean. 1966an ezkondu zen Arantxa Odriozolarekin; lau alaba izan zituzten.\nUmetatik izan zuen bertsoetarako zaletasuna; besteak beste, Juan Inazio Uranga aitonari entzundako bertso zaharrak edota Azpeitiko Santo Tomasetako bertso saioak (Uztapide-Basarri edo Zepai-Txapel bikoteak ziren ohikoak) izan zituen hezibide. 14 urte zituelarik lagunekin atera zen Santa Ageda eskean, eta hamabost kopla abestu zituen. Orduz geroztik, soldaduskako urtean izan ezik, ezkondu arte ibili zen koplari Santa Ageda bezperan.\nEgileorrekin kantatu zuen lehenbiziko aldiz plazan, 1954an, Azkoitiko Martirita auzoan. Garai hartan Joxe Lizaso bertsolariak taberna hartu zuen Landeta auzoan, Imanolen \"lehenbiziko etxea\" bihurtu zena. \"Landetako unibertsitate\" hartan bertsolari giro berezia zegoen, eta ilunabarretan mahaian eseri eta bata besteari adarra jotzen aritzen ziren; bertsoak ezezik, kantu zaharrak ere erruz abesten zituzten.\n1970ean Binakako Bertsolari Txapelketa izabazi zuen, Jose Luis Gorrotxategi lagun zuela. 1982ko eta 1989ko txapelketa nagusietako finalista, Euskal Herriko Bertsozale Elkarteko lehendakaria izan zen 1987-2005 bitartean. 2003an \"Aho-bizarrik gabe\" izeneko memoria liburua argitaratu zuen. 50 urtetik gorako ibilbidearen ostean, 2012ko abenduan esan zion agur plazaz plazako jardunari."}
{"id": "280215", "revid": "336", "url": "https://eu.wikipedia.org/wiki?curid=280215", "title": "Milton Margai", "text": "Sir Milton Augustus Strieby Margai (Gbangbatoke, Sierra Leonako kolonia eta protektoratua, 1895eko abenduaren 7a - Freetown, Sierra Leona, 1964ko apirilaren 28a) Sierra Leonako politikaria izan zen.\nBiografia.\n\"Mende\" leinuko buruzagi nagusia zen. Sierra Leonako Herri Alderdia sortu zuen 1951n. Sierra Leonako lehen ministro izan zen 1954tik aurrera. 1957ko hauteskundeak irabazi ondoren, Sierra Leonaren burujabetasuna lortzeko elkarrizketak hasi zituen Ingalaterrarekin. 1959an, babespeko lurralde izateari utzi zion Sierra Leonak, eta burujabetasuna lortu zuen, Margairen lanari esker."}
{"id": "280216", "revid": "28807", "url": "https://eu.wikipedia.org/wiki?curid=280216", "title": "Milton Augustus Strieby Margai", "text": ""}
{"id": "280217", "revid": "336", "url": "https://eu.wikipedia.org/wiki?curid=280217", "title": "Giovanni Battista Piazzetta", "text": "Giovanni Battista Piazzetta edo Giambattista Piazzetta (Venezia, Italia, 1683ko otsailaren 13a - Venezia, 1754ko apirilaren 28a) italiar pintorea, dekoratzailea eta eskultorea izan zen.\nBiografia.\nAitarekin eskultura ikasi ondoren, Bolonian egin zituen pintura-ikasketak, Crespiren estudioan. Barroko-rococo moldeko lanak egin zituen.\nXVIII. mendeko Veneziako pintorerik ospetsuena izan zen. Erlijiozko obrak eta erretratuak landu zituen bereziki.\nLan nagusiak: \"Rebeka eta Eliezer\", \"Maitemindurik hondartzan\", \"Igarlea\" eta \"Ama Birjinaren Jasokundea\"."}
{"id": "280218", "revid": "28807", "url": "https://eu.wikipedia.org/wiki?curid=280218", "title": "Giambattista Piazzetta", "text": ""}
{"id": "280219", "revid": "336", "url": "https://eu.wikipedia.org/wiki?curid=280219", "title": "Polesia", "text": "Polesia edo Polissya (errusieraz: \u041f\u043e\u043b\u0435\u0301\u0441\u044c\u0435, \"Poliesie\", \u00abbaso-herria\u00bb; bielorrusieraz: \u041f\u0430\u043b\u0435\u0301\u0441\u0441\u0435, \"Pale\u015bsie\"; polonieraz: Polesie; ukraineraz: \u041f\u043e\u043b\u0456\u0301\u0441\u0441\u044f, \"Polissia\") Ukrainako eta Bielorrusiako padura zabala da, Pripiat ibaiaren arroa (Dnieper ibaiaren adar bat) hartzen duena. Lurralde zingiratsua da, baso trinkoek inguratua. XIV. mendean, Lituaniak konkistatu zuen, eta Poloniar-Lituaniar Batasunako lurralde izan zen 1569tik aurrera. 1795ean, Errusiar Inperioaren mende geratu zen. Gaur egun, zati gehiena Bielorrusia eta Ukraina estatuen artean banatzen da, baina Polonia eta Errusiako eremu batzuk ere hartzen ditu."}
{"id": "280220", "revid": "1545", "url": "https://eu.wikipedia.org/wiki?curid=280220", "title": "Frigyes Riesz", "text": "Frigyes Riesz (, ahoskatua; Gy\u0151r, - Budapest, ) hungariar matematikaria izan zen. Funtzio-analisiaren aitzindaria izan zen, eta garrantzi handiko aplikazioak bideratu zituen fisika matematikoaren alorrean. Cluj-eko Unibertsitateko irakasle izan zen 1911tik aurrera. Ospe handia hartu zuen matematikarien munduan, 1922an \"Acta Scientiarum Mathematicarum\" aldizkaria argitaratzen hasi zenetik. Budapesteko Unibertsitatean aritu zen irakasle 1945etik aurrera."}
{"id": "280221", "revid": "56334", "url": "https://eu.wikipedia.org/wiki?curid=280221", "title": "Arthur Leonard Schawlow", "text": "Arthur Leonard Schawlow (Mount Vernon, New York estatua, Ameriketako Estatu Batuak, 1921eko maiatzaren 5a - Palo Alto, Kalifornia, Ameriketako Estatu Batuak, 1999ko apirilaren 28a) fisikaria izan zen. 1951-1961 urteetan, Columbiako Unibertsitatean eta Bell Telephone enpresako laborategietan lan egin zuen. 1961an, Stanford Unibertsitateko laborategian hasi zen ikerketa-lanetan, eta Townes estatubatuar fisikariarekin batera asmatu zuen laserra, hots, argi-izpi koherenteak sortzen dituen argiaren anplifikazio-sistema. 1981ean, Fisikako Nobel saria irabazi zuen."}
{"id": "280222", "revid": "1519", "url": "https://eu.wikipedia.org/wiki?curid=280222", "title": "Surat", "text": "Surat (; ) Indiako mendebaldeko hiria, Gujarateko estatuan, Tapti ibaiaren ertzean. 4.505.000 biztanle (2005). Oihal-, kimika- eta elikagai-industria eta bitxigintza dira ekonomia-jarduera nagusiak. Elezahar baten arabera, Gopi izeneko brahman batek sortu zuen 1516an, Surajpur edo Suryapur izenarekin; 1520an jarri zioten gaur egun duen izena. XVI. eta XVII. mendeetan mongolen inperioko portu nagusia izan zen."}
{"id": "280223", "revid": "28807", "url": "https://eu.wikipedia.org/wiki?curid=280223", "title": "Suryapur", "text": ""}
{"id": "280224", "revid": "105290", "url": "https://eu.wikipedia.org/wiki?curid=280224", "title": "Tanjur", "text": "Tanjur edo Tengyur Tibeteko lama budisten bigarren kanona osatzen duen liburu saila da.\n225 liburukitan bildutako 3.600 testuk osatzen dute. Indiako pentsalari handien iruzkinak (Nagarjunarenak eta beste batzuenak) eta Tibeteko zenbait pentsalariren testuak biltzen ditu. Antzinako indiar jakituriaren entziklopedia osatzen dute liburuok, eta gai askori buruz dihardute: metafisika, logika, artea eta alkimiari buruz, besteak beste."}
{"id": "280225", "revid": "28807", "url": "https://eu.wikipedia.org/wiki?curid=280225", "title": "Tan-gyur", "text": ""}
{"id": "280226", "revid": "28807", "url": "https://eu.wikipedia.org/wiki?curid=280226", "title": "Tengyur", "text": ""}
{"id": "280227", "revid": "56334", "url": "https://eu.wikipedia.org/wiki?curid=280227", "title": "Jos\u00e9 Mar\u00eda Busca Isusi", "text": "Jos\u00e9 Mar\u00eda Busca Isusi (Zumarraga, Gipuzkoa, 1916ko irailaren 6a - \"ib.\", 1986ko uztailaren 16a) gaztelaniaz idatzi zuen gipuzkoar idazlea izan zen.\nBiografia.\nGastronomiaz arduratu zen batez ere, artikuluetan, liburuetan eta hitzaldietan. Ospe handia bereganatu zuen sukaldaritzan. Bestalde, janari-industrian ere aritu zen, bere anaiarekin batera.\n1962an Municheko elkar hartze makurrean parte Hego Euskal Herritik parte hartu zutenen zerrenda guztietan agertzen da Jos\u00e9 Mar\u00eda Busca Isusi, baita Espainiako Zerbitzu Sekretuek zigortzeko asmoz egin zuten zerrendan ere.\nLanak.\nIkerlari nekaezina zelarik, bere funtsa dokumentalak sei mila dokumentu baino gehiago osatzen dute. Koldo Mitxelena Kulturuneko Liburutegian gordetzen da eta bertan kontsultagarri dago.."}
{"id": "280228", "revid": "138522", "url": "https://eu.wikipedia.org/wiki?curid=280228", "title": "Juan Errandonea", "text": "Juan Errandonea Altzaguren (Bera, Nafarroa Garaia, 1917ko ekainaren 12a - Madril, Espainia, 1967ko martxoaren 12a) apaiza eta ikerlaria izan zen. Erroman egin zituen Bibliari buruzko ikasketak. Hamazazpi hizkuntza bide zekizkien (euskara, gaztelania, latina, frantsesa, ingelesa, alemana, italiera, errusiera, turkiera, greziera, hebreera, arabiera, sumeriera, hititera, akadikoa, aramera (kaldeoa eta babiloniera) eta sumeriera irakatsi zuen Madrilgo Unibertsitatean. Erromako Biblia Institutuan hamaika urtez aritu zen ikasle. Mesopotamiar kulturan zegoen eminentzia nagusietako bat izan zeIn.\nBeran familiak duen Zigardiberea baserrian gordeta dauzkate karaktere hieroglifikoz beteriko orrialdeak, Antzinako Egiptoko gramatika handi bat, idazkun kuneiformeak, testu hitita, akadiar eta babiloniarrak."}
{"id": "280229", "revid": "12788", "url": "https://eu.wikipedia.org/wiki?curid=280229", "title": "Errumelia", "text": ""}
{"id": "280230", "revid": "105290", "url": "https://eu.wikipedia.org/wiki?curid=280230", "title": "Glomerulonefritis", "text": "Glomerulonefritisa giltzurrunetako glomeruluak eta hoditxoak hartzen dituen eta giltzurrunaren hantura eragiten duen gaitz-sail baten izena. Era askotakoa izan daiteke glomerulonefritisa; ohikoena, glomerulonefritis larria deitua, 30 urte bitarteko gizakiengan gertatzen da, eritasun kutsagarriren (amigdalitisa, faringitisa...) baten ondorioz; azal zurbila, ahulezia, anorexia, buruko mina, gernu-urritasuna eta gernuan odola izatea ditu ezaugarri nagusiak. Ohikoagoa da Japonian eta Asiako herrialde batzuetan."}
{"id": "280231", "revid": "56334", "url": "https://eu.wikipedia.org/wiki?curid=280231", "title": "Dag Hammarskj\u00f6ld", "text": "Dag Hjalmar Agne Carl Hammarskj\u00f6ld (J\u00f6nk\u00f6ping, 1905eko uztailaren 29a - Ndola, Zambia, 1961eko irailaren 18a) suediar politikaria izan zen. Aipagarria da haren egunkaria, \"V\u00e4gm\u00e4rken\" (1963, \"Bideko seinaleak\"). 1961ean Bakearen Nobel saria eman zioten.\nBizitza.\nHjalmar Hammarskj\u00f6ld Suediako lehen ministroaren semea, ekonomia politikoko irakasle izan zen. Estatu-ministroa izan zen 1951tik 1953ra, eta Suediako ordezkari, nazioarteko erakundeetan. NBEko idazkari nagusi hautatu zuten 1953an, eta 1957an, berriro, kargu bererako.\nBere burua bakezaletzat definitu zuen eta noranzko berria eman zion Nazio Batuen Erakundeari. Negoziazioetan beti neutraltasunari eutsi zion eta NBEaren zeregina estatu txikiak potentzia handietatik babestea zela adierazi zuen. Bake-indarraren sorera sustatu zuen; bake-indar horren bidez, NBEk etengabeko bitartekaritza funtzioa izango zuen krisialdi egoeretan.\nAgintaldian zehar, Hammarskj\u00f6ldek hiru krisi larri arintzea lortu zuen: Suezko Krisialdia, 1956an, eta Libanoko eta Laoseko gatazkak. 1960an, Kongoko gerra zibila sortu zenean, Hammarskj\u00f6ldek NBEren indarrak bidali zituen bertara, eta bitartekaritza lanak egiten saiatu zen. Misio horietako batean ari zela hil zen, hegazkinean zihoala, gaur egungo Zambian lurra jo ondoren."}
{"id": "280232", "revid": "1545", "url": "https://eu.wikipedia.org/wiki?curid=280232", "title": "Haranbeltz", "text": "Haranbeltz Izura-Azme udalerriko auzoa (Nafarroa Beherea). Aipatzekoak dira XII-XIII. mendeetako San Nikolas kapera erromanikoa eta hilerriko hilarriak. XII. mendea baino lehen, priore-etxea eta erietxea zeuden Izurako Haranbeltzen, Donejakue bideko erromesen zerbitzura, eta hango prioreak bere lekua zeukan gorteetan, eliztarren artean. Frantziako Iraultzaren ondoren, zibilen eskuetara igaro ziren Haranbeltzeko ondasun guztiak."}
{"id": "280233", "revid": "512", "url": "https://eu.wikipedia.org/wiki?curid=280233", "title": "Centronycteris centralis", "text": "Centronycteris centralis Centronycteris generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280234", "revid": "105290", "url": "https://eu.wikipedia.org/wiki?curid=280234", "title": "Naupaktos", "text": "Naupaktos (grezieraz: \u039d\u03b1\u03cd\u03c0\u03b1\u03ba\u03c4\u03bf\u03c2; antzinako grezieraz: \u0388\u03c0\u03b1\u03c7\u03c4\u03bf\u03c2; latinez: \"Naupactus\"; italieraz: \"Lepanto\") Greziako hiria da, Korintoko golkoan. Izen bereko golkoan, itsas armada turkiarraren edo otomandarren eta Liga Saindua osatzen zutenen (Vatikanoko lurraldeak, Espainiako koroa, Venezia) arteko gerra gertatu zen 1571n. Joan Austriakoak, Ligako itsas armadako buruzagiak, kristauen garaipena lortu zuen."}
{"id": "280235", "revid": "105290", "url": "https://eu.wikipedia.org/wiki?curid=280235", "title": "Negrito", "text": "Negritoak Hegoaldeko Asian bizi diren zenbait zenbait gizatalde etnikoetako kideak dira. Txikiak dira (140-150 cm artean), kolorez inguruko herrietako kideak baino beltzagoak; buru mesozefaloa eta ile kizkurra dute. Gaur egun, batez ere, Malaysiako penintsulako erdialdean (Semang), Filipinetan (Aetas, Negros) eta Andaman uharteetan bizi dira. Hegoaldeko Asiara iritsi ziren lehen gizakien ondorengoak direla uste da. Beste giza taldeak iritsi ahala, barnealdera eta leku menditsuetara aldatuz joan ziren."}
{"id": "280236", "revid": "98220", "url": "https://eu.wikipedia.org/wiki?curid=280236", "title": "Viti Levu", "text": "Viti Levu Melanesiako Fiji uhartedi eta estatuko uharte nagusia da, Vanua Levu uhartearen hego-mendebalean dagoena, Ozeano Barearen hego-mendebalean, Zeelanda Berriaren iparraldean.\n10.386 km2 ditu eta 450.000 biztanle inguru. Hiriburua Suva da (ekialdeko kostaldean).\nGeografia.\nSumendiek sortutako uharte menditsua da (1.323 m Tomanivi mendian).\nEkonomia.\nLaborantza (azukre-kanabera, kotoia, tabakoa) eta urre-hobien ustiapena dira nagusi. Nazioarteko aireportua badu."}
{"id": "280237", "revid": "336", "url": "https://eu.wikipedia.org/wiki?curid=280237", "title": "Egoismo", "text": "Egoismoa bere buruari, bere ideiei eta sentimenduei gehiegizko garrantzia ematen dien eta gainerakoekiko ardurarik agertzen ez duenaren jarrera da. Hitz hau XVIII. mendean hasi zen erabiltzen. Egoismoa gizonaren jarrera naturaltzat hartu izan da askotan; Kantek eta frantses moralistek, adibidez, hala uste zuten. Altruismoa egoismoaren kontrakoa da. Altruismoaren eta egoismoaren arteko antitesia positibismoaren oinarrietako bat da."}
{"id": "280238", "revid": "46380", "url": "https://eu.wikipedia.org/wiki?curid=280238", "title": "Carlos Espinosa de los Monteros", "text": "Carlos Espinosa de los Monteros Sagaseta de Ilurdoz (Iru\u00f1ea, - Madril, ) nafar jenerala eta Valtierrako markesa izan zen. Koronel izan zen azken Karlistadan. Oso kargu garrantzitsuak izan zituen: Gorteetako diputatua 1881. urtean, Gipuzkoako gobernadore zibila, Posta eta Telegrafo zuzendari nagusia (1907), VI. lurralde militarreko kapitan nagusia (1913) eta enbaxadore Parisen (1914). Teknika militarrari buruzko obra eta artikuluak eman zituen argitara \"El Imparcial\" agerkarian."}
{"id": "280239", "revid": "512", "url": "https://eu.wikipedia.org/wiki?curid=280239", "title": "Centronycteris maximiliani", "text": "Centronycteris maximiliani Centronycteris generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280240", "revid": "12788", "url": "https://eu.wikipedia.org/wiki?curid=280240", "title": "Fon", "text": "Fon herria, dahomey ere deitua, mendebaldeko Afrikako talde etnolinguistikoa da. Beningo etnia nagusia izateaz gain, 4,2 milioi lagun, Togoko hegoaldean eta Nigeriako hego-mendebaldean ere bizi dira. Fonera da haien hizkuntza. Herri nekazaria da, batez ere artoa eta olio-palmondoa lantzen duena. Eskulangintzan ere aritzen dira. Gizarte fon tradizionaleko hierarkia zorrotza zen, eta aginte-maila handia zuen erregeak. Fon herrikoak izan ziren Dahomeyko azken erregeak."}
{"id": "280241", "revid": "512", "url": "https://eu.wikipedia.org/wiki?curid=280241", "title": "Fozion", "text": "Fozion Atenasko jenerala eta hizlaria izan zen (Atenas, K.a. 402 inguru - Atenas, K.a. 318). Aristokraten alderdikoa zen; berrogeita bost aldiz izendatu zuten estratega, eta mazedoniarrak Eubea eta Kersonesotik bota zituen. Gudari handia bazen ere, bakezalea zen, eta Alexandro eta Antipatrosen aurrera joan zen mandatari gisa. Abertzaletasunak irabazi zuenean, zikuta edatera kondenatu zuten. Demostenesek, haren etsaiak, oso hizlari bikaintzat zeukan."}
{"id": "280242", "revid": "58701", "url": "https://eu.wikipedia.org/wiki?curid=280242", "title": "Gregorio Nazianzokoa", "text": "Gregorio Nazianzokoa edo Gregorio Teologoa ( \"Gr\u0113gorios ho Nazianz\u0113nos\"; Arianzo, Nazianzotik hurbil, Kapadozia, 330 inguruan - 390 inguruan) Elizako doktorea izan zen. Eliza kristauaren santu da.\nBiografia.\nNazianzoko apezpiku zuen aitak apaiztu ondoren (361), San Basilio adiskidearen monasteriora joan zen. Ez zuen onartu Sasimoko apezpikutza (372), 381eko Kontzilioak Konstantinoplarako izendatu bazuen ere. Julianoren kontrako bi hitzaldi, arrianismoaren kontrako teologiazko bost hitzaldi, poema teologikoak, sermoiak, kartak eta autobiografia bat idatzi zituen."}
{"id": "280243", "revid": "28807", "url": "https://eu.wikipedia.org/wiki?curid=280243", "title": "San Gregorio Nazianzokoa", "text": ""}
{"id": "280244", "revid": "512", "url": "https://eu.wikipedia.org/wiki?curid=280244", "title": "Coleura afra", "text": "Coleura afra Coleura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280245", "revid": "512", "url": "https://eu.wikipedia.org/wiki?curid=280245", "title": "Ramon Aranburu", "text": "Ramon Aranburu Gezuraga (Gernika, Bizkaia, 1962) bizkaitar zesta-puntako atzelari ohia da.\nBiografia.\nBere herriko frontoian egin zituen profesional moduan lehen urratsak, 1979. urtean. Munduko zazpi Txapelketa jokatu ditu, eta 1991, 1992 eta 1993. urteetan zirkuituetako Pilotari Hoberenaren Saria jaso zuen. Euskadiko txapeldunordetza lortu zuen 1991 eta 1992an. 1996 eta 1999. urteetan, aldiz, Espainiako txapeldun izan zen. Eusko Basque enpresako jokalaria zen Ramon Aranburu."}
{"id": "280246", "revid": "336", "url": "https://eu.wikipedia.org/wiki?curid=280246", "title": "Antonio Canova", "text": "Antonio Canova (Possagno, Venezia, Italia, 1757ko azaroaren 1a - Venezia, Italia, 1822ko urriaren 13a) italiar eskultorea izan zen.\nEskultura neoklasikoko artista bikaina izan zen.\nBiografia.\nPossagnon jaio zen, Treviso inguruan, Italian. Umetan hil zitzaion aita, eta aitona Pasino, lanbidez harri-leuntzailea, izan zuen lehenengo maisua. Haren bidez lortu zuen Giovanni Falier veneziar senatariaren babesa. Gero, Giuseppe Bernardi (izengoitiz, \"Torretto\") izan zuen maisu, eta harekin ezagutu zituen XVIII. mendeko molde eta tankera barrokoak. 1769an, Veneziara joan zen, Bernardirekin batera.\n1776koak ditu lehen estatuak, \"Euridize eta Orfeo\", adibidez. Mugimendua eta jarrera konplexuak irudikatzeko nahia adierazten zuen ordurako, eta horren adierazgarri da geroxeago egindako \"Dedalo eta Ikaro\" eskultura-multzoa ere. Garai hartako bustoek eta erretratu pintatuek garbi erakusten dute artista gazte hark Veneziako arte tradizioari zion atxikimendua.\nArteen Akademian onartu baitzuten, Erroman hartu zuen Canovak bizilekua 1779ko udazkenaz geroztik. Garai hartan, Canova axolagabetua zen Antzinateko arteaz, arte barrokoak zeharo liluraturik baitzeukan. Hala ere, estetika neoklasikoaren zale ziren adiskide zenbaitek, Gavin Hamilton pintore eta gauza zaharren salerosleak eta Volpato grabatzaileak, besteak beste, gero eta eragin handiagoa izan zuten Canovarengan.\nAurrerantzean, Canovak Erroman egin zuen arte-ibilbide osoa, eta bai arrakasta handiz egin ere. Antzinako Greziako eta Erromako ereduak imitatzeko ahaleginean margolariak izandako bilakaera argi ikusten da \"Apolo bere burua koroatzen\" eta \"Teseo, Minotauro garaituta\" eskulturetan. 1783an, Quatremere de Quincyrekin hasi zen Canova harremanetan, eta, harrezkero, aholkulari izan zuen Antzinateko artera itzuli beharra zorrotz aldezten zuen teoriko hura. Garai hartan egin zituen Klemente XIV.aren (1783-1787) eta Klemente XIII.aren (1787-1792) hilobiak. Eskultura horietan, ordura arte egina zuen bidearen eta helenismoaren bide berriaren arteko tirabira sumatzen da.\nGarai hartako eskultore gehienak bezala, neoklasizismora lerratu zen Canova, greziar artearen bikaintasuna miresten zuen korrontera, baina oso kontuan hartu zuen arau klasikozale haiek zorrotzegi hartzeak zekarren arriskua. Eredu horren baitan, bere bidea urratu zuen Canovak: Antzinatearen moldearekin lotu zituen bere ideiak, eta forma berriak sortu zituen hala. Marmol leuna landu zuen bereziki. Erlijio gaiez kanpoko lan guztiak antzinako eskulturetan zeuden oinarrituak, baina askatasun handiz interpretatzen zuen molde hura, \"Psike, maitasunaren musuak berpiztua\" obran nabari duen bezala.\nBien bitartean, Ponpeiako eta Erromako estatuen eredutik urrunduz joan zen bere kabuz eta ohartuki. Hilarrien estetika bere-berezko bat tankeratu zuen, Atikako hilobietan oinarriturik. Bide berriak bilatze hartan, aipagarriak dira \"Herkules eta Likas\" eta \"Kreugas eta Damoxeno\" estatua-multzoak.\nHarrezkero, Canovak lehen maila erdietsi zuen garaiko eskulturagintzan, ez bakarrik Italian, baita Europa osoan ere. Hauek ditu garai hartako eskultura nagusiak : \"Pertseo\", \"Hektor\" eta \"Paris\" (antzinako ereduetan oinarritutako aldaerak), \"Teseo zentauroarekin borrokan\", \"Hiru neska dantzariak\" eta \"Hiru Graziak\".\nAldi berean, garrantzi handikoa da haren bilakaeran haria \"Maria Kristina Austriakoaren hileta-oroitarria\" (1798-1805, Viena), piramide-itxurako hilobiaren atera doan segizio bat irudikatzen duena.\nNapoleonek begiz jo zuen Canova, eta, hark deituta, Parisa joan zen Canova 1802an. Bonaparte familiako zenbait kideren buruak eta eskulturak egin zituen. Oso modu idealizatuan eta mitologiako heroien tankeran egin zituen erretratu haiek, neurriz gaineko mirespenaz: Napoleonen busto bat eta estatua handi-handi bat, Marte jainkoaren aipuan, \"Napoleon, Marte jainko bakegile\"; \"Letizia andrea, Agripinaren tankeran\", \"Paulina Borghese, Venus garailearen itxuran\"...\nSan Lucako Akademiako printze izendatu zuten Canova, eta Erromako museoen zuzendari. Ospe handia iritsia zuen, eta, Napoleonen Inperioak gainbehera eginagatik, ez zen haren ospea txikitu. 1815ean, Londresera abiatu zen. Han, Partenongo marmolezko erliebeak ikusi zituen, bai zeharo liluratu ere haien edertasunaz. Haatik, ez zuen bere estiloa aldatu, funtsean behintzat, baina errealismo handiagoz egin zituen azken estatuak erliebe haien eraginez: \"Madalena etzanik\", \"Ninfa ohean\"."}
{"id": "280247", "revid": "28807", "url": "https://eu.wikipedia.org/wiki?curid=280247", "title": "Canova", "text": ""}
{"id": "280248", "revid": "90523", "url": "https://eu.wikipedia.org/wiki?curid=280248", "title": "Jules Dumont d'Urville", "text": "Jules S\u00e9bastien C\u00e9sar Dumont d'Urville (Cond\u00e9-sur-Noireau, Frantzia, 1790eko maiatzaren 23a - Meudon, Frantzia, 1842ko maiatzaren 8a) itsasgizona izan zen. Egeo itsasoan eta Itsaso Beltzean bidaldi hidrografikoak egin ondoren (1819-1820), Ozeano Barea zeharkatu zuen \"Astrolabe\" itsasontzian (1826-1829). Hiru urte horietan, uharte askoren hidrografia aztertu zuen (Zeelanda Berria, Bretainia Berria eta abar). 1837tik 1840ra, Louis-Philippe et Joinville eta Adelia lurraldeak ikertu zituen Antartikan."}
{"id": "280249", "revid": "6950", "url": "https://eu.wikipedia.org/wiki?curid=280249", "title": "Errebisionismo", "text": "Errebisionismoa errotuta dauden eta gehiengoak onartuak dituen teoria oinarriak aldatu edo berritu zaleen jokabidea. Hainbat arlotan erabiltzen da terminoa, hala nola politikan, filosofian, erlijioan eta ekonomia-alorretan. Marxismoan, haren oinarriak aldatu zituen mugimendua da, Eduard Bernstein buru zuena. Horren teoriak sozialismo demokratiko eta berritzailearen oinarri izan ziren. \"Errebisionismo\" hitzak erdeinuzko zentzua zuen marxista ortodoxoen artean."}
{"id": "280250", "revid": "105290", "url": "https://eu.wikipedia.org/wiki?curid=280250", "title": "Estroboskopio", "text": "Estroboskopioa jiratzen edo mugitzen ari den gauzaki bat tarteka argitzen dituen tresna da, gauzaki horren mugimendua, biraketa-abiadura edo dardaren maiztasuna aztertzeko balio duena. Azkar mugitzen ari den makina bat edo makina baten atal bat, adibidez, poliki mugitzen ari delako edo gelditu egin delako itxuran ikus daiteke, argitze motz eta distiratsuak eginez, mugitzen ari den zatia beti leku berean argituz gero. Argazkigintzan oso erabilgarria da laster mugitzen ari diren gauzakien argazkiak egiteko."}
{"id": "280251", "revid": "58701", "url": "https://eu.wikipedia.org/wiki?curid=280251", "title": "\u00c1nxel Fole", "text": "\u00c1nxel Fole S\u00e1nchez (Lugo, Galizia, 1903ko abuztuaren 11 - Lugo, Galizia, 1986ko maiatzaren 9a) idazle galiziarra izan zen.\nBiografia.\nAhozko tradizioaren ezagule sakona izan zen. Tradizio hori sarri erabili zuen kontakizunetan, generoko tradizio landuarekin batera (Poe, batez ere). Bere eskualdeko misteriozko mundu-ikuskera magikoa eraiki zuen ipuinetan.\nHauek dira Foleren ipuin-bilduma ezagunenak: \"A luz del candil\" (1953, \"Kriseiluaren argitan\"), \"Terra brava\" (1956), eta \"Contos da neboa\" (1973, \"Lainoaren ipuinak\")."}
{"id": "280252", "revid": "28807", "url": "https://eu.wikipedia.org/wiki?curid=280252", "title": "Anxel Fole", "text": ""}
{"id": "280253", "revid": "512", "url": "https://eu.wikipedia.org/wiki?curid=280253", "title": "Coleura seychellensis", "text": "Coleura seychellensis Coleura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280254", "revid": "336", "url": "https://eu.wikipedia.org/wiki?curid=280254", "title": "Maurice Gustave Gamelin", "text": "Maurice Gustave Gamelin (Paris, 1872ko irailaren 20a - \"ib.\", 1958ko apirilaren 18a) frantses jenerala izan zen.\nJoffreren brigadier nagusia izan zen Lehen Mundu Gerran. Berak antolatu zuen Marneko Gudua, non garaipena lortu baitzuen Frantziak 1914an. Bigarren Mundu Gerra piztu zenean (1939), aliatuen jeneral nagusia zen. Alemaniaz babesteko estrategia antolatu zuen, baina huts egin zuen. Horren ondorioz, Alemaniak Frantzia menderatu zuen 1940ko maiatzaren 10ean. Orduan, jeneral kargutik bota zuten."}
{"id": "280255", "revid": "336", "url": "https://eu.wikipedia.org/wiki?curid=280255", "title": "Masaccio", "text": "Masaccio, benetako izenez Tommaso di Ser Giovanni di Simone, (San Giovanni Valdarno, 1401eko abenduaren 21 - Erroma, 1428ko udazkena) italiar margolaria izan zen. Berpizkundeko pinturaren aitatzat hartzen da. XV. eta XVI. mendeetako Florentziako artista ospetsuena izan zen, Quattrocentoko margolari aipagarrienetako bat. Beste artista batzuek Florentziako arkitekturan (Brunelleschik) eta eskulturan (Donatellok) ordurako gauzatua zuten eraberritzearen aitzindaria izan zen Masaccio pinturan.\nBiografia.\nCastel San Giovannin (gaur egun San Giovanni Valdarno, Arezzo) jaio zen, 1401eko abenduaren 21ean. Aita Giovanni di Simone Cassai, lanbidez notarioa, eta ama Jacopa di Martinozzo izan zituen. Aita 1406an hil zen, Tommasok 5 urte besterik ez zituelarik, eta ama Tedesco di Mastro Feo botikariarekin ezkondu zen.\nVasariren arabera, lehenengo lanak Masolino arezzoarraren lantegian osatu zituen, baina zalantza handiak daude horren inguruan, Masolinok Azken Gotikoko ezaugarriak baititu, hasierako lanetan batez ere. Beste iritzi batzuen arabera, Masacciok Mariotto di Cristofanoren eskutik ikasi zituen Lehen Berpizkundeko artearen berrikuntzak, eta hark aldarazi zuen, halaber, Masolinoren azkenaldiko estiloa. Dena den, badira Masacciok Masolinorekin elkarlanean egindako garrantzi handiko obrak, besteak beste, \"Sant'Anna Metterza\" (Uffizi Galeria), Branda di Castiglione kardinalearen kaperako freskoak (Erromako San Klemente eliza), Santa Maria Maggioreko aldarerako poliptikoa (gaur egun, han-hemen sakabanatuta daude poliptiko horren atalak) eta abar.\nMasolinorekin ez ezik, garai hartako beste zenbait artistarekin ere izan zituen harremanak Masacciok, esate baterako, Brunelleschi eta Donatellorekin. Alabaina, Giottok izan zuen eragin handiena Masaccioren obran. Izan ere, Masacciok eskala handiko lanak egin zituen, hark bezala, eta konposizio zorrotza eta bolumen eskulturalak erabili zituen. Donatelloren eragina arroparen trataeran nabarmentzen da bereziki: arropaz estalitako gorputz biluziak pintatu ohi zituen, non arropak benetakoak balira bezala tolesten baitira. Irudiak, berriz, eskultura handien modukoak dira, eta Giottoren kutsua dute gorpuzkeran eta bolumenean. Brunelleschiren eragina, azkenik, arkitektura-moldeetan, perspektibaren trataeran eta espazio garbi eta arrazionalen erabileran antzematen da.\nArtista horien eragina izateaz aparte, bere ekarpenak ere egin zituen Masacciok. Oro har, irudi luzeak, soilak eta indar handikoak marraztu zituen, eta bikain landu zuen argia. Horrek guztiak itxura monumentala eta arrandia lasaia ematen die bere lanei. Masaccioren margolanetan, hiru dimentsioko errealitatearekin egiten dugu topo, errealitate bolumetrikoarekin, alegia, eszenak ez baitira infinituan irudikatzen eta baztertu egiten baitituzte Erdi Aroko transzendentzia-asmoak. Masaccioren irudiek benetako espazioa hartzen dute, haien kokapena perspektiba linealaren eta koloreen kontrastearen bidez osaturiko espazio benetako eta historikoa baita.\nMasaccio Erroman hil zen, 1428ko udan, 27 urte besterik ez zituela. Vasarik pozoitu zutela iradoki zuen. 1443an, Florentziako Santa Maria del Carminen ehortzi zuten eta, aurrerago, bi epigrama ezarri zituzten, bata latinez eta bestea, Anibal Carorena, italieraz:\nMargolanak.\nFreskoak margotu zituen, batez ere, \"Hirutasuna\", \"Adan eta Eva paradisutik egotziak\" eta \"Txanponaren zerga\", baina ohol gaineko zenbait lan aipagarri ere utzi zuen, besteak beste, \"Madonna tronuan\" eta \"Maddona haurrarekin eta aingeruekin\" (National Gallery, Londres).\n\"Hirutasuna\".\nMasaccioren freskorik aipagarriena, esan bezala, Florentziako Santa Maria Novella basilikako \"Hirutasuna\" da (1425-1428). Lan horrek biltzen ditu hobekien Masaccioren ezaugarriak eta, orobat, Lehen Berpizkundeko printzipio estetiko nagusiak.\nHirutasuna eta Ama Birjina, Joan Bataiatzailea eta koadroa egiteko enkargua eman zuen bikotea agertzen dira margolanean. Aurrealdean, erdi puntuko arku bat ageri da, joniar ordenako kapiteldun bi zutabek eutsia. Arkuaren kanpoaldean bi zutabe karratu daude, taulamendu bikain batez burutuak. Atzealdean, kasetoizko kanoi-ganga batez estalitako kapera bat dago.\nKapera horretako eszenaren aurkezle gisa agertzen zaizkio ikusleari San Joan Bataiatzailea eta, batez ere, Ama Birjina. Jainko Semea gurutzean agertzen da eta Jainko Aita, aldiz, gurutzeari eusten. Ama Birjinaren begiradak gurutzera begiratzera bultzatzen du ikuslea eta, hala, koadroko osagai bihurtzen du ikuslea bera.\nKaperaren kanpoaldean, enkargua eman zuen bikotea dago, alboetan belaunikaturik, eta jainkozko pertsonaien maila berean ageri dira, pertsonaia historikoak ziren arren. Azpialdean, Adamen sarkofagoa ageri da.\nZenbait adituren ustez, baliteke arkitektura-osagaiak Brunelleschik diseinatu izana. Ganga da, hain zuzen, koadro horren ezaugarri aipagarrienetakoa, ederra baita oso. Izan ere, margolan hori izan zen perspektiba zentrala erabili zuen lehenengoetakoa, eta Brunelleschi hartzen da perspektiba zentralaren aitzindaritzat. Lerro guztien bilgunea irudiaren hondoan dago, ikuslearen begien parean.\nBrancacci kapera.\nFelice Brancaccik Florentziako Santa Maria del Carmineko bere familiaren kapera apaintzeko enkargua eman zion Masolinori. Masolino 1424an hasi zen kaperako freskoak margotzen, eta Masacciori deitu zion laguntzeko. Masolinok kaperako sabaia eta goialdea margotu zuen lehenik, eta Masacciorekin batera margotu zituen goiko parteak. Hori dela eta eskaintzen dute aukera bikaina bi margolarien arteko pintura alderatzeko.\n1425ean, ordea, Florentzia utzi zuen Masolinok, eta Masacciok eman zion jarraipena hark hasitako lanari. Nolanahi ere, amaitu, Filippino Lippik amaitu zituen Brancacciko freskoak, Masaccio hil eta 60 urtera. Brancacci kaperako Masaccioren freskoak Berpizkundeko pintura berritzailearen eta naturalismo modernoaren eredutzat hartu izan dira, indarra eta bizitasuna direla medio.\nAndre Mariari eskainia zen Brancacci kapera, eta San Pedroren bizitzako pasarteez hornitzeko eskatu zuen Felice Brancaccik (garai hartan Florentzian sortu zen zenbait arazori buruzko iritzia emateko, seguruenik, beherago azalduko dugun bezala). Berpizkundeko pinturako freskoen lehen ziklo handiari eman zion hasiera Masacciok Brancacci kaperan egindako irudiekin. Brancacciko fresko asko galdu egin dira urteen joanean, baina Masaccioren ukitua ageri duten zenbait irudi gorde dira gaur egun arte: \"Kristau berrien bataioa\", esaterako, eta \"Adan eta Eva paradisutik egotziak\" eta \"Txanponaren zerga\", batez ere.\nMargolaritzaren historian, sekula ez zen halako kutsu dramatikoz irudikatu Adan eta Evaren \"Genesiko\" pasarte hori. Jainkoaren aurrean lotsatuta bezala agertzen dira biak: saminak jota daudela dirudi, Lurreko zorionetik aldentzera doazelako, eta, errudun baino areago, Jainkoaren biktima gisa azaltzen ditu samin horrek. Gizadiaren minaren adierazpentzat hartzen da Adan eta Evaren keinua.\nKapera horretako beste zenbait iruditan, Masolinok irudi zehatzak eta dotoreak egin zituen, Azken Gotikoko joerari jarraituz: gorputz lirain, fin eta hotzak. Irudi horien aurrez aurre, Lehen Berpizkundearen ezaugarriak jarri zituen Masacciok: irudi dramatikoak, energia eta bizitasun handikoak, errealistagoak. Mugimendua adierazteko trebetasuna du ezaugarri nagusietako bat.\n\"Kristau berrien bataioa\" obran ere, irudi errealistak erabili zituen. San Pedro agertzen da aurrean, ibai ertzean, oinetan kristau berria duela. Bizitasun handiko freskoa da. Jainkozko gertaera bati buruzkoa den arren, Azken Gotikoko abstrakzioa alde batera utzi, eta orainaldira ekarri eta gizatiartu egin du bataioaren pasartea, gertaera hori sinestunei hurbildu nahian bezala. Errealitateari lotu zaio, beraz, Masaccio, Giotto aitzindariaren joerari jarraituz.\n\"Txanponaren zerga\" atalean, Jainkoa agertzen da dizipuluekin eta Zesarri ordaindu beharreko zerga eskatzera joan zaizkien zerga-biltzaileekin. Kontakizun jarraituaren teknika erabili zuen, hau da, irudi berean adierazi zituen denboran aldi berean gertatu ez ziren gertaera batzuk: Jainkoak San Pedrori ibaitik arraina hartzeko eskatzen dio, arrainak txanpona duelako ahoan, eta Pedro bera agertzen da arrainaren ahotik txanpona hartzen, Pedrok eta Jainkoak eskuaz seinalatzen duten gunean. Zerga-biltzaileak seinalatzen duen lekuan, berriz, Pedro agertzen da berriro, funtzionarioari txanpona ematen.\nErrealismoa da obra horren ezaugarri aipagarriena. Keinu biziak eta adierazgarriak agertzen dira irudiko pertsonaien aurpegietan, eta bikain islatu zituen eskea, haserrea, ezinegona eta beste zenbait sentimendu. Pertsonaiez gainera, errealistak dira mendiak, hodeiak eta itzalak ere. Zerga-ordainketari buruzko kontakizuna oso gutxitan adierazi da Italiako pinturan, eta, dirudienez, garai hartan Florentzian ezarri nahi zen ondasun-erroldaren aldeko jarrera zabaltzeko eskatu zuen, hain justu, Felice Brancaccik irudi hori. Boterearen eta mendekotasunaren gorazarre gisa hartu izan da, beraz."}
{"id": "280257", "revid": "1519", "url": "https://eu.wikipedia.org/wiki?curid=280257", "title": "Matthew Calbraith Perry", "text": "Matthew Calbraith Perry (South Kingston, Rhode Island, 1794ko apirilaren 10a - New York, 1858ko martxoaren 4a) itsasgizona eta militarra izan zen, bere kargu baten izenagatik ezaguna batik bat, Perry komodoroa. \nEstatu Batuetako Itsas Armadaren lehen lurrunontziko kapitaina izan zen (1838-1840). 1853an, Estatu Batuetako ontzidi baten buru zela, Japoniako Uragako portuan azaldu zen, eta Kanagawako Hitzarmena sinarazi zion Japoniari. Hitzarmen horren ondorioz, merkataritza-harremanak bideratu ahal izan ziren bi mendez bakarturik egon zen Japoniarekin."}
{"id": "280258", "revid": "58701", "url": "https://eu.wikipedia.org/wiki?curid=280258", "title": "Bartolomeu Dias", "text": "Bartolomeu Dias (Algarbe, Portugalgo Erresuma, 1450 - Esperantza Onaren lurmuturra, 1500eko maiatzaren 29a) portugaldar itsasgizona izan zen.\nBizitza.\nBehaim kosmografo eta itsasgizonaren ikaslea izan ondoren, Afrikara bidali zuen Joanes II.a Portugalgoak. \u00abEkaitzen lurmuturra\u00bb, egungo Esperantza Oneko lurmuturra, igaro zuen lehen itsasgizona (1487-1488) izan zen. Vasco da Gamari Indiara lagundu zion 1497an, eta Pedro \u00c1lvares Cabrali Brasila 1500ean. Azken bidaia horretan galdu zuen bizitza."}
{"id": "280259", "revid": "28807", "url": "https://eu.wikipedia.org/wiki?curid=280259", "title": "Bartolome Diaz", "text": ""}
{"id": "280260", "revid": "336", "url": "https://eu.wikipedia.org/wiki?curid=280260", "title": "Kaio Muzio Eszebola", "text": "Kaio Muzio Eszebola, latinez \"Caius Mucius Scaevola\" (K.a. VII- VI. mendeak) antzinako erromatarra izan zen.\nBiografia.\nGazte zela, Tarkino tronuan berriro jartzeko asmoz Portsenaren gudaroste etruriarrek Erromako hiria inguratu zutenean, etsaien lerroak igaro zituen setiatzailea hiltzeko. Alabaina, ofizialetako bat hil zuen, Portsena beharrean. Egindako okerra ikusita, sutan erre zuen eskuineko eskua, etruriarraren heriotzaren ordainetan. \"Scaevola\" \"ezkerra\" da latinez."}
{"id": "280261", "revid": "46380", "url": "https://eu.wikipedia.org/wiki?curid=280261", "title": "Ernesto Halffter", "text": "Ernesto Halffter Escriche (Madril, 1905eko urtarrilaren 16a - \"ib.\", 1989ko uztailaren 5a), Rodolfo Halffterren anaia, espainiar musikagilea eta orkestra-zuzendaria izan zen. Manuel de Fallaren ikasle izan zen, eta nabaria izan zen beregan maisu haren eragina. 1961ean, Fallaren \"Atlantida\" kantata bukatu zuen. Ernesto Halffterren obra aipagarrienak \"Sinfonietta\" (1925), \"Dulcinea\" (1944), \"Fantas\u00eda galaica\" (1955), \"Canticum in honorem Papam Johannem XXIII\" (1964), \"Concierto para guitarra y orquesta\" (1969), \"Pastorales\" (1973) eta \"Preludio y danza\" (1978) dira."}
{"id": "280262", "revid": "46380", "url": "https://eu.wikipedia.org/wiki?curid=280262", "title": "Manuel Huarte", "text": "Manuel Huarte Mach\u00edn (Iru\u00f1ea, 1861 - \"ib.\", 1942ko martxoaren 20a) nafar tenorra izan zen. Madrilen eta Italian egin zituen kantuko ikasketak. Hogeita zazpi urte zituenean kantatu zuen lehenengo aldiz, jendaurrean, Milanen (Donizettiren \"La Favorite\"). Italiara itzuli zen, Argentinan eta Uruguain egon ondoren. 1896. urtean, Istanbulera kantatzera joan zen; Abdul Hamid II.a sultanak haren tenorra izan zedin egin zion proposamena onartu, eta bertan geratu zen hamabost urtez."}
{"id": "280263", "revid": "512", "url": "https://eu.wikipedia.org/wiki?curid=280263", "title": "Cormura brevirostris", "text": "Cormura brevirostris Cormura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280264", "revid": "105290", "url": "https://eu.wikipedia.org/wiki?curid=280264", "title": "Karabansarai", "text": "Karabansaraia (persieraz: \u0643\u0627\u0631\u0648\u0627\u0646\u0633\u0631\u0627 \"k\u0101rv\u0101nsar\u0101\" edo \u06a9\u0627\u0631\u0648\u0627\u0646\u0633\u0631\u0627\u06cc \"k\u0101rv\u0101nsar\u0101i\"; turkieraz: \"kervansaray\"), Indiako azpikontinentean saraia, barruti hesitua da, Ekialde Hurbilean karabanak babestu eta atseden hartzeko erabiltzen dena. Hirietatik kanpo eraikiak dira karabansarai gehienak. Lauki-egitura izan ohi dute, horma garaiz inguratuak. Barnealdean, beheko solairua kargak eta abereak pausatzeko izaten da, eta goiko solairuak bidaiarientzat. Karabansarai batean 300-400 gamelu edo mando sar daitezke. Barrenean iturria izaten dute, zamariei edanarazteko eta bidaztien premietarako."}
{"id": "280265", "revid": "116965", "url": "https://eu.wikipedia.org/wiki?curid=280265", "title": "Pehr Henrik Ling", "text": "Pehr Henrik Ling (S\u00f6dra Ljunga, Suedia, 1776ko azaroaren 15a - Stockholm, Suedia, 1839ko maiatzaren 3a) suedierazko poeta eta suediar gimnastikaren sortzailea izan zen; gorputz hezkuntza eta fisioterapia diziplinen aitzindaritzat hartzen da.\nGenealogia.\nLing S\u00f6dra Ljunga herrixkan jaio zen, Ljungby udalerrian (Sm\u00e5land), Lars Peter Ling apaiza eta Hedvig Maria (\"Hedda\") Molin gurasoengandik. Arbasoak nagusiki nekazariak izan ziren, baina elizgizonak ere bai. Amaren aldetik, Pehrren herenaitona Olof Rudbeck (1630\u20131702) zen, sistema linfatikoa deskubritu zuen zientzialari famatua. Birraitona, berriz, 105 urtera arte bizi izan omen zen; 17 seme eta 2 alaba izan zituen.\nAurrekariak.\nLingi gorputz hezkuntzaren eta fisioterapiaren sorrera esleitzen bazaio ere, esan behar da berak baino lehen zenbait autorek terapia fisikoaren ahalmenak esploratu eta argitaratu zituztela: \nEra berean, Lingek kung fu tradizio txinatarra ezagutu zuen; elementu horiek oinarri izan zituen Europan gorputz hezkuntza eta terapia fisikoak bultzatzeko.\nHastapenak.\n1792an, bigarren hezkuntza V\u00e4xj\u00f6ko ikastetxean burutu zuen. Gero, Lundeko Unibertsitatean teologia ikasketak hasi zituen, 1799an Uppsalako Unibertsitatean amaitu zituenak. Ondoren, hiru urtez klase partikularrak ematen aritu zen.\n1800 urtetik aurrera, Lingek zazpi urte eman zituen herritik kanpo eta bidaiatzen. Kopenhageko Unibertsitatean hizkuntza modernoak ikasi eta irakatsi zituen, eta untzi batean boluntario gisa borrokatu zen. Iturri batzuen arabera, garai honetan, Ming izeneko txinatar bat ezagutu zuen. Honek borroka-arteak eta tui na masajea praktikatzen zituen, eta Ling-i horrekiko interesa piztu zion. Oso lagunak bihurtu ziren, eta Kopenhagen eskriman eta entrenamendu fisikoan elkarrekin aritu ziren. Gero Alemanian eta Frantzian elkarrekin ibili eta banatu egin ziren. \nOstean, Lingek Ingalaterrara jo zuen. 1804an, diru falta eta hezueria zirela eta, Suediara itzultzea erabaki zuen.\nLingek Goethe, Schiller, Eddak eta Europa ipar aldeko mitologia estudiatu zituen; eta garai honetan olerkigintza landu zuen suedieraz, alemanieraz, frantsesez eta danieraz.\nGimnastika.\nAriketa fisikoak bere osasunari egiten zion onurari erreparatuta, bide horretan sakondu zuen. Gorputz hezkuntzarekiko interesa lehendik zuen, Rousseau irakurrita, Ling Ilustrazio garaiko filantropisten mugimendu pedagogikoaren oinarriekin hezia izan baitzen. Kopenhagen zela GutsMuths-en lana ezagutu zuen, eta Franz Nachtegallen gimnasiora joaten hasi zen. Lan horien, eta agian Txinatik hartutako kontzeptuen eraginez, Suediara itzultzean Lingek gimnasia eskola bat irekitzea zuen buruan.\nBehin Suedian, Ling eguneroko ariketa programa bat bere buruarekin hasi zen, eta 1805ean eskrima irakasten hasi zen Lundeko Unibertsitatean. Ariketa fisikoaren onura Europan onartutako zientzia ikuspegitik lantze aldera, medikuntza ikasketak abiatu zituen.\nLingek garatu zuen ariketa metodoa arrazionala zen, eta lau arlo jorratzen zituen: pedagogikoa, medikoa, militarra eta estetikoa. Medikuntzaren anatomia eta fisiologian oinarritu zen, erakunde ofizialen oniritzia jasoz.\nOfizialtasuna.\nHainbat saio eta gero, 1813an Lingek Suediako gobernuaren babesa lortu zuen Stockholmen gimnasia irakasleen eskola ofiziala sortzeko: Kungliga Gymnastiska Centralinstitutet (GCI, \u00abGimnastikako Errege Institutu Zentrala\u00bb). Beraien eraginez, 1820tik aurrera gimnasia derrigorrezko ikasgai bihurtu zen Suediako eskoletan.\nLingek zenbait gimnasia aparatu klasiko asmatu zituen (horma-barrak, oreka-habea), baita zaldiaren altuera erregulatzeko kaxa-sistema ere. Kalisteniaren garapenean ere ekarpenak egin zituen.\nLingen eta bere ikasleen metodoek zenbait mediku ortodoxoen kritikak eragin zituzten; halere, 1831ean Suediako Medikuen Elkarteak Ling kide gisa onartu zuen, bere metodoari inplizituki babesa emanez. 1835ean Suediako Akademia ospetsuan ere onartua izan zen.\nMasajearen garapena.\nLeku askotan Pehr Henrik Lingi \"suediar masaje\" teknikaren asmatzea esleitzen bazaio ere, datu hau ez da zuzena: masajea ez da agertzen ez berak garatutako metodoan, ezta 1813an sortutako Institutuaren ikasketa programan ere. Izan ere, teknika hauek Johann Georg Mezger daniarrak (1838-1909) garatu zituen; \"suediar masaje\" kontzeptua bera ere okerra da, XIX. mendean izandako nahaste bibliografiko baten ondorioz hedatua (\"masaje klasikoa\" termino aproposagoa da).\nLing gerora hasi zen masaje teknikak erabiltzen, entrenamendu fisikoarekin eta mugimendu gimnastikoekin elkartuta, eta fisiologia, anatomia eta patologia ezagupenekin uztartuz; metodoa argitaratzen lehena izan zen, hori bai.\nHil ondorena.\nLing tuberkulosiak jota hil zenean (1839), hiru oinordeko izendatu zituen: Lars Gabriel Branting (1799\u20131881), August Georgii, eta bere seme Hjalmar Ling (1820\u20131886). Hiru pertsona hauek eta Thure Brandt (1861etik aurrera emakumeei zuzendutako gimnasian espezializatu zena) izan ziren \"gimnastika suediarra\" izenarekin ezagutu zenaren bultzatzaile nagusiak.\nEsan bezala, Lingek ez zuen terapia fisikoa \"asmatu\" (ikusi dugunez, aurretik beste autore batzuek gaia landua zuten), ezta garai horretan bakarra; hala ere, berari sistematizatu izanaren, eta ofizialki bultzatu izanaren meritua dagokio.\nLingen metodoak beste zenbait sistemengan eragina izan zuen. Hala nola:\n1939an eta 1949an, Suedian Lingen omenezko gimnastika jardunaldi garrantzitsuak ospatu zituen, \"Lingiaden\" izenekoak.\nBeste korronteak.\nLing (eta batez ere bere jarraitzaileak) gorputz hezkuntzaren eta terapia fisikoaren gaineko nolabaiteko monopolioa eskuratzen saiatu ziren. Halere, garai bertsuan, beraien eskolatik aparte aritu zen jende gehiago izan zen:"}
{"id": "280266", "revid": "46380", "url": "https://eu.wikipedia.org/wiki?curid=280266", "title": "Jean-Maximin Palay", "text": "Jean-Maximin Palay (izengoitiaz, \"Simin Palay\"; Vic-en-Bigorre, 1874ko maiatzaren 29a - Vic-de-Bigorre, 1965) biarnes idazle eta hiztegigilea izan zen.\nOspe handia izan zuen XIX. mendearen bukaeran \"Condes biarn\u00e9s\" (\"Biarnoko ipuinak\") obrarekin. Olerkia, antzerkia eta eleberria landu zituen. Berrogei urtez izan zen \"Esc\u00f2la Gaston Feb\u00fas\" erakundeko buru, eta 1958an argitaratu zuen \"Dictionnaire du b\u00e9arnais et du gascon modernes\", gaskoi-frantses hiztegi garrantzitsua."}
{"id": "280267", "revid": "28807", "url": "https://eu.wikipedia.org/wiki?curid=280267", "title": "Simin Palay", "text": ""}
{"id": "280268", "revid": "336", "url": "https://eu.wikipedia.org/wiki?curid=280268", "title": "Samuel Pepys", "text": "Samuel Pepys Britainia Handiko idazlea izan zen (Londres, 1633ko otsailaren 23a - Londres, 1703ko maiatzaren 26a). Bere garaiko pentsamendu-giroan eta politikan parte hartu zuen. Almirantegoaren idazkari eta Royal Societyko lehendakari izan zen. Eguneroko bat egin zuen, klabean idatzia: \"Diary\". 1825ean, zati bat deszifratu eta argitaratu zen. 1970ean egin zen lehen argitalpen osoa. Garrantzi handiko dokumentua da garai hartako bizimodua, gortekoa eta herri xehearena ezagutzeko."}
{"id": "280269", "revid": "105290", "url": "https://eu.wikipedia.org/wiki?curid=280269", "title": "Peroxido", "text": "Peroxidoa bere molekulan O-O taldea duten konposatuen izen generikoa da. Organikoak nahiz ez-organikoak dira. Ez-organikoen artean, hidrogeno peroxidoa (H2O2) da ezagunena. Oso erraz askatzen dute oxigenoa beren molekulatik, eta, horregatik, oxidatzaile indartsuak dira. Erregairen bat ukituz gero, sua sor dezakete berorik bada batez ere. Peroxidoak oxidazioen eragile gisa, gorputzak zuritzeko eta polimerizazioak abiatzeko erabiltzen dira. Antiseptiko gisa ere erabiltzen dira."}
{"id": "280270", "revid": "98220", "url": "https://eu.wikipedia.org/wiki?curid=280270", "title": "Saig\u014d Takamori", "text": " japoniar militarra izan zen. Enperadorea berrezartzearen alde agertu zen, eta 1868an Estatu Batuetako eta Ingalaterrako merkatariei bideak zabaldu nahi izan zizkieten \"shogun\" edo buruzagi militarren aurka borrokatu zen. Kagoshimako iraultzaren buru izan zen 1877. urtean eta mendebaleko nazioen esku hartzea gaitzetsi zuen. Urte berean zauritu zuten, eta harakiria eginez bere buruaz beste egin zuen."}
{"id": "280271", "revid": "28807", "url": "https://eu.wikipedia.org/wiki?curid=280271", "title": "Saigo Takamori", "text": ""}
{"id": "280272", "revid": "512", "url": "https://eu.wikipedia.org/wiki?curid=280272", "title": "Oldrich Cernik", "text": "Oldrich Cernik (Ostrava, 1921eko urriaren 27a - Praga, 1994ko urriaren 19a) txekoslovakiar politikaria izan zen. Txekoslovakiako lehen ministroa izan zen 1968ko apirilaren 8tik 1970eko urtarrilaren 28ra.\nBizitza.\nMeategietako ingeniaria zen lanbidez. Ostravako Alderdi Komunistako idazkari izan zen 1954an. 1960an, Erregai eta Energia Saileko ministro izendatu zuten, eta, handik hiru urtera, Plangintzarako Estatu Batzordeko lehendakari. Gobernuburu izan zen 1968tik 1970era. Azken urte horretan, lehendakari-kargutik kendu, eta ministro izendatu zuten; aurrerago, ordea, alderditik egotzi zuten."}
{"id": "280273", "revid": "512", "url": "https://eu.wikipedia.org/wiki?curid=280273", "title": "Cyttarops alecto", "text": "Cyttarops alecto Cyttarops generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280274", "revid": "58701", "url": "https://eu.wikipedia.org/wiki?curid=280274", "title": "Baikune de Alba", "text": "Baikune de Alba Egiluz (Bilbo, Bizkaia, 1965 -) bizkaitar musikagilea da.\nBiografia.\nJ. C. Arriaga Kontserbatorioan egin zituen lehen ikasketak, eta ondoren Barakaldo eta Donostiakoan osatu zituen. Azken horretan egin zituen Konposizio eta Orkestra Zuzendaritzako ikasketak. Francisco Escuderoren ikaslea izan da, eta atzerrian ere hainbat ikastaro egin ditu.\n1986 eta 1987 artean Santurtziko Musika Eskolan Harmonia irakasle izan zen, eta 1993tik aurrera bertako zuzendari."}
{"id": "280275", "revid": "119347", "url": "https://eu.wikipedia.org/wiki?curid=280275", "title": "Domingo Siloskoa", "text": "Domingo Siloskoa () (Ca\u00f1as, 1000 \u2013 Silos, 1073ko abenduaren 20a) errioxar beneditarra izan zen. Eremutarra izan zen gaztaroan, eta San Millan de la Cogollako monasterioan priore izatera iritsi zen geroago. Nafarroa utzi behar izan zuen Gartzia erregeak mehatxatu zuelako (erregeak monasterioaren lurrak bereganatu nahi zituen) San Sebastian Siloskoa monasterioko zuzendari izan zen, Gaztelan, 1041. urtetik aurrera abade gisa. Hil ondoren, monasterioak Santo Domingo izena hartu zuen. Jaieguna, abenduaren 20an."}
{"id": "280276", "revid": "1545", "url": "https://eu.wikipedia.org/wiki?curid=280276", "title": "Gartzia Eugi", "text": ""}
{"id": "280277", "revid": "6327", "url": "https://eu.wikipedia.org/wiki?curid=280277", "title": "Garcia de Eugui", "text": ""}
{"id": "280278", "revid": "336", "url": "https://eu.wikipedia.org/wiki?curid=280278", "title": "Marino Faliero", "text": "Marino Faliero (Venezia, 1274 - 1355eko apirilaren 17a) veneziar politikaria izan zen.\nBiografia.\nVeneziako Hamarren Kontseiluko lehendakaria izan zen (1320-1327). 1354an, dux hautatu zuten. Patrizioen Gobernuaren kontra jo zuen herriaren laguntzarekin, baina preso hartu, eta hil egin zuten. Haren heroi-jokabidean oinarritu ziren Lord Byron (1820, \"Marino Faliero\" drama), Hoffmann (1821, \"Marino Faliero\" ipuina), Casimir Delavigne (1829, \"Marino Faliero\" tragedia) eta Swinburne (1885)."}
{"id": "280279", "revid": "12788", "url": "https://eu.wikipedia.org/wiki?curid=280279", "title": "Ismael Fidalgo", "text": "Ismael Fidalgo Blanco (Alen, Sopuerta, 1928ko martxoaren 3a - Portugalete, 2010eko otsailaren 12a) bizkaitar margolaria izan zen.\nBizitza.\nBilbon eta Madrilen egin zituen margolaritza ikasketak. Erakusketa askotan parte hartu du, eta sari ugari jaso du. Ikuspegiak eta horma-pinturak landu ditu batez ere."}
{"id": "280280", "revid": "105290", "url": "https://eu.wikipedia.org/wiki?curid=280280", "title": "Geofono", "text": "Geofono lurrikaren edo gizakiak eragindako eztanden ondorioz lurpean hedatzen diren dardarak eta hots-uhinak atzematen eta pultsu elektriko neurgarri bihurtzen dituen tresna. Tresna honen barruan masa bat izaten da malguki-sistema batetik zintzilik; lurrikarek sortutako uhinek masa dardaratzen dutenean, pultsu elektriko bihurtzen ditu uhinok. Geofono gehienak elektromagnetikoak izaten dira, baina badira geofono kapazitiboak eta piezoelektrikoak ere. Prospekzio sismikoetan erabiltzen dira; adibidez, petrolio-prospekzioetan."}
{"id": "280281", "revid": "119347", "url": "https://eu.wikipedia.org/wiki?curid=280281", "title": "Pedro Agust\u00edn Gir\u00f3n", "text": "Pedro Agust\u00edn Gir\u00f3n Las Casas (Donostia, 1778 - Madril, 1842) Gipuzkoako militarra eta politikaria izan zen. Ahumadako I. dukea eta Las Amarillaseko IV. markesa.\nAristokrazia militarreko familia ezagun batean jaio zen, Gir\u00f3n leinuan hain zuzen ere, zeina Erdi Arotik Gaztelako noble familia garrantzitsuenetako bat zen. Bere aita, Las Amarillaseko III. markesa eta 1797 eta 1807 bitartean Nafarroako erregeorde izango zen Jer\u00f3nimo Gir\u00f3n-Montezuma jeneral eta noblea zen, Rondan jaioa (M\u00e1lagako probintzia, Andaluzia). Honetaz gain, Aitaren amaren bitartez, Pedro Agust\u00edn Moctezuma II.a enperadore aztekaren ondorengo zen.\nAma berriz Isabel de las Casas y Aragorri zen, Lapurdiko Ainhoan jaioa eta Bizkaiko Sopuertako Manuel Antonio de las Casas y de la Cuadra militarraren eta Mar\u00eda Concepci\u00f3n Aragorri Olabide ainhoar donostiartuaren alaba. Isabelen osaba Simon Aragorri Espainiako Karlos III.a erregearen Ogasun ministro izan zen eta Luis de las Casas y Aragorri anaia berriz Kubako gobernadore eta C\u00e1dizko kapitan jeneral. Azkenik, Isabelen aita Manuel hiltzean, Ama Mar\u00eda Concepci\u00f3n berriz ezkondu zen eta handik izandako semeetako bat, Francisco Javier Casta\u00f1os jeneral ezaguna izango zen, hots, Pedro Agust\u00ednen osaba.\nPedro Agust\u00edn Donostian jaio zen 1778. urtean, bere aita bertako goarnizioko teniente-koronela baitzen, eta osaba zahar Juan Aragorrik hazi zuen. Honela kontatzen du Gir\u00f3nek berak haurtzaroko pasarte hori bere \"Recuerdos (1778-1837)\" liburuan:\n\"Yo, en tanto, pas\u00e9 los primeros a\u00f1os de mi vida en San Sebasti\u00e1n, mi patria, criado totalmente al estilo del pa\u00eds y casi sin saber otra lengua que el vascuence\".\n1783. urtean ordea, D. Juan de Aragorri osaba zaharra hiltzean, Madrilera eraman zuten:\n\" Fui conducido a Madrid con mi aya, natural de Hendaya, como mi nodriza lo hab\u00eda sido de Zugarramurdi, \u00faltimo lugar de Espa\u00f1a por la parte de Navarra, cri\u00e1ndome as\u00ed en manos de dos fronterizas (...) Cuando llegu\u00e9 a Madrid no entend\u00eda una sola palabra de castellano, y no perdono a mi madre que me dejase olvidar el vascuence, mi lengua nativa, que muy poco me hubiera costado el conservar sabi\u00e9ndolo muy bien mi madre y toda mi familia materna, pero el deseo de que yo hablase pronto y bien el castellano la llev\u00f3 a este descuido, si as\u00ed puede llamarse, que toda mi vida he sentido\".\n1802an Concepci\u00f3n Ezpeleta Enrilerekin ezkondu zen, zeina 1814-1820 bitartean Nafarroako erregeorde izango zen Jose Ezpeleta jeneral nafarraren alaba zen.\nNapoleonen aurkako gerran borrokatu zen, bere osaba Francisco Javier Casta\u00f1os jeneralaren agindupean. Fernando VII.ak Granadako kapitain nagusi izendatu zuen, 1832. urtean, karlistei aurre egin ziezaien. Gerrako ministro izendatu zuten 1835. urtean, eta, urte bete geroago, Ahumadako duke egin zuen Maria Kristina erreginak.\nBere semeetako batek, Francisco Javier Gir\u00f3nek hain zuzen ere, Guardia Zibila sortu zuen 1844an."}
{"id": "280282", "revid": "10891", "url": "https://eu.wikipedia.org/wiki?curid=280282", "title": "Juan Huitzi Ituren", "text": "Juan Huitzi Ituren (Irunberri ?, XVI-XVII. mendeak) nafar erretaula-egile eta arkitektoa izan zen. Lan handia egin zuen Nafarroa guztian zehar, Tuteratik Iturena bitarte, baita Gipuzkoan ere (berak egin zuen Oiartzungo erretaula nagusia). Lan ugari egin zuen Joan de Berroeta Zangozako eskultorearekin batean: Tabar, Zare, Ledea, Galipentzu eta Uztarrozeko elizetako erretaulak. Bere aldetik landu zituen Zabaltza, Olatz Txipia eta Iturengo erretaulak."}
{"id": "280283", "revid": "28807", "url": "https://eu.wikipedia.org/wiki?curid=280283", "title": "Juan Huici Ituren", "text": ""}
{"id": "280284", "revid": "512", "url": "https://eu.wikipedia.org/wiki?curid=280284", "title": "Diclidurus albus", "text": "Diclidurus albus Diclidurus generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280285", "revid": "1545", "url": "https://eu.wikipedia.org/wiki?curid=280285", "title": "Kriptorkidia", "text": "Kriptorkidia ugaztunen garapenaren asaldua da, testikuluak enbrioian izaten diren tokitik eskrotora ez jaistea eragiten duena.\nEnbrioian testikuluak abdomen aldean izaten dira, eta, enbrioia garatu ahala, eskrotora joan ohi dira; batzuetan, abdomenetik eskrotora bitarteko guneren batean gelditzen dira.\nKriptorkidia alde bakarrekoa (testikulu bat ez jaistea) edo bi aldeetakoa (bi testikuluak ez jaistea) izan daiteke. Haurtzaroan sarri gertatzen da ektopia-mota hau, eta kirurgia bidez sendatu behar izaten da.\nKonpontzen ez bada, antzutasun iraunkorra eragiten du. Gainera, testikuluko tumoreak garatzeko probabilitatea handitu egiten da. Zenbait espezietan, hala nola txakurretan, heredagarria da."}
{"id": "280286", "revid": "13403", "url": "https://eu.wikipedia.org/wiki?curid=280286", "title": "Kenneth Loach", "text": ""}
{"id": "280287", "revid": "56334", "url": "https://eu.wikipedia.org/wiki?curid=280287", "title": "Nikolai Lobatxevski", "text": "Nikolai Ivanovitx Lobatxevski (; Makariev, Nizhni Novgorodik hurbil, 1792ko abenduaren 1agreg./azaroaren 20ajul. - Kazan, 1856ko otsailaren 24agreg./otsailaren 12ajul.) errusiar matematikari eta geometra izan zen. Geometria hiperbolikoa delako geometria ez-euklidearra agertu eta asmatu zuelako egin zen ospetsu. Haren izena daraman hastapena garatu zuen, Euklidesen hastapenaren kontra: lerro zuzen batean ez dagoen puntu batetik, lerro zuzen horren bi paralelo egin daitezke. \"Geometriako printzipioei buruz\" (1829) eta \"Pangeometria\" (1855) obrak idatzi zituen."}
{"id": "280288", "revid": "119220", "url": "https://eu.wikipedia.org/wiki?curid=280288", "title": "Bernardo O'Higgins", "text": "Bernardo O'Higgins (Chill\u00e1n, 1776ko abuztuaren 20a - Lima, 1842ko urriaren 24a) Txileko militar eta politikaria izan zen.\nTxileren burujabetasunaren aldeko borrokalari garrantzizkoenetako bat izan zen. 1811n, diputatu aukeratu zuten, eta Txileren burujabetasunaren alde agertu zen. Gobernu indartsua osatu zuen, eta gogortasun handia erakutsi zuen bai gudarostean bai biztanleen artean. 1818an, Txileren burujabetasuna aldarrikatu zuen, baina aginpidea utzi behar izan zuen 1823an."}
{"id": "280289", "revid": "336", "url": "https://eu.wikipedia.org/wiki?curid=280289", "title": "George Paget Thomson", "text": "George Paget Thomson (Cambridge, Ingalaterra, 1892ko maiatzaren 3a - \"ibidem\", 1975ko irailaren 10a) ingeles fisikaria izan zen.\nBiografia.\nJoseph John Thomson fisikariaren semea zen. Aberdeengo Unibertsitatean, Izadiaren Filosofia irakatsi zuen 1922an.\nElektroi-izpiak aztertu zituen, eta ikusi zuen beirazko gai batetik igarotzean barreiatu egiten zirela. 1930 inguruan, neutroia eta fusio nuklearra aztertu zituen. 1937an, Fisikako Nobel saria eman zioten elektroien difrakzio-ahalmena frogatu zuelako."}
{"id": "280290", "revid": "448", "url": "https://eu.wikipedia.org/wiki?curid=280290", "title": "Turako", "text": "Turako musofagidoen familiako 18 bat hegazti-espezieren izena da. 45\u00a0cm inguru luze izaten dira.\nSaharaz hegoaldeko Afrikako basoetan eta sabanetan bizi dira, batez ere. Basoetan bizi direnak kolorez berdeak izaten dira; sabanetakoak, berriz, grisaxkak edo marroixkak. Ile-itxurako lumaz eratutako motots bat dute buruan espezie gehienek. Fruituak jaten dituzte gehienbat. Turako motarik ezagunenak \"Tauraco leucotis\" eta \"Corythaeola cristata\" dira."}
{"id": "280291", "revid": "28807", "url": "https://eu.wikipedia.org/wiki?curid=280291", "title": "Musophagidae", "text": ""}
{"id": "280292", "revid": "512", "url": "https://eu.wikipedia.org/wiki?curid=280292", "title": "Diclidurus ingens", "text": "Diclidurus ingens Diclidurus generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280293", "revid": "105290", "url": "https://eu.wikipedia.org/wiki?curid=280293", "title": "Txiang Mai (probintzia)", "text": "Txiang Mai Thailandiako iparraldeko probintzia da, Birmaniarekin muga egiten duena (Iparraldeko lurraldea). 20.107 km2 ditu, eta hiriburuak ere Txiang Mai du izena. Probintzia menditsua da, eta han dago Doi Pha Hom Pok mendia, Thailandiako gailur gorena (2.298 m). Laborantza (tea, arroza, lekadunak, tabakoa, fruitu-arbolak), zurgintza eta lurpeko aberastasunen ustiaketa (antimonioa, tungstenoa, eztainua) dira ekonomia-jarduera nagusiak."}
{"id": "280294", "revid": "105290", "url": "https://eu.wikipedia.org/wiki?curid=280294", "title": "Walsall", "text": "Walsall ( ahoskatua) Ingalaterrako erdialdeko hiria (Mendebaldeko Midlands eskualdean) eta izen bereko barrutiko hiriburua da, Birmingham eta Wolverhampton hirietako industria barrutien artean. Black Country konurbazioaren parte da.\nEkonomia.\nIndustria (metalurgia, tresneria elektrikoa eta mekanikoa, kimika industria, larrugintza) eta meategiak (burdina, ikatz eta kobre hobiak) dira ekonomia jarduera nagusiak.\nOndarea.\nAipagarria da XV. mendeko eliza."}
{"id": "280295", "revid": "105290", "url": "https://eu.wikipedia.org/wiki?curid=280295", "title": "Ariadna", "text": "Ariadna (; ; euskaraz: \"Arene\") Minos, Kretako erregearen, eta Pasifaeren alaba zen, Fedraren ahizpa.\nMinosek eta Pasifaek, Kretako errege-erreginek, bere semea, Androgeno, hilketa batean galdu zuten eta gero, Atenas eraso zuten. Bakearen truke, atenastarrek, 7 mutil eta 7 neska gazte eman behar zituzten urtero Minotauroa elikatzeko. Minotauroa Labirintoan bizi zen. Urte batean, Teseo, Egeoren Atenasko erregearen sema, boluntario gisa aurkeztu zuen bere burua beste neska-mutilekin bere herrialdea tribututik askatzeko.\nAriadna, Teseorekin maiteminduta, behin Minotauro hilez gero Labirintotik irteten lagunduko zion haria eman zion Teseori. Teseok Ariadna berarekin eraman zuen Kretatik ihes egitean baina, Palasek aginduta, Naxos uhartean utzi zuen lo zegoela. Ariadnak, etsirik, itsasora bota omen zuen bere burua.\nBeste bertsio batek dioenez, berriz, Dionisorekin ezkondu zuen Afroditak.\nEgile batzuek diotenez bi Ariadna egon ziren:\nMitologia erromatarrean, Ariadna Libera jainkosaren parekoa da. Erromatar poetek beraien Libera Ariadna greko-minoikoarekin lotzen zuten."}
{"id": "280296", "revid": "336", "url": "https://eu.wikipedia.org/wiki?curid=280296", "title": "Berbena", "text": "Berbena edo berbena-belarra (\"Verbena officinalis\") Verbenaceae familiako landare belarkara da, sendagintzan erabilia. Mundu osoan izaten da baina, Ameriketan batez ere. Garai batean oso ezaguna zen zelten artean, landare sakratutzat baitzeukaten. Berbena arruntak zurtoin tentea du eta lore txiki more-argiak, gerbatan bilduak. Sendagintzan, egosi ondorengo ur mikatza nahiz enplastoa, sukarra kentzeko eta zauriak eta garbitu eta sendatzeko erabiltzen da gehienbat.\nHainbat azpiespezie ditu:"}
{"id": "280297", "revid": "512", "url": "https://eu.wikipedia.org/wiki?curid=280297", "title": "Johan Bojer", "text": "Johan Bojer (Orkdal, 1872ko martxoaren 6a - Asker 1959ko uztailaren 3a) norvegiar kontalari eta eleberrigilea izan zen.\nOso kontalari ona izan zen. Eleberri ospetsuenak: \"Den store hunger\" (1916, \"Gose handia\"), garaiko joera errealistak eta erlijio-ideiak uztartzen dituen lana; \"Den siste Viking\" (1921, \"Azken bikingoa\"), Lofoten uharteetako bakailao-arrantzaleen bizitza erakusten duen eleberri bizia; eta \"Folk ved sj\u00f8en\" (1929, \"Itsas herria\"), jende xehearen pobreziari buruzkoa."}
{"id": "280298", "revid": "512", "url": "https://eu.wikipedia.org/wiki?curid=280298", "title": "Jose Juan Castillo", "text": "Jose Juan Castillo Mateos (Bermeo, Bizkaia, 1945eko ekainaren 16a - Donostia, 2021eko azaroaren 20a) bizkaitar sukaldaria izan zen.\nBiografia.\nHamasei urterekin, Parisko Ostalaritza Eskolara joan zen ikasketak egitera. Lau urte eman zituen bertan, eta handik bueltan, jatetxe ospetsuenetan egin zituen praktikak, hala nola, \"La Tour d'Argent\" edo Biarritzko \"Jockey\" eta \"Miramar\". Soldadutza egin ondoren, bere aitaren jatetxean, Olaberrian hasi zen lanean, (1967 urtean). Aitak, Jose Castillo sukaldari eta etnografoak, erretiroa hartu zuenean hartu zuen zuzendaritza, 1979 urtean. Han lanean ari zela, 1985 urtean, \"Mejor cocina de Hotel\" delako saria jaso zuen.\n1912an Donostian sortutako Casa Nicolasa jatetxeko ardura hartu zuen 1996an. Castillok etxe horren kalitate eta ospeari eutsi die, 2010ean erretiratu zelako itxi zuten arte."}
{"id": "280299", "revid": "336", "url": "https://eu.wikipedia.org/wiki?curid=280299", "title": "Jean-Jacques Dessalines", "text": "Jean-Jacques Dessalines (Grande-Rivi\u00e8re-du-Nord, Saint-Domingue, \u2013 Pont Rouge, Port-au-Princetik gertu, ) Haitiko lehen enperadorea izan zen, 1804tik 1806ra. Haitiren independentzia aldarrikatu zuen 1804an. Esklabo izan zen, eta Toussaint Louvertureren laguntzailea. Frantsesak uhartetik bota zituen. Uharteko zuriak hil ondoren, enperadore izendatu zuen bere burua, Jakue I.a izena hartuta. P\u00e9tionek eta Rigaudek zuzenduriko esklabo-altxamendu baten aurka ari zela hil zen 1806an."}
{"id": "280300", "revid": "512", "url": "https://eu.wikipedia.org/wiki?curid=280300", "title": "Diclidurus isabellus", "text": "Diclidurus isabellus Diclidurus generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280301", "revid": "512", "url": "https://eu.wikipedia.org/wiki?curid=280301", "title": "Gustavo D\u00edaz Ordaz", "text": "Gustavo D\u00edaz Ordaz Bola\u00f1os (Puebla, Mexiko, 1911ko martxoaren 12a - Mexiko Hiria, 1979ko uztailaren 15a) Mexikoko politikaria izan zen.\nBiografia.\nRuiz Cortinesekin, Gobernazio Ministerioko ofizial nagusia izan zen 1952tik 1958ra. Ministroa izan zen Lopez Mateosekin (1958-1964), eta Errepublikako lehendakaritza lortu zuen 1964an, lau urterako.\nBere agintaldian, iskanbila latzak gertatu ziren, larrienak 1968koak, Olinpiar Jokoak ospatu zirenean. Istiluetan, ehun bat ikaslek galdu zuen bizia."}
{"id": "280302", "revid": "28807", "url": "https://eu.wikipedia.org/wiki?curid=280302", "title": "Gustavo Diaz Ordaz", "text": ""}
{"id": "280303", "revid": "336", "url": "https://eu.wikipedia.org/wiki?curid=280303", "title": "Eike von Repgow", "text": "Eike von Repgow (Repgow \u2014gaur egun Reppichau\u2014, Saxonia, 1190 inguruan - 1233) noblea eta idazlea izan zen. Dessau eskualdean zuen jatorria. Alemanezko literatura-prosaren sortzaileetako bat izan zen, Erdi Aroan. Bi lan egozten zaizkio: \"Sachsenspiegel\" (1221-24, \"Saxoien ispilua\") eta \"S\u00e4chsische Weltchronik\" (1230, \"Saxoien kronika unibertsala\"). Batean, saxoien ohituren azalpena egiten du; eta bestean, munduaren hastapenetik bere garaira arteko historiografia."}
{"id": "280304", "revid": "105290", "url": "https://eu.wikipedia.org/wiki?curid=280304", "title": "Espektrofotometro", "text": "Espektrofotometro Argi-espektroko erradiazioetako bakoitzaren intentsitate erlatiboa erregistratu eta neurtzeko fotometroa, espektrometroaren eta fotometroaren konbinazioa. Argi-sorta monokromatiko bat proiektatzen du lagin batean barrena, eta neurtu egiten du laginak xurgatu duen argi-kantitatea. Bi argi-iturriren argia banandu egiten du, eta batek aztertzen den eredu garden koloretsua zeharkatzen duen bitartean bestea ereduaren kanpoaldetik pasatzen da. Ematen dituzten espektroen intentsitateak kolorez kolore konparatzen dira, eta ereduak uhin-luzera bakoitzerako duen espektro-transmisioa lortzen da.\nLaborategi kimikoetan erabiltzen da laginean dagoen substantziaren izaerari buruzko informazioa lortzeko, edo jakiteko lagin batean zer proportziotan dagoen substantzia jakin bat."}
{"id": "280305", "revid": "336", "url": "https://eu.wikipedia.org/wiki?curid=280305", "title": "Domenico Fontana", "text": "Domenico Fontana (Melide, Ticino, 1543 - Napoli, 1607ko ekainaren 28a) suitzar jatorriko arkitekto eta hirigilea izan zen. Berantiar Pizkundean Erroma eta Napolin lan egin zuen.\nSixto V.a aita santu zela (1585-1590), arkitekto ofiziala izan zen. Kapera Sixtinoa eraiki zuen Santa Maria Nagusian eta Laterango jauregiaren aurrealdea jaso zuen (1587). Sixto V.a hil eta gero, Napolira joan zen. Bertan, Errege jauregia eraiki zuen (1600-1602). Haren estiloak, Michelangelo eta Vignola oinarritzat hartuz, bidea zabaldu zion Maderno eta Berniniren eraikitzeko moduari."}
{"id": "280306", "revid": "1545", "url": "https://eu.wikipedia.org/wiki?curid=280306", "title": "Andrzej Frycz Modrzewski", "text": "Andrzej Frycz Modrzewski (; Wolb\u00f3rz, Polonia, 1503ko irailaren 20a - 1572ko udazkena) poloniar teologoa eta idazlea izan zen.\nBiografia.\nHumanista eta katolikoa zen. Katolikoek eta protestanteek elkarren artean harremanak izan behar zituztela uste zuen. 1543an, \"Lascius, sive de poena homicidii\" (\"Laszio edo giza hilketaren zigorra\") idatzi zuen, epaitegietan gertatzen ziren gorabeheren kontra. \"Commentariorum de Republica emendanda\" (1551, \"Estatua zuzendu beharraz\") ere idatzi zuen."}
{"id": "280307", "revid": "512", "url": "https://eu.wikipedia.org/wiki?curid=280307", "title": "Urs Graf", "text": "Urs Graf (Solothurn, Suitza, 1485 - 1527) grabatzailea, diseinatzailea eta margolaria izan zen. Basilean egin zituen ikasketak, baina behin baino gehiagotan bota zuten handik, portaera txarra zuela eta. Zenbait gudutan parte hartu zuen. \"Lanskeneten Eskola\" deiturikoaren kide izan zen.\nHeriotzaren gaia da nagusi Grafen lanetan. Gerraren eta prostituzioaren irudi errukigabeak egin zituen. Joera espresionista nabaria dute Grafen lanek."}
{"id": "280308", "revid": "58701", "url": "https://eu.wikipedia.org/wiki?curid=280308", "title": "Heinrich der Gl\u00efchez\u00e4re", "text": "Heinrich der Gl\u00efchez\u00e4re (; euskaraz: \"Elezuria\") XII. mendean bizi izan zen Alsaziako olerkari satirikoa izan zen. Obra frantsesetan (\"Roman de Renart,\" XII. mende bukaera) hartu zuen oinarria bere \"Reinhard Fuchs\" (\"Reinhard azeria\") liburua idazteko (1180 aldera). \"Reinhard Fuchs\" azalez animalien epopeia bat da, mamiz, gizarte-maila guztiei buruzko, aitoren semeak eta goi-kleroa barne, satira gordin zorrotza ezkutatzen duena."}
{"id": "280309", "revid": "28807", "url": "https://eu.wikipedia.org/wiki?curid=280309", "title": "Heinrich der Glei\u00dfner", "text": ""}
{"id": "280310", "revid": "512", "url": "https://eu.wikipedia.org/wiki?curid=280310", "title": "Diclidurus scutatus", "text": "Diclidurus scutatus Diclidurus generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280311", "revid": "105290", "url": "https://eu.wikipedia.org/wiki?curid=280311", "title": "Igorot", "text": "Igorot Filipinetako Luzon uharteko iparraldeko mendietan bizi den herria da, gaur egun arte beren erlijio eta antzinako ohiturak gorde dituena. Igorot batzuk mendi-magaletako basoetan bizi dira, baina gehienak mendi-gainetan eta zelaietan. 1975ean 478.000 lagun bizi ziren lurralde horietan. Filipinar hizkuntzetako Luzongo saileko iparraldeko hizkuntza da igorotena. Etnologoek 10 talde bereizi dituzte igoroten artean."}
{"id": "280312", "revid": "688", "url": "https://eu.wikipedia.org/wiki?curid=280312", "title": "Gina Lollobrigida", "text": "Gina Lollobrigida (ahoskera: ; Subiaco, 1927ko uztailaren 4a, Erroma, 2023ko urtarrilaren 16a) Italiako zinema-antzezlea zen.\nBiografia.\nHaurtzaroa.\nGina altzari-fabrikatzaile baten lau alabetako bat izan zen, Giovanni Lollobrigida eta haren emaztea, Giuseppina Mercuri (bere ahizpek Giuliana, Maria eta Fernanda izena zuten). Gaztaroa Italiako herri menditsu batean igaro zuten. Bigarren Mundu Gerran, bonbardaketak negozioa suntsitu egin zuen \nGerraren ondoren, familia Erromara joan zen bizitzera, eta han hasi zituen arte-ikasketak, batez ere pinturari eta eskulturari buruzkoak. Opera abeslari bihurtzearekin amesten zuen, baina bere familiak bizi zituen zailtasun ekonomikoen ondorioz, garai hartan oso ezagunak ziren fotonobelak eta estra lanak egin zituen Cinecitt\u00e1 estudioetan.\nZineman.\n'Lollo' k, jendeak ezagutzen zuen bezala, modelo gisa lan egin zuen moda desfileetan, eta arrakasta handiz parte hartu zuen edertasun lehiaketetan. Garai hartan, italiar filmetan agertzen hasi zen paper txikietan. 1947an Miss Italia lehiaketan hirugarren postua lortu zuen. Lehiaketa Lucia Bosek irabazi zuen. Ekitaldi hau oso garrantzitsua izan zen aktorearen ibilbiderako, arrakastaren ateak ireki zizkion izen ona eman baitzion. G\u00e9rard Philipe frantziarrarekin eginiko bi filmek haren balioa erakutsi zuten. Handik aurrera, gero eta pertsonaia aberatsagoak antzeztu zituen, atzerriko zuzendariekin halaber, hala nola, Clair, Huston, Siodmak eta Dassin-ekin.\nDebuta Hollywooden.\nGina Lollobrigidak Estatu Batuetako industrian egindako debuta ezin hobea izan zen: paper garrantzitsua izan zuen \"Beat the Devil\" (1953) filmean, John Hustonek Italian filmatutako filmean, non Humphrey Bogart eta Jennifer Jonesekin kartela partekatu baitzuen.\nBere ospea handitu ahala, Lollobrigidak jarraitzaile gehiago lortzen zituen \u00abmunduko emakumerik ederrena\u00bb izateko. Adierazpen hori bi arrazoirengatik gertatu zen: Robert Z. Leonard-en La mujer \"La donna pi\u03c9 bella del mondo\" (1955) filmaren izenburua zen, eta Vittorio Gassmanekin lan egin zuen.Lina Cavalieri vedette soprano eta aktore zinematografikoaren bizitzari buruzkoa da filma. Lan horrekin, Ginak David de Donatello sari berria irabazi zuen, urte horretan bertan Italiako Zinema Akademiak eratua. Hurrengo filmengatik beste bi irabazi zituen. \nHollywoodeko apogeoa.\nGina Lollobrigidak zineman izan zuen distiraren aldiak hamabost urte inguru iraun zuen, 1950eko hamarkadaren erdialdetik 70eko hamarkadaren hasiera arte.\n\"Trapecio\" (1956) filmean agerpen nabarmena egin zuen Burt Lancaster eta Tony Curtisekin, eta urte horretan bertan Parisko Ama Birjinaren protagonista izan zen, Victor Hugok Notre Dameren konkordunari buruz idatzitako eleberriaren egokitzapena. Film horretan Esmeralda ederra irudikatu zuen, eta Quasimodoren papera, berriz, Anthony Quinnek.\n1958an, \"Salomon eta Sabako erregina\" superprodukzioa filmatu zituen Espainian. Tyrone Power gizonezko protagonistaren bat-bateko heriotzak eragina izan zuen proiektu horretan. Zenbait astez filmaketa gelditu ondoren, Yul Brynnerrek ordeztu zuen, eta Power-ek filmatutako zatiak errepikatu egin behar izan zituen, urruneko eszena batzuk izan ezik, horiek aprobetxatu egin baitziren. Filmak ez zuen galerarik izan, Lloyd's of London enpresak, aseguru bat sinatu ondoren, 100.000 dolar ordainduz erantzun baitzuen berandutze-aste bakoitzeko; eta estreinatu ondoren, \"Salomonek eta Sabako erreginak\" arrakasta handia lortu zuten: 12,2 milioi euro bildu zituzten takilan, eta 5 milioi eurokoa zen aurrekontua. \nHurrengo urteak oso emankorrak izan ziren aktore italiarrarentzat. 1959an, Frank Sinatra eta Paul Henreidekin lan egin zuen \"Never So Few\"-en (filmaketa horretan affaire bat izan omen zuen Sinatrarekin), eta \"La ley\" ere filmatu zuen Yves Montand frantsesarekin. 1961ean, \"Desnuda frente al mundo\" egin zuen, Anthony Franciosarekin eta Ernest Borgninerekin, eta film ezagunenetako bat, \"Cuando llegue septiembre\" (Tuya irailean), Rock Hudsonekin. Haren bidez, Henrietta Award saria irabazi zuen, Urrezko Globoen sari berezia.\n1965ean, Strange Bedfellows-en Rock Hudson-ekin lan egin zuen berriro (\"birentzako gela\"). 1962an Pauline Bonaparteren papera egin zuen \"Venus inperialean\" (Stephen Boydekin batera), eta paper horrekin irabazi zuen Donatelloren David bigarren saria. 1964an Sean Conneryrekin filmatu zuen \"Woman of Straw\" thrillerra (Laztozko emakumea), eta 1966an Alec Guinnessekin lan egin zuen \"Hotel Paradiso\" filmean. Urte horretan bertan, prostituta bat interpretatu zuen \"Cervantes\" filmean, Espainiako idazle famatuari buruz. Horst Buchholz, Jos\u00e9 Ferrer, \nPaco Rabal eta Fernando Reyrekin lan egin zuen Vincent Shermanen zuzendaritzapean.\n1968an, Shelley Winters, Phil Silvers eta Telly Savalas lagun zituela, Ginak \"Buona Sera\" filmeko paper nagusia antzeztu zuen, \"Campbell\" andrea. Film horren argumentuak Mamma Mia! musikala inspiratuko zuen hamarkada batzuk geroago, eta gero zinemara eramango zuen. Film honekin hirugarren Donatelloren David-a eskuratu zuen\nHollywooden arrakasta handia izan zuen arren, Gina ez zen inoiz Oscar sarietarako hautagai izan, baina haren ospearen adierazgarri da Billy Wilderri \"The Apartment\" filmagatik zuzendaritza onenaren saria emateko aukeratu zutela, Oscar sarien hirugarren zeremonian (1961).\n1970eko hamarkada.\n70eko hamarkadaren hasieran, bere film-karrerak beherantz egin zen, nahiz eta Bob Hope eta David Nivenekin bi komedia filmatu zituen. Agerraldi batzuk baino ez zituen egin, produkzio txikitan, oro har. Espainiako zinemarekin harremanak izan zituen: 1971n Eugenio Martinen spaghetti western bat filmatu zuen, \"El hombre de R\u00edo Malo,\" James Mason eta Lee van Cleef-ekin batera, eta 1973an \"Ez nuen arrosarik aurkitu amarentzat,\" Rovira-Beletarena, Danielle Darrieuxekin batera. Hamarkada aurrera zihoala, zinemako jarduera murriztu egin zen, argazkilari eta eskultore gisa zuen fazetari ekin zion berriro.\nTelebistari dagokionez, 1972an Luigi Comencinik zuzendutako \"Las aventura de Pinocho\" telesailean parte hartu zuen.\nArte-jarduera: argazkia eta eskultura.\nGarai hartan, prentsako argazkilari-karrera arrakastatsua izatera iritsi zen. Besteak beste, Paul Newman, Audrey Hepburn, Salvador Dal\u00ed eta Alemania Federaleko futbol-selekzioaren argazkiak atera zituen, eta kazetaritza-elkarrizketa esklusiboa izan zuen Fidel Castrorekin. 1973an, Gina Lollobrigidaren lan-bilduma bat argitaratu zen Italia Mian.\nArte munduko beste interes batzuk ere izan zituen, eskulturan barne. 1978an, Vi\u00f1a del Mar-eko XIX. Nazioarteko Kanta Jaialdian epaimahaiko kide zela helduaroko bere edertasuna erakutsi zuen.\nFalcon Cresten berriz agertzea eta azken etapa.\n1984an itzuli zen Gina Lollobrigida Estatu Batuetako telebista-pantailetara, Francesca Giobertiren paperean Falcon Cresteko zenbait kapitulutan. Ia 60 urte zituela, sasoi bikaina erakutsi zuen: telesaileko eszena batean Tarantella dantzatu zuen, eta protagonista ez zen aktore onenaren Urrezko Globo baterako izendatu zuten. \nEgia esan, laugarren denboraldiko atal gehienak Sophia Lorenen ordezkapen azkar batean geratuko ziren, Francescaren papererako lehen hautaketa jada hitzartua baitzen. Hala ere, Sophiaren azken orduko ezezkoa eta, pertsonaiak nahitaez italiarra izan behar zuenez (telesaileko familia protagonistaren sorlekua), ekoizleek negoziazio azkarrak egin zituzten Lollobrigidarekin. Hala ere, Gina pertsonaia finko gisa sartu izanaren berri eman arren eta laugarren denboraldirako prestatu zitzaion arropazaindegia handia izan arren ('Dinastiako' Alexis Carringtonen zuzeneko lehian), bost ataletan baino ez zuen parte hartu. Are gehiago, bere pertsonaia agertzen den seigarren atalean, aireportura azkar bidaltzean, limusine baten barruan baino ez du egiten, Richardek harekin elkarrizketak izan arren, Francescako pertsonaia isilik dago, estrak interpretatzen zuela ez argitzeko, Ginak egun batzuk lehenago utzi baitzuen set-a.\n1986an, \"Vacaciones en el mar\" (The Love Boat) telesail ezagunaren bi ataletan hartu zuen parte. 90eko hamarkadan agerraldi txiki batzuk egin zituen.\n1999an politikan sartu zen, baina ez zen emaitza onik lortu, Europako Parlamenturako hauteskundeetan, ez baitzuen eskuratu Italiari esleitutako 87 idazpenetatik bakar bat ere. Kosmetika- eta moda-enpresetan ere karguak izan zituen. Antzeztokietatik aldenduta, 1997an egin zuen azken filmea.\n2000ko apirilean bere baieztapen hauek argitaratu ziren \"Parade Magazinen\"\"Pintura eta eskultura ikasi nituen eskolan, eta aktorea egin nintzen akats baten ondorioz... Maitale asko eta asko izan ditut. Oso nekatuta nago. Maitale gehiegi izan ditut bizitza osoan.\"\nSariak eta aitortzak.\n2006-13: Ezkontzaren iragarkia eta iruzur egitea.\n2006ko urrian, 79 urte zituela, Ginak Espainiako HOLA bihotzeko aldizkariari azaldu zion garai hartan 45 urte zituen Francisco Javier Rigau eta Rafols enpresaburu espainiarrarekin izandako harremana, eta urte horren amaieran ezkontzeko asmoa. Urte askoz lehenagotik ezagutzen zirela gaineratu zuen, 1984an jai batean aurkitu baitziren, eta gero hitzorduak izan zituztela ezkutuan, nahiz eta iturri askok zalantzan jarri zuten baieztapen hori, Rigauren adin laburragatik.Ezkontza 2006ko abenduaren 6rako ezarri zen, hedabideek behin eta berriz egindako presioagatik, baina gero eten egin zen eta harremana hautsi, kazetarien jazarpenak zaildu egiten zuelako.\n2013ko urtarrilean, aktorearen eta Rigauren arteko harremanaren berri izan zen berriro, Rigauk iruzur susmagarri bat argitu zuenean: Bartzelonako ezkontza zibil bat antzeztu zuen Rigauk (Gina izeneko iruzurti batek lagunduta). Hain plan xelebrearekin, Rigauk (akusazioak egiazkoak badira) aktorearen oinordeko izatea lortu nahi zuen.Hainbat komunikabidek azaltzen zutenez, urte batzuk lehenago Rigauk lortu zuen Lollobrigidak ezkontza formalizatzen zuten paper batzuk sinatzea (engainuz) edo, gutxienez, oinordekotzeko ahalmen batzuk. 2014ko maiatzaren 9an, aktoreak Bartzelonako epaitegi batera joan zen lekukotza ematera. Han berretsi zuen ez duela inoiz ezkontza-loturarik formalizatu Rigaurekin, eta proba kaligrafikoak egiteko eskatu zuen.\n2021:Fortunagatiko gerra eta Hauteskundeak.\n2021ean, semeak gerra bat hasi zuen diruagatik, adieraziz amak \"ahalmen handirik ez zuela\" zuen ondare izugarria eramateko. 2022ko abuztuan, 95 urte zituela, Ginak iragarri zuen Italiako hauteskundeetara aurkeztuko zela sistemaren aurkako alderdi baten ordezkari. Irailaren 25eko hauteskundeetan, Senatuan eserleku bat bilatu zuen aktoreak, eztabaidan soilik aritzen diren eta inora iristen ez diren politikariez nazkatuta dagoela ziurtatuz eta Gandhi bere inspirazioa zela azalduz.\n2023ko ilbeltzaren 16an hil zen, aurreko urteko irailean femurra hautsi zuela-eta ospitaleratuta zegoelarik."}
{"id": "280313", "revid": "96586", "url": "https://eu.wikipedia.org/wiki?curid=280313", "title": "Pierre Mauroy", "text": "Pierre Mauroy ( ahoskatua; Cartignies, 1928ko uztailaren 5a - Clamart, 2013ko ekainaren 7a) Frantziako Alderdi Sozialistako politikaria da. 1973tik 1993 arte Lilleko alkate eta diputatu izan zen, eta 1974tik 1981era Nord-Pas-de-Calais eskualdeko kontseiluko lehendakari. 1981ean, Mitterrandek Frantziako lehendakaritzarako hauteskundeak irabazi zituenean, Frantziako lehen ministro izendatu zuen. 1981etik 1984 arte egon zen kargu horretan. 1988ko Internazional Sozialistan alderdi horretako idazkari nagusi aukeratu zuten."}
