{"id": "274248", "revid": "1545", "url": "https://eu.wikipedia.org/wiki?curid=274248", "title": "Kateb Yacine", "text": "Kateb Yacine (, ahoskatua; Konstantina, 1929 - 1989) aljeriar olerkari, eleberrigile eta antzerkigilea izan zen, frantsesez idazten zuena. Aljeriako Independentziaren Gerrak eragin handia izan zuen haren lanetan eta, oro har, Aljeriako bizimodua agertu zuen lan horietan. Bere lehen eleberria, \"Nedjma\", 1956an argitaratu zuen; lan hartan Frantziaren mendeko Aljeriako gizartearen egoera eta klanen arteko bereizketa eta indarkeria agertu zuen, tarteka elezaharrak eta agertzen direla. Kronologia-gorabehera handiak eta kontalari ugari dira eleberri horretan; kontaera horrek eragin handia izan du Marokoko idazle gazteengan. Eleberri haren ondorengo beste lan batzuetan gai hura bera landu zuen, Aljeriako bizitza, alegia, bai gizarte-ikuspegitik eta bai nazio-ikuspegitik; baita bizitza pribatuaren ikuspegitik ere. Azken lanetan langileriaren eta kapitalismoaren arteko borroka islatu zuen, batez ere. Lan nagusiak: \"Soliloques\" (1946), \"La cercle des repr\u00e9sailles\" (1959), \"Le Polygone \u00e9toil\u00e9\" (1966), \"L\u00b4Homme aux sandales de caoutchouc\" (1970)."}
{"id": "274249", "revid": "58701", "url": "https://eu.wikipedia.org/wiki?curid=274249", "title": "Maurice Krafft", "text": "Maurice Krafft (Guebwiller, 1946ko martxoaren 25a - Japonia, 1991ko ekainaren 3a) frantziar sumendi-ikertzailea izan zen. Estrasburgon eta Besan\u00e7onen egin zituen Lurraren Zientzietako ikasketak. 1970ean Katia Conradekin ezkondu zen. Emaztearekin batera, sumendien jarduera argazki, film, liburu eta hitzaldien bidez ezagutzera emateagatik da gehienbat ezaguna. 1975ean, Geografia Elkartearen Saria eta Esplorazio Saria jaso zuten senar-emazteek. Hogeita bost urtez ibili ziren munduan zehar sumendietako erupzioak aztertzen, ikertzen eta filmatzen. Erupzio horietako batean, Japoniako Unzen sumendiarenean, aurkitu zituen heriotzak. Hainbat dibulgazio-lan argitaratu zituzten egindako ikerketei buruz: \"Les Volcans\" (1975, \"Sumendiak\"); \"Volcans et d\u00e9rive des continents\"(1978, \"Sumendiak eta kontinenteen jitoa\"); \"Volcans du monde\"(1987, \"Munduko sumendiak\"); \"Les Feux de la Terre\" (1991, \"Lurraren suak\"). 1990ean \"Sumendien arriskuak\" izeneko bideoa egin zuen UNESCOren laguntzarekin; bertan, sumendien zazpi arrisku nagusiak ematen dira ezagutzera."}
{"id": "274250", "revid": "119347", "url": "https://eu.wikipedia.org/wiki?curid=274250", "title": "Estuardo Maldonado", "text": "Estuardo Maldonado (Pintag, Pichincha probintzian, 1930) ekuadortar pintore eta eskultorea da. Konstruktibismoko kidea da. Guayaquileko Arte Ederretako Eskolan ikasi ondoren, Erromara joan zen beka bati esker, eta han osatu zituen ikasketak. Europan, Klee marrazkilariaren lana ezagutu zuen; soiltasunak duen ahalmena eta zeinuen aukerak erakutsi zizkion hark. 1970eko hamarraldian, bere estiloa indartzen hasi zen, eta S zeinura iritsi zen, oinarrizko zeinuaren bilaketa bidez. Garai horretakoak dira \"Zezena eta kondorra\" eta \"Zezenak\" lanak. Hainbat erakusketatan parte hartu du, batez ere, Europan, eta munduko galeria garrantzitsuenetan erakutsi ditu bere lanak. Horien artean, aipatzekoak dira eraikin publikoetan egindako horma-irudiak Erroman, Rio de Janeiron, Parisen, Bolonian, Caracasen, Quiton eta Guayaquilen. Sari ugari jaso ditu, besteak beste, Erromako Arte Elkarteko Nazioarteko saria (1961) eta Arte Sakratuko Bi Urteko lehenengo saria. Hainbat lan egin du altzairu koloreztatuarekin."}
{"id": "274251", "revid": "512", "url": "https://eu.wikipedia.org/wiki?curid=274251", "title": "Sigmar Polke", "text": "Sigmar Polke (Oels, Behe Silesia, 1941eko otsailaren 13a - Kolonia, Alemania, 2010eko ekainaren 10a) alemaniar margolaria izan zen.\n1953an, sorterria utzi, eta Mendebaldeko Alemaniara aldatu zen familiarekin. Gizarte kapitalistako irudiek eta kulturak erabat liluratuta utzi zuten. Hogeita bi urte zituenean, D\u00fcsseldorfeko Akademian sartu zen ikasketak egitera. Lehen koadroetan, kontsumo-gizarteko zenbait objektu agertzen dira, lehen aipatutako liluraren ondorioz. Geroago, Ekialdeko Alemaniako ohiko irudi \"kischt\"ak erabili zituen margolan figuratiboetan, eta errealismo kapitalista delakoa osatu zuen, Richterrekin eta Konrad Fischerrekin batera. 1966an, Artista Gazteentzako Saria eskuratu zuen Polkek, eta 1975ean, Sao Pauloko Bi Urtekoko saria. Handik bi urtera, aukera eman zioten Hanburgoko Arte Ederretako Kolegioan irakasle izateko. 1960ko hamarkadan, etengabe bidaiatu zuen, eta gai ikonografikoak eta argazkietan oinarritutako koadroak margotu zituen nagusiki, Picabiaren surrealismoaren ildoari jarraituz. Gaztetako trebakuntzara itzuliz, Zuricheko Grossm\u00fcnster katedraleko beirate koloreztatuak egin zituen 2006tik 2009ra."}
{"id": "274252", "revid": "336", "url": "https://eu.wikipedia.org/wiki?curid=274252", "title": "Aleksandr Stepanovitx Popov", "text": "Aleksandr Stepanovitx Popov (Turinskiye Rudniki, Perm, Errusia, 1859ko martxoaren 16greg./martxoaren 4ajul. - San Petersburgo, Errusiar Inperioa, 1906ko urtarrilaren 13agreg./1905eko abenduaren 31jul.) errusiar fisikaria eta ingeniaria izan zen.\nBiografia.\nSobietar Batasun ohian irratiaren asmatzailetzat hartua izan da. Izan ere, G. Marconi italiar asmalariaren berririk izan gabe egin zuen lehenengo irrati-hargailua (1896).\n1877an matematika-ikasketak egiten hasi zen San Petersburgoko Unibertsitatean. Berehala hasi zen ingeniaritza elektrikoan lan egiten, hain zuzen ere, gerraontzietarako tresna elektrikoak egin behar zituzten ikasleei eskolak ematen. Garai horretan ezagutu zituen H. Hertz alemaniar fisikariaren ikerketak (uhin elektromagnetikoak).\n1895ean eguratsaren nahasketa elektrikoak aztertu zituen, eta sari bat eman zioten ekaitzak antzematen zituen tresna bat asmatzeagatik. 1896an uhin hertziarren igorpena frogatu zuen. Urte berean X izpiei buruzko azterketak egin zituen.\nErrusiar armadarekin batera zenbait aurrerapen egin zituen, eta hark egindako irrati bidezko komunikazioek gero eta leku zabalagoa hartu zuten."}
{"id": "274253", "revid": "46380", "url": "https://eu.wikipedia.org/wiki?curid=274253", "title": "Haroun Tazieff", "text": "Haroun Tazieff (Varsovia, Polonia, artean Errusiar Inperioa, 1914ko maiatzaren 11 - Paris, Frantzia, 1998ko otsailaren 2a) frantses geologo eta bolkanologoa izan zen. Batez ere sumendiei buruz egin zituen filmengatik ospea lortu zuen.\nBiografia.\nAfrika Erdialdeko Zerbitzuan lan egin zuen geologo gisa eta Kituro sumendiaren erupzio batean izan zen. Orduantxe erabaki zuen gai horren inguruan buru-belarri aritzea. Hala, Belgikako Bolkanologia Zentro Nazionala sustatu zuen, Bruselako Unibertsitatean horri buruzko ikastaro bat prestatu zuen eta Ikerketa Zentro Nazionaleko zuzendari bihurtu. 1981ean, arrisku natural handien prebentziorako komisario izendatu zuten, eta 1984-1986 bitartean, Estatuko idazkari izan zen arrisku naturalen eta teknologikoaren prebentzioaren sailean. Sumendien seinaleen bilakaeraz eta gas-jarioez arduratu zen.\nIdazlan zientifikoez gainera, hainbat lan idatzi zituen sumendiez, baita film laburrak egin ere: 1958an, film luze bat egin zuen, \"Les rendez-vous du diable\" (\"Deabruaren hitzorduak\"), arrakasta handia izan zuena."}
{"id": "274254", "revid": "336", "url": "https://eu.wikipedia.org/wiki?curid=274254", "title": "William Wordsworth", "text": "William Wordsworth (Cockermouth, Cumberland, Ingalaterra, 1770ko apirilaren 7a - Grasmere, Westmorland, Ingalaterra, 1850eko apirilaren 23a) ingelesezko poeta izan zen.\nBizitza.\nIngalaterrako iparraldeko aintziren eskualdean jaio zen, eta hango paisaiak eragin handia izan zuen idazlearen haurtzaroan eta literatura-lanetan. Ikasketak Cambridgeko Unibertsitatean amaitu ondoren, Europan zehar ibili zen bidaiari; Frantziako Iraultzaren aldeko agertu zen. Garai hartan idatzi zuen \"An Evening Walk\" (1793, \"Ibilaldia arratsaldean\") poema. 1795ean, nekazaritza-eremuko etxe batean hartu zuen bizilekua, eta Samuel Taylor Coleridge poeta eta kritikariaren adiskide egin zen. Handik hiru urtera, harekin batean \"Lyrical Ballads\" poesia-bilduma argitaratu zuen, ingeles erromantizismoaren bilakaeran eragin handia izan zuena. 1799an Grasmeren jarri zen bizitzen (aintziren eskualdea), ezkondu egin zen, eta poesiak idazteari ekin zion. 1805ean \"Ode: Intimations of Immortality\" (\"Oda hilezkortasunari\") poema ospetsua idatzi zuen; garai berean \"The Prelude\" (\"Preludioa\") poema-bildumen zirriborroa aurreratu zuen."}
{"id": "274256", "revid": "336", "url": "https://eu.wikipedia.org/wiki?curid=274256", "title": "Gerald Malcolm Durrell", "text": "Gerald Malcolm Durrell (Jamshedpur, India, 1925eko urtarrilaren 7a - Jersey, 1995eko urtarrilaren 30a) britainiar naturalista eta idazlea izan zen. Lawrence Durrellen anaia gaztea zen.\nFrantziako, Italiako, Suitzako eta Korfuko eskola pribatuetan egin zituen ikasketak. Gero, Jerseyn jarri zen bizitzen. Korfuko haurtzaroko oroitzapenak jaso zituen bere obra ezagunenetako batean: \"Nire familia eta beste animalia batzuk\" (1956). Liburu horretan agerian geratu zen izadiarekiko bere grina goiztiarra. Hogeita hamar liburu baino gehiago idatzi zituen, haurrentzat ere bai batzuk, \"Asto bahitzaileak\" (1968), bidaia-liburuak, \"Bafuteko miatzaileak\" (1954), izadia zaintzeko bere ideiei buruzko bat edo beste, \"Kutxa geldirik\" (1990), etab. 1958an, beharrezkoa zuen diru-mailegua eskuratu zuenean, zoo bat sortu zuen (Jerseyko zooa) eta horrela bete zuen bere haurtzaroko amets nagusietako bat. Han izadia kontserbatzeko bere teoriak praktikan jarri ahal izan zituen: galtzeko arriskuan ziren animalia-motak hartu, ugalarazi, eta beren ingurune naturalera itzuli gero."}
{"id": "274257", "revid": "28807", "url": "https://eu.wikipedia.org/wiki?curid=274257", "title": "Gerald Durrell", "text": ""}
{"id": "274258", "revid": "512", "url": "https://eu.wikipedia.org/wiki?curid=274258", "title": "Jos\u00e9 Mar\u00eda Gonz\u00e1lez-Sinde", "text": "Jos\u00e9 Mar\u00eda Gonz\u00e1lez-Sinde (Burgos, Espainia, 1941eko urriaren 12a - Madril, Espainia, 1992ko abenduaren 21a) espainiar zinema-ekoizle eta zinema-zuzendaria izan zen.\nBiografia.\nSoinu eta Irudian lizentziatu zen Madrilgo Unibertsitate Konplutentsean, eta ekoizpen-ikasketak Zinemako Eskola Ofizialean egin zituen. Telesaio ugaritan ekoizle-esperientzia handia jaso ondoren, filmak produzitzen hasi zen: Jos\u00e9 Luis Garciren \"Asignatura pendiente\" (1976); \"Solos en la madrugada\" (1977); \"Las verdes praderas\" (1978); eta \"Sesi\u00f3n continua\" (1984); Jordi Grauren \"Chicas de club\" (1970); Jos\u00e9 Luis Garc\u00eda S\u00e1nchezen \"El love feroz\" (1973); Basilio Mart\u00edn Patinoren \"Querid\u00edsimos verdugos\" (1975). Zuzendari-lanak ere egin zituen, bi film luzetan: \"Viva la clase media\" (1980) eta \"A la p\u00e1lida luz de la luna\" (1985).\nBestalde, Espainiako Zinema, Arte eta Zientzietako Akademiako lehen presidentea izan zen, eta berak sortu zituen Goya sariak, zinemako espainiar sari nagusiak. Azken urteetan, Madrilgo telebista autonomikoko zuzendari nagusi izan zen, eta baita Madrilgo Udazkeneko Zinemaldiko zuzendari ere."}
{"id": "274259", "revid": "28807", "url": "https://eu.wikipedia.org/wiki?curid=274259", "title": "Jos\u00e9 Mar\u00eda Gonz\u00e1lez Sinde", "text": ""}
{"id": "274260", "revid": "512", "url": "https://eu.wikipedia.org/wiki?curid=274260", "title": "Adoor Gopalakrishnan", "text": "Moutatthu \"Adoor\" Gopalakrishnan Unnithan (; Adoor, Travancore, gaur egun Kerala, 1941eko uztailaren 3a) indiar zinema-zuzendaria da.\nIndiako Zinema eta Telebista Institutuan graduatu zen 1965ean, Punen, eta eskola hartako zuzendari izan zen 1987tik 1989ra. Chitralekha Film Cooperative enpresa sortu zuen, Indiako zinemagintzako lehenengoa. National Film Reiew Corporation enpresako zuzendaria izan zen 1980tik 1983ra. Filmei dagokienez, drama psikologikoak dira batez ere ezagunak. \"Elippathayam\" (1981, \"Arratoientzako tranpa\") eta \"Anantaram\" (1987, \"Bakarrizketa\") dira film nagusiak, intentsitate dramatiko eta errealismo handikoak biak. Indiako gaur egungo gizartearen zenbait ezaugarri erakusten dituzte, irudi sinbolikoen bitartez. Aipagarriak dira, orobat, \"Swayamvaram\" (1972, \"Norberaren nahia\") eta \"Mukhamukham\" (1984, \"Aurrez aurre\"). Bestalde, \"Cinemayude Lokam\" (1983, \"Zinemaren mundua\") liburua ere idatzi du. Padma Shri saria jaso zuen 1984an Indiako Gobernuaren eskutik, eta Indiako zinema-sari garrantzitsuena, Dadasaheb Phalke saria, eman zioten 2004an Indiako zinemari egindako ekarpen baliotsuagatik."}
{"id": "274261", "revid": "336", "url": "https://eu.wikipedia.org/wiki?curid=274261", "title": "Wilma Mankiller", "text": "Wilma Pearl Mankiller (Tahlequah, Oklahoma, - Adair County, Oklahoma, ) amerindiar ekintzailea izan zen. Aita txerokia zuen, eta ama kaukasiarra. Hamaika urte zituela, San Franciscora aldatu zen familia. 1969an, indiarrek protesta gisa Alcatraz uhartean egindako okupazioan parte hartu zuen, eta 70eko hamarraldiaren erdialdera hasi zen txerokien nazioaren alde borrokan. 80ko eta 90eko hamarkadetan egin zen ospetsu, txerokien mugimendu abertzalearen buruzagi gisa. 1985ean, txerokien nazioko lehenengo emakumezko leinuburua izatera iritsi zen (txerokiena zen talde handiena, navajoen atzetik). Txerokien nazioaren alde borrokatzen hasi zenean, 10.000 txerokitik behera zituen nazioak; 1994rako, aldiz, baziren 156.000 lagun. Leinuburu izan zen garaian (1985-1995), indiarren burujabetasunaren aldeko hitzaldiak egin zituen, eta elkarrizketak izan zituen Reagan, Bush eta Clinton presidenteekin, txerokien aldarrikapenak helarazteko. Langabeziaren kontra eta haur txerokien hezkuntza-eskubideen alde borrokatu zen, batez ere."}
{"id": "274262", "revid": "105290", "url": "https://eu.wikipedia.org/wiki?curid=274262", "title": "Mishna", "text": "Mishna, euskaraz \u00aberrepika\u00bb, juduen ahozko legeen bilduma da, hebrearren Bibliako legeen osagarria, Gemara iruzkinarekin batera, Talmud erlijio-liburua osatzen duena.\nBibliarekin batera, juduen bizitzaren eta pentsamenduaren oinarrizko liburua da. Lege-bilketa K.a. I. mendean hasi zen, eta Judah ha-Nasi jakitunak edo \"tannaim\"ak burutu zuen K. o. III. mendearen hasieran. Ondoren, Palestinan eta Babilonian Mishnari buruzko bi iruzkin egin ziren, bi Gemara hain zuzen, eta ondorioz, bi Talmud liburu daude, Mishna bera, baina Gemara desberdina dutenak.\nMishna sei sail nagusitan banatua dago: \"Zera'im\" (\"Haziak\") edo nekazaritzari buruzkoa, \"Mo'ed\" (\"Jaialdia\") edo ospakizunei buruzkoa, \"Nashim\" (\"Emakumeak\") edo ezkontzari buruzkoa, \"Neziqin\" (\"Kalteak\") edo Zuzenbide Zibilari eta Penalari buruzkoa, \"Qodashim\" (\"Gauza Santuak\") edo erlijio-zuzenbideari buruzkoa eta \"Tohorot\" (\"Garbikuntza\") edo garbitasun-errituei buruzkoa.\nMishna hizkuntza askotara itzuli da, eta eragin handia izan du erlijio askotan."}
{"id": "274263", "revid": "28807", "url": "https://eu.wikipedia.org/wiki?curid=274263", "title": "Mishnah", "text": ""}
{"id": "274265", "revid": "512", "url": "https://eu.wikipedia.org/wiki?curid=274265", "title": "George Moore", "text": "George Augustus Moore (Moore Hall, Mayoko konderria, Irlanda, 1852ko otsailaren 24a - Londres, Ingalaterra, 1933ko urtarrilaren 21a) ingelesezko idazlea izan zen. Moorerekin Irlandako literaturak pizkunde berria izan zuen.\nBizitza.\nBirminghamgo Oscott Collegen egin zituen ikasketak. Londresen eta Parisen margolaritza-ikasketak egin zituen. Garai hartakoa da \"Confessions of A Young Man\" (1888, \"Gizon gazte baten aitormenak\") eleberria. Londresen kazetari eta arte-kritikari izan zen.\nHasieran estetizismoari jarraitu bazion ere, ondoren naturalismoaren eragin nabarmena izan zuen. Joera hori oinarri zuela bi eleberri idatzi zituen: \"The Mummer\u00b4s Wife\" (1885, \"Komediantearen emaztea\") eta \"Esther Waters\" (1894), Mooreren lan nagusia.\nOndoren, Irlandako giroa oinarri hartuta, hiru eleberri idatzi zituen: \"Ave\" (1911), \"Salve\" (1912) eta \"Vale\" (1914), \"Hail and Farewell\" (\"Diosala eta agurra\") liburuan bilduak. Oso idazkera landua eta arnasa handikoa du.\nMoorerenak dira, halaber: \"The Untilled Field\" (1903, \"Izenik gabeko eremua\"); \"The Lake\" (1905, \"Aintzira\"); \"The Brook Kerith\" (1916); eta \"Eloise and Abelard\" (1921)."}
{"id": "274266", "revid": "336", "url": "https://eu.wikipedia.org/wiki?curid=274266", "title": "Utrechteko Ituna", "text": "Utrechteko Ituna edo Utrechteko Bakea hitzarmen-sail bat izan zen, Espainiako Ondorengotza Gerrari amaiera eman ziona. Itunaren ondorioz, Espainiak Europan zituen hainbat lurralde galdu zituen: Menorca, Gibraltar, Sizilia, Napoli eta Sardinia, besteak beste. Filipe V.a Espainiako eta Ameriketako kolonietako errege izatea onartu zen Utrechteko Itunean, baina Frantziako koroan zuen eskubideari uko egin behar izan zion. Utrechteko Bakeak Britainia Handiari ekarri zion onurarik handiena: jaso zituen lurraldeez gainera, ordu arte Espainiak zuen esklaboen salerosketaren monopolioa eta itsasoko merkataritzaren nagusitasuna bereganatu zuen.\nLurraldeei dagokienez, Frantziak galera handirik izan ez bazuen ere, Europako herrialde nagusia izateko aukera galdu zuen. Rastatteko Ituna sinatzearekin (1714) amaitu zen Utretchteko Bakea ezartzen. Bake-itun horren ondorioz, Frantziak Ingalaterrari Akadia, Ternua eta Hudson badiako lurralde eta itsasaldeak eman zizkion; hala, leku haietako arrantza-guneak galdu zituzten Euskal Herriko arrantzaleek.\nHistoria.\nUtrechteko Ituna 1712ko urtarrilaren 29an hasi zen hitzartzen Utrecht hirian. Itun hau hainbat akordiok osatu zuten, 1713an hiri hartan bertan izenpetuak. Akordio sail horren ondoren itun osagarri batzuk izenpetu ziren Rastatt, Baden eta Anberesen, hurrenez hurren. Bakearekin hasi aurretik, Borboi etxearen bi adarrei eskatu zitzaien ez batzeko erreinu bakar batean Frantziako eta Espainiako koroak.\nLehenbizi, 1713ko apirilaren 11n Frantziak hitzarmen bana izenpetu zuen Britainia Handia, Herbehereak, Saboia eta Prusiarekin. Karlos VI.a enperadorea izan zen hitzarmen hari kontra egin zion bakarra. Ingalaterrari Akadia, Ternua eta Hudson badiako lurraldeak, eta Antilletako San Kristobal uhartea eman zizkion. Hitz eman zuen Dunkerqueko gotorlekua desegingo zuela batetik eta, bestetik, uko egingo ziela Luis XIV.ak ilobarengandik Espainian eta Ameriketan lortu zituen merkataritza abantailei. Frantziak, ordainetan, Alsazia (Alemaniarako giltza) eskuratuko zuen, Estrasburgo barne. Saboiako dukeari dukerriari zegokion lurraldea itzuli behar zion eta, horrez gainera, Alpeez haraindiko lurraldeak, Barcelonnetteren ordainetan. Prusiari, batetik, Suitzako Neufch\u00e2telgo printzerria, eta, bestetik, erreinu izateko eskubidea eman zizkion (enperadoreak 1700ean emana zion), eta espainiarren mendeko Gelderland emango ziola agindu zion. Tournai eta Ypres Herbehereen esku utzi zituen.\nEspainia ez zuten Utrechteko batzarrean onartu, harik eta Frantziak berari zegozkion bakeak izenpetu eta, Britainia Handiarekin batera, Espainiako monarkiaren etorkizuna erabaki zuen arte. Britainia Handiari, Gibraltar eta Menorca emateaz gain, merkataritzaren alorreko hainbat eskubide eman behar izan zizkion, hala nola, Portobelorekin urtero salerosketa harremanak edukitzeko eskubidea (hogeita hamar urterako), eta Espainiaren mendeko Ameriketako lurraldeetan beltzak sartzeko eskubide berezia.\nZazpi Herbehere Batuen Errepublikak, Luis XIV.aren eskutik eta Filipe V.aren izenean, Espainiaren mendeko Herbehereak hartu zituen, Karlos enperadoreari emateko, honek hitzarmena onartzen zuenean. Frantziaren balizko eraso bati eutsi ahal izateko, Probintzia Batuek gotorleku sail bat (Furnes, Ypres, Menin, Tournai, Mons, Charleroi, Namur eta Gante) jaso zituzten, herbeheretarrek eta enperadoreak erdi bana ordaindu zutena. Saboiako dukeari errege izateko eskubidea onartu zitzaion, Sizilia uhartea eman zioten eta Espainiaren herentzia jasotzeko eskubideak onartu zitzaizkion, baldin eta borboitarren adarra banatzen bazen. Espainiaren eta Portugalen arteko bakea ez zen 1715 arte izenpetu. Bake haren arabera, bakoitzak bere konkistak itzuli behar zituen. Hala ere, onartu zen Portugalek Colonia del Sacramento gordetzea.\nFrantziaren eta Austriaren arteko gerrak aurrera jarraitu zuen, harik eta inperioaren porrotek Karlos VI.a Utrechteko erabakiak onartzera behartu zuten arte (Rastatteko Ituna; 1714). Bake haren bidez, enperadoreari itzuli zitzaizkion frantsesek Alemanian egin zituzten azken konkistak, Espainiar Herbehereak, Milanerria, Napoli, Sardinia eta Toskanako Presondegiak.\nKataluniako auzia ere aipatu zuten Utrechten. Enperadorea saiatu zen lehenbizi Aragoiko erreinua eskuratzen, baina gainerako herrialdeek kontra egin zioten eta, azkenean, katalanak abandonaturik utzi zituen, nahiz eta haiek artean borrokan jarraitzen zuten.\nOndorioak.\nUtrecheteko Itunak hainbat ondorio izan zituen. Frantziak Europan zuen nagusitasuna, Luis XIV.ak gogor gorde nahi izan zuena eta Westfaliako oreka apurtu zuena, galdu egin zuen. Izan ere, Frantziaren mugak aldatu ez ziren arren, kolonia asko galdu zituen. Luis XIV.a, hala ere, pozik gelditu zen bere iloba Espainiako erregetzara iritsi zenean. Espainia izan zen galera gehien izan zituena, Europako lurralde guztiak galdu baitzituen, baina Iberiar Penintsulako eta Ameriketako lurraldeak gorde zituen. Dena dela, azken horietan ere izan zituen galerak, Britainia Handiari hainbat eskubide eman behar izan baitzizkion ordainetan. Britainia Handiko Erresuma izan zen itun hartatik etekin hoberenak atera zituena. Europako oreka osatzen zen bitartean, berak aukera izan zuen itsasoz haraindiko inperioa zabaltzeko, ontzidia indartzeko eta merkataritza harremanak mundu osora hedatzeko. Baina Europako orekaren arima ez zegoen oinarri sendoen gainean eraikia, ezta goi mailako arrazoi moraletan ere. Hala, Europako orekaren garaia (XVIII. mendea) gerra garaia izan zen.\nUtrechteko sistemaren osagarri izan ziren Passarowitzeko Ituna Ekialdeko Europan eta Stockholm-Nystadekoak iparraldean. Otomandar Inperioa eta Suedia izan ziren galtzaileak eta haien hondarrekin irabazleak nolabaiteko oreka egiten saiatu ziren."}
{"id": "274267", "revid": "28807", "url": "https://eu.wikipedia.org/wiki?curid=274267", "title": "Utrechteko Itunak", "text": ""}
{"id": "274268", "revid": "58701", "url": "https://eu.wikipedia.org/wiki?curid=274268", "title": "Jacob Jordaens", "text": "Jacob Jordaens (Anberes, 1593ko maiatzaren 19a - Anberes, 1678ko urriaren 18a) flandriar margolaria izan zen. Adam Van Noorten ikaslea izan zen eta haren alabarekin ezkondu zen. Rubens (1640) eta Van Dyck (1641) hil ondoren, Herbehereetako garai hartako azken maisua da. Jordaensen estiloan berebiziko garrantzia izan zuten Rubensen, Caravaggioren eta Bassanoren lanek. Bere garaiko beste artista askok ez bezala, ez zuen bere jaioterria utzi nahi izan, eta abertzaletasun sutsu horren kutsua nabarmena da bere koadroetan ere.\nJordaens 1620-1630 hamarraldian hasi zen bere estilo propioa finkatzen. Oro har, indar handiko irudiak egin zituen, oso adierazgarriak eta edukiaren aldetik oso landuak. Kolore biziak erabili zituen eta koloreen arteko konbinazio bortitzak asmatu zituen. Bere koadroetako marrazkiak ere gogorrak dira, eta argi-itzal nabarmenak eratzen dituzte. Argia eta kolorea lantzeko zuen trebetasun berezia 1625-1630 bitarteko obretan antzematen da gehien. Rubensek eta Van Dyckek molde arranditsu eta aristokratikoa erabili zuten bezala, Jordaensek, aldiz, estilo adierazgarriagoa, sentsualagoa erabili zuen. Bere koadro batzuetan jende asko agertzen da, pilatuta bezala; pertsonaia sendoak, lodikoteak, aurpegi gorrikoak dira oro har, eta sarritan arrunkeria ere nabari da. Geroko lanek, ordea, aberastasuna eta indarra galdu zuten.\n1640. urtetik aurrera Greenwicheko jauregia apaintzeko lanean jardun zuen buru-belarri. 1648tik aurrera, berriz, Suediako Kristina erreginaren margolari izan zen, eta 1652an Hagako Huis ten Bosch etxaldea apaindu zuen. Lan horretan antzematen da Jordaensen azkenaldiko neurrigabetasunerako eta patetismorako joera. Azpimarratzekoak ditu \"Denboraren garaipena\" eta \"Orangeko Frederiko Henrikeren garaipena\" muralak; arkitektura-apainduraren maisulantzat hartuak dira, eta bertan alegoria konplexua, kolore biziak eta forma bihurriak nahasten dira.\nBere sorterriko gaiak izan zituen oinarri; jaiak, festak, etab. \"Errege haurra\" lanean, Flandriako burgesen eta nekazarien irudiak egin zituen. Kalbinista egin zen, baina eliza katolikoetan ere lan handia egin zuen. Jordaensek egindako erretratuak arrakasta handikoak izan baziren ere, genero hori ez zuen asko landu. \"Ruytergo almirantea \"eta\" Andre zaharra\" dira erretratu ezagunenak. Beste lan aipagarri batzuk: \"Ebanjelariak\",\" Martin Santua gizon bat sendatzen\", \"Moises haitza jotzen\"."}
{"id": "274269", "revid": "448", "url": "https://eu.wikipedia.org/wiki?curid=274269", "title": "Paul Robeson", "text": "Paul Robeson (Princeton, New Jersey, 1898ko apirilaren 9a - Philadelphia, 1976ko urtarrilaren 23a) Estatu Batuetako abeslari, antzezle eta beltzen buruzagia izan zen. Columbiako Unibertsitatean egin zituen ikasketak, eta gero abokatu gisa jardun zuen. 1921ean hasi zen antzezle-lanetan eta 1924tik aurrera arrakasta handia izan zuen antzerkian, batez ere O\u00b4Neillen lanak antzeztuz, \"Jones enperadorea\", besteak beste. 1925ean herri-musika kantatzen hasi zen. Gero zineman eta antzerkian lan egin zuen eta Shakespeareren \"Otelo\" antzerki-lanarekin ospe handia lortu zuen. 1934an bidaldi bat egin zuen Sobietar Batasunean zehar, eta bat egin zuen ezkerreko joera politikoekin. 1950ean Estatu Batuetako gobernuak pasaportea kendu zion, Alderdi Komunistako kideak salatu nahi izan ez zituelako. Hurrengo urteetan baztertua izan zen bere jarrera politikoagatik. 1958tik aurrera, Europan bizi izan zen; Estatu Batuetara 1963an itzuli zen. Film nagusiak: \"Sanders of the River\" (1935); \"Show Boat\" (1936); \"King Solomon\u00b4s Mines\" (1937); \"The Proud Valley\" (1940)."}
{"id": "274270", "revid": "336", "url": "https://eu.wikipedia.org/wiki?curid=274270", "title": "Francesco Rosi", "text": "Francesco Rosi (Napoli, 1922ko azaroaren 15a - Erroma, 2015eko urtarrilaren 10a) italiar zinemagilea da. Antzezle, gidoigile eta marrazkilaria izan zen, Luchino Viscontiren eta Italiako beste zuzendari ospetsuen laguntzaile izan aurretik. Neorrealismoaren eragina izan zuen, Visconti eta Rosselliniren bidez. Lehenengo bi filmek Estatu Batuetako film beltzen eragin handia zuten. \"Salvatore Giuliano\" (1961) filmarekin, arrakasta handia izan zuen nazioartean, eta gero egin zituen film politiko eta sozialen ezaugarriak finkatu zituen. Francesco Rosiren lanek Lehen Mundu Gerraren ondoren Italiaren historian garrantzia izan duten gaiak eta gertaerak aztertu eta salatzen dituzte; heriotzaren aipua etengabea da film horietan. 2008ko Berlinaleak omenaldia egin zion Francesco Rosiri, haren hamahiru film emanez; horretaz gainera, Ohorezko Urrezko Hartza eman zioten Bizitza Osoko Lorpena saritzeko.\nFilmak: \"Le mani sulla citt\u00e0\" (1963, \"Eskuak hiriaren gainean\"), \"C\u00b4era una volta\" (1967, \"Behin batean\"), \"Uomini contro\" (1970, \"Gizonak aurka\"), \"Il caso Mattei\" (1972, \"Mattei kasua\"), \"Cristo si \u00e8 fermato a Eboli\" (1979, \"Kristo Ebolin geratu zen\"), \"Tre fratelli\" (1981, \"Hiru anaia\"), \"Chronica de una muerte annonciata\" (1987, \"Heriotza iragarritako baten kronika\")."}
{"id": "274272", "revid": "119247", "url": "https://eu.wikipedia.org/wiki?curid=274272", "title": "Jaffa", "text": "Jaffa (hebreeraz \u05d9\u05b8\u05e4\u05d5\u05b9\u200e\u200e (Yafo), arabieraz \u064a\u064e\u0627\u0641\u064e\u0627\u200e) (Yaffa) Palestinako hiri arabiarra da. Mediterraneo itsasoaren ertzean dago, Tel Aviveko aldirian. Tel Aviveko administrazioarekin lotu zuten juduek 1948an.\nEkonomia.\nMetalurgia eta ehungintza.\nHistoria.\nGuztiz zaharra da Jaffako hiria (han lehorreratu zen Jonas, Bibliaren arabera). Egiptoarren mende egon zen K.a. 1465. urte aldera, eta filistindarrek, asiriarrek, greziarrek eta juduek (Juda Makabeo) eduki zuten mendean geroko garaietan. Berebiziko garrantzia izan zuten hango itsaslapurrek erromatarren garaian (Vespasiano).\nArabiarrek hartu zuten 636. urtean. Kristauen esku egon zen 1099tik 1187ra eta 1204tik 1275era bitarteko urteetan. XIV. eta XV. mendeetan etorri zen Jaffako hiriaren gainbehera.\nNapoleon Bonaparteren gusaroste frantsesek setiatu zuten 1799. urtean, eta egiptoarren eta otomandarren mendean egon ondoren, armada ingelesa izan zen bertan 1917an. Arabiar abertzaletasunaren gune nagusia izan zen, Israelgo estatua sortu eta Tel Aviv hiriari lotu zitzaion arte."}
{"id": "274273", "revid": "28807", "url": "https://eu.wikipedia.org/wiki?curid=274273", "title": "Jafo", "text": ""}
{"id": "274274", "revid": "512", "url": "https://eu.wikipedia.org/wiki?curid=274274", "title": "Christoph M\u00e4ckler", "text": "Christoph M\u00e4ckler (Frankfurt, Alemania, 1951ko apirilaren 17a) arkitektoa da.\nBizitza.\nDarmstadteko eta Aachengo unibertsitateetan ikasi zuen arkitektura. 1976tik 1978ra, O.M. Ungersekin eta Gottfried B\u00f6hmekin lan egin zuen. Berlinen, Schinkel sari ospetsua lortu zuen 1979an. Behin titulu hori lortu zuenean, lehenengo estudioa zabaldu zuen jaioterrian, arkitektura- eta hirigintza-lanetan aritzeko. Handik hiru urtera, hiri horretako udalean lan egin zuen. 1987an, Frankfurterako proiektua erakutsi zuen Berlingo Arkitektura Museoan. 1988an, Berlingo Kunsthallen erakutsi zuen bere lana, eta, handik urtebetera, Parisen. 1991n, Veneziako Biurtekoan parte hartzeko hautatu zuten. Irakasle gisa aritu da Kasselen, Braunschweigen eta Napolin.\nEgin dituen lanen artean, aipagarriak dira Sossenheim haurtzaindegia eta Arte Institutuaren eraikinaren zabaltze-lanak Frankfurten, Konstantzako aintzirako etxebizitzak, Berlingo Kulturagunea, Negoziogunea Lindencorson (1993) eta Kantziler Federalaren kabinetea (1994)."}
{"id": "274276", "revid": "65203", "url": "https://eu.wikipedia.org/wiki?curid=274276", "title": "G\u00e9rard Fromanger", "text": "G\u00e9rard Fromanger (Jouars-Pontchartrain, Yvelines, Frantzia, 1939ko irailaren 6a - Paris, 2021eko ekainaren 18a) frantses pintorea izan zen. Alberto Giacomettiren eragina sumatzen zaio hainbat lanetan.\nBiografia.\n1966an egin zuen lehen erakusketa. 1968ko maiatzeko gertakizunen ondoren, Arte Ederretako Lantegi Herrikoiak bultzatutako erakusketan hartu zuen parte, greban zegoen lantegi batean egindako bederatzi eskultura kalean erakutsiz (\"Souffles\"). Poliziak eskultura guztiak puskatu zizkion. Lan horrekin sormen estetikoa eta kontzientzia politikoa uztartu nahi izan zituen.\nBeste lan aipagarri batzuk hauek dira: \"Boulevard des Italiens\" (1971, \"Italiarren bulebarra\"), \"Le Peintre et le Mod\u00e8le\" (1973, \"Pintorea eta Modeloa\"), \"Le d\u00e9sir est partout\" (1975, \"Desira edonon dago\"), \"Questions\" (1977, \"Galderak\"), \"Tout est allum\u00e9\" (1980, \"Dena argituta dago\"), \"La Chine \u00e0 Hu-Xian\" (1983).\nHainbat filosofok, hala nola Michel Foucault, Gilles Deleuze eta F\u00e9lix Guattarik, Fromangerren lana osatzen duten serie desberdinak aztertu dituzte. Jacques Pr\u00e9vert idazleak lan bat eskaini zion 1971n: \"G\u00e9rard Fromanger boulevard des Italiens\"."}
{"id": "274277", "revid": "512", "url": "https://eu.wikipedia.org/wiki?curid=274277", "title": "Antoni Ros-Marb\u00e0", "text": "Antoni Ros-Marb\u00e0 (Hospitalet de Llobregat, 1937ko apirilaren 2a) katalan orkestra-zuzendaria da.\nBartzelonako Kontserbatorioan sartu zen, eta hango zuzendaritzan lan egin zuen Toldr\u00e1rekin batera. Celibidacherekin ikasi zuen Vienan, eta Martinonekin, Dusseldorfen. 1965ean, Radiotelevisi\u00f3n Espa\u00f1ola orkestra sinfonikoaren zuzendari izendatu zuten, eta hainbat orkestra ospetsu zuzendu ditu harrezkero: Ciudad de Barcelona Orkestra (1967), Espainiako Orkestra Nazionala (1978-1981) eta Holandako Ganbera Orkestra (1979). Era berean, Operako Antzoki Nazional-Errege Antzokiko musika-zuzendari ere izan zen. Estilo eklektikoko zuzendaria da, eta haren errepertorioan nabarmentzekoak dira obra barrokoak eta erromantikoak. Nazioartean karrera zabala osatu du orkestra-zuzendari gisa. Konposizioaren alorrean, Manuel de Fallaren \"Fuego fatuo\" eta \"Concierto desconcertante\" (1986) obrak suite orkestral gisara moldatu ditu. Espainiako Musikako Sari Nazionala (1989an, Crist\u00f3bal Halffterrekin batera) eta Kataluniako Generalitatearen Creu de Sant Jordi saria eman dizkiote."}
{"id": "274278", "revid": "8835178", "url": "https://eu.wikipedia.org/wiki?curid=274278", "title": "Safaviden dinastia", "text": "Safaviden dinastia (, \"Dudm\u0101n e Safavi\"; , \"S\u0259f\u0259vil\u0259r s\u00fclal\u0259si\") Irango leinu xiita izan zen, 1501-1736 bitartean herrialdean agindu zuena. Haren ekiteari esker gorpuztu zen Persia modernoa, egungo Iranen aitzindari izan zen estatua, eta sinesmen xiitari esker iraun zuten baturik inperio haren barnean zeuden herriek.\nHistoria.\nVII. mendetik XIII. mende hasierara arabiarren eta turkiar seljuktarren esku egon zen Persiako lurraldea eta hango herritarrak islamera bihurtu ziren. Persia Inperio Islamiko Unibertsal baten parte izan zen, baina dinastia askoren eragina izan zuen beti.\nSafavidak Safi-ad-din Ardabili (1253-1334) xeik kurduaren ondorengoak ziren; haiek lortu zuten leinu turkomanoen eragina deuseztea. Ismail I.a izan zen dinastiaren sortzailea. 1501ean, Azerbaijango xah izendatu zuten, eta hiriburua Tabrizen kokatu zuen; 1510erako Iraketik Khorasanerako eta Bakutik Persiar golkorako lur eremuak beretu zituen inperio berriak.\nOtomandarrek Persiari eraso zioten, haien erlijio heretikoaren aitzakia harturik. Eta, horrekin batera, emirerri turkomanoen presioari ere aurre egin behar izan zion Persiak. Ismailen ondorengo Tahmasp I.ak, 1524-1576 bitartean agindu zuenak, turkiarren kontrako borrokan jarraitu zuen, habsburgotarrekin bat eginda; otomandarrek, berriz, hitzarmena sinatu zuten Frantziako errege Frantzisko I.arekin. Otomandarrek askoz ere indar gehiago zutela bistan da, eta horren ondorioz hainbat lurralde galdu zituen Persiak; Irango goi-ordokia baino ez zitzaion gelditu, Bagdad galdu eta 1555ean Amasiako hitzarmena sinatu ondoren.\nPersiaren garai oparoena XVII. mendea izan zen, Abbas I.a Handiaren agintaldia (1587-1629); Abbasek, Konstantinoplako bake hitzarmena sinatu ondoren, ipar-ekialderantz zabaldu nahi izan zituen bere inperioaren lurrak. Ingelesen laguntzarekin gudarostea berrantolatu zuen eta erasoari ekin zion: Kandahar hartu zuen, portugaldarrak Ormuztik egotzi zituen eta Bagdad eta Irak kendu zizkien otomandarrei. Abbas I.ak Isfahanen jarri zuen erresumaren hiriburua eta gizartea eta ekonomia eraberritu zituen. Haren ondorengoak ordea, Safi I.a (1629-1642) eta Abbas II.a (1642-1667), oso ahulak izan ziren, eta gortean istilu ugari sortu izanaz baliatu ziren safaviden etsaiak. Horrela, Mahmud Hotak afganiar emirraren esku gelditu zen Isfahan 1722an.\n1722an Mahmud Hotak Persiako xahanxah izendatu bazuten ere, Safaviden Inperioaren iparraldeko probintziak Bukharako turkomanoen esku zeuden, errusiarrek aginpidea zuten Kaspiar itsasoaren hegoaldean, eta otomandarren eragina agertu zen berriro Azerbaijan, Armenia eta Mesopotamian. Etsai haiek guztiek ekarritako hondamena zela-eta, Mahmud Hotaken ondorengo Axrafi ez zitzaion turkiarren sultana jaun bakar gisa onartu beste aukerarik gelditu, eta persiarrak sunismora bihurtuko zituela agindu behar izan zuen, orobat. Egoera horri erantzuten lehenak iparraldeko leinuak izan ziren; Nadir buruzagi nomadaren aginduetara, Tahmasp II.a izendatu zuten errege 1729an, afganiarren nagusitasunari uko egin, Azerbaijan, Armenia eta Georgia turkiarren mendekotasunetik askatu eta Errusiak kendu zizkien probintziak berreskuratu ondoren. 1736an Nadir-ek Abbas III.a eraitsi zuen eta bere burua errege izendatu zuen, Nadir Xah izenaz. Era horretan, Safaviden dinastia amaitu eta Afxariden dinastia hasi zen."}
{"id": "274279", "revid": "15795", "url": "https://eu.wikipedia.org/wiki?curid=274279", "title": "Safawi", "text": ""}
{"id": "274280", "revid": "512", "url": "https://eu.wikipedia.org/wiki?curid=274280", "title": "Judith Weir", "text": "Judith Weir (Cambridge, Ingalaterra, 1954ko maiatzaren 11) eskoziar musikagilea da. Antzerki musikaleko partiturak idazteagatik da ezaguna.\nJohn Tavernerrek eman zizkion musika-eskolak, eta Eskoziako Gazte Orkestran jo zuen gaztetan. Gero, Robin Hollowayrekin ikasi zuen Cambridgeko King's Collegen. Bere lehenbiziko piezek -\"Out of the Air\" (1976) eta \"King Harald's Saga\" (1979)- oso estilo pertsonala dute, eta geroagoko obretako hots-argitasuna eta pertzepzio dramatikoa antzematen dira. Musika-iturri baztertuak edo alternatiboak aztertu ditu bereziki: Txina, Serbia, Eskozia eta Espainiako herri-musika, besteak beste. Hori dela eta, pieza harrigarriak idatzi ditu, hala nola \"The Consolation of Scholarship\" (1985), \"A Night at the Chinese Opera\" (1987) eta \"Heaven Ablaze in His Breast\" (1989) drama musikalak eta \"The Vanishing Bridegroom\" (1990) eta \"Blond Eckbert\" (1994) operak. Bai konposizio horien bai obra instrumentalen bereizgarri da hizkuntza melodiko eta harmoniko berezia eta orkestrazio urria dutela."}
{"id": "274282", "revid": "28807", "url": "https://eu.wikipedia.org/wiki?curid=274282", "title": "Pedro Mar\u00eda Fern\u00e1ndez de Larrinoa y de Pablos", "text": ""}
{"id": "274283", "revid": "28807", "url": "https://eu.wikipedia.org/wiki?curid=274283", "title": "Kepa Fernandez de Larrinoa y de Pablos", "text": ""}
{"id": "274284", "revid": "512", "url": "https://eu.wikipedia.org/wiki?curid=274284", "title": "Aethalops aequalis", "text": "Aethalops aequalis Aethalops generoko animalia da. Chiropteraren barruko Pteropodidae familian sailkatuta dago."}
{"id": "274285", "revid": "58701", "url": "https://eu.wikipedia.org/wiki?curid=274285", "title": "Carl Gustav Hempel", "text": "Carl Gustav Hempel (Oranienburg, Alemania, 1905eko urtarrilaren 8a - Princeton, New Jersey, AEB, 1997ko azaroaren 9a) zientziaren filosofo estatubatuarra, jatorri alemaniarrekoa, izan zen.\nBiografia.\nNazismoaren garaian Estatu Batuetara joan behar izan zuen. Reichenbachen ikasle izan zen, eta Berlingo zirkuluko kide; harreman estuak izan zituen Vienako zirkuluarekin ere. Enpirismo logikoaren ikertzaile gisa (bi zirkulu horien aztergai nagusia hori baitzen), garrantzi handiko ekarpenak egin zizkion kritika operazionalistari, baieztapenaren teoria kualitatiboaren azterketari, azalpen zientifikoaren teoriari, kontzeptu eta teorien sorreraren azterketa sistematikoari zientzia enpirikoan, eta ezagutzaren esanahiari buruzko irizpide enpirikoaren azterketari. Enpirismo logikoaren esparruan, zalantzan jarri zuen hain garbia ote den zientziaren eta metafisikaren arteko banaketa.\nLan nagusiak: \"Kontzeptuaren sorrera\" (1961); \"Zientzia enpirikoaren oinarriak\" (1961); \"Azalpen zientifikoaren eta zientziaren filosofiaren alderdiak\" (1965); \"Zientzia naturalaren filosofia\" (1966)."}
{"id": "274286", "revid": "512", "url": "https://eu.wikipedia.org/wiki?curid=274286", "title": "Karl Korsch", "text": "Karl Korsch (Tostedt, - Cambridge, Massachusetts, ) alemaniar politikari eta filosofo marxista izan zen. 1920ko hamarkadan, G. Luk\u00e1csekin batera, K. Marxen lana dialektika hegeliarrari nahitaez lotu beharrekoa zela adierazi zuen, Bigarren Internazionalaren zientzia-ikuspuntuari jarraitu ordez. 1928an lanean jarraitu zuen politikan, baina erakunde edo alderdietatik kanpo, ezkertiar gogor gisa zuen jarrera ez baitzetorren bat Alemaniar Alderdi Komunistaren ortodoxiarekin. Marxismoaren bilakaera burokratikoari kritika egin zion aginpidearen ideologia zelakoan, nahiz alemaniar sozialdemokrazia nahiz sobietar leninismo bihurtuta. Korsch langileriaren egitekoaren alde agertu zen, historiaren subjektu kontziente gisa eta iraultzaile gisa. Lan aipagarriak ditu, besteak beste: \"Was ist Sozialisierung? Ein Programm des praktischen Sozialismus\" (1919, \"Zer da sozializazioa? Sozialismo praktikoaren egitaraua\"); \"Marxismus und Philosophie \"(1923, \"Marxismoa eta filosofia\"); \"Karl Marx \"(1938)."}
{"id": "274287", "revid": "46380", "url": "https://eu.wikipedia.org/wiki?curid=274287", "title": "Victoriano L\u00f3pez Garc\u00eda", "text": "Victoriano L\u00f3pez Garc\u00eda (Mondo\u00f1edo, Lugo, 1910 - Madril, 1995) espainiar zinema-irakaslea izan zen. Industria-ingeniaritza ikasi zuen Bilbon, eta Madrilgo Industria Ingeniarien Eskolako irakasle izan zen. Eskola horretan zinemagintzako teknikaren irakaskuntzaz arduratzen hasi zen, eta hainbat proiektu bideratu zituen. Bere lanari esker, ikasle batzuek zinemagintzan lehen urratsak egiteko aukera izan zuten. \"Cine Esperimental\" izeneko aldizkaria sortu eta zuzendu zuen, eta hainbat artikulu idatzi zituen \"Radiocinema\", \"Espect\u00e1culo\" eta \"Primer Plano\" argitalpenetan. Zinemagintzaren irakaskuntzan eta industria horren ikerketan egin duen lanaren emaitza dira liburu hauek: \"Lecciones sobre cinematograf\u00eda\" (1941), \"T\u00e9cnica del cine sonoro, en color y en relieve\" (1943), \"Electroac\u00fastica\" (1963), \"Ac\u00fastica\" (1971), \"Chequeo al cine espa\u00f1ol\" (1972). 1990ean, Espainiako Zinemagintzaren Zientzia eta Arteen Akademiak ohorezko Goya saria eman zion zinemagintzako teknikarien prestakuntzan egindako lanagatik."}
{"id": "274288", "revid": "512", "url": "https://eu.wikipedia.org/wiki?curid=274288", "title": "Colin MacLaurin", "text": "Colin MacLaurin (Kilmodan, 1698ko otsaila - Edinburgo, 1746ko ekainaren 14a) eskoziar matematikaria izan zen. Gazte-gaztetatik erraztasun handia izan zuen matematiketan, eta 19 urte zituela Aberdeengo Unibertsitatean matematika-irakasle hasi zen. Edinburgoko Unibertsitatean ere irakatsi zuen. Geometria- eta aljebra-lan garrantzitsuak egin zituen, gehien aztertu zuen alorra kalkulu infinitesimala izan zen arren; alor horretan bere obrek duten garrantzia dela eta, Newtonen jarraitzailetzat hartzen da. Bere izena hartzen duen serieagatik da (Maclaurinen seriea), batez ere, ezaguna."}
{"id": "274290", "revid": "1545", "url": "https://eu.wikipedia.org/wiki?curid=274290", "title": "Louis Auguste Blanqui", "text": "Louis-Auguste Blanqui (Puget-Th\u00e9niers, - Paris, ), Auguste Blanqui deitua, sozialismoaren teorialari eta iraultzaile frantsesa izan zen. Zuzenbide-ikasketak egin zituen Parisen. 1827tik aurrera, monarkiaren aurkako mugimenduetan parte hartu zuen. Saint-Simon, Fournier eta, batez ere, Babeufen doktrinen jarraitzailea izan zen, eta 1831tik aurrera ezkutuko elkarte ugari sortu zituen (errepublikanoen aldekoak hasieran, sozialistak ondoren). Kartzelan egonaldia egin ondoren, berriz ere atxilotu egin zuten 1839an. 1847an libre geratu zen, eta langile-mugimendua antolatzeko lanetan murgildu zen. 1851n, berriz ere preso hartu zuten Parisko Komunaren saioak porrot egin ondoren. 1877an, amnistiatu zuten eta mugimendu sozialistaren antolatze-lanetan hasi zen berriz ere; () egunkaria sortu zuen. Komunismo utopikoa kritikatu zuen, eta ekintza iraultzaileen alde egin zuen.\nJer\u00f4me-Adolphe, haren anaia (Niza, 1798 - Paris, 1854), eskola liberaleko ekonomialaria izan zen."}
{"id": "274291", "revid": "336", "url": "https://eu.wikipedia.org/wiki?curid=274291", "title": "Haskell Curry", "text": "Haskell Brooks Curry (Millis, Massachusetts, AEB, 1900eko irailaren 12a - State College, Pennsylvania, AEB, 1982ko irailaren 1a) estatubatuar matematikaria izan zen.\nBiografia.\nHarvarden egin zituen ikasketak, eta doktoregoa G\u00f6ttingenen (Alemania) bukatu zuen, 1932an; tesia, \"Grundlagen der kombinatorischen Logik\" (\"Logika konbinatorioaren oinarriak\"), Hilberten zuzendaritzapean, egin zuen.\nHarvarden eta Princetonen eskolak eman ondoren, Pennsylvania State Unibertsitateko irakasle izan zen 35 urtez.\nBigarren Mundu Gerran, Johns Hopkins Unibertsitatean aritu zen Fisika Aplikatuaren arloan, ikerlanean. 1966an, Amsterdameko matematika-katedra onartu zuen.\nCurryk ekarpenik garrantzitsuenak Logika Matematikoaren arloan egin zituen, bereziki sistema formalen eta prozesuen teorian. Erregela inferentzialak erabiliz, kalkulu logiko bat eraiki zuen.\nIdazlanak.\nBere liburuen artean, \"Combinatory Logic\" (1958, \"Logika konbinatorioa\"), Robert Feys-ekin batera idatzi zuena, eta \"Foundations of Mathematical Logic\" (1963, \"Matematika logikoaren oinarriak\") dira aipagarrienak."}
{"id": "274292", "revid": "28807", "url": "https://eu.wikipedia.org/wiki?curid=274292", "title": "Haskell Brooks Curry", "text": ""}
{"id": "274293", "revid": "512", "url": "https://eu.wikipedia.org/wiki?curid=274293", "title": "Abdellatif Filali", "text": "Abdellatif Filali () (Fez, 1928ko urtarrilaren 26a - Paris, Frantzia, 2009ko martxoaren 20a) marokoar politikaria izan zen.\nBizitza.\nParisko Unibertsitatean egin zuen zuzenbideko doktoregoa. 1968an, Marokoko Goi Mailako Hezkuntzako ministro egin zuten, eta 1969an Marokoren Espainiako enbaxadore izendatu zuten. Kargu hori Marokoko Kanpo Arazoetako ministro egin zutenean (1971) utzi zuen. Horren ondoren, Informazioko ministro izendatu zuten (1983), eta 1985ean, atzera, berriz, Kanpo Arazoetako ministro. Kargu horretan, Marokoko kanpo-politika indartzen ahalegindu zen, eta Espainiarekiko harremanak estutu zituen, herrialde bien artean Adiskidetasun eta Lankidetzarako II. Ituna onartuz (1991).\nArrantzari eta merkatu libreari buruz Europar Batasunarekin izandako negoziazioen arduraduna izan zen (1992). Mendebaldeko Saharako auzia dela eta, autodeterminazio-erreferenduma egitearen aldeko jarrera erakutsi du. Kanpo Arazoetako ministro zelarik, Hasan II.ak estatuko ministro izendatu zuen (1990), eta 1994an, Lehen Ministro. Abdellatif Filaliren seme zaharrena Hasan II.aren alaba Laila Marianekin dago ezkonduta."}
{"id": "274294", "revid": "56334", "url": "https://eu.wikipedia.org/wiki?curid=274294", "title": "L\u00e9on Jouhaux", "text": "L\u00e9on Jouhaux (Paris, Frantzia, 1879ko uztailaren 1a - Paris, Frantzia, 1954ko apirilaren 28a) frantses sindikalista izan zen.\nBiografia.\nPospolo-lantegi bateko langilea izan zen eta CGT (Conf\u00e9d\u00e9ration G\u00e9n\u00e9rale du Travail) sindikatuko idazkari nagusia 1909-1947 urteetan. Gerraren aurkako saioak egin zituen arren, frantses armadaren aldeko egitea eskatu zuen Lehen Mundu Gerraren garaian. Errusiako Iraultzaren aurka agertu zen 1918an, eta CGT banatu zenean (1921, GGTUren sorrera), idazkari nagusi izaten jarraitu zuen; beste hainbeste gertatu zen 1936an, bi adarrek bat egin zutenean.\n1940an begiradapean ezarri zuen Vichyko Gobernuak, CGT debekatu ondoren, eta Buchenwaldeko kontzentrazio-esparruan eduki zuten naziek 1943-1945 urteetan. Gerraren ondoren kargu garrantzitsuak bete zituen nazioarteko erakundeetan, eta 1948an, CGT utzi eta CGT-FO (\"Conf\u00e9d\u00e9ration G\u00e9n\u00e9rale du Travail - Force Ouvri\u00e8re\") sindikatua sortu eta \"Sindikatu Libreen Konfederazioa\" deituriko sindikatu-elkartea bultzatu zuen.\nBakearen Nobel Saria eman zioten 1951n."}
{"id": "274295", "revid": "28807", "url": "https://eu.wikipedia.org/wiki?curid=274295", "title": "Leon Jouhaux", "text": ""}
{"id": "274296", "revid": "1491", "url": "https://eu.wikipedia.org/wiki?curid=274296", "title": "Ang\u00e9lique Kidjo", "text": "Ang\u00e9lique Kpasseloko Hinto Hounsinou Kandjo Manta Zogbin Kidjo, Ang\u00e9lique Kidjo izenaz ezaguna, (Ouidah, 1960ko uztailaren 14a) benindar abeslaria da. Arrakasta handia lortu du nazioartean. Txikitatik izan du antzerki- eta folklore-mundua ezagutzeko aukera, gurasoek horretan lan egin zutelako. Gazterik hasi zen etxekoekin Mendebaldeko abesti famatuak Beningo moduetara moldatzen, eta fon hizkuntzan kantatzen. Hogeita hiru urte zituela, Parisa alde egin behar izan zuen Beningo gertakari politikoen ondorioz. Jazz musika ikasi zuen Parisen, eta Jasper Vant Hoof holandar pianista ezagutu zuen han. Pianista horrek Pili Pili musika-taldean parte hartzeko gonbita egin zion. Talde horrekin, \"Hoomba Hoomba\" (1985) diskoa grabatu zuen, eta baita beste hauek ere: \"Jakko\" (1987), \"Mama Rosa\" (1988) eta \"Hotel Babo\" (1990). Bere izenpean grabatu duen lehen diskoa \"Pretty\" (1988) izan da. Disko horretako \"Ninive\" kantak arrakasta handia izan du Erdialdeko Afrikan. Beste disko batzuk dira: \"Parakou\" (1989), \"Logozo\" (1991), \"Ay\u00e9\" (1994), \"Fifa\" (1996) eta \"Oremi\" (1998)."}
{"id": "274297", "revid": "1545", "url": "https://eu.wikipedia.org/wiki?curid=274297", "title": "Nitroglizerina", "text": "Nitroglizerina (CH2NO3-CHNO3-CH2NO3) glizerolaren nitrazioz lortzen den lehergai indartsua da (glizeril trinitratoa). Molekulak hiru nitrato talde ditu.\nAscanio Sobrerok aurkitu zuen 1847an. Egoera puruan likido koloregabea bada ere, normalean kolore horia izaten du, nahiko likatsua da, eta 1,6 g/cm3-ko dentsitatea du. 13\u00a0\u00b0C-an izozten da. Toxikoa da.\nJotzen denean lehertu egiten da, eta horregatik nitroglizerinaren ekoizpena arriskutsua izan da denbora luzean; gaur egun, ordea, arrisku hori ia desagertu da, segurtasun-sistemei esker. Glizerinak azido nitriko eta azido sulfuriko nahaste batekin erreakzionatzean eratzen da. Ziur asko, munduan gehien ekoizten den lehergaia da. Nobelek 1870. urtean asmatu zuen dinamitaren jatorrizko osagai eragilea da, eta 1880. urtean tunelak eraikitzeko erabiltzen zen. Kerik gabeko bolbora askoren osagai gisa erabiltzen da. Nitroglizerinak baditu erabilpenak medikuntzan ere odol hodiak zabaltzeko, bihotzeko minaren kontra, etab."}
{"id": "274298", "revid": "1150", "url": "https://eu.wikipedia.org/wiki?curid=274298", "title": "Parmigianino", "text": "Girolamo Francesco Maria Mazzola (Parma, 1503ko urtarrilaren 11 - Casalmaggiore, 1540ko abuztuaren 24a), gehienean Parmigianino deitua, italiar margolari manierista izan zen. Batik bat, Parma, Erroma eta Bolonian lan egin zuen. Berak sortu zuen manierismoaren bertsio dotore eta sofistikatua guztiz eraginkorra izan zen Pizkunde ondoko belaunaldian.\nBiografia.\nPintore-familia bateko semea zen. Correggiorekin lan egin zuen eta haren eragina agerikoa da Parmigianoren hasierako lanetan. 1521 aldean \"Pala di Bardi\" (Santa Maria eliza, Bardi) margotu zuen. 1522-23 urteetan bi fresko sail egin zituen: bat, Parmako San Giovanni Evangelista elizako bi albo kaperetan (Correggio eliza hartan lanean ari zen garai berean), eta beste bat, \"Diana eta Akteoneren elezaharra\", Fontanatellatoko gazteluko sabai batean. Azken horrek Correggioren Parmako San Paolo komentuko lanaren kutsua du.\n1524an Erromara joan zen eta hiru margolan eraman zituen erakusgarri, horien artean bere lan famatuenetako bat, \"Burupotreta\" (Kunsthistorisches Museum, Viena), bere irudiak ispilu ganbil batean egiten zuen islatik ohol ganbil batean egina. Hiri horretan Michelangelo eta Rafaelen obrak ezagutu zituen. \"San Girolamoren ikuskaria\" (\"Visione di san Girolamo\", 1527, National Gallery, Londres) du Erroman egindako lan nagusia. Michelangeloren estiloaren arrastoa igartzen zaion arren, askoz nabarmenagoa du Rafaelen forma eta ezaugarrien edertasunaren helburua. Helburu hori bera du, azken finean, Parmigianinoren obra osoak.\n\"San Girolamoren ikuskaria\" egiten ari zela, Erromako harpilatzea gertatu zen, eta Parmigianinok Boloniara alde egin zuen. Han margotu zuen bere maisulanetako bat, \"Madonna di Santa Margherita\" (1529-30, Pinacoteca nazionale, Bolonia) . 1531n Parmara itzuli zen, eta ia hil arte hantxe geratu zen. Azkenaldi horretako lan nagusiak \"Madonna dal collo lungo\" (1534, Uffizi Galeria, Florentzia), eta Santa Maria della Steccatako freskoak dira. Azken horiek elizako dekorazio zabal baten parte ziren, baina Parmigianino izugarri luzatu zen bere lanean, eta preso hartu zuten kontratua hausteagatik. 1539an, bermepeko askatasunean zegoela, Casalmaggiorera ihes egin zuen eta bertan hil zen.\nParmigianinoren estiloa.\nParmigianinoren estiloa, bere biguntasun eta birtuosismo teknikoan, manierismoko estilo distiratsu eta eraginkorrenetako bat da, Bigarren Berpizkundeari zegokion naturalismoa gutxiagotu zuena.\nParmigianinoren lanaren ezaugarriak konposizio espazialaren zehazgabetasuna, giza irudiaren distortsioa eta luzapena, eta Vasari arte historialariak \"grazia\" deitu zuena dira, alegia, izadiaren edertasuna baino harantzago doan edertasun erritmiko sentsuala. Azken ezaugarri hori, dotoretasun fin hori, agerikoa da, ez bakarrik margolanetan, baita Parmigianinok egin zituen marrazki ugarietan ere.\nGrabatua landu zuen lehen italiar artistetakoa izan zen. Arkatzaren askatasun beraz erabiltzen zuen grabatzeko orratza, normalean bere marrazkien kopiak egiteko, marrazki asko eskatzen baitzioten. Bestalde, Parmigianino Veneziatik kanpoko erretratugile nagusietako bat izan zen. Napolin daude haren erretratu onenetakoak."}
{"id": "274300", "revid": "28807", "url": "https://eu.wikipedia.org/wiki?curid=274300", "title": "Francesco Mazzola", "text": ""}
{"id": "274301", "revid": "512", "url": "https://eu.wikipedia.org/wiki?curid=274301", "title": "Aethalops alecto", "text": "Aethalops alecto Aethalops generoko animalia da. Chiropteraren barruko Pteropodidae familian sailkatuta dago."}
{"id": "274302", "revid": "12788", "url": "https://eu.wikipedia.org/wiki?curid=274302", "title": "Wystan Hugh Auden", "text": ""}
{"id": "274303", "revid": "46380", "url": "https://eu.wikipedia.org/wiki?curid=274303", "title": "Francisco Fern\u00e1ndez Ord\u00f3\u00f1ez", "text": "Francisco Fern\u00e1ndez Ord\u00f3\u00f1ez (Madril, Espainia, 1930eko ekainaren 22a - \"ib.\", 1992ko abuztuaren 7a) espainiar politikari eta abokatua izan zen.\nBiografia.\nDiktadura frankistaren ondoko trantsizioko gobernuan eta Felipe Gonz\u00e1lezen gobernuan hainbat ministeriotako buru izan zen. Frankismoaren azken urteetan goi-mailako karguak izan zituen Hazienda ministerioan eta INIn (Industriako Institutu Nazionala).\n1977an, UCD alderdian (Uni\u00f3n de Centro Democr\u00e1tico) sartu zen. Trantsizioko Hazienda ministerioan zegoela, zergen erreforma egin zuen, eta Justiziakoan dibortzioaren legea bideratu zuen. 1981ean, UCD alderdia utzi zuen, Leopoldo Calvo Sotelo lehendakari zela. Horren ondoren, Partido de Acci\u00f3n Democr\u00e1tica izeneko alderdia fundatu zuen, handik pixka batera PSOEn txertatu zena. Banco Exterior de Espa\u00f1ako lehendakari izan zen 1983an, eta Kanpo Arazoetako ministro 1985ean. Espainia Europako Ekonomia Erkidegoan (EEE, gaur egun Europar Batasuna) sartzeko akordioak bideratu zituen. Karguari eutsi zion hil baino egun batzuk lehenago arte; dimisioa eman ondoren Javier Solanak hartu zuen haren kargua."}
{"id": "274304", "revid": "46380", "url": "https://eu.wikipedia.org/wiki?curid=274304", "title": "Gabriel Bonnot de Mably", "text": "Gabriel Bonnot de Mably (Grenoble, 1709ko martxoaren 14a - Paris, 1785eko apirilaren 2a) Frantziako filosofo politikoa izan zen, \u00c9tienne Bonnot de Condillacen anaia. 1748an, Westfaliako Itunetik aurrerako nazioarteko hitzarmenei buruzko lana, \"Droit public de l\u00b4Europe fond\u00e9 sur les trait\u00e9s\" (1748, \"Europako herri-zuzenbidea, itunetan oinarritua\"), argitaratu zuen. Argitalpen horren ondorioz ez zituen oso harreman onak izan agintariekin. Agintarien aurkako jarrera beste lan batzuetan ere agertu zuen: \"Observations sur les Grecs\" (1749, \"Oharrak greziarrei buruz\"); \"Observations sur les Romains\" (1751); \"Entretiens de Phocion\" (1763); \"Observations sur l\u00b4histoire de France\" (1765); \"Doutes propos\u00e9s aux philosophes \u00e9conomistes\" (1768); \"De la L\u00e9gislation\" (1776); \"Principes de morale\" (1784); eta, batez ere, \"Des droits et des devoirs du citoyen\" (1758an idatzia, eta 1789an argitaratua, \"Hiritarren eskubideez eta betebeharrez\"); eta \"Observations sur l\u00b4histoire de France\" lanaren azken liburukia (1789). Mablyren lanetan nabarmena da Condillacen eta Lockeren eragina."}
{"id": "274305", "revid": "512", "url": "https://eu.wikipedia.org/wiki?curid=274305", "title": "Wolfgang Sawallisch", "text": "Wolfgang Sawallisch (alemanez ahoskatua; Munich, Alemania, 1923ko abuztuaren 26 - 2013ko otsailaren 22a) alemaniar orkestra-zuzendaria izan zen.\nBiografia.\nMunicheko Kontserbatorioan ikasketak egin ondoren, Augsburgoko Operan egin zuen debuta 1950ean. Aachengo (1953-1958), Wiesbadengo (1958-1960) eta Koloniako (1960-1963) operetako musika-zuzendaria izan zen.\n1957tik 1961era, behin baino gehiagotan gonbidatu zuten Bayreutheko Jaialdira, eta han grabazio garrantzitsuak egin zituen Richard Wagnerren operekin.\nHainbat kargu bete ditu: Vienako Orkestra Sinfonikoko zuzendaria (1960-1970), Hanburgoko Filarmonikokoa (1961-1973), Berlingo Alemaniar Operako musika-aholkularia (1963-1965), Suitza Frantseseko Orkestrako musika-zuzendaria (1970-1980), Municheko Operako musika-zuzendaria eta zuzendari orokorra (1971-1992) eta, 1992az geroztik, Filadelfiako Orkestrako zuzendaria.\nAlemaniar tradizio erromantikoaren ildotik, Sawallischek duen onena eman zuen Schumann, Richard Strauss eta Schuberten lanetan, eta azken horren sinfonia guztiak grabatu zituen."}
{"id": "274306", "revid": "96586", "url": "https://eu.wikipedia.org/wiki?curid=274306", "title": "Konstantin Stanislavski", "text": "Konstantin Sergeievitx Stanislavski (; Mosku, Errusiar Inperioa, gaur egun Errusia, greg./urtarrilaren 5ajul. - Mosku, Sobietar Batasuna, ), Konstantin Sergeievitx Alexeiev jaioa, errusiar antzezle, antzerki-zuzendari eta teorialaria izan zen.\nBizitza.\n1888an Arte eta Literatura Elkartea sortu zuen Fiodor Komisazhevskirekin batera; han ezagutarazi zuen bere burua. 1898an, Moskuko Arte Antzokia sortu zuen Dantxenkorekin batera. Antzezle eta zuzendari gisa, imitazioa eta itxurakeria baztertu eta pertsonaien eta antzerki-lanen benetakotasuna eta funtsa adierazi zituen; Anton Txekhoven lanak antzerkiratu zituen gehienbat.\nTeorialari eta pedagogo gisa egindako lanari zor dio Stanislavskik bere ospea. Aktoreak prestatzeko eta trebatzeko metodo bat sortu zuen, XX. mendeko antzerkigintza irauli duena: barne-azterketaz, intuizioaz eta inkontzientearen indarraz baliaturik aktoreak sakon aztertu eta bilatu behar du pertsonaiaren psikologia, eta haren nortasuna bereganatu eta adierazi behar du pertsonaia izaki bizi bat bailitzan.\nIdazlan nagusiak \"Nire bizitza artean\", \"Aktorearen prestakuntza\" eta \"Pertsonaia nola osatu\" ditu."}
{"id": "274307", "revid": "28807", "url": "https://eu.wikipedia.org/wiki?curid=274307", "title": "Konstantin Sergeievitx Alexeiev", "text": ""}
{"id": "274308", "revid": "512", "url": "https://eu.wikipedia.org/wiki?curid=274308", "title": "Sigrid Undset", "text": "Sigrid Undset (Kalundborg, Danimarka, - Lillehammer, Norvegia, ) norvegiar idazlea izan zen. \"Marta Ulia anderea\" (1907) nobelarekin eman zen ezagutzera, eta haren ondotik \"Jenny\" (1911) eta \"Udaberria\" (1914) lanak argitaratu zituen. Bere garaiko feminismoaren aurka zegoen, eta nobela horietan maitasun librearen aldekoak kritikatu zituen eta emakumearen etxeko lana azpimarratu zuen (\"Ez zaitezte feministak izan, izan zaitezte emakumeak, emazteak eta amak\"). \"Kristin Lavransdatter\" (1920-1922) eta \"Olav Audunss\u00f6n\" (1925-1927) nobelak dira ezagunenak; gizonaren eta emakumearen arteko lehia dute gaitzat. 1925ean, katolizismora bihurtu zen eta esperientzia hori kontatu zuen \"Gymnadenia\" (1929) eta \"Sasia sutan\" (1930) obren bidez. Erlijioaz zituen ideiak azaldu zituen \"Ida Elisabeth\" (1932), \"Emakume fidela\" (1936) eta \"Madame Dorthea\" (1936) lanetan. Nazismoaren aurka zegoen, eta alemaniarrek Norvegia okupatu zutenean, Estatu Batuetara erbesteratu behar izan zuen. 1928an Literaturako Nobel saria jaso zuen."}
{"id": "274309", "revid": "28807", "url": "https://eu.wikipedia.org/wiki?curid=274309", "title": "Besancon", "text": ""}
{"id": "274310", "revid": "336", "url": "https://eu.wikipedia.org/wiki?curid=274310", "title": "R\u00e9gis Debray", "text": "Jules R\u00e9gis Debray (Paris, 1940ko irailaren 2a) frantziar idazlea eta saiakeragilea da. Louis Althusserren ikasle izan zen. 1967an, \"R\u00e9volution dans la r\u00e9volution\" (\"Iraultza iraultzan\") argitaratu zuen, eta Hego Amerikako borroka armatuarekin bat egin zuen. Che Guevararen adiskide izan zen. Boliviako agintariek atxilo hartu zuten, eta hiru urte igaro zituen presondegian. Askatu zutenean, Frantziara itzuli zen, eta eleberriak idazten hasi zen: \"L'Ind\u00e9sirable\" (1975, \"Maltzurra\"), \"La neige br\u00fble\" (1977, \"Elurrak erre egiten du\"). Intelektualen funtzio historikoari buruzko gogoeta hasi zuen (1979, \"Le Pouvoir intellectuel en France\"; 1980, \"Le Scribe\"), eta baita politikari buruzkoa ere (1981, \"Critique de la raison politique\"). Fran\u00e7ois Mitterranden aholkulari izan zen, eta Estatuko Kontseiluko kide, 1985etik 1993ra. Azken lanetan, jakintza-arlo berri baten oinarriak definitu zituen, medialogiarenak: \"Cours de m\u00e9diologie g\u00e9n\u00e9rale\" (1991) eta \"Vie et mort de l'image: une histoire du regard en Occident \"(1992)."}
{"id": "274311", "revid": "90523", "url": "https://eu.wikipedia.org/wiki?curid=274311", "title": "Fran\u00e7ois Guizot", "text": "Fran\u00e7ois Pierre Guillaume Guizot (N\u00eemes, 1787ko urriaren 4a - Saint-Ouen-le-Pin, 1874ko irailaren 12a) frantziar politikari eta historialaria izan zen. 1847-1848 bitartean Frantziako lehen ministroa izan zen, Luis Filipe errege zela.\nBizitza.\n1812an Frantziako Unibertsitatean Historia Modernoko katedra eskuratu ondoren, Luis XVIII.aren lehen gobernuan Barne Arazoetako idazkari nagusi izan zen, eta Estatuko Kontseiluko bazkide (1816). 1821ean, Duc Decazesen gobernua desegin zenean, kargu politiko guztiak galdu zituen. 1830ean, Diputatu Ganberan sartu eta Karlos X.a erori zenean, Luis Filiperen gobernuan Herri Hezkuntzako ministro izan zen; kargu hartan zela, Frantziako irakaskuntzaren oinarriak finkatu zituen. 1840an, Londresen enbaxadore izan zen. 1848ko Iraultzak baztertu zuen betiko politikatik. Belgikan eta Ingalaterran erbesteraturik egon ondoren, 1849an itzuli zen, baina politikan sartu gabe.\nHarenak dira \"Histoire de la r\u00e9volution d\u00b4Angleterre\" (1826-1827), \"Histoire de la civilisation en Europe\" (1828), \"Histoire de la civilisation en France\" (1829-1832) eta \"M\u00e9moires pour servir \u00e0 l\u00b4histoire de mon temps\" (1858-1867)."}
{"id": "274314", "revid": "336", "url": "https://eu.wikipedia.org/wiki?curid=274314", "title": "Derek George Jacobi", "text": "Derek George Jacobi (Londres, Ingalaterra, 1938ko urriaren 22a) antzezlea da.\nBizitza.\n1960an hasi zen lanean Birmingham Repertory Theatren. 1963tik 1971ra, Errege Antzerki Nazionalaren kide izan zen (garai hartan Laurence Olivierrek zuzentzen zuena). Paperik entzutetsuenak William Shakespeareren \"Otelo, Veneziako mairua\" antzerkiko Casiorena eta Anton Txekhoven \"Hiru ahizpak\" (1901) antzerkiko Tusenbachena izan ziren.\n1970eko hamarkadan, antzezle klasikoaren ospeak gora egin zuen Prospect Theatre Companyn egin zuen lanarekin. 1982an, Royal Shakespeare Companyn sartu zen, eta Shakespeareren \"Ekaitza\" eta Ibsenen \"Peer Gynt\" (1867) antzezlanetan parte hartu zuen, besteak beste. 1992an, Tomas Becket santuaren papera egin zuen Jean Anouilhen \"Becket edo Jainkoaren ohorea\" (1960) obran. Klaudio I.a antzeztu zuelako zabaldu zen bere ospea mundu osora, BBCk Robert Gravesen \"Ni, Klaudio\" (1934) nobelan oinarrituta egin zuen telesailari esker, alegia. 1994an, Sir izendapena jaso zuen, britainiar teatroari egindako ekarpenagatik."}
{"id": "274315", "revid": "28807", "url": "https://eu.wikipedia.org/wiki?curid=274315", "title": "Derek Jacobi", "text": ""}
{"id": "274316", "revid": "58701", "url": "https://eu.wikipedia.org/wiki?curid=274316", "title": "Alionycteris paucidentata", "text": "Alionycteris paucidentata Alionycteris generoko animalia da. Chiropteraren barruko Pteropodidae familian sailkatuta dago."}
{"id": "274317", "revid": "512", "url": "https://eu.wikipedia.org/wiki?curid=274317", "title": "Benedikto Nursiakoa", "text": "San Benedikto Nursiakoa (; Nursia, 480 inguruan - Montecassinoko abadia, 547 inguruan) beneditar ordenaren sortzailea izan zen. Honorio III.ak kanonizatu zuen 1220an, eta Paulo VI.ak Europako zaindari izendatu zuen 1964an. Jaieguna, martxoaren 21ean izaten da. Beneditarrek uztailaren 11n ospatzen dute beren sortzailearen eguna.\nBiografia.\nBenedikto Nursiakoaren bizitza San Gregorio Handiaren idatzietatik bakarrik ezagutzen da (\"Elkarrizketak II\"). Elezaharrak kutsaturiko kontaketa horretan esaten denaren arabera, Benedikto goi-mailako familia batean jaioa bide zen. Erromara Erretorika, Filosofia eta Zuzenbidea ikastera joan zen, baina laster erretiratu zen mundutik Subiaco mendian eremutar-bizimodua egiteko. Hiru urteren buruan ingurura bildu zitzaizkion ikasleak 12 monasterioetan banatu zituen. Gero, 529. urtean, Montecassino muinoan Montecassinoko abadia eraiki zuen, eta han hil zen 547an.\nBere izena daraman erregela idatzi zuen abade-etxe horretan, eta monasterioko bizitza gobernatzen duten oinarriak bertan bildu zituen. Tradizioz, San Benedikto \"Sartaldeko fraideen aitalehena\" izan da."}
{"id": "274318", "revid": "6327", "url": "https://eu.wikipedia.org/wiki?curid=274318", "title": "San Benito", "text": ""}
{"id": "274319", "revid": "6327", "url": "https://eu.wikipedia.org/wiki?curid=274319", "title": "San Benedikto", "text": ""}
{"id": "274320", "revid": "46380", "url": "https://eu.wikipedia.org/wiki?curid=274320", "title": "Juan Donoso Cort\u00e9s", "text": "Juan Donoso Cort\u00e9s (Izengoitia: \"Valdegamasko markesa\"; Valle de la Serena, Badajoz, 1809ko maiatzaren 6a - Paris, 1853ko maiatzaren 3a) espainiar idazle eta politikaria izan zen.\nSevillan egin zituen zuzenbide-ikasketak. Joera liberal-kontserbadoreko legelaria zela erakutsi zuen 1832an idatziriko \"Memoria sobre la monarqu\u00eda\" obran. Kargu publikoak izan ondoren, Maria Kristina erreginarekin erbesteratu zen Parisera (1840-1843). Espartero aginpidetik bota zutenean, Espainiara itzuli eta diputatu hautatu zuten (1843).\n\"Real Academia de la Lengua\" erakundeko kide izan zen 1848az geroztik; oso ospetsu bihurtu zen sarrera-ekitaldian egin zuen hitzaldia (\"Discurso sobre la Biblia\"). 1848ko Iraultzaz geroztik liberalismoaren aurka borrokatu zen buru-belarri, eta eskuin-muturrekoen aldeko sutsu bihurtu zen. Enbaxadore izan zen Berlinen (1849-1850) eta Parisen (1851). Haren \"Ensayo sobre el catolicismo, el liberalismo y el socialismo\" saiakerak (1851) eragin handia izan zuen Espainiako eta Alemaniako eskuin-muturreko kideengan."}
{"id": "274321", "revid": "28807", "url": "https://eu.wikipedia.org/wiki?curid=274321", "title": "Valdegamasko markesa", "text": ""}
{"id": "274322", "revid": "512", "url": "https://eu.wikipedia.org/wiki?curid=274322", "title": "Vladimir Drinfeld", "text": "Vladimir Gershonovitx Drinfeld (, ; Kharkov, Ukraina, ) ukrainar matematikaria da. Moskuko Unibertsitatean ikasi zuen 1969tik 1974ra. 1974an graduatu zen, eta unibertsitatean jarraitu zuen ikerlanean, Juri Ivanovitx Maninen zuzendaritzapean. Ikasketak 1977an bukatu zituen, eta 1978an hautagai-tesia defendatu zuen Moskuko Unibertsitatean. Doktorego-tesia 1988an aurkeztu zuen, Moskuko Steklov Institutuan. 1981az geroztik, Ukrainako Zientzien Akademiaren Tenperatura Apaleko Fisikaren eta Ingeniaritzaren B. Verkin Institutuan dihardu lanean. 1990eko abuztuan, Fields domina jaso zuen Kyotoko Matematikarien Nazioarteko Kongresuan (Japonian), kuantu-taldeetan eta zenbakien teorian egindako lanarengatik. Drinfeldek fisikarekin zerikusia duten problema matematikoak landu ditu, kuantu-taldeak, bereziki. Matematikari egindako ekarpenik garrantzitsuenak Langlands aieruaren frogatzea eta kuantu-taldeen teoriari buruz egindako lana dira. 1992an, Ukrainako Zientzietako Akademiako kide hautatu zuten."}
{"id": "274323", "revid": "336", "url": "https://eu.wikipedia.org/wiki?curid=274323", "title": "Alexander Haig", "text": "Alexander Meigs Haig (Filadelfia, Ameriketako Estatu Batuak, 1924ko abenduaren 2a - Baltimore, Ameriketako Estatu Batuak, 2010eko otsailaren 20a) Ameriketako Estatu Batuetako Armadako jenerala izan zen. Etxe Zuriko idazkari nagusia izan zen Richard M. Nixon lehendakariaren agintaldian, NATOko buruzagi nagusia 1974tik 1979ra, eta Ameriketako Estatu Batuetako estatu-idazkaria 1981ean.\nBizitza.\nWest Point akademia militarrean egin zituen ikasketak, eta soldadu izan zen Japonian, Korean eta beste zenbait herrialdetan. 1962tik 1965era, zenbait kargu izan zituen Defentsa Sailean. 1966-1967 bitartean, Vietnamen izan zen. 1969an, Henry Kissingerren aholkulari militar izendatu zuten, eta nazioaren segurtasunerako arazoetan lagundu zion lehendakariari. 1972an, jeneral izendatu zuten, eta, hurrengo urtean, Etxe Zuriko idazkari nagusi, Richard M. Nixon lehendakari zela. 1974tik 1979ra, NATOko buruzagi nagusi izan zen Europan. 1981ean, Estatu Batuetako lehendakari Ronald Reaganek estatu-idazkari izendatu zuen, baina dimisioa eman zuen hurrengo urtean. Estatu Batuetako estatu-idazkaritza bere gain izan duen bigarren buruzagi militarra izan da, George C. Marshallen ondotik."}
{"id": "274324", "revid": "336", "url": "https://eu.wikipedia.org/wiki?curid=274324", "title": "Mikrofono", "text": "Mikrofonoa (XVIII. mendean sortutako terminoa \"mikro\", \"Txikia\" eta \"\u03d5\u03c9\u03bd\u03aei - fon\u00e9\" antzinako grezieratik abiatuta, \"Ahotsa\")) hots-uhinak jaso eta korronte elektriko bihurtzen dituen tresna da. David Edward Hughesek asmatu zuen mikrofonoa, baina Elisha Grayk eta Graham Bellek egin zuten lehenengo mikrofonoa hitza igortzeko helburuarekin. Mikrofonoa korronte elektrikoaren sorgailua da funtsean.\nSoinu-uhinak energia elektriko bihurtzeko erabiltzen den aparatua da, eta alderantziz, soinua grabatzeko eta erreproduzitzeko prozesuetan; funtsean, elektroiman batek erakarritako diafragma bat da, bibratzean presio ezberdinek transmititutako korrontea zirkuitu batera aldatzen duena. Mikrofono batek transduktore edo sentsore elektroakustiko baten moduan funtzionatzen du, eta soinua (soinu-uhinak) seinale elektriko bihurtzen du intentsitatea handitzeko, transmititzeko eta erregistratzeko. Mikrofonoek aplikazio ugari dituzte hainbat esparrutan, hala nola telefonian, zientzian, osasunean, kontzertuetan eta ekitaldi publikoetan soinua transmititzea, ikus-entzunezko produkzioetan (zinema eta telebista) soinua transmititzea, irratia, zuzeneko produkzioa eta audio profesionala grabatzea, soinu-ingeniaritza garatzea, ahotsa ezagutzea eta VoIP.\nLehenengo mikrofonoa ikatzezkoa zen. Ikatzezko pinportak eta bi elektrodo (bata finkoa, bestea higikorra) ditu. Ikatz-pinportek elektrodo finkoa ukitzen dute, eta elektrodo higikorra ikatzezko mintz bat izaten da. Mintz horrek soinu dardarak jasotzean pinporten kokaera aldarazten du, eta, horrekin batera, elektrodoen arteko erresistentzia ere aldatzen da. Ikatzezko mikrofonoak seriean lotzen dira elektrizitate-sorgailu batekin eta kargako erresistentzia batekin; hala, erresistentziaren muturretan korronte aldakorra lortzen da mintzaren dardararen arabera. Denborarekin mikrofonoak hobetuz joan dira eta mota berriak sortu dira: mikrofono elektromagnetikoak eta elektrostatikoak, besteak beste.\nHistoria.\nDenborarekin, gizateriak ulertu zuen komunikazio-tresna eraginkorragoak eta irismen handiagokoak garatzeko beharra. Hala, transmititu nahi ziren hitzen bolumena handitzeko nahia jaio zen. Hau lortzeko antzinatasun handieneko gailua K. a. 600ekoa da. Aho-irekierak zituen maskara bat zen, anfiteatroetan ahotsaren bolumena handitzen zuen diseinu akustiko berezia zuena. 1665ean, Robert Hooke fisikari ingelesa lehena izan zen airea bezalako elementu batekin esperimentatzen, latazko telefonoaren asmakuntzaren bidez, bere mutur bakoitzean kikara bati lotutako alanbre bat zuena.\n1827an Charles Wheatstonek mikrofono hitza erabili zuen lehen aldiz soinu ahulak anplifikatzeko diseinatutako gailu akustiko bat deskribatzeko. 1870 eta 1880 artean mikrofonoaren eta audio-grabazioen historia hasi zen. Lehen mikrofonoa fonografoaren parte zen, garai horretan grabatutako soinua erreproduzitzeko gailurik ohikoena zena, eta lehen mikrofono dinamikoa bezala ezagutu zen.\nJohann Philipp Reis asmatzaile alemaniarrak aztarna-soinuaren transmisore bat diseinatu zuen, mintz dardarati bati lotutako metalezko tira bat erabiltzen zuena eta aldizkako korronte bat sortzen zuena. 1876an Alexander Graham Bellek telefonoa asmatu zuen eta lehen aldiz elektroiman bat erabiltzen zuen mikrofono funtzional bat sartu zuen. Gailu hau 'transmisore likido' bezala ezagutzen zen, diafragma azidozko disoluzio batean hagaxka eroale bati konektatuta zegoelarik. Sistema hauek, hala ere, oso kalitate baxuko soinu kaptazio bat eskaini zuten, asmatzaileak, diseinu bide alternatiboak jarraitzera bultzatu zituena.\nMikrofono baten atalak.\nDiafragma.\nMikrofono baten zatirik delikatuena da. Toki batzuetan pastilla izena ere jasotzen du, nahiz eta normalean termino hau instrumentuetan bibrazioak hartzen dituen gailuari erreferentzia egiten dion, gitarra elektriko batean adibidez. Diafragma soinu bibrazioak jasotzen dituen mintz bat da, eta uhin horiek elektrizitate bihurtzen dituen sistemari lotuta dago.\nSareta.\nDiafragma babesten du. Saihestu soinu-kolpeak (\"p\" eta \"B\" kolpeak) eta erorketaren batek eragindako kalte fisikoak.\nKarkasa.\nMikrofonoaren osagaiak jartzen diren ontzia da. Eskukoetan, ohikoenak direnak, karkasa hau metal astun gutxikoa da, eramateko arinak, baina erresistenteak gailu transduktorea babesteko orduan.\nGailu transduktorea (elementua edo kapsula).\nMikrofono baten gailu transduktore sentikorrak \"elementua\" edo \"kapsula\" du izena. Kapsula mikrofoniko hori hainbat modutan eraikita egon daiteke, eta, transduktore motaren arabera, mikrofonoak dinamiko, kondentsadore, ikatz edo piezoelektriko gisa sailka daitezke."}
{"id": "274326", "revid": "46380", "url": "https://eu.wikipedia.org/wiki?curid=274326", "title": "Jean-Pierre Mocky", "text": "Jean-Pierre Mocky, Jean-Paul Adam Mokiejewski jaioa, (Niza, - ibidem, 2019ko abuztuaren 8a) frantses zinemagilea eta antzezlea izan zen.\nAntzerkian lan egin zuen lehenengo urteetan, eta zuzendari bihurtu zen gero, 1959an, \"Les Dragueurs\" lanarekin. Hasieran, komedian espezializatu zen, eta eskema tradizionalak azaltzen zituen. Komedien artean, aipagarriak dira \"Snobs\" (1961), \"Un dr\u00f4le de paroissien\" (1963, \"Tipo bitxi bat\"), \"La Bourse et la Vie\" (1965, \"Poltsa eta bizitza\"), \"Les Compagnons de la marguerite\" (1967, \"Margaritaren lagunak\"), \"L'\u00c9talon\" (1969, \"Patroia\"). 70ko hamarkadaren hasieran, zinema gogorragora jo zuen: \"Solo\" (1969), \"L'Albatros\" (1971), \"Un linceul n'a pas de poches\" (1974, \"Hiljantziak ez du poltsikorik\"), \"Y a-t-il un Fran\u00e7ais dans la salle?\" (1982, \"Ba al da frantsesik aretoan?\"), \"La Machine \u00e0 d\u00e9coudre\" (1986, \"Askatzeko makina\"), \"Le Miracul\u00e9\" (1987, \"Mirariz sendatua\"), \"Ville \u00e0 vendre\" (1992, \"Hiria salgai\"), \"Noir comme souvenir\" (1995, \"Beltza oroigarri gisa\"), \"Alliance cherche doigt\" (1997, \"Eraztunak hatzaren bila\"). 2010ean, \"Les Insomniaques\" filmatu zuen; touscoprod.com web-orriko internautek koproduzitu zuten filma."}
{"id": "274328", "revid": "512", "url": "https://eu.wikipedia.org/wiki?curid=274328", "title": "Aproteles bulmerae", "text": "Aproteles bulmerae Aproteles generoko animalia da. Chiropteraren barruko Pteropodidae familian sailkatuta dago."}
{"id": "274329", "revid": "336", "url": "https://eu.wikipedia.org/wiki?curid=274329", "title": "Fernanda Ribeiro", "text": "Maria Fernanda Moreira Ribeiro (Penafiel, Portoko barrutia, 1969ko ekainaren 23a ) iraupen luzeko lasterketetan aritzen den portugaldar atleta da. 10.000 metroko proban Olinpiar Jokoetako eta munduko txapelduna izan zen.\nHamahiru urterekin egin zuen debuta nazioarteko lasterketetan, eta 3.000 metroko probako bere adineko markarik onena ondu zuen urterik urte hogeita bi urte arte. 5.000 metroko lasterketan gauza bera lortu zuen 14 eta 18 urte bitartean. Seulgo (1988) eta Bartzelonako (1992) Olinpiar Jokoetan parte hartu zuen, eta 1994an urrezko dominak irabazi zituen Europako pista libreko eta estaliko txapelketetan, 5.000 eta 3.000 metrotan, hurrenez hurren. 1995eko uztailean, 5.000 metroko munduko errekorra hautsi zuen (14 minutu, 36 segundo), eta urte horretan bertan urrezko domina lortu zuen Munduko Txapelketan, 10.000 metroko proban, G\u00f6teborgen. Atlantako Olinpiar Jokoetan erreginaldia sendotu zuen 10 kilometroko proba irabazita. 1997ko Munduko Txapelketetan, Atenasen, zilarrezko domina lortu zuen 10.000 metroko proban, eta brontzezkoa 5.000 metrokoan."}
{"id": "274330", "revid": "46380", "url": "https://eu.wikipedia.org/wiki?curid=274330", "title": "St\u00e9phane Grappelli", "text": "St\u00e9phane Grappelli (Paris, Frantzia, 1908ko urtarrilaren 26a - Paris, 1997ko abenduaren 1a) jazzeko biolin-jotzaile frantsesa izan zen. Biolinaren doinua jazz musikan arrakastaz txertatu duen musikari bakarretakoa.\nBiografia.\nParisko Kontserbatorioan biolina jotzeko teknika klasikoa ikasi zuen, baina jazz musikako diskoak entzun zituen orduko, erabat aldatu zuen jotzeko bere moldea. 1930eko hamarraldian, kontzertuak emateaz gainera, zenbait abesti grabatu zituen, Frantziako ereserkiaren jazz-bertsio bat eta guzti, Django Reinhardt gitarra-jotzailearekin batera. Jazz libreko inprobisazioak jotzen zituzten, estilo hori musika-joera independentetzat ezagutua izan baino hogeita bost urte lehenago. Grappellik osaturiko boskotea Frantziako ospetsuenetako bat izan zen. Garai hartako musikari onenekin jo zuten, hala nola Jos\u00e9phine Bakerrekin, George Gershwinekin eta Louis Amstrongekin. Bigarren Mundu Gerraren ondoren, Frantziako eta Britainia Handiko klubetan lan egin zuen, eta 1968an, Estatu Batuetan jo zuen lehenengo aldiz, Newport Jazz Festival jaialdian."}
{"id": "274331", "revid": "336", "url": "https://eu.wikipedia.org/wiki?curid=274331", "title": "Eug\u00e8ne Guillevic", "text": "Eug\u00e8ne Guillevic (Carnac, Morbihan, Bretainia, 1907ko abuztuaren 5a - Paris, Frantzia, 1997ko martxoaren 19a) bretainiar poeta izan zen.\nBiografia.\nSurrealismoaren kontrako sutsua izan zen. 1942an argitaratu zuen lehenengo poema-bilduma, \"Terraqu\u00e9\" (1942, \"Lurbira\"). Bere idazkera zehatza eta metafora ororen kontrakoa zen, etsipenaren hurbilekoa zenbaitetan, Bretainiaren oroitzapenez beteta sarritan: \"Ex\u00e9cutoire\" (1947, \"Betearazlea\"), \"Gagner\" (1949, \"Irabazi\"), \"Carnac\" (1961).\n1943. urtean alderdi komunistako kide egin zen, eta orduz geroztik, bere ideia politikoak nabarmen agertu ziren bere lanetan: \"Trente et un sonnets\" (1954, \"Hogeita hamaika soneto\"), \"L'\u00c2ge m\u00fbr\" (1955, \"Adin heldua\"). Idazketa itxiagora itzulirik, japoniar haikuaren oso hurbilekoa askotan, hainbat bilduma argitaratu zituen: \"Sph\u00e8re\" (1963, \"Esfera\"), \"Avec\" (1966), \"Euclidiennes\" (1967, \"Euklidearrak\"), \"Ville\" (1969, \"Hiria\"), \"Inclus\" (1973, \"Barne\"), \"Trou\u00e9es\" (1982, \"Irekiguneak\"), \"Requis\" (1983, \"Beharrezko\"), \"Autrefois\" (1984,\" Behinola\") eta abar."}
{"id": "274332", "revid": "28807", "url": "https://eu.wikipedia.org/wiki?curid=274332", "title": "Eugene Guillevic", "text": ""}
{"id": "274333", "revid": "512", "url": "https://eu.wikipedia.org/wiki?curid=274333", "title": "Robert Moog", "text": "Robert Moog (Flushing, New York, Ameriketako Estatu Batuak, 1934 - Asheville, Ipar Carolina, Ameriketako Estatu Batuak, 2005) asmatzailea izan zen. Musika-sintetizadorea asmatu zuen.\nBizitza.\nFisika, ingeniaritza elektrikoa (Columbiako Unibertsitatean) eta ingeniaritza fisikoa (Cornell Unibertsitatean) ikasi zituen. New Yorkeko Queens Collegeko ikasle zela, bere enpresa sortu zuen, edozein musika-tresnaren hotsa era elektronikoan errepikatzeko gai ziren teklak ekoizteko. Herbert Deutsch musikagilearen laguntzarekin, Moog sintetizadorearen eredua aurkeztu zuen 1964ko biltzar batean. Tresna horrek izugarrizko eskaerak izan zituen, eta mundu osoan ezagun egiten hasi zen \"Moog\" izenaz.\nGero, Walter Carlos musikagilearekin hasi zen lanean, eta hark \"Switched on Bach\" lana grabatu zuen 1969an. 1976an, berriz, Polymoogo tresna ezagutarazi zuen, akordeak sortzeko gaitasuna zuena. Gaur egun, asko erabiltzen da tresna hori herri-musikan, nahiz eta musika elektronikoko musikagileek ere erabili dituzten tresnak ematen dituen aukerak. Asmatzailea hil ondoren, Bob Moog Fundazioa sortu zuten haren oroitzapenez, musika elektronikoa garatzeko bizitza osoan egin zuen lanari jarraipena emateko."}
{"id": "274334", "revid": "336", "url": "https://eu.wikipedia.org/wiki?curid=274334", "title": "Ragnar Lodbrok", "text": "Ragnar Lodbrok () IX. mendeko Danimarkako errege bikingoa izan zen. Heroi bikingo nagusietako bat izan zen Ipar Europako Erdi Aroko literaturan, baina gutxi dira oso hari buruz ezagutzen diren egiazko datuak. Hegoaldeko Erromako Inperio Santuaren aurka borrokatu zen, eta batzuen arabera, bikingoek Frantziaren aurka eginiko erasoa gidatu zuen 845. urtean. Bikingo edo normandiar horiek berak bide ziren 844. urtetik aurrera Lapurdiko eta Gipuzkoako kostaldean barrena egungo Euskal Herrian sartu zirenak, eta Iberiar Penintsulan gaurko Portugalgo kostaldetik barneratu zirenak arabiarren aurka borrokatzeko. Kroniken arabera, Northumbriako erregeak Ragnar atxilotu, eta sugez beteriko hobi batera egotzi zuen, hil zedin. Ragnarren elezaharra guztiz zabaldu zen Eskandinavian, Danimarkan eta Islandian, bereziki, eta saxoiar herrietan, eta oihartzun handia utzi zuen antzinako teutoien elezaharretan; tradizio batzuen arabera, Ragnarrekiko lotura zuzena izan zuten Sigfrido eta Brunilda heroi germaniarrek.\nTelebista.\n2013an estreinatutako \"Vikings\" telesaileko protagonista da."}
{"id": "274335", "revid": "336", "url": "https://eu.wikipedia.org/wiki?curid=274335", "title": "Hans Reichenbach", "text": "Hans Reichenbach (Hanburgo, 1891ko irailaren 26a - Los Angeles, 1953ko apirilaren 9a) Alemaniako filosofoa izan zen. Fisikaren Filosofiako irakaslea izan zen Berlinen; 1933an, naziek aginpidea eskuratu zutenean, Turkiara erbesteratu zen eta Istanbulgo Unibertsitatean irakasle izan zen. Gero, Estatu Batuetara joan eta Kaliforniako Unibertsitateko irakasle izan zen. 1928an, beste batzuekin batera, Berlingo Taldea sortu zuen, filosofiaren eta zientziaren arteko harremanak aztertu nahi zituen zientzialari- eta pentsalari-taldea. Reichenbachek ezagutza zientifikoaren metodo gisa eta ondorioen kritika gisa ulertzen zuen zientziaren filosofia. Harentzat probabilitatea gertaldien maiztasunaren muga da. Teoria kuantikoaren hizkuntza sistematizatzeko hiru balioko logika proposatu zuen. Idazlanak: \"Philosophie der Raum-Zeit-Lehre\" (\"Espazioaren eta denboraren dotrinaren filosofia\"); \"Philosophic Foundations of Quantum Mechanics\" (\"Mekanika kuantikoaren filosofia hastapenak\"); \"Modern Philosophy of Science\" (\"Zientziaren filosofia modernoa\")."}
{"id": "274336", "revid": "46380", "url": "https://eu.wikipedia.org/wiki?curid=274336", "title": "Anne Desclos Aury", "text": "Anne Desclos Aury (Izengoitiak: \"Dominique\"; \"Pauline R\u00e9age\") idazle eta kazetari frantsesa (Rochefort-sur-Mer, 1907ko irailaren 23a - Corbeil-Essonnes, 1998ko apirilaren 27a).\nBiografia.\nIrakaskuntzan aritu zen sei urtez Parisen (ingelesa ikasia zen), kazetari- eta itzultzaile-lanari ekin zion arte. 1949an, Denise-Clairouin saria eman zioten bere itzulpen-lanengatik. Gallimard argitaletxean aritu zen lanean, NRF (Nouvelle Revue Fran\u00e7aise) erakundearen idazkari nagusia izan zen, baita hainbat sari literariotako epaimahaikide ere. 1974an, Frantziako Letren Kontseilu Goreneko kide izendatu zuten. 1994an aitortu zuen jendaurrean berrogei urtez ezkutuan eduki zuen sekretua: berak idatzia zen \"Histoire d\u00b4O\" (\"O-ren istorioa\"). 1954an argitaratu zuen eleberri erotiko ospetsu hori Pauline R\u00e9age goitizenarekin, 1943an \"Anthologie de la po\u00e9sie religieuse\" (\"Poesia erlijiosoaren antologia\") plazaratu ondoren. 1958an saiakera-bilduma bat argitaratu zuen, \"Lectures pour tous\" (\"Guztiontzako irakurgaiak\"). Auryk zioenez, desafio gisa idatzi zuen \"O-ren istorioa\", Jean Paulhan (maite zuen gizona) bereganatzeko asmoz."}
{"id": "274337", "revid": "28807", "url": "https://eu.wikipedia.org/wiki?curid=274337", "title": "Dominique", "text": ""}
{"id": "274338", "revid": "28807", "url": "https://eu.wikipedia.org/wiki?curid=274338", "title": "Pauline R\u00e9age", "text": ""}
{"id": "274340", "revid": "96586", "url": "https://eu.wikipedia.org/wiki?curid=274340", "title": "Franco Corelli", "text": "Franco Corelli, jaiotza-izenez Dario Corelli (Ancona, Markak, Italia, 1921eko apirilaren 8a - Milan, 2003ko urriaren 29a) italiar tenorra izan zen.\nBiografia.\nDe Sabata orkestra-zuzendariak animaturik, adinez nahiko heldua zela sartu zen kantagintzaren munduan. Milanen musika-ikasketak egin ondoren, lehen aldiz 1951n abestu zuen, \"Carmen\" operan. Mario Del Monacoren ordezkapen-lanak egiten hasi zen, eta hark kantatzeari utzi zionean, haren lekua hartu zuen Milango Scalan eta New Yorkeko Metropolitan Opera Housen.\nGiulini, Seraphin, Von Karajan eta Erede zuzendari handiekin eta \"bel canto\"-ko urrezko garaiko kantari nagusiekin abestu zuen, batez ere Maria Callasekin. Besteak beste, ondorengo operak kantatu zituen: Verdiren \"Aida\", \"Il trovatore\", \"Ernani\" eta \"La forza del destino\"; Pucciniren \"Tosca\", \"Manon Lescaut\" eta \"Turandot\"; Bizeten \"Carmen\"; Belliniren \"Norma\", eta verismoko lan guztiak.\n1974an hartu zuen erretiroa, eta 1991 eta 1992an, Italiako \"Giuseppe Verdi\" eta Espainiako \"Francesc Vi\u00f1as\" izeneko lehiaketetan epaimahaikide izan zen."}
{"id": "274341", "revid": "28807", "url": "https://eu.wikipedia.org/wiki?curid=274341", "title": "Dario Corelli", "text": ""}
{"id": "274342", "revid": "512", "url": "https://eu.wikipedia.org/wiki?curid=274342", "title": "Balionycteris maculata", "text": "Balionycteris maculata Balionycteris generoko animalia da. Chiropteraren barruko Pteropodidae familian sailkatuta dago."}
{"id": "274343", "revid": "336", "url": "https://eu.wikipedia.org/wiki?curid=274343", "title": "Edmund Husserl", "text": "Edmund Gustav Albrecht Husserl (Pro\u00dfnitz, Moravia, 1859ko apirilaren 8a - Friburgo, 1938ko apirilaren 27a) alemaniar filosofoa izan zen.\nBizitza eta lanak.\nHasieran zientziak, eta zientzien artean bereziki matematika ikasi zuen. Franz Brentanoren ikasle izan zen, eta hark eragin handia izan zuen Husserlengan. Irakasle izan zen, Hallen, G\u00f6ttingenen eta Friburgon, harik eta, 1936an, bere judu jatorria zela eta, irakaskuntzatik kendu zuten arte.\u00a0\nKontzientzia ikertu eta deskribatu zuen, mundu objektiboaz nahiz irudimen hutsezkoaz nola jabetzen garen aurkitzeko asmoz; azken jomuga, berriz, sistema deduktibo formalen teoria orokorra eraikitzea zuen. Atera zituen ondorioen arabera, kontzientziak ez du jabegai dituen objektuez kanpoko existentziarik. Fenomenologia deritzo Husserlen filosofia-sistemari. Azken lanetan idealismoaren aldera lerratu zen, ez baitzien aitortzen objektuei kontzientziaz kanpoko izaterik.\nBere obra nagusiak \"Logical investigations\" (1900, \u00abLogika ikerkuntzak\u00bb) eta \"Ideas for a pure phenomenology\"\u00a0(1907, \u00abFenomenologia huts baterako ideiak\u00bb) dira."}
{"id": "274344", "revid": "1545", "url": "https://eu.wikipedia.org/wiki?curid=274344", "title": "Tabriz", "text": "Tabriz (persieraz/azerbaijaneraz:\u062a\u0628\u0631\u06cc\u0632 ; ahoskatua) Irango ipar-mendebaldeko muturreko hiria da, Ekialdeko Azerbaijan probintziako hiriburua, Quri Txay ibaiaren ertzean kokaturik dagoena. 2011n 1.494.998 biztanle zituen. Unibertsitatea eta aireportua ditu.\nGeografia.\nTabriz ipar-mendebaldeko Iranen dago, Ekialdeko Azerbaijan probintzian, Eynali and Sahand mendiguneen artean. Eskualde horretan lurrikara ugari gertatzen dira.\nKlima.\nHiriak estepako klima hotza dauka, \"BSk\", K\u00f6ppen klima sailkapenaren arabera.\nHistoria.\nXIII. mendearen bukaeran, mongol agintarien garaian, alegia, Irango hiriburu eta intelektualen gune nagusi izan zen. Safavien garaian, halaber, Persiako hiriburua izan zen. Turkiarren eta errusiarren mende egon zen ondoren. 1946an Azerbaijango Errepublika Demokratikoko hiriburu egin zuten, baina berehala konkistatu zuten irandarrek. Lurrikara ugari izan dira hirian (K.a. 791, K. o. 858, 1041, 1721, 1727, 1780).\nEkonomia.\nMerkataritza eta industria (ehungintza, petrolio-findegiak, nekazaritzarako makineria, eraikuntzarako gaiak, motorrak) dira ekonomia-jarduera nagusiak.\nOndarea.\nLurrikara ugari gertatzen diren eremuan dagoen arren monumentu ugari gorde ditu. Aipagarriak dira, besteak beste, 1465-1466 urteetako Musjed-e Kabud meskita (\"Meskita urdina\") eta XIV. mendeko hiri gotortua.\nTabrizko bazarra Ekialde Hurbileko zaharrenetakoa da eta munduko bazar estali handiena. 2010ean Gizateriaren Ondare izendatu zuen Unescok."}
{"id": "274345", "revid": "58701", "url": "https://eu.wikipedia.org/wiki?curid=274345", "title": "Zo\u00e9 Vald\u00e9s", "text": "Zo\u00e9 Vald\u00e9s (Habana, 1959ko maiatzaren 2a) Kubatar eleberrigilea. Kubatik erbesteratu zen 1994an, eta espainiar herritartasuna eskuratu zuen 1997an. Parisen bizi izan zen urte askoan, senarra eta alabarekin, espainiar herritartasuna eman zioten arte. Zo\u00e9 Vald\u00e9sen obran, Habana berreskuratzeko (memorian behinik behin) ahalegina dago beti. 1996an, Planeta sariketako finalista izan zen \"Te di la vida entera\" (\"Bizitza osoa eskaini nizun\") obrarekin. Arrakasta handia izan zuen lan horrek, eta lehenago argitaratzea lortu ez zituen zenbait obra plazaratu zizkioten orduan. Beste zenbait lan aipagarri: \"La nada cotidiana\" (1996, \"Eguneroko ezereza\"), \"La ira: c\u00f3lera de los \u00e1ngeles\" (1996, \"Hira: aingeruen haserrea\"), \"Sangre azul\" (1996, \"Odol urdina\"), \"Caf\u00e9 nostalgia\" (1997, \"Nostalgia Kafea\"). 1998an, hamalau ipuineko bilduma bat argitaratu zuen \"Traficantes de belleza\" (\"Edertasun salerosleak\") titulupean, eta 1999an, kezka existentzialei buruzko poesia-liburu bat, \"Cuerdas para el lince\" (\"Sokak katamotzarentzat\"). Bestalde, Espainiako eta Frantziako hainbat egunkari eta aldizkaritan idazten du, besteak beste, \"El Pa\u00eds\", \"El Mundo\", \"Le Monde\", \"Lib\u00e9ration\" eta \"Le Nouvel Observateur\" argitalpenetan."}
{"id": "274346", "revid": "46380", "url": "https://eu.wikipedia.org/wiki?curid=274346", "title": "David V\u00e1zquez Mart\u00ednez", "text": "David V\u00e1zquez Mart\u00ednez (Tucum\u00e1n, Argentina, 1930eko martxoaren 24a - Madril, Espainia, 1986ko otsailaren 15a) jatorri argentinarreko biokimikaria eta ikertzaile espainiarra izan zen. Biokimikaren gurasotzat hartu izan da.\nBiografia.\nFarmaziako eta kimika-zientzietako ikasketak egin zituen, Madrilen lehenbizi, eta Cambridgen (Ingalaterra) gero. Antibiotikoei buruzko eta proteinen sintesi biologikoari buruzko azterketak egin zituen batez ere, Espainiako Zientzia Ikerkuntzarako Kontseilu Gorenaren babespean. 1971tik aurrera, erakunde horretako ikertzaileen prestakuntza hobetzeaz arduratu zen, eta 1968tik aurrera Kontseiluaren mendeko zenbait institututako zuzendari izan zen; besteak beste, Biologia Zelularraren, Biokimika Makromolekularraren eta Biologia Molekularraren institutuetakoa.\nBere ikerketan oinarrituta idatzi dituen lanak, berrehun eta berrogeita hamarretik gora, Espainiako eta atzerriko zenbait aldizkaritan argitaratu dira. Espainiako Biokimika Elkarteko zuzendari eta Madrilgo Unibertsitate Autonomoko irakasle izan da. 1985ean, Ikerkuntzako Asturiasko Printzea saria jaso zuen."}
{"id": "274347", "revid": "512", "url": "https://eu.wikipedia.org/wiki?curid=274347", "title": "Bego\u00f1a Vicario", "text": "Mar\u00eda Bego\u00f1a Vicario Calvo (Caracas, Venezuela, 1962ko martxoaren 3a -) bizkaitar zinemagilea da, batez ere animazioa lantzen duena. Animazio irakaslea da Euskal Herriko Unibertsitateko Arte Ederren Fakultatean.\nHastapenak.\nBego\u00f1a Vicario Caracasen jaio zen, 1950eko hamarkadan familiak hara emigratuta; berak urtebete inguru zeukala, Euskal Herrira etorri ziren. Aita argazkilaria zuen; laborategia zeukan etxean, eta Vicario harekin ibiltzen zen, argazkiak errebelatzen. Horren eraginez, zaletasun handia izan du beti artegintzarekiko. Gainera, animazio txekiarra ikusten zuten etxean, objektuekin egina eta sinbolismo handikoa: \"Kikarak, ezpain-zapiak mugitzen ikustea magikoa iruditzen zitzaidan\".[1] Marrazki bizidunak, berriz, ez zaizkio inoiz hainbeste interesatu: \"Marrazkiak irrealak dira, eta, beraz, animazioan bere medio naturalean mugitzen dira. Zinea trikimailua da, baina trikimailuaren barruan truku errealagoak egon daitezke.\"\nArte Ederrak ikasi zituen, eta han ohartu zen ez zuela jardun gura garai hartan ikus-entzunezkoek eskaintzen zituzten ohiko alorretan, hots, kazetaritzan eta publizitatean. Hizkuntzak gustukoak zituela-eta, errusiera ikasten hasi zen, eta Moskun egin zuen egonaldi batean animatzaileak egokitu zitzaizkion etxean; \"bizitzaren opari bat\", azaltzen du berak. Vicariok dioenez, \"herentzia oso potentea\" ekarri zuen handik.\nLanak.\nAnimazio Teknikak Gasteizko Diseinu Zentroan eta Moskuko Poit Estudioan ikasi zituen. Zinemagintzan 1993. urtean hasi zen, orduan zuzendu baitzuen lehenengo lana, \"Geroztik ere\" izenekoa. Bertan, poliziak etxea miatu ondoren emakume batek bizi dituen ondorio psikologikoak aztertu zituen. Hiru urte geroago \"Zureganako grina\" egin zuen, giza harremanei buruzko irudikapena. Hirugarren laburra ere 1996. urtean filmatu zuen; gaztelaniaz egindako \"Pregunta por m\u00ed\" (1996) lanak etorkin afrikar baten kezkak islatu zituen, eta 1997an animazioko Goya Saria irabazi zuen. 2011n \"Haragia\" eta 2016an \"Tarzan ez zen\u00a0horren guay\" eta\u00a0\"Beti bezperako koplak\" eta 2017an\u00a0\"Areka\" (2017) izan dira bere proiektuak,\nLanbidea.\nBego\u00f1a Vicario Euskal Herriko animazioko film laburren zuzendari berritzaileenetako bat da. 1988tik, irakasle dihardu EHUko Arte Ederren fakultatean, eta bere tailerra animazio esperimentalaren alorreko artista gazteen harrobia da. Gainera, artikulu andana bat idatzi du, eta hainbat jardunalditan parte hartu du. Euskal komunitate zientifikoaren Inguma datu-basean, berak sorturiko 10 ekarpen bildu dira."}
{"id": "274348", "revid": "28807", "url": "https://eu.wikipedia.org/wiki?curid=274348", "title": "Bego\u00f1a Vicario Calvo", "text": ""}
{"id": "274349", "revid": "512", "url": "https://eu.wikipedia.org/wiki?curid=274349", "title": "Zestodo", "text": "Zestodoak (\"Cestoda\") platihelminteen filumeko zenbait animalia metazooez esaten da. Animalia bizkarroiak dira, ugaztunen barrunbeetan bizi direnak. Egituraz luzexkak dira, digestio-aparaturik gabeak. \nZestodoak digeritzen hasitako elikagaiez inguratuta egoten dira digestio-aparatuan, eta beren gorputz-azal guztitik elikadura xurgatzeko gai dira. Gorputza buruaz, heltzeko kakoez eta arraren eta emearen ugal sistemak dituzten eraztunez edo segmentuz eratua dute. Zestodoen bizitza-zikloan bi ostalari behar dira, lehenengoa bigarrenaren harraparia, jalea, izan ohi delarik. Segmentu helduak, milaka arrautza ernaldu dituztela, gorotzetan ateratzen dira lehenengo ostalariaren gorputzetik; arrautzetatik enbrioiak ernetzen dira, gero larba bihurtu eta bigarren ostalariaren hesteetan bizkarroi bihurtzen dira. 13 ordena bereizten dira zestodoen artean: tetrafilidoak, ziklofilidoak eta nipoteniidoak, besteak beste. Tenia da klase honetako animaliarik ezagunena."}
{"id": "274350", "revid": "1545", "url": "https://eu.wikipedia.org/wiki?curid=274350", "title": "Rosalina Abejo", "text": "Rosalina Abejo (Tagoloan, Ekialdeko Misamis, 1922ko uztailaren 13a - Fremont, Kalifornia, 1991ko ekainaren 5a) Filipinetako musikagile, zuzendari eta pianista izan zen.\nManilan egin zituen musika-ikasketak, eta hango Emakumeen Unibertsitatean jaso zuen maistra-titulua, 1957an. Gero, Estatu Batuetan, musika- eta konposizio-ikasketak egin zituen Ohion eta Washingtongo Unibertsitate Katolikoan. 1968tik 1970era, zuzendaritza eta pianoa ikasi zituen Erroman. Parisera ere joan zen, Nadia Boulangerekin lan egitera. 1977an, Filipinetatik Kaliforniako Fremontera joan zen, eta han moja sartu zen. Bera izan zen aita santuarengandik orkestra sinfonikoak zuzentzeko baimena jaso zuen lehen moja. Gero, Kansasko Unibertsitatean eta Kentuckyko San Pio Mintegian irakaslea izan zen. Filipinetan, berriz, Cagayan de Oro eta Davao hirietako orkestra sinfonikoak sortu zituen. Sinfoniak, kontzertuak, erlijio-kantak, kantatak, koartetoak, oktetoak eta beste hainbat eta hainbat musika-lan ondu zituen.\nLanak.\n400 konposizio lanetik gora sortu zituen"}
{"id": "274351", "revid": "512", "url": "https://eu.wikipedia.org/wiki?curid=274351", "title": "Ignazio Arregi", "text": "Ignazio \"Inazio\" Arregi Zendoia (O\u00f1ati, 1931ko abuztuaren 6a - Loiola, 2020ko azaroaren 16a) gipuzkoar erlijio-gizon eta kazetaria izan zen.\nHamazazpi urte zituela Jesusen Konpainian sartu eta Filosofia eta Teologia ikasketak hasi zituen O\u00f1ako San Francisco Javier Ikastetxean (Burgos). Bi lizentziaturak Bilbon, Deustuko Unibertsitatean, amaitu zituen geroago. Kazetaritzaren munduan murgildurik, 1963-1965 bitartean Bergamoko (Italia) \"Scuola di Giornalismo di Bergamo\" delakoan telebista eta irratian espezializatuz, Gizarte Komunikabidetako Diplomatura lortu zuen. Loiolako Herri Irratian 1966. urtean esatari-lanetan hasi eta 1982 arte jardun zuen, azken lau urteetan zuzendari gisa. Bertatik, Eusko Irratira egin zuen jauzi.\nGarai hartan herri-mailako musika-programarik hoberenaren Ondas Saria ere jaso zuen. Herri Irratia utzi zuenean, Eusko Irratia, Radiodifusi\u00f3n Vasca, S.A.-ko zuzendari izatera pasa zen 1982ko abenduan, eta kargu horretan egon zen 1985 arte. 1986an, Vatikano Irratian hasi zen lanean, Programazio saileko zuzendariorde eta Informatiboen saileko zuzendari bezala. TVErekin lankidetzan ere ibili zen Vatikanotik, igandeko mezei ahotsa jarriz."}
{"id": "274352", "revid": "6327", "url": "https://eu.wikipedia.org/wiki?curid=274352", "title": "Ignacio Arregi Cendoya", "text": ""}
{"id": "274354", "revid": "336", "url": "https://eu.wikipedia.org/wiki?curid=274354", "title": "John Bunyan", "text": "John Bunyan ( ahoskatua; Elstow, Bedfordshire, - Londres, ) ingeles teologo eta idazlea izan zen. Parlamentuko armadaren lerroetan borrokatu zen Gerra Zibilean (1644). Ezkondu ondoren (1647), emaztearen erlijio-liburuen irakurketaren bidez bokazioa aurkitu zuela eta, Eliza baptistaren ministro bihurtu zen (1657). Aparteko etorriaren jabe, Karlos II.a errege egin zutenean, haren predikuak Errestaurazioaren aurkakoak zirela eta, hamabi urtez eduki zuten presondegian (1660-1672). Han idatzitako \"Grace abounding to the chief of sinners\" (1666, \"Bekatu handienari ematen zaion grazia\") lana egilearen erruen aitorpen zuzena da. Beste obra bat, \"The Life and Death of Mr. Badman\" (1680, \"Badman jaunaren bizitza eta heriotza\"), non pasadizoak bekatuen argigarri gisa ageri diren, eleberri moralaren aitzindaria da. \"The Pilgrim\u00b4s Progress from this world to that which is to come\" (1678, 1684, \"Erromesaren bidaia mundu honetatik datorrenera\") da Bunyanen obra nagusia, Ingalaterran Bibliaren ondoan irakurriena izan zena."}
{"id": "274355", "revid": "336", "url": "https://eu.wikipedia.org/wiki?curid=274355", "title": "Bernard Lyot", "text": "Bernard Lyot (Paris, Frantzia, 1897ko otsailaren 27a - Kairo, Egipto, 1952ko apirilaren 2a) frantses ingeniaria izan zen.\nBiografia.\nParisen ingeniaritza-ikasketak egin ondoren, Alfred P\u00e9rot fisikariaren laguntzaile gisa lanean hasi zen Parisko Eskola Politeknikoan. 1920-1952 bitarteko urteetan, Meudon Behatokian lan egin zuen (1926an, Parisko Behatokiaren barneko sail egin zuten Meudongoa).\nOptikan aditua zen Lyot, eta planeten argi-islen polarizazioa ikertzeko ahalmen handiko polariskopioa eraiki zuen. Pic du Midi mendian hainbat behaketa egin zituen, eta behaketa haien bidez ondorioztatu zuen Ilargiaren gainaldeak sumendi-hautsaren modura jokatzen duela, eta Marten harea-ekaitzak gertatzen direla.\nLyoten ikerketa garrantzitsuenak, dena dela, koronografoa asmatzeko egindakoak izan ziren; tresna horri esker, eklipserik ez denean Eguzkiaren koroa ikertzeko aukera du ikertzaileak. Lyotek lerro espektral berriak aurkitu zituen Eguzkiaren koroan, eta Eguzkiaren irtenguneen irudiak filmatu zituen lehenengo aldiz."}
{"id": "274356", "revid": "96586", "url": "https://eu.wikipedia.org/wiki?curid=274356", "title": "Georges Marchais", "text": "Georges Ren\u00e9 Louis Marchais (La Hoguette, Calvados, Frantzia, 1920ko ekainaren 7a - Paris, Frantzia, 1997ko azaroaren 16a) politikaria izan zen.\nBizitza.\nLehen mailako ikasketak amaitu zituenean, mekanikaren alorrera jo zuen, eta Issy-les-Moulineauxko Voisin aeronautika-lantegian hasi zen lanean. 1942an Municha bidali zuten lanera, eta han izan zen 1947 arte. Ondoren, egunkari liberalek nazitzat jo zuten, nahiz eta Marchaisek ukatu egin zuen salaketa hori. 1947an Frantziako Alderdi Komunistan sartu zen, eta handik bi urtera alderdi horretako XIX. Biltzarrean idazkari nagusi laguntzaile izendatu zuten. 1994an, azkenik, kargua bereganatu zuen.\n1980an, Europako Legebiltzarrean istilu ugari izan zituen, sobietarrek Afganistanen zuten politikaren alde egiteagatik. Frantziako Errepublikako lehendakaritzarako hautagai izan zen 1981eko hauteskundeetan, baina lehenengo itzulian atzera egin zuen, Fran\u00e7ois Mitterranden mesedetan. Marchais aurrena eurokomunista izan zen, ondoren Sobietar Batasunaren aldeko, eta Frantziako Alderdi Komunistaren XXV. Biltzarrean alderdiaren atal gogorrari eustea erabaki zuen."}
{"id": "274357", "revid": "512", "url": "https://eu.wikipedia.org/wiki?curid=274357", "title": "Casinycteris argynnis", "text": "Casinycteris argynnis Casinycteris generoko animalia da. Chiropteraren barruko Pteropodidae familian sailkatuta dago."}
{"id": "274358", "revid": "46380", "url": "https://eu.wikipedia.org/wiki?curid=274358", "title": "Pierre Daninos", "text": "Pierre Daninos (Paris, Frantzia, 1913ko maiatzaren 26a - \"Ib.\", 2005eko urtarrilaren 7a) frantses idazlea eta kazetaria izan zen.\nLanak.\n\"Carnets du bon Dieu\" (1947, \"Jainko onaren oharrak\") lanari esker egin zen ezagun, eta \"Carnets du major Thompson \"(1954, \"Thompson maiorraren oharrak\") lanarekin lortu zuen ospea. Azken lan horretan, frantses herritar arruntaren deskribapen ironikoa egin zuen, britainiar ofizial baten ikuspegitik. Umorearen ildotik jarraitu zuen ondorengo lanetan: \"Le Secret du major Thompson \"(1956, \"Thompson maiorraren sekretua\") eta \"Les Nouveaux Carnets du major Thompson \"(1973, \"Thompson maiorraren ohar berriak\"); eta orobat, \"Un certain monsieur Blot\" (1960, \"Blot jauna delako bat\") eta \"Made in France \"(1977, \"Frantzian egina\") lanetan ere. Baina \"Le Trente-Sixi\u00e8me Dessous\" (1966, \"Hogeita hamaseigarren zuloa\") eta \"Auto-m\u00e9moires\" (1984, \"Memoriak\") lanetan erakutsi zuen dramak egiten ere bazekiela. Daninos batez ere estilista zen, dotorea, eta frantses hizkuntzaren zale amorratua: \"Le Jacassin\" (1962), \"Snobissimo\" (1964), \"La France prise aux mots\" (1986)."}
{"id": "274359", "revid": "512", "url": "https://eu.wikipedia.org/wiki?curid=274359", "title": "James Purdy", "text": "James Otis Purdy (Hicksville, Ohio, 1914ko uztailaren 17a - Englewood, New Jersey, 2009ko martxoaren 13a) estatubatuar idazlea izan zen.\nBiografia.\nFamilia eskoziar-irlandarra zuen jatorriz. Txikia zela banandu ziren gurasoak, eta abandonaturik utzi zuten.\n1957an, \"Color of Darkness\" (\"Iluntasunaren kolorea\") ipuin-bilduma argitaratu zuen. Ipuin horietako pertsonaiak bi umezurtz dira; hiri handira joaten dira ihesi, eta gizartearen behe-mailako klasea ezagutzen dute han. 1959an idatzi zuen lehenengo eleberria, \"Malcolm\" (1959). Eleberri horretan ere umezurtz bat da pertsonaia nagusia, gorputzean eta ariman jendearen eraso gogorrak jasaten dituena.\nOspea, ordea, 1964an etorri zitzaion \"Cabot Wright Begins\" (\"Cabot Wright hasten da\") lanarekin. 1975ean, \"In a Shallow Grave\" (\"Hilobi huts batean\") idatzi zuen: Vietnamgo gerran, gizon bat desitxuraturik gelditzen da; jaioterrira itzultzen da, baina erabakitzen du ezkutaturik bizitzea duen itxuragatik.\nPurdyren beste lan aipagarri batzuk: \"The Nephew\" (1960, \"Iloba\") eta \"Garments the Living Wear\" (\"Bizidunek jantzitako jantziak\")."}
{"id": "274360", "revid": "11782", "url": "https://eu.wikipedia.org/wiki?curid=274360", "title": "L\u00e9opold Senghor", "text": ""}
{"id": "274361", "revid": "1545", "url": "https://eu.wikipedia.org/wiki?curid=274361", "title": "Eugen Gomringer", "text": "Eugen Gomringer (Cachuela Esperanza, Bolivia, 1925eko urtarrilaren 20a -) suitzar idazlea da, boliviarra jatorriz.\nBiografia.\nEkonomiako eta Artearen Historiako ikasketak egin zituen 1946tik 1950era, Bernako eta Erromako unibertsitateetan.\n1959tik 1985era, publizitateko buru gisa lan egin zuen zenbait enpresa pribaturentzat. 1976an, estetikaren teoriari buruzko eskolak ematen hasi zen D\u00fcsseldorfeko Arteen Akademian, eta Zero talde artistikoarekin bat egin zuen lan horretan ari zen bitartean.\nGomringer \"poesia konkretua\" delakoaren aitzindaritzat hartua da: eredu liriko berri bat osatu zuen \"Konstellationen\" (1953, \"Konstelazioak\") obrarekin, zeinetan hizkuntza objektu soil izatera murriztuta gelditzen baita, osagai bisuala azpimarratzeko beste ezeren gainetik.\nHauek dira Gomringerren beste lan aipagarri batzuk: \"Das Stundenbuch\" (1965, \"Orduen liburua\") eta \"Poesie als mittel der Umweltgestaltung\" (1969, \"Poesia, ingurunearen konfiguraziorako baliabide gisa\") saiakera."}
{"id": "274362", "revid": "9435005", "url": "https://eu.wikipedia.org/wiki?curid=274362", "title": "Florentzio Idoate Iragi", "text": "Florentzio Idoate Iragi (Orikain, Ezkabarte, Nafarroa Garaia, 1912ko urriaren 27a - Iru\u00f1ea, 2001eko urriaren 17a) artxibozaina eta historialaria izan zen.\nBiografia.\nZaragozan egin zituen Historiako ikasketak. Nafarroako Artxibo Nagusian lan egin zuen 1947. urteaz geroztik. Espainiako Historia Akademiako kidea zen. Nafarroako historia-gaiak landu zituen, batez ere, bere artikulu eta liburuetan: \"Inventario de los bienes de la reina D.\u00aa Mar\u00eda, esposa de Pedro IV de Arag\u00f3n\" (1947), \"Agotes en los valles de Roncal y Bazt\u00e1n\" (1948), \"Los gitanos en Navarra\" (1949), \"Brujer\u00eda en la monta\u00f1a de Navarra en el siglo XVI\" (1951), \"Rincones de la Historia de Navarra\" (1954-1966, hiru liburuki), \"Las fortificaciones de Pamplona a partir de la conquista de Navarra\" (1954), \"El Se\u00f1or\u00edo de Sarr\u00eda\" (1959), \"Cat\u00e1logo documental de la Ciudad de Corella\" (1964), \"Documentos sobre agotes y grupos afines en Navarra\" (1973), \"La brujer\u00eda en Navarra y sus documentos\" (1978), \"Cat\u00e1logo del Archivo General de Navarra, Secci\u00f3n de Guerra\" (1978) eta \"Esfuerzo b\u00e9lico de Navarra en el siglo XVI\"."}
{"id": "274363", "revid": "28807", "url": "https://eu.wikipedia.org/wiki?curid=274363", "title": "Florencio Idoate Iragui", "text": ""}
{"id": "274364", "revid": "28807", "url": "https://eu.wikipedia.org/wiki?curid=274364", "title": "Florentzio Idoate", "text": ""}
{"id": "274365", "revid": "96586", "url": "https://eu.wikipedia.org/wiki?curid=274365", "title": "Alfonso L\u00f3pez Michelsen", "text": "Alfonso L\u00f3pez Michelsen (Bogota, 1913ko ekainaren 30a - Bogota, 2007ko uztailaren 11) kolonbiar politikaria izan zen. Kolonbiako Errepublikako lehendakaria izan zen 1974tik 1978ra.\nBizitza.\nKolonbiako lehendakari ohi Alfonso L\u00f3pez Pumarejoren eta Maria Michelsenen semea zen. Zuzenbide-ikasketak egin zituen, eta 1938an hasi zuen politikari-karrera. 1960an, Kolonbiako Mugimendu Iraultzaile Liberala izeneko alderdia sortu zuen. 1974an lehendakari izendatu zuten. Estatuaren intereseko hainbat proiektu egin zituen, hala nola ekonomia-larrialdirako plana, zergen erreforma, inflazioaren jaitsiera eta abar.\nPolitikari izateaz gainera, irakasle eta gaztelaniazko idazle ere izan zen. Idazle gisa izaera historiko eta politikoko saiakerak idatzi zituen; besteak beste, \"Introducci\u00f3n al estudio de la Constituci\u00f3n de Colombia\" (1942); \"Los \u00faltimos d\u00edas de L\u00f3pez\" (1961); \"Con mis propios ojos: cr\u00edticas, cr\u00f3nicas, entrevistas y discursos 1953-1982\" (1982); eta \"El quehacer literario\" (1989). Horiez gainera, hainbat eleberri argitaratu zituen; besteak beste, \"Los Elegidos\" (1953)."}
{"id": "274366", "revid": "512", "url": "https://eu.wikipedia.org/wiki?curid=274366", "title": "Pedro Miralles", "text": "Pedro Miralles Claver (Valentzia, 1955eko abuztuaren 26a - \"ib.\", 1993ko abuztuaren 30a) industria-diseinatzaile eta arkitekto espainiarra izan zen. XX. mendearen bukaerako Espainiako diseinatzaile nagusietako bat izan zen.\nArkitektura-ikasketak egin zituen, Valentzian hasi eta Madrilen bukatu. Espainiako hiriburuan kultura postmodernoarekin lotuta zeuden pertsonak ezagutu zituen: unibertsitatean maisu izan zuen Rafael Moneo arkitektoa, eta \"la movida madrile\u00f1a\" deitu zen mugimenduko ordezkari batzuk, Pedro Almod\u00f3var zinema-zuzendaria, esate baterako. 1983an, Jes\u00fas del Pozo jostunaren lantegian hasi zen lanean, eta urtebete geroago, banakako lehen altzari-erakusketa egin zuen, Valentzian. Industria-diseinatzaile gisa, 1987tik aurrera iritsi zen heldutasunera, Milanen Domus Academy master ospetsua egiteko diru-laguntza jaso zuenean. Harrezkero, lan asko egin zuen, Espainiako, Frantziako eta Italiako enpresentzat. Diseinurik aipagarrienak: \"Hakernar\" aulkia (1987); \"Andrew Sisters \"aulkiak (1988); \"Lyns\" aulkia (1989); \"Liquid\" lanpara (1991); \"Arabesco\" aulkia (1992)."}
{"id": "274367", "revid": "56334", "url": "https://eu.wikipedia.org/wiki?curid=274367", "title": "Alice Munro", "text": "Alice Ann Munro, jaiotzez Alice Ann Laidlaw (Wingham, Ontario, 1931ko uztailaren 10a - ) Kanadar ipuin-idazlea da, ingelesez idazten duena. Gaur egungo ingelesezko literaturaren egile nabarmenetako bat da. 2013an Literaturako Nobel Saria jaso zuen.\nBiografia.\nAlice Munro Winghamen jaio zen, 1931an, Ontarioko probintzian, bere aitak, Robert Eric Laidlaw, azeri eta bisoiak hazten zituen etxalde batean. Ama, Anne Clarke Laidlaw (jaiotzez Chamney), eskola irakaslea zuen.\nBi urtez ingelesa ikasi zuen Western Ontarioko Unibertsitatean. Bertan ezagutu zuen James Munro. 1951an ezkondu ziren eta senar-emazteak Vancouverrera joan ziren bizitzera. 1963an, beren hiru alabak jaioak zirela, Victoriara aldatu ziren; bertan liburu-denda bat eduki zuen senarrarekin batera. 1972an dibortziatu egin zen eta Clintonen (Ontario) hartu zuen bizilekua. Ontariora itzulitakoan, bere unibertsitate ohiko idazle-egoiliar bihurtu zen. Kontakizun laburrak idatzi zituen zenbait aldizkaritarako eta irratirako, eta baita telebistarako testuak ere. 1976an ezkondu egin zen, berriz ere, Gerald Fremlinekin.\nIbilbide literarioa.\nMunro oso gazte hasi zen idazten, nerabe zelarik, eta 1950ean argitaratu zuen bere lehen kontakizuna, \"The dimension of a shadow\", oraindik ingelesa eta kazetaritza ikasten ari zenean Western Ontario Unibertsitatean.\nArgitaratu zuen lehenengo kontakizun-bilduma \"Dance of the happy shades\" (1968) izan zen eta Governor General saria irabazi zuen lan honekin. Obra arrakastatsu honen ondoren \"Lives of girls and women\" (1971) argitaratu zuen; elkarri lotutako istorioz osatutako liburua. 1974an \"Something I've been meaning to tell you\" (1974) istorio sorta argitaratu zuen.\n1978an \"Who do you think you are?\" (1978) lana argitaratu zuen (Ameriketako Estatu Batuetan \"The beggar maid: stories of Flo and Rose\" izenburuarekin kaleratua). Hau ere elkarri lotutako istorioz osatutako obra bat da eta lan honekin, bigarren aldiz, Governor General's Literary Award saria irabazi zuen.\n1979 eta 1982 artean Australia, Txina eta Eskandinavian zehar ibili zen, bere lana aurkezten eta irakurketa publikoak egiten. 1980ean Munro idazle-egoiliar izan zen Columbia Britainiarreko Unibertsitatean eta Queensland Unibertsitatean. 1982an \"The moons of Jupiter\" (1982) argitaratu zuen.\n1980ko hamarkadaz geroztik Alice Munrok, gutxienez, ipuin-bilduma bat argitaratu du lau urtetik behin; azkenekoak 2001, 2006, 2009 eta 2012an. Munroren istorioen lehen bertsioak aldizkarietan agertu izan dira sarritan, hala nola, \"The Atlantic Monthly\", \"Grand Street\", \"Harper's Magazine\", \"Mademoiselle\", \"The New Yorker\", \"Narrative Magazine\" eta \"The Paris Review\".\n2013ko urriaren 10ean Literaturako Nobel Saria jaso zuen, eta orduan \"ipuin modernoaren arloko haren maisutasuna\" azpimarratu zen. Kanadako lehen emakumea da Literaturako Nobel Saria jasotzen duena, eta munduko hamahirugarrena.\nAlice Munroren ibilbide profesionalean nabarmentzekoa da Douglas Gibson editorearekin izan duen harreman luzea. Gibsonek Macmillan Kanada argitaletxea utzi zuenean bere editorial propioa sortzeko (Douglas Gibson Books), Munrok, Gibsonekin lanean jarraitzeko, utzi egin zuen bere ordura arteko argitaletxea. Orduz geroztik bien arteko harreman profesionala mantendu egin da. 2011ean, Gibsonek bere memoriak argitaratu zituenean, Munrok idatzi zion sarrera eta, gaur egun ere, maiz azaltzen da Gibson Munroren ordez, azken honek, osasun arazoak direla-eta, ezin duenean agerraldi publikoetara joan.\nMunroren ipuin-bildumak hamahiru hizkuntzatara itzuli dira, tartean euskarara. 2012an Nagore Tolosak Meettok argitaletxearen eskutik Munroren \"Too much happiness \"(2009) itzuli zuen euskarara, \"Zorion handiegia\" izenburuarekin. 2018an Isabel Etxeberriak Erein eta Igela argitaletxeen eskutik \"Hateship, Friendship, Courtship, Loveship, Marriage\" (2001) itzuli zuen euskarara \"Etsaiak, lagunak, ezkongaiak, maitaleak, senar-emazteak\" izenburuarekin.\nEstiloa.\nBere lanen ezaugarri nabarmenetako bat xehetasun eta \u00f1abardurei eskaintzen dien atentzioa da. Bere pertsonaiak objektibotasun eta zehaztasun handiarekin erakusten ditu, sentimendu sakon eta konplexuak azalduz eta beren psikologian sakonduz; maiz idazle errealistatzat hartu izan da. Teknika errealista hau James Agee eta Eudora Welty estatubatuar idazleek eragina da. Izan ere, Munrok berak onartu du hainbat emakume idazleen hasierako eragina: Katherine Anne Porter, Flannery O\u2019Connor, Carson McCullers edo lehen aipatutako Eudora Welty. Eta bi gizonezko narratzaileena: James Agee eta bereiziki William Maxwell.\nMunroren istorioetako asko Hurongo konderrian, Ontarion, kokatzen dira. Eskualdeari lotutako ikuspuntua bere fikzioaren ezaugarrietako bat da. Herri txikiei buruzko bere istorioak Estatu Batuetako landa-hegoaldeko idazleen kontakizunekin alderatzen dira. William Faulkner eta Flannery O\u2019Connorren istorioetan gertatzen den moduan, Munroren pertsonaiek, maiz, ohitura eta tradizio errotuei aurre egin behar diete, baina haien erreakzioa lasaiagoa izaten da, Estatu Batuetako hegoaldeko idazleek sortutako pertsonaiekin alderatuz gero. Bere pertsonaia maskulinoek gizon arruntaren funtsa jasotzen dute; aldiz, emakumezko pertsonaiak konplexuagoak dira.\nMunroren lanak maiz kontakizun laburren idazle handienekin konparatu ohi dira. Bere istorioetan, Txekhovenetan bezala, tramak ez bide du garrantzi handirik\u00a0 eta \u201cez da askorik gertatzen\u201d; izan ere, bere literatur mundua eguneroko bizitzan kokatzen da. Bere idatzietan, bereiziki lehen istorioetan, maiz azaltzen den gaia da heldutasunera iristen den neskatilarena, familiarekin eta haurtzaroko hiri txikiarekin bakeak egiten dituena. Lan berriagoetan, \"Etsaiak, lagunak, ezkongaiak, maitaleak, senar-emazteak\" (2001) eta \"Runaway\" (2004) kasu, aldatu egin du bere ikuspuntua, helduaroan bakarrik dauden emakumeez eta zaharren nahigabe eta bizipenez aritzen da. Bere estiloaren ezaugarria da pertsonaiek gertaera bat argitzen duen eta hari zentzua ematen dion errebelazio bat bizitzea.\nSariak.\nHiru aldiz irabazi du Governor General\u2019s Award Saria (1968, 1978, 1986).\n1998an Estatu Batuetako National Book Critics Circle Award saria irabazi zuen \"The love of a good woman\" lanagatik.\nEspainian, 2005ean Javier Mar\u00edas idazleak Premio Reino de Redonda saria eman zion, eta 2011an Premio Tormenta saria irabazi zuen \"Zorion handiegia\" liburuagatik.\n2013an Literaturako Nobel Saria jaso zuen.\nGainera, beste sari hauek ere irabazi ditu: Giller Prize (1998, 2004), Rea Award, Lannan Literary Award, W. H. Smith Library Award, Man Booker International Prize, Marian Engel Award eta Premio Ennio Flaiano.\nMunroren lanek egokitzapen diferenteak izan dituzte zineman: \"Martha, Ruth and Edie\" (1988), \"Edge of Madness\" (2002), \"Away from Her\" (2006), \"Hateship, Loveship\" (2013) and \"Julieta\" (2016)."}
{"id": "274368", "revid": "512", "url": "https://eu.wikipedia.org/wiki?curid=274368", "title": "Erzurum", "text": "Erzurum () Turkiako hiria, izen bereko probintziako hiriburua, Eufrates ibaitik hurbil eta 1.950 metroko goratasunean. Turkiako Siberia izenaz ere ezaguna da, hain baitira hotzak hango neguak. 338.073 biztanle (2007). Azienda-azoka. Eskulangintza, azukre-findegiak eta ehungintza.\nHistoria.\nBizantziarrek beretu ondoren (Teodosipolis izena izan zuen bizantziarren garaian), armeniarren esku geratu zen 978. urtean, eta seljuktarrek hartu zuten 1071. urtean. XIII. mendean mongoliarrek hartu zuten, eta 1515. urtean otomanoek beretu zuten, persiarren mende egon ondoren. 1919ean turkiarren lehen kongresu nazionaleko egoitza izan bazen ere, turkiarren zapalkuntza basatia jasan zuen Erzurumek, haien mende geratu ziren armeniar herri guztiek bezala."}
{"id": "274369", "revid": "28807", "url": "https://eu.wikipedia.org/wiki?curid=274369", "title": "Erzerum", "text": ""}
{"id": "274370", "revid": "1519", "url": "https://eu.wikipedia.org/wiki?curid=274370", "title": "Filae", "text": "Filae edo File (egiptoeraz P-aaleq, \u00abmuga\u00bb; grezieraz: Philae; arabieraz: Jazirat Filah) Niloko uharte txikia da, Aswanen hegoaldetik 8 kilometrora dagoena. Uharte santua zen, Isis jainkosaren lurra; berandukoak dira bertako eraikuntzak. Zaharrena Nektanebo II.aren tenplu txikia da. Tenplu nagusia Isis jainkosarena da, Nektanebo II.ak egina. Uholdeek hondatu zuten zati bat, eta Ptolomeo II.ak eta Ptolomeo XIII.ak konpondu zuten. Monumentu horrek garrantzi handia du, behe-erliebeengatik eta hormetan eta zutabeetan grabaturik dituen testuengatik. Iparraldean Horusen tenplua dago, ekialdean Hathorren tenplu txikia, Ptolomeo VI.ak eraikia, eta hego-ekialdean Trajanoren kioskoa.\nLuzaro Filae kristautasunaren hedakuntzaren kontrako bilgune izan zen, eta V. mendera arte erromes paganoak joan ohi ziren bisitari. Aswango urtegia egin zenean, urtean hamar hilabetez ur azpian geratzen ziren tenpluak. UNESCOk bultzaturik ordea, Nubiako monumentuak salbatzeko nazioarteko kanpaina jarri zen martxan, eta Filaeko tenpluak ondoan zegoen Agikia uhartera eraman zituzten, 1972tik 1980ra bitartean."}
{"id": "274372", "revid": "512", "url": "https://eu.wikipedia.org/wiki?curid=274372", "title": "Chironax melanocephalus", "text": "Chironax melanocephalus Chironax generoko animalia da. Chiropteraren barruko Pteropodidae familian sailkatuta dago."}
{"id": "274373", "revid": "512", "url": "https://eu.wikipedia.org/wiki?curid=274373", "title": "Keith James Laidler", "text": "Keith James Laidler (Liverpool, Ingalaterra, 1916ko urtarrilaren 3a - 2003ko abuztuaren 26a) britainiar kimikaria izan zen.\nBere jaioterrian eta Oxford eta Princetongo unibertsitateetan ikasi ondoren, kimika-irakasle izan zen Ottawako Unibertsitatean. Entzimen kimikan eta beste prozesu biokimikoetan aditua zen, eta aitzindari izan zen zinetika kimikoaren eta konplexu aktibatuaren teorien alorretan. Argitalpen ugariren egile izan zen, besteak beste: \"Chemical Kinetics\" (1950, \"Zinetika kimikoa\"); \"Chemistry of Enzymes\" (1954, \"Entzimen Kimika\"); \"Reaction Kinetics\" (1963, \"Erreakzio Zinetika\"); \"Principles of Chemistry\" (1966, \"Kimikaren hastapenak\"); \"Theories of Chemical Reaction Rates\" (1969, \"Erreakzio kimikoen lastertasunei buruzko teoriak\"); \"The Chemical Elements\" (1970, \"Kimika osagaiak\"); eta \"The World of Physical Chemistry\" (1993, \"Kimika Fisikoaren mundua\"). Hainbat sari jaso zituen, horien artean Kanadako Royal Society elkartearen Tory eta Centenary dominak. 1981az geroztik kimika-irakasle emeritua izan zen Ottawako Unibertsitatean."}
{"id": "274374", "revid": "512", "url": "https://eu.wikipedia.org/wiki?curid=274374", "title": "Shimonoseki", "text": " Japoniako hegoaldeko hiria eta portua da. Yamaguchi prefekturako hiri handiena den arren Yamaguchi da hiriburua. 2014ko erroldaren arabera 272.668 biztanle ditu. Honshu uhartean egon arren ia 6 milioi biztanle dituen Fukuoka\u2013Kitakyushu metropoli eremuan sartzen da.\nJaponiako globo arrain ekoizle nagusia da, bertan fugu (\u6cb3\u8c5a) izena ematen zaio.\nGeografia.\nHonshu uhartearen hego-mendebaleko muturrean dago, Yamaguchi prefekturan, Kanmon itsasartearen ertzean, Tsushimako itsasartearen eta Setoko Barne Itsasoaren artean.\nHistoria.\nXII mendeko Genpei Gerran Dan-no-ura borroka bertan izan zen. 1185eko martxoaren 24an Genjiren flotak (Minamoto leinua) Heikerena (Taira) garaitu zuen. Gerra honi esker Tairatarrek Japoniaren kontrola galdu eta Minamoto Yoshitsune shogun bihurtu zen Kamakuran bere egoitza ezarriz.\n1863. urtean Komei enperadoreak atzerritar guztiak bota zituen hiritik, eta europarrek hiria bonbardatu zuten. Txinaren eta Japoniaren arteko gerra amaitu zenean, 1895ean, han negoziatu zuten bakea, eta Txinak, Korearen independentzia onartzeaz gainera, Japoniaren menpe utzi zituen Lao-Tongeko penintsula, Taiwan eta Pesng-hu uhartea.\n1899ko dekretu batek Shimonoseki nazioarteko itsas-portu izendtu zuen eta Erresuma Batuarekin eta Estatu Batuekin merkatal harremanak izateko ireki zen.\n1902 arte Bakan (\u99ac\u95a2) izenaz ezagutu izan zen Shimonoseki.\nEkonomia.\nHango portutik merkataritza-harreman estuak bideratzen dira Errusia, Korea eta Txinarekin. Ikatza, ehunak, kontserbak eta tresneria mekanikoa esportatzen ditu. Japoniako mendebaleko lehen arrantza-portua da, eta garrantzi handikoa da, halaber, hiriko industria (ontziolak, eraikuntzarako gaiak, kimika-industria). 1942. urtean zabaldutako tunelak hiria eta Kyushu uhartea lotzen ditu."}
{"id": "274375", "revid": "96586", "url": "https://eu.wikipedia.org/wiki?curid=274375", "title": "Tordesillasko Ituna", "text": "Tordesillasko Ituna 1494ko ekainaren 7an Espainiako eta Portugalgo errege-erreginek izenpetu zuten hitzarmena da, Ameriketako lurralde berriak konkistatzean muga-arazorik gerta ez zedin. 1493an Alexandro VI.a Aita Santuak \"Inter caetera\" eta \"Eximiae devotionis\" buldak argitaratu zituen. Konkistaturiko lurraldeak bitan banatzeko lerroa zehazten zen haietan, iparburutik hegobururaino: Cabo Verdetik mendebalera ehun legoaz harantzako lurraldeak Espainiaren administraziopean geratu ziren, eta lerro horretatik ekialderakoak, Portugalen mende. Europako gainerako herri kolonizatzaileek eta Portugalgo errege Joan II.ak ez zuten Aita Santuaren bulden edukia onartu, eta Portugalgo erregeak negoziazio gehiago eskatu zizkien Errege Katolikoei. 1494an beste hitzarmen bat izenpetu zuten Gaztelako Tordesillas herrian; horren arabera, Cabo Verdetik mendebalera 370 legoara atzeratu zen banalerroa. Tordesillasko hitzarmena 1507an berretsi zuten Julio II.a Aita Santuak eta Portugalgo Manuel I.a erregeak; horrela, Portugalek Esperantza Onaren lur-muturrean zuen itsasbidea mantentzea ziurtatzen zuen, eta espainiarrek, Antilletako bidea.\n2007an, ituna Unescok Gizartearen Ondare izendatu zuen, \"Munduaren memoria\" kategorian.\nAurrekariak.\nAlc\u00e1\u00e7ovaseko Ituna.\nTordesillasko Ituna Alc\u00e1\u00e7ovaseko Itunaren aurrekaria izan zen: 1479ko irailaren 4an, Elisabet Gaztelakoa eta Fernando Aragoikoa eta Alfontso V.a Portugalgoa erregeek sinatua, horren bidez, Gaztelako Ondorengotza gerrari amaiera eman zion eta bakea zigilatu. Beligerantziaren amaiera formalizatzeko balio izateaz gain, itunak beste klausula batzuk ere bazituen, kanpo-proiekzioaren politikari buruzkoak, une hartan Gaztelak eta Portugalek Ozeano Atlantikoa eta Afrikako kostaldeak menderatzeko lehian baitzeuden. Itun horren banaketaren bidez, Gaztelako Koroak Kanariar uharteak jaso zituen, eta Portugalgo Erresumak, berriz, Madeira, Azoreak eta Cabo Verde uharteen gainean eta Ginearen eta, oro har, Afrikako kostaldearen gainean zuen domeinuaren aitorpena lortu zuen: \"Aurkitutako eta termino horietan aurkitu, konkistatu edo deskubritu den guztia, okupatua edo aurkitua izan dela adierazten du\".\nAurrekari hurbila: Kolonen lehen bidaia.\nKritbal Kolonek Amerikara egin zituen lau bidaietatik lehenengoaren ibilbidea berreraikitzea izan zen, Koloni egotzitako Egunkariaren datuetan oinarrituta.\n1492an Gaztela eta Aragoiko erregee-erreginak Koloni Ozeano Atlantikoan mendebalderantz nabigatuz aurkikuntza espedizio bat egiteko baimena eman zioten. Bi karabelek parte hartu zuten: la Pinta, eta La Ni\u00f1a eta Santa Maria naok, Mart\u00edn Alonso Pinz\u00f3n, Vicente Y\u00e1\u00f1ez Pinz\u00f3n eta Juan de la Cosa buru zituztela, hurrenez hurren.\nXV. mendearen amaieran, batzuek kalkuluak baliozkotzat jotzen zituzten, Klaudio Ptolomeoren 180.000 estadioko lurreko zirkunferentziaren gainean, 28.350 kilometroko zirkunferentzia bat ematen zuena, Lurraren zirkunferentzia erreala, 40.120 kilometrokoa da, Ptolomeoren kalkuluarekiko, 11.770 kilometrokoa, eta, Amerikako eta Asiako kostaldeen artean, 11.200 kilometro inguruko gehienezko arku bat dago. Neurri-akats hori kontuan hartuta, eta Marko Polo Txinara iritsi zenetik Europan Asiako ekialdeko kostaldeko profilak ezagutzen zirela kontuan hartuta, Kolonek espero zuen Cipango kostaldea zehazki Antilletako egungo kokalekuan aurkitzea. Ez da ahaztu behar Eratostenesen neurketa ere ezagutzen zela, 252.000 estadiokoa, errealitatera askoz ere egokituagoa, eta neurketa hori Salamancako unibertsitateari Colonen bidaia ezinezkoa zela esateko eskatutako txostenean azaldu zen.\nJakina denez, Kolonek Ptolomeoren neurketari eutsi zion, eta, beraz, 1492ko abuztuaren 3an Palos de la Fronteratik abiatu eta Kanariar uharteetara joan ziren. Kolonek Karibe itsasoan segitu zuen: Kubara urriaren 28an iritsi zen eta La Espa\u00f1olara, abenduaren 6an. Abenduaren 24an Santa Maria Espainiako kostaldean sartu zen eta bere hondakinekin Gabonak gotorlekua eraiki zen.\nEspedizioa 1493ko urtarrilaren 16an itzuli zen eta handik egun batzuetara ekaitz batek bi ontziak banandu zituen. Pinta, Pinzonen agindupean, Baionara (Galizia) iritsi zen otsail amaieran, eta Isabel eta Fernando errege-erreginei aurkikuntzaren berri eman zien. Bitartean, La Ni\u00f1a \u2014Kolon bertan zihoan\u2014Portugalgo Santa Maria uhartean geldialdia egin zuen otsailaren 17an, Azoreetan, eta martxoaren 4an Lisboara joan zen, 7 hilabete eta 12 eguneko bidaiaren ondoren. Han, Joan II.a erregeak galdekatu zuen, eta bere aurkikuntzen berri eman zion. Berehala, Portugalgo erregeak lur berrien jabetza aldarrikatu zuen, Alc\u00e1\u00e7ovaseko Itunetik eratorritako eskubideak alegatuz. Isabelek eta Fernandok, berriz, ukatu egin zuten asmo hori, nabigazioa beti mendebaldean egin zela argudiatuz, \"Eta ez Kanarietako hegoaldean\". Hilaren 15ean Palosko portura itzuli zen Kolon, eta hurrengo hilabetean Badalonan jaso zuten errege-erreginek.\nAlexandriako buldak.\nKolonek aurkitu berri zituen lurraldeen gaineko gaztelar subiranotasuna baieztatzeko, Isabelek eta Fernandok, laguntza eskatu zioten Alexandro VI.a Aita Santuari (Rodrigo Borgia), 1492ko abuztuan aukeratua izan zena eta, horrekin, elkarrekiko mesedeen harreman luzea zuena. Aita Santuak lau bulda jaulki zituen, Alexandriar bulda izenaz ezagutzen direnak, 1493ko maiatza eta iraila bitartean datatuak: lehen \"Inter caetera\", bigarren \"Inter\" \"caetera\", hirugarren \"Eximiae devotionis\" eta laugarren eta azken \"Dudum siquidem\". Bertan, Azoreetatik eta Cabo Verdetik 100 legoara dagoen meridianoaren mendebaldeko lurrak eta itsasoak Gaztelako koroarenak izango zirela ezarri zuen. Meridiano hori Gaztelako erreginaren baimenik gabe zeharkatzen zuten guztientzat eskomunioa dekretatzen zen.\nItunaren negoziazioa.\nKolon itzuli eta 1493ko martxoan Lisboatik igaro ondoren, Joan II.a Portugalgoak aurkitu gabeko uharteak Kanariar Uharteetatik hegoaldera zeudela adierazi zuen, eta Alc\u00e1\u00e7ovaseko Itunak esleitzen zizkiola interpretatzen zuen, beste interpretazio batzuen arabera, tratatu hori soilik Afrikako kostaldeei buruzkoa zen arren. Joan II.ak, hori egiaztatzeko eskuaira bat prestatzea agindu zuen, eta, horretarako, Indietatik Kolonekin itzuli ziren bi pilotu portugaldar atxiki zituen. Hala ere, 1493ko abuztuan Kolonek erregeei idatzitako gutun batean, portugaldarrek Madeiratik mendebaldera karabela bat bidali zutela jakinarazi zien.\nJoan II.ak bere erregeorde ziren Pero Dias doktorea eta honen idazkari Rui de Pina bidali zituen, 1493ko maiatzean Inter Caetera buldak ezagutzen ziren bitartean, hauek, bereziki bigarrena, gaztelarren oso aldekoak ziren eta Portugalgo erregea atsekabetu zuten. Portugal, enpresa amerikarren praktikatik kanpo geratzen zen, aita santuaren izendapenez marraztutako barrutiko irudimenezko lerroak, Afrikako kostaldeetara mugatzen baitzuen, Mundu Berria, modu pribatiboan, errege eta erregina Gaztelakoarentzat eta Aragoikoarentzat geratzen zelarik. Hauek, jarrera transigentea izatera pasa ziren, aita santuaren babesa eta Frantziako erregearekin sinatutako bakea baitzuten.\nOndoren, Errege-erregina Katolikoek eta errege lusitanoak alde biko itun bat negoziatu zuten. Ordezkaritza diplomatikoak hainbat hilabetez bildu ziren Tordesillasen. Garcia de Resende kronista portugaldarraren arabera, Joan II.ak oso espioitza sare eraginkorra zuen, Errege-erregina Katolikoen gertuko pertsonez osatua, hauen nortasuna ezagutzen ez delarik, eta Lisboara albisteak azkar eramaten zituzten zaldizko posta sistema baten bidez.\nAzkenik, bi monarkietako ordezkariek akordio bat lortu zuten, 1494ko ekainaren 7an sinatutako itun batean islatua, gaur egun Tordesillasko Ituna deitua. Errege Katolikoen aldetik, Enrique Enr\u00edquez de Guzm\u00e1n, erregeen maiordomo nagusia, Gutierre de Cardenas, Santiagoko Ordenako komendadore nagusia eta Errege kontalaria, eta Rodrigo Maldonado doktorea; portugesetik, Ruy de Sousa, bere seme Juan de Sousa eta Arias de Almadana magistratua sinatu zuten. Ehun eguneko epea ezarri zen erregeek berresteko; Errege Katolikoek 1494ko uztailaren 2an berretsi zuten Arevalon, eta Joan II.ak hurrengo irailaren 5ean Setubalen. Itunaren jatorrizkoak Sevillako (Espainia) Indietako Artxibo Nagusian eta Lisboako (Portugal) Torre do Tomboko Artxibo Nazionalean gordetzen dira.\nItunak, Egoitza Santuaren bidez berrestea eskatuko zela adierazten zuen, baina, era berean, argi eta garbi ezartzen zuen alde bat bera ere ezin izango zela bete gabe utzi aitaren \"motu proprioa\" alegatuz.\nItunaren edukia.\nItunaren funtsa demarkazio lerro berri bat hitzartzea izan zen, hau delarik bere muturrak bi polo geografikoetan izanik, Cabo Verdeko uharteen mendebaldera 370 legoatara pasatzea. 1500. urtean Pedro Alvares Cabral kostaldera iritsi zen.\nBere Espainiako Historian, Ram\u00f3n Men\u00e9ndez Pidalek, Tordesillasko Ituna, Europako historiako lehen itun modernotzat jo zuen, lehen aldiz, elkarrizketak zeramatzaten diplomatikoen ondoan, lehenak teknikoki aholkatzen zituzten bi peritu talde baitzeuden (espainiarrak eta portugaldarrak).\nMuga honela ezarri zen: polo artikotik polo antartikora marra bat egin zen, berau Cabo Berdetik hirurehun eta hirurogeita hamar legua mendebalderantz pasatzen zelarik.\nBi aldeek konpromisoa hartu zutenbestearen jurisdikziora espediziorik ez bidaltzeko; hala ere, espainiar ontziei portugaldarren uretan nabigazio askea aitortu zitzaien Ameriketara bidaiatzeko.\nGainera, kolonen Bigarren Bidaia garatzen ari zela kontuan hartuta, 1494ko ekainaren 20ra arte Gaztela eta Aragoiko nabigatzaileek Cabo Verdetik 250 eta 370 legoa bitartean uharte edo lur irmoren bat aurkitzen bazuten, Espainiako erregeentzat geratu behar zutela ere erabaki zen. Hori ez zen gertatu, Kolon ez baitzen Hego Amerikara hurbildu bere lehen bi bidaietan.\nAfrikako arrantzari eta Fezeko Erresumari buruzko Ituna.\n1494ko ekainaren 7an Tordesillasen sinatutako bigarren itunak 3 urteko debekualdia ezarri zien espainiarrei: zehazki, ezin zuten Bojador lurmuturraren eta Rio de Oro lurmuturraren arteko uretan eta hegoalderago arrantzatu, baina ondoko kostalde musulmana eraso zezaketen. Bojador lurmuturraren iparraldean, bi herrialdeek kostaldea arrantzatu eta eraso zezaketen. Fezeko Erresumako eragin guneak, Ehiza herrian, altxagarrirantz mugatu ziren.\nMuga-lerroaren demarkazioa.\nTordesillasko Itunak demarkazio lerroa soilik zehazten zuen, hots, polotik polora 370 legoako eskuineko marra zen, Cabo Verdeko uharteen mendebaldera. Ez zuen lerroa meridiano graduetan zehazten, ezta gradu batean sartzen ziren legoak ere, eta ez zuen 370 leguak zenbatu behar ziren uhartea identifikatzen.\nPartizio horren lerro edo marra hori eskuinean eman nahi izan dadin, ziur aski Cabo Verdeko uharte horietatik mendebaldera indexatuko da, uharte horietatik hirurogeita hamar legoa inguru, esan bezala, zati horietako ugazaben prokuradoreek finkatuta, hurrengo hamar hilabeteetan, dataren egunetik kontatzen hasita. Eratzaileek bi karabela edo lau karabela egin behar badituzte, komeni da jakitea zati bakoitzeko bat edo bi, edo gutxiago, zati horiek adostuko dituztela beharrezkoak direla, garai horretarako kalak elkarrekin Kanaria Handiaren uhartean... ontzi horiek guztiek batera jarraituko dute beren bidea Cabo Verdeko uharte horietan, eta handik eskuin-errota hartuko dute mendebalderaino. Pertsona horiek, nortzuk diren, erabaki dezatela neurtzea, zatiei kalterik egin gabe, eta, amaitzen diren tokian, puntua, edo komeni den seinalea, Eguzkiaren edo Iparraldearen graduen arabera, edo legoen nahastearen arabera, edo ahal den moduan. Adostutako hamar hilabeteko epea amaituta, bi aldeetako adituak bildu gabe, 1495eko apirilaren 15ean adostu zen bilera 1495eko uztailean egitea mugako punturen batean, baina hori ere ez zen gauzatu. Mugaren mugaketa ez zen inoiz egin, eta alde bakoitzak bere komenientziara interpretatu zuen tratatua.\nLerroaren posizioa ezartzeko zailtasunak.\nGaraiko nabigatzaileak ez ziren ados jartzen zenbat legoa zeuden meridiano gradu batean, espainiarren artean iritzi hauek zeuden: 14 eta 1/6, 15, 16 eta 2/3, 17 eta 1/2 eta 21/8 legoa gradu bakoitzeko. Gauza bera gertatzen zen portugaldarren artean, horien artean 18, 20 edo 25 legoako iritziak baitzeuden gradu bakoitzeko. Orduan, ez zen zehatz ezagutzen lurreko esferaren tamaina, eta, beraz, meridiano bakoitzaren arteko distantzia, esferari ematen zitzaion luzeraren arabera aldatzen zen, honen ondorioz, luzera maila batean zenbat legoa zeuden ados egon arren, bere kilometroen distantzia Lurrari egotzitako tamainaren eta neurtzen ziren latitudearen arabera aldatuko zelarik. Garai horretan posible zen latitudea kuadrante edo astrolabio batekin izar polarraren behaketaren bidez zehazteko, baina luzera zehazteko itsasoan distantziak finkatzeko modu bakarra eta zehazteko modu oso zehaztugabe bakarra distantzia zehatz bat egiteko erabiltzen zen denboraren bidez zen. Horrek abiadura konstanteak eskatzen zituen, eta, gainera, ez zegoen erloju zehatzik.\nPortugaldarrek latitudea zehaztuz nabigatzen zekiten arren, Kolonek eta gainerako nabigatzaile espainiarrek iparrorratza erabiliz nabigatzen zuten. Orduan uste zen, iparrorratzarekin norabide finko bat mantenduz lurrazalean nabigatuz gero, egindako ibilbidea zirkulu maximo bat zela, eta norabide finko bati jarraitzen zion ontzi batek munduari bira emango ziola abiapuntura itzuliz. Kontzeptu hori itunean eskuin hitza erabiltzean islatzen da. Pedro Nunes izan zen sinesmen horren faltsutasuna adierazi eta lerro loxodromikoak aurkitu zituen lehena, 1537an \"itsas nabigazioari buruzko Ituna\" eta \"itsas nabigazioari buruzko garaiko zalantza batzuei buruzko Ituna\" liburukietan argitaratzean aurkeztu zuena. Norabide finko bati jarraitzean ezin da abiapuntura itzuli, eta ibilbidea poloetako batera hurbiltzen da asintotikoki. Garaiko mapek, akats honek eragindako distortsioak erakusten dituzte, jatorrizko meridianoan poloetatik soilik igarotzen zen marra bat marraztuz, adibidez, 1502ko Cantinoko Planisferioa, ezagutzen den portugaldar irudikapenik antzinakoena dena, non Tordesillasen lerroa agertzen den. Demarkazio lerroa San Roke lurmuturraren (Hego Amerikako ipar-ekialdeko muturra) eta Amazonas ibaiaren estuarioaren (42 \u00b0 30 'o inguru) arteko bidearen erdian zegoen, eta desitxuratzen ari zen, Portugalgo hemisferioan Groenlandia osoa, Ternua eta Labradorreko zati bat utziz. Hegoaldetik mendebalderago barneratzen da Hego Amerikan, Santa Martako lurmuturra ekialdean utziz. Noranzko magnetikoetan oinarritutako mapak marraztearen akatsa, ituna sinatzean zegoen ezagutza zena, portugaldarren aldekoa zen, honela, Brasilen euren lurraldeak zabaltzen zituztelarik, eta, beraz, euren mapa eta erreklamazioetan sostengatua izan zen.\nEspainiak itunaren ildoari buruzko lehen iritzia Jaume Ferrer de Blanes kataluniarrak 1495ean eman zuen, Gaztela eta Aragoiko erregeek eskatuta. Ferrerrek, demarkazio lerroa, 18 \u00b0 tik (gradu bakoitzeko 20 eta 5/8 legoa), Cabo Verdeko uharterik zentralenaren mendebaldera ezarri behar zela uste zuen, Fogo uhartea (bere arabera, 15 \u00b0 o), hitzarmenaren lerroa, 42 \u00b0 25 \"etan zegoela ezarriz, baina, uste zuen, lurreko esferaren tamaina, benetan dena baino %21,1 handiagoa zela. Ferrerrek, legoa, 32 estadio olinpikokoa (6,15264 km) izan behar zela ere ezarri zuen, honela, Ferrerren lerroa, 45 \u00b0 37 'O.14 meridianoarekin bat zetorren, arazoa konpontzeko, triangelu formako bidaia bat proposatzen zuen, baina ez zekiena linea loxodromikoaren arabera kalkulatzen zuenik, eta ez zirkulu arku nagusi baten arabera.\nBadajozko Batzarra eta Elvas de 1524.\nMoluka uhartetara heltzeko Magallaes-Elkano espediziorako Pedro Reinelek 1519an mapamundia marraztu zuen, justu erdian Tordesillasgo itunaren marrak zeharkatzen zuena. Ezkerrean Gaztelako zatia marrazten du eta eskuinean Portugalkoa. Molukak Gaztelako zatian agertzen dira. Nabari da beraz, mundu txikiaren hipotesiarekin marraztutako mapamundia dela. Amerika oraindik marraztu gabe dago, oraindik kartografiatu gabe zegoelako. Sevillako kontratazio etxeak eskatu zion mapa Reineli, honek Portugalgo erregearentzat lan egin ohi zuen arren. \nMoluka uharteetan izandako lehiaren ondorioz, 1524ko martxoaren 1aren eta maiatza 31ren bitartean, bi koroetako perituak bildu ziren, horien artean, Espainiatik, Tomas Duran, Sebastian Gaboto eta Juan Vespucio nabigatzaileak, nork euren iritzia eman zioten Badajoz-Elvaseko Batzarrari, eztabaidan huts egiteko ezarria izan zena. Haiek zehaztu zutenez, lineak 22 \u00b0 -tan egon behar zuen San Antonio uhartearen erdigunetik 9 milia mendebaldera, Cabo Verdeko mendietatik mendebalderago (gradu batean 17,5 legoa sartzen zirela zioten). Orduan kontuan hartutako lurreko esfera, gaur egungoa baino % 3,1 txikiagoa zen, eta, beraz, 47 \u00b0 17 'edo 46 \u00b0 36' Oetan finkaturiko lerroa, Espainiak erabilitako mapa, Totius Orbis Descriptio Tam Veterum Quam Recentium Geographorum Traditionibus Observata Novum izan zen, Italian 1524an inprimatua. \nPortugaldarrek beste mapa bat aurkeztu zioten Badajoz-Elvaseko Batzarrari, Pedro Reinel berak propio egina, non lerroa 21 \u00b0 30 '-ra markatu zuten San Antonioren mendebaldera. Bilerak akordiorik gabe amaitu ziren. \nZaragozako Ituna.\nTordesillasko Itunak ez zuen lerro bat meridianoen zirkulu maximo bezala adierazten, soilik zuzen bat ipar polotik hego polora. Orduan, ez zen ezagutzen antipoda edo kontrako hemisferio kontzeptua, baina, urte batzuk beranduago, bi aldeak ituna Asiako euren eragin eremuak mugatzeko erabiltzen saiatu ziren. Zaragozako Ituna 1529ko apirilak 22an sinatu zen Espainia eta Portugalen artean, non Karlos I.a eta Joan III.a errege ziren hurrenez hurren, eta Portugalen eta Espainiaren eragin esparruak Moluketatik 297,5 legoara finkatzen zituen. Demarkazio lerro hau, beraz, 135 \u00b0 O meridianotik gertu zegoen.\nBadajozko eta Elvaseko Batzarra, 1681.\nPortugaldarrek Sakramentuaren Kolonia sortu zutenean, 1680an, La Plata ibaiaren ezkerraldean, Buenos Airesko gobernadoreak, kolonia suntsituz erreakzionatu zuen, eta, beraz, Portugalek Espainiako Koroaren aurrean aldarrikatu zuen. 1681eko maiatzaren 17an behin-behineko itun bat sinatu zen Lisboan, 1524ko Badajoz eta Elvaseko juntak erreproduzitzen zituena, bi aldeetako komisionatuak izendatu behar baitziren, txandaka Badajoz eta Elvasen bilduko zirenak, bi hilabeteko epean Tordesillaseko linearen posizioari buruzko irizpen bat eman zezaten, eta, disoluziorik aurkitzen ez bazen, Inozentzio XI.a aita Santuaren laudo baten mende jarri ziren.\nBatzarrak 1681eko azaroaren 4tik 1682ko urtarrilaren 22ra bitartean eztabaidatu zuen. Komisario portugaldarrek 370 legoak San Antonio uhartearen mendebaldeko muturretik zenbatu behar zirela esan zuten, eta espainiarrek, berriz, San Nikolas uhartearen erdigunetik. Proposatutako bi ildoetako bakoitza zein puntutatik igaroko zen egiaztatu behar zela erabaki zen, eta behin zehaztuta, jatorrizko uhartea ezarriko zela.\nBigarren zailtasuna, erreferentzia bezala balioko zuten kartei buruz ados jarri ez zirenean agertu zen, espainiarrek, kartografo holandarrek egindakoak izatea nahi zuten, portugaldarrek, berriz, euren gutunak, Pedro Nunes, Juan Texeira eta Juan Texeira de Albornozek egindakoak, erabiltzea nahi zuten. Holandako gutunen arabera, Kolonia del Sacramento Espainiako lurraldean geratzen zen, baina portugaldarren arabera, linea hau, mendebaldera 13 legoa (San Antonio uhartea hartzen bazen) edo ekialdera 19 legoa (San Nikolas hartzen bazen) pasa zitekeen.\nAdostasunik ez zegoenez, erabakia aita santuari helaraztea erabaki zen. Espainiak Jovenazoko dukea bidali zuen Erromara, baina Portugalek ez zuen inor bidali eta aita santuak laudarentzat ezarritako urtebeteko epea igarotzen utzi zuen.\nTratatuaren urratzea.\nPortugalek, bere amerikar kontinentearen kolonizazioan, Tordesillasko Itunaren demarkazioa hautsi zuen, 1750eko Madrilgo Ituna baino lehen, 1750eko Madrilgo Ituna, Tordesillasko lerroa deuseztatu zuena, pixkanaka, Brasiletik Hego eta mendebalderantz aurrera egin zuenean.\n1532an Joan III.a Portugalgoak Brasil kolonizatzeko kapitaintza sistema hereditarioa sortu zuen, Pero Lopes de Sousari Mel uhartetik Lagunaraino hedatzen zen Santana kapitaintza dohaintzan eman zion, askoz beranduago Portugalen Hego Amerikako bere lurraldearen muturreko puntutzat hartua izan zena, hau da, Tordesillaseko lerroa pasatzen zela uste zuten tokia.\nZati handi bat, luzera zehazteko XV. mendean zegoen zailtasunagatik izan bazen ere, portugaldarrek izugarri zeharkatu zituzten Tordesillasen lerroak adierazten zizkien mugak, eta luzerak finkatzeko zailtasunean (meridianoen kokapena) izan zuten jarrera justifikatu zuten, garaiko tresnen zehaztugabetasunagatik (orduan, luzerak edo meridianoak adierazteko, gutxi gorabeherako kalkuluak egiten ziren, baliabide eguzkitsuena erabiliz. XVIII. mendearen erdialdera arte Ingalaterrak ez zuen kronografo zehatzik garatu (Harrisonen kronometroa, 1765ean asmatua), eta, sextanteekin batera, hauen posizioa nahiko zehatz kokatzeko aukera eman zuten.\nZailtasun hauen ondorioz, portugaldar mapa ezberdinetan Rio de la Platako ahoa, baita Magallanes itsasartea ere, Tordesillaseko lerroaren ekialdean kokaturik bezala agertzen ziren, hau da, Brasilgo lurralde bezala.\nBeste kasu batzuetan, mapak, lurra ekialderantz korrituz faltsifikatzen ziren, Portugalen sartzeko, 1504-1505. bitartean marraztutako Zerioko Planisferioan gertatu zitekeen bezala.\nGainera, hirurogei urtez itunak lege zentzua izateari utzi zion, 1580 eta 1640 bitartean Espainiak eta Portugalek espainiar errege bera izan baitzuten Austriako Etxearen azpiko aeque principaliter batasun dinastiko batean, , eta erregeek esploratzaile portugaldarrei kapitaniak eta kontzesioak eman zizkieten Amazoniako arroan.\nHorrela, 1580tik aurrera, portugaldar merkatariak eta kolonoak meridiano hartatik haratago ezar zitezkeen kezkarik gabe, Brasilgo oihanean sakonki sartuz. Horrela, 1640an Portugalen independentzia gertatu zenean, Tordesillasko Itunaren mugapetik mendebalderago ordura arte eskuratutako jabetzak atxiki zituen.\nItunaren ustezko esparrua Canan\u00e9ian.\nAm\u00e9rico Vespuciok Mundu Berrira egin zuen hirugarren bidaian, 1502ko otsailak 15ean, Gonzalo Coelhoren agindupean zihoan espedizio portugaldarrak, Cardoso uharteari dagokion 25\u00ba 35 's inguruko latitudean, Canan\u00e9ia taldean, batzar bat egin zuen, bidaia Espainiako domeinuetan zehar jarraituko ote zen erabaki zuena, bertan, Am\u00e9rico Vpupuho espedizioaren agintea hartu zuelarik. 1767an, Cordoso uharteko Itacuru\u00e7\u00e1 hondartzan, lurrean kokatutako eta Portugalgo armarriarekin zizelkatutako 80 eta 40 zentimetroko marmolezko pieza bat aurkitu zen. Magnaghiren ustez, zutabea, 1502ko Vespucioren espedizioak soilik jarri ahal izan zuen Tordesillasen lerroa adierazteko, beste batzuk, Martim Afonso Sousakoa izan zela uste duten arren, 1531n. Markoa, uhartean mantendu zen 1841 arte, Brasilgo Inperioaren ministroak, Capanemako Baroia, erretiratu eta Rio de Janeiroko Museo Inperialera eraman zuenean.\nTratatuaren abolizioa.\nEspainiako Erresumak eta Portugalgo Erresumak sinatutako 1750eko Madrilgo Tratatuak Tordesillasko Ituna eta beste edozein osagarri baliogabetu zituen:\n\" I. Artikulua: itun hau izango da aurrerantzean Amerika osoan eta Asian domeinuak zatitzeko eta mugatzeko jarraitu beharko den oinarri eta erregela bakarra; eta, horren arabera, bi koroek, Alexandro VI.a Aita Santuaren oroimen zoriontsuko bulda eta Tordesillasko, Lisboako eta Utrechteko itunak direla eta, Zaragozan emandako salmenta-eskrituraren inguruan alegatu dezaketen edozein eskubide eta ekintza indargabetuta geratuko da. Beste edozein itun, konbentzio eta promesak; horrek guztiak, mugape-lerroari dagokionez, ez duela inolako balio eta ondoriorik izango, gainerako guztian bere indarraz eta indarraz zehaztu ez balitz bezala. Eta etorkizunean ez da lerro hori gehiago jorratuko, eta ezin izango da bide hori erabili mugei buruzko edozein zailtasun erabakitzeko, baizik eta artikulu hauetan preskribatzen den mugaren kasuan soilik, arau aldaezin gisa eta are gutxiago eztabaiden mende.\"\nHala ere, Madrilgo Ituna 1761eko El Pardo Itunak baliogabetu zuen, Tordesillasko lerroa berrezarri zuena 1777ko urriaren 1eko San Ildefonso Itunak behin betiko abandonatu zuen arte.\nItunaren ondorioak.\nItunaren bitartez mundua bi zatitan banatzen saiatu ziren Iberiar penintsulako bi itsas-potentziak. Banaketa lerro nagusia egungo Brasilgo ekialdeko lurraldetik igarotzen da, Ituna sinatzerako orduan oraindik aurkitu ez zuten lurralde bat da, eta horren inguruan tirabira sortuko zen bi koroen artean. 1500an, hain zuzen, Vasco de Gamak Indiarako itsas-erruta aurkitu ondoren, Pedro Alvares Cabral esploratzaile portugesa, Indiarekiko harreman komertzial eta politikoa ezartzeko asmoz, Lisbotik irten zen hegoalderantz. Ustekabean, Brasilgo ekialdeko kostaldea aurkitu zuen. Jarraian, Manuel I.a Portugalgo erregeak lurralde hori esploratzeko eta okupatzeko espedizio berriak antolatu zituen berehala. 1530tik, portugesek Brasilgo kostatik hegoalderantzko eskutuko espedizioak burutu zituzten, Rio de la Plata itsasadarrara helduz eta Tordesillasko Itunean adostutako muga gaindituz. Gaztelaren aldetik, portugesen ekintza horretaz ohartuta, Hurtado de Mendoza komunikazio diplomatikoaren bidez portugesen jokamolde hori geldiarazten saiatu zen. Eta bestetik, Gaztelak Rio de la Plataren ingurua konkistatzeko eta populatzeko agindu berantiarrak ezarri zituen, Buenos Aires (1536), Asunci\u00f3n (1537) eta abarreko hiriak sortuz.\nHalaber, munduaren banaketa hori bi potentzien artekoa zen, Europako etorkizuneko potentzia berriak kontuan hartu gabe. 1530an, Brasilgo kostaldeak okupatzen saiatu ziren frantsesak eta holandarrak kanporatzeko eta lehen kolonia ezartzeko espedizio portugesa antolatu zen, bertako lurraldeak konkistatuz, indigenoak kristaulizatuz, hiri sortu berriak populatuz.\nXVI. mendebaldearen bigarren erdialdetik, esploratzaile portuges banderalistak (\"bandeiras\"), Sao Paolo kostaldeko hiritik abiatuta, egungo Brasilgo barrualderantzko espedizioak burutu zituzten, Paraguay, Guapora eta Amazonas ibaien haranetara iritsiz, Tordesillasko Itunean adostutako mugaz hartarago joanez eta Amerikako kolonia portugesa handiagotuz.\n1580 eta 1640 urteen artean, hainbat eraso jaso zituzten Brasilean frantsesen eta holandarren aldetik. Hauek, gainera, aldi baterako okupazio partziala ere lortu zuten.\nAre gehiago, Brasilen izan ezik, europar potentzia kolonizatzaile berriak Amerikako beste lurraldeetan ere agertuko ziren. Frantzisko I.a Frantziako erregeak, Mundu Berritik iritsitako altxorra eta espezieen erruta atlantikoaren kontrola lortu nahian, espedizio ofizialak antolatu zituen bakearen unetan, eta pirateria bultzatu zuen gerraren unetan. Enrike VIII.a Inglaterrako erregearen garaitik, espedizio ingelesak egin ziren Amerikako iparraldeko kostaldeetara."}
{"id": "274376", "revid": "201", "url": "https://eu.wikipedia.org/wiki?curid=274376", "title": "Tordesillasko hitzarmena", "text": ""}
{"id": "274377", "revid": "58701", "url": "https://eu.wikipedia.org/wiki?curid=274377", "title": "Emile Vandervelde", "text": "Emile Vandervelde (Ixelles, Belgika, 1866ko urtarrilaren 25a - Brusela, Belgika, 1938ko abenduaren 27a) Belgikako estatu-politikaria eta frantsesezko idazlea izan zen. Langileen alderdiko kidea eta abokatua zen, eta 1894tik urtetik aurrera diputatua. 1900-1918 urte-bitartean, II. Internazionaleko lehendakari izan zen. Alemaniako sozialdemokraziaren aldeko agertu zen. 1914tik aurrera Estatuko ministro (1914-1916) izan zen. Gerraren alde azaldu zen, eta Alemaniako Alderdi Sozialdemokratak Belgikako inbasioa salatu zezan eskatu zuen. Errusiako Iraultzan mentxebikeen alde agertu zen.\n1919-1921 urte-bitartean, Justiziako ministro izan zen, eta goitik behera aldatu zituen lege penalak. 1925-1927 urteetan Kanpo Arazoetako ministro izan zen, eta 1936-1937 urteetan Osasun alorrekoa. Ekonomiari buruzko lan teorikoak ere argitaratu zituen: \"Le Collectivisme et l\u00b4\u00e9volution industrielle\" (1900, \"Kolektibismoa eta industria bilakaera\"); \"Le Socialisme contre l\u00b4\u00e9tat\" (1918, \"Sozialismoa estatuaren aurka\"); eta \"Le Parti Ouvrier Belge 1885-1925\" (1925, \"Belgikako Langileen Alderdia, 1885-1925\")."}
{"id": "274378", "revid": "46380", "url": "https://eu.wikipedia.org/wiki?curid=274378", "title": "Alfred de Vigny", "text": "Alfred Victor de Vigny (Loches, Indre eta Loira, Frantzia, 1797ko martxoaren 27a - Paris, Frantzia, 1863ko irailaren 17a) frantses idazlea izan zen.\nBiografia.\nGazte zela frantses gudarostean sartu eta kapitain izatera heldu zen.\n\"Po\u00e8mes\" (1822, \"Poemak\") poesia-bilduma argitaratu ondoren, arrakasta handia lortu zuen \"Po\u00e8mes antiques et modernes\" (1826, \"Poema zahar eta modernoak\") eta \"Cinq-Mars\" (1826, \"Martxoaren bosta\") literatura-lan erromantikoei esker.\nUrtebete geroago gudarostea utzi eta, Parisen, buru-belarri hasi zen idazten. Hurrengo urteetan, ondorengo lanak argitaratu zituen: \"Stello nobela\" (1832); \"Serviture et grandeur militaires\" (1835, \"Militartasunaren morrontzak eta handitasunak\") kontakizun laburreko bilduma; eta \"Chatterton\" (1833) drama. Horietan garbi islatzen zuen giza bizitzari buruz zuen ikuspegi ezkorra.\n1845ean, Frantziako Akademiako kide egin zuten, eta harrezkero erretiratua bizi izan zen Maine-Giraudeko landetxean.\nHil ondoren argitaratu ziren \"Les Destin\u00e9es\" (1864, \"Patuak\") poema-bilduma eta \"Le Journal d\u00b4un po\u00e8te\" (1867, \"Poeta baten egunkaria\") autobiografia."}
{"id": "274379", "revid": "119347", "url": "https://eu.wikipedia.org/wiki?curid=274379", "title": "Rafael Virasoro", "text": "Rafael Virasoro (Santa Fe, 1906 - \"ibidem\", 1984ko azaroaren 1a) argentinar filosofoa izan zen. Giza errealitatearen norabide etikoan jarria du bere filosofiaren erdigunea. Schelerren eta N. Hartmannen balioen teorian oinarritzen da haren etika: gizaki orok du balioak ikusteko eta hobesteko modu bat, eta erabaki horiek markatzen dute gure patua eta bokazioa; horrek ez du esan nahi gizakiak bere baitan itxi behar duenik, bestea, hurkoa, baita beti geure ekintza moralaren jomuga.\nLan nagusiak hauek dira:"}
{"id": "274380", "revid": "512", "url": "https://eu.wikipedia.org/wiki?curid=274380", "title": "John Crank", "text": "John Crank (Hindley, Lancashire, Ingalaterra, 1916ko otsailaren 6a - 2006ko urriaren 3a) matematikaria izan zen.\nManchesterko Unibertsitatean egin zituen ikasketak (1934-1938), eta han Lawrence Bragg eta Douglas Hartree izan zituen irakasle. Balistikan lan egin ondoren (gerratea zela eta), fisikari matematikoa izan zen Courtauldseko Fundamental Research Laboratory (Oinarrizko Ikerketarako Laborategia) delakoan, 1945-1957 bitartean, eta matematika-irakasle izan zen Brunel Unibertsitatean, 1957-1981 bitartean. Ekarpen garrantzitsuak egin zituen ekuazio partzial diferentzialen zenbakizko ebazpenean, bereziki beroaren eroapen-problemen ebazpenean. 1940ko hamarkadan, kalkulu horiek idazmahai-makina mekaniko bakunetarako erabili ziren. Hala ere, Crank ezagunagoa da beroaren ekuazioaren inguruan, Phyllis Nicolsonekin batera egindako lanari esker. Hala, L. F. Richardsonek 1910ean egindako ekarpenak hobetu zituzten; modu horretan, Crank eta Nicolsonek zenbakizko metodo egonkor bat eraiki zuten, ekuazio linealen sistema erraz bat ebaztea eskatzen duena."}
{"id": "274381", "revid": "512", "url": "https://eu.wikipedia.org/wiki?curid=274381", "title": "Javier Garc\u00eda Garc\u00eda", "text": "Javier Garc\u00eda Garc\u00eda (Madril, 1953) espainiar arkitektoa da.\nMadrilgo Arkitekturako Goi Mailako Eskola Teknikoan egin zituen ikasketak, eta 1981ean atera zuen arkitekto-titulua. 1982an, BAU Arquitectos S.L. enpresa sortu zuen, Luis Segundo Arana Sastre eta Juan Carlos Sancho Osinaga arkitektoekin. 1983an, hirugarren saria irabazi zuen Parisko Opera Berria egiteko lehiaketan, eta Arkitektura Espainian erakusketan parte hartzeko aukeratu zuten (Paris, 1984). Parisko Arkitektura Publikoko Biurtekoan, Espainiako arkitektoen ordezkarietako bat izan zen 1990ean, eta Arkitekto Gazteen Bigarren Erakusketan parte hartzeko aukeratu zuten 1992an. Madrilgo Udalaren Hirigintza Saria irabazi zuen \"Iparralde-Hegoalde Burdinbidearen Pasabide Berdea\" lanarekin (Madril, 1990) eta Carabanchelgo zabalgunearen hirigintza-proiektuarekin (Madril, 1991). Lehen saria eskuratu zuen San Sebasti\u00e1n de los Reyesko Kiroldegirako Ideien Lehiaketan (1991)."}
{"id": "274382", "revid": "98444", "url": "https://eu.wikipedia.org/wiki?curid=274382", "title": "Jerzy Kosi\u0144ski", "text": "Jerzy Kosi\u0144ski, jaiotzez J\u00f3zef Lewinkopf (\u0141\u00f3d\u017a, Polonia, 1933ko ekainaren 14a - New York, AEB, 1991eko maiatzaren 3a) jatorri poloniarreko estatubatuar eleberrigilea izan zen.\nBiografia.\nBigarren Mundu Gerraren ondoren, historia-ikasketak eta politika-zientzietako ikasketak egin zituen Lodzeko Unibertsitatean. Sobietar Batasunean ikasketak sakondu ondoren, Estatu Batuetara emigratu zuen, 1957an. Ingelesez idatzi zuen obra guztia.\nBere lehen eleberria du obrarik ezagunena: \"The Painted Bird\" (1965, \"Txori margotua\"), haur judu baten kontakizun lazgarria, Bigarren Mundu Gerran kokatua. Eleberrian zehar indarkeria eta ankertasuna goren mailara iristen dira, eta Kosinskiren estilo lehor gogorrak areagotu egiten du gaiarena berarena. Haurrak pairatzen dituen torturak, fisikoak zein moralak, monotoniaz kontatuak, gizakiaren halabeharrezko gaiztakeriaren ondorio gisa azaltzen dira.\nBeste lan batzuk: \"Steps\" (1968, \"Urratsak\"); \"Being There\" (1971, \"Hantxe\"); \"The Devil Tree\" (1973, \"Zuhaitz deabrua\"); \"Cockpit\" (1975); \"Blind Date\" (1977, \"Hitzordu itsua\"); \"Passion Play\" (1979); \"Pinball\" (1982)."}
{"id": "274384", "revid": "512", "url": "https://eu.wikipedia.org/wiki?curid=274384", "title": "Gonzalo Pizarro", "text": "Gonzalo Pizarro Alonso (Trujillo, - Cusco, 1548ko apirilaren 10a) espainiar konkistatzailea izan zen.\nBizitza.\nGonzalo Pizarro \"Luzea\"ren ezkontzaz kanpoko semea zen. 1530ean Perura joan zen bere anaiekin. Peruko konkistan parte hartu zuen, eta Almagroren aurka borrokatu zen Salinasko guduan. 1539an, bere anaia Hernando Espainiara joan zenean, Francisco Pizarrok Quitoko gobernari izendatu zuen. 1541n, espedizio bat antolatu zuen Kanelaren herriaren bila joateko, bere ustetan El Doradon zegoena; espedizio hura, ordea, ezer aurkitu gabe bihurtu zen atzera urtebete geroago. Bien bitartean bere anaia Francisco Pizarro hil zuten.\n1552an, Indietako Lege Berriak argitaratu ziren eta Blasco N\u00fa\u00f1ez Vela erregeordea bidali zuten haiek betearaztera; konkistatzaileen eskubideak zapuzten zituzten lege haien aurka matxinatu zen Gonzalo Pizarro, eta gudaroste handi bat bildu zuen erregeordearen kontra. Hainbat borrokaren ondoren, erregearen armadak Jaquijahuanako guduan matxinatuak menderatu eta Gonzalo hil zuen."}
{"id": "274385", "revid": "336", "url": "https://eu.wikipedia.org/wiki?curid=274385", "title": "Puritanismo", "text": "Puritanismoa XVI. mendearen bukaeran eta XVII. mendearen hasieran Ingalaterran sortutako doktrina protestante erradikala izan zen. Ingalaterran nagusi izan zen XVII. mendean urte batzuetan, eta Ipar Amerikako kolonietan zabaldu zen, geroago Estatu Batuetako ipar-ekialdea izan zen lurraldean. Puritanismoaren xedea Eliza Anglikanoa guztiz eraberritzea zen, jatorrizko kristautasun garbia aldarrikatuz, eta Biblia hartuz doktrinaren legezko iturri bakartzat. Jakue I.aren (1603-25) gobernuak eraso egin zion puritanismoari, eta puritano asko Holandara erbesteratu ziren, lehendabizi, eta gero Amerikara. Plymouth, Massachusetts, Connecticut eta beste kolonia batzuk sortu zituzten. Ingalaterran puritanismoak indar handia izan zuen 1640-1660 artean, baina 1660an, erregetza berriro ezarri zenean, puritanismoak gainbehera egin zuen. Amerikan denbora luzez iraun zuten indarrean puritanismoaren ideiek. Puritanoek demokrazia-iturritzat azaldu zuten puritanismoa eta politikara zabaldu zituzten beren ideiak."}
{"id": "274386", "revid": "96586", "url": "https://eu.wikipedia.org/wiki?curid=274386", "title": "Sukarno", "text": "Sukarno (Surabaya, 1901eko ekainaren 6a - Jakarta, 1970eko ekainaren 21a) Indonesiako politikaria izan zen. Indonesiako Errepublikako lehenengo presidentea izan zen 1945-1967 bitartean.\nBizitza.\n1927an, Indonesia Herbehereen mende zegoela, Alderdi Nazionalista sortu zuen, eta Herbehereetako gobernuak atxilotu egin zuen horregatik; 1942an, Bigarren Mundu Gerran, japoniarrek askatu egin zuten. 1945ean, gerra amaitu zenean, Indonesiako burujabetasuna deklaratu zuen, eta errepublika sortu berriaren lehendakari hautatua izan zen. Herbehereekin liskar handiak izan zituen hasieran, ez baitzuten 1949 arte Indonesiaren burujabetasuna aitortu.\nKolonialismoaren aurkako politika egin zuen, eta Hirugarren Munduko buru nagusietako bat izan zen. Barne-politikari dagokionez, ahalmen guztiak, politikoak nahiz militarrak, eskuratuz joan zen, eta 1963an, biziarteko lehendakari-titulua hartu zuen; 1965ean, ordea, militarrak haren aurka matxinatu ziren, eta gobernutik bota zuten. Guztiarekin ere, hil ondoren, independentziaren heroitzat hartua izan zen."}
{"id": "274387", "revid": "512", "url": "https://eu.wikipedia.org/wiki?curid=274387", "title": "Cynopterus brachyotis", "text": "Cynopterus brachyotis Cynopterus generoko animalia da. Chiropteraren barruko Pteropodidae familian sailkatuta dago."}
{"id": "274388", "revid": "512", "url": "https://eu.wikipedia.org/wiki?curid=274388", "title": "Pedro Espinosa Lorenzo", "text": "Pedro Espinosa Lorenzo (Galdar, Kanaria Handia, 1934 - Las Palmas Kanaria Handikoa, 2007ko irailaren 10a) espainiar piano-jotzaile eta pedagogoa izan zen.\nJuana Lorenzo, Luis Prieto, Witold Malcuzinsky, Alfred Cortot eta Marguerite Longen ikaslea izan zen, eta berarentzako lanak idatzi izan zituzten Espainiako musika garaikideko musikagile ospetsuenek. Espinosaren erabateko estreinaldien edo lehenengoz jo zituen obren artean, aipatzekoak dira Bela Bartoken \"Bi piano eta perkusiorako sonata eta 1. kontzertua\", Olivier Messiaenen \"Hegazti exotikoak\" eta \"Hiru liturgia txiki\", Charles Ivesen \"Concord Sonata\", Arnold Sch\u00f6nbergen \"Pianorako integrala\" eta abar. Jaialdi askotan jardun zuen bakarlari gisa, eta Kranichstein saria irabazi zuen Darmstadteko Kranichsteiner Musikinstituten. Aitzindari izan zen musika grafikoaren interpretazioan. Irakasle gisa lan egin zuen, besteak beste, Madrilgo Errege Kontserbatorioan, Iru\u00f1ekoan eta Guadalajarakoan, eta ikastaroak eman zituen Friburgon, Lyonen eta Genevan. 1980an, Espinosa Piano Lehiaketa sortu zuten haren jaioterrian.\nLas Palmas Kanaria Handikoan hil zen, 2007ko irailaren 10ean."}
{"id": "274389", "revid": "512", "url": "https://eu.wikipedia.org/wiki?curid=274389", "title": "Kenneth Kaunda", "text": "Kenneth Kaunda (Chinsali, Zambia, 1924ko apirilaren 28a - Lusaka, 2021eko ekainaren 17a) zambiar politikaria izan zen. Zambiako askatasun-mugimenduaren buruzagia izan zen, eta Zambiako lehenengo lehendakaria 1964tik 1991ra.\nBizitza.\nAita eta ama eskola-maisuak zituen, eta bera ere eskola-maisu gisa hasi zen lanean, lehenbizi Zambian eta gero Tanganyikan. African National Congress alderdian sartu zen, eta alderdi horretako idazkari nagusi izendatu zuten 1952an. 1958an, alderdia utzi, eta Zambia African National Independence Party sortu zuen, hura baino askoz ere erradikalagoa. Alderdi horretatik, Rhodesia-Nyassa federazioa hautsi, eta Zambiako estatua sortzeko borrokan ahalegindu zen. 1964an, askatasuna lortu zuen Zambiak. Estatu berrian, Errepublikako lehendakari, gobernuburu eta Defentsako ministro karguak hartu zituen. Afrikako herrialdeen askatasun-mugimenduen bultzatzaile izan zen. 1997aren amaieran, atxilotu egin zuten Chiluba lehendakariaren aurkako estatu-kolpea bultzatzeagatik, baina hurrengo urtean aske utzi zuten."}
{"id": "274390", "revid": "56334", "url": "https://eu.wikipedia.org/wiki?curid=274390", "title": "Olga Korbut", "text": "Olga Valentinovna Korbut (; ; Grodno, Bielorrusia, -) bielorrusiar gimnasta ohia da.\nBiografia.\nBederatzi urte zituela hasi zen gimnastika artistiko egiten, jaioterriko klub batean. Handik, kirol-eskola batera bidali zuten, eta elastikotasuna, dantza eta akrobaziazko elementuak nahasten ikasi zuen. Hala, gimnastika egiteko modu berri eta ausart bat sortu zuen, gerora mundu osoko gimnastek antzeratu nahi izan zutena.\n1972an, 15 urte zituela, hirugarren geratu zen txapelketa nazionalean eta Sobiet Batasuneko Kopan. Urte hartan, Municheko Olinpiar Jokoetan, aho bete hortz utzi zituen ikusleak: zilarrezko domina irabazi zuen barra asimetrikoetan, eta urrezkoa, oreka barran, lurreko ariketetan eta taldeka.Korbut barretan jauzi mortala egiten zuen lehenengo gimnasta izan zen, eta horrezgain egun debekatuta dagoen jauzi bat asmatu ere, \"Korbut Flip\" izenekoa.\nLau urte geroago, 1976ko Montrealeko Jokoetan, Nadia Com\u0103neci errumaniarra izan zen gimnastikako izar berria, hala ere Korbutek urrezko eta zilarrezko domina bana irabaztea lortu zuen. \n1999an, Renald Knishen, bere entrenatzailea, partetik indarkeria sexuala jaso zuela salatu zuen, eta eskola sobietikoaren beste hainbat gimnasta ere behartuta zeudela entrenatzaileekin sexua izatera. Horrez gain, egunean 6 dolar baino ez zituela irabazten salatu zuen, baita Estatuko Kirol Komiteak bere urrezko dominetako bat eskatu ziola museo batean erakusteko eta berau desagertu zela. \nLehiaketa utzi, eta Bielorrusiako zenbait talde entrenatzen hasi zen. Aurrerago, Estatu Batuetara joan zen bizitzera."}
{"id": "274391", "revid": "90523", "url": "https://eu.wikipedia.org/wiki?curid=274391", "title": "Anselmo Lorenzo", "text": "Anselmo Lorenzo Asperilla (Toledo, 1841eko apirilaren 21a - Bartzelona, ) espainiar anarkosindikalista eta idazlea izan zen. Madrilen hasi zen lanean hamaika urte zituela, tipografo gisa, eta gazterik hasi zen Lehenengo Internazionalarekin harremanetan. 1870eko zapalkuntzaren ondorioz, Portugalera jo eta estatu hartako lehen talde anarkistak eratu zituen. 1871ko irailean parte hartu zuen Internazionalaren bileran Londresen, eta, haien miresle zen arren, ez zituen han zeuden Marxen eta Engelsen ideiak onartu. Espainiako langile-mugimenduko buru izan zen 1874tik aurrera, eta Bartzelonan 1889an preso hartu zuten, atentatu baten ondoren. Parisera bidali zuten Montjuicheko auziaren ondoren eta, hango intelektual ezkertiarren artean egon ondoren, Bartzelonara itzuli zen berriro. 1902an kartzelara eraman zuten, urte hartako greba orokorraren antolatzaile zelakoan, eta Kataluniako mugimendu anarkosindikalistako buru izan zen heriotza arte. Idatzi politikoak, literatura-obrak eta autobiografia bat idatzi zituen.\nFundaci\u00f3n Anselmo Lorenzo.\nCNT sindikatuak 1990 urtean Fundaci\u00f3n Anselmo Lorenzo iraskundea (FAL akronimoarekin ezagututa) sortu zuen, Madrilen, idei libertarioak zabaltzeko asmoz eta higikunde libertarioaren oroimen historikoa mantentzeko."}
{"id": "274392", "revid": "46380", "url": "https://eu.wikipedia.org/wiki?curid=274392", "title": "Georges Pr\u00eatre", "text": "Georges Pr\u00eatre (Waziers, 1924ko abuztuaren 14a - Nav\u00e8s, Tarn, 2017ko urtarrilaren 4a) frantziar orkestra-zuzendaria izan zen.\nTronpeta eta konposizioa Parisko Kontserbatorioan ikasi zituen. Ondoren, orkestra-zuzendaritza ikasten hasi zen, Andr\u00e9 Cluytensekin batera. Berehala, errepertorio lirikoari lotu zitzaion, eta Frantziako opera-antzokietan zuzendari aritu zen, Marseillan, besteak beste. Okzitaniako Tolosako Capitoleko musika-zuzendaria izan ondoren (1951-1955), Opera Komikoko zuzendari jardun zuen 1956tik 1959ra.\nEstatu Batuetan, Chicagon egin zuen debuta, eta, gero, 1960an, Parisko Operako zuzendaria izan zen. 1962an, Londresko Orkestra Filarmonikoko zuzendari titular izendatu zuten. Horretaz gainera, antzoki nagusietara gonbidatu dute: Londresko Covent Garden, New Yorkeko Metropolitan Opera, Milango Scala eta Vienako Operara. Maria Callasen zuzendari izan zen behin baino gehiagotan, eta harekin grabatu zituen Giacomo Pucciniren \"Tosca\" eta Georges Bizeten \"Carmen\". XIX. mendeko frantses eta italiar errepertorioa landu du, batez ere."}
{"id": "274393", "revid": "512", "url": "https://eu.wikipedia.org/wiki?curid=274393", "title": "August Wilhelm Schlegel", "text": "August Wilhelm Schlegel (Hannover, Brunswick-L\u00fcneburgeko hauteslerria, 1767ko irailaren 8a - Bonn, 1845eko maiatzaren 12a), geroago von Schlegel, alemaniar idazle, itzultzaile eta pentsalaria izan zen.\nBizitza.\nG\u00f6ttingengo Unibertsitatean filologia eta estetika-ikasketak egin zituen eta 1794an, anaia Friedrichekin batera, \"Athen\u00e4um\" aldizkaria sortu zuen, erromantizismoa Alemanian ezagutarazteko eta bultzatzeko helburua zuen aldizkaria. Hurrengo urteetan, Alemaniako hainbat unibertsitatetako irakasle izateaz gainera, Shakespeare, Calder\u00f3n de la Barca eta italiar, portugaldar eta espainiar idazle handien obrak itzuli zituen alemanera. 1804tik aurrera, Europan barrena bidaiatu zuen Madame Sta\u00ebl frantses idazlearekin batera. Berlingo Unibertsitateko literatura-saileko irakasle izendatu zuten ondoren, eta sanskritoari eta indiar literaturari buruzko azterketak bideratu zituen.\nBere obra nagusiak \"Gedichte\" (1800, \u00abOlerkiak\u00bb), \"Ion\" (1803), \"\u00dcber dramatische Kunst und Literatur\" (1808-1809, \u00abDramagintza eta literaturgintzari buruz\u00bb) eta \"Alemaniar poesia eta hizkuntzari buruzko historia\" (1818-1819) dira."}
{"id": "274394", "revid": "28807", "url": "https://eu.wikipedia.org/wiki?curid=274394", "title": "August Wilhelm von Schlegel", "text": ""}
{"id": "274395", "revid": "46380", "url": "https://eu.wikipedia.org/wiki?curid=274395", "title": "M\u00e1rio Cesariny de Vasconcelos", "text": "M\u00e1rio Cesariny de Vasconcelos (Lisboa, 1923ko abuztuaren 9a - \"ib.\", 2006ko azaroaren 26a) portugaldar idazlea eta margolaria izan zen.\nCes\u00e1rio Verderen eta Fernando Pessoaren teknika futuristen eraginpean hasi zen idazten. Pintura-ikasketak egin zituen, eta Lisboako lehen talde surrealista sortu zuen. Handik urtebetera, taldea utzi zuen, hartzen ari zen norabidearekin ados ez zegoelako, eta beste bat sortu zuen; denbora gutxian, ordea, utzi egin zuen hura ere. Cesarinyren poesiak ironiaren eta ezezagunaren arteko irudi adierazkorrak proposatzen ditu, eta surrealista da goitik behera 1950etik aurrera. Poema-liburu aipagarriena \"Pena Capital\" (1957) du. Cesarinyren testuak hitz-jokoz, sekuentzia paraleloz eta zerrendatze amaigabez josita daude. Beste zenbait lan aipagarri: \"Manual de Prestidigita\u00e7\u00e3o\" (1956, \"Prestidigitazio-eskuliburua\"), \"Planisf\u00e9rio e Outros Poemas\" (1961, \"Planisferio eta beste zenbait poema\"), \"Tit\u00e2nia e A Cidade Queimada\" (1977, \"Titania eta Hiri Errea\"). Poesiaz gainera, eleberriak, antzezlanak eta saiakerak ere idatzi zituen."}
{"id": "274397", "revid": "56334", "url": "https://eu.wikipedia.org/wiki?curid=274397", "title": "Moshe Dayan", "text": "Moshe Dayan (; Degania, Otomandar Inperioa, \u2013 Tel Aviv, Israel, ) israeldar jenerala eta politikaria izan zen. Haganah erakundeko kidea zen, eta Vichyko gobernuko armada frantsesaren aurka borrokatu zen Sirian,1941ean. Koronel izendatu zuten (1948) eta Siriako borrokan jardun zuen. Jerusalemgo eskualdean ere borrokatu zen arabiarren eta israeldarren arteko lehenengo liskarretan. 1953an jeneral eta estatuburu hautatu zuten. Israelgo oste militarrak berriz eratu ondoren, Sinaiko kanpainari ekin zion Egiptoren aurka (1956). 1965ean Ben Gurionek sorturiko Rafi alderdiari lotu zitzaion eta Nekazaritzako ministro izendatu zuten. Levi Eshkolek osaturiko gobernuak Defentsa ministroa izendatu zuen sei eguneko gerraren bezperan (1967). Dayan izan zen, Rabin jeneralarekin batera, israeldarren garaipenaren zuzendaria. Beginek Kanpo Arazoetako ministro izendatu zuen (1977-1979). Dayan jenerala israeldarrek mendean zituzten lurralde arabiarrak Israelgo estatuarekin elkartzearen aldekoa zen."}
{"id": "274398", "revid": "448", "url": "https://eu.wikipedia.org/wiki?curid=274398", "title": "Enrique Fuentes Quintana", "text": "Enrique Fuentes Quintana (Carri\u00f3n de los Condes, Palentzia, Espainia, 1924ko abenduaren 13a - Madril, Espainia, 2007ko ekainaren 6a) politikaria eta ekonomista izan zen. \"Lecciones de Hacienda P\u00fablica\" (1960) eta \"Los principios de la imposici\u00f3n espa\u00f1ola y problemas de su reforma\" (1975) obrak idatzi zituen, besteak beste.\nBizitza.\nEnrique Fuentes Quintana Carri\u00f3n de los Condesen (Palentzia) jaio zen 1924ko abenduaren 13an. Aita Crist\u00f3bal Fuentes Vald\u00e9s izan zuen, Sindicato Cat\u00f3lico Agrarioko abokatua. Gaztelako klase ertaineko sendi batean jaioa, Carriongo Marista ikastetxean egin zituen oinarrizko ikasketak eta Valladolid eta Madrilen batxilergoa.\n1942an Madrilgo Unibertsitatean hasi zituen Zuzenbide ikasketak eta bi urte geroago karrera sortu berria zen Ekonomia ikasten hasi zen, bi lizentziaturak aldi berean aurreratzen joan zelarik. Amaitzean, Zuzenbide fakultateko irakasle laguntzaile egin zuten.\n1948an lortu zuen doktoretza Zuzenbide fakultatean, \"Salario y ocupaci\u00f3n (la teor\u00eda keynesiana como an\u00e1lisis c\u00edclico)\" tesia aurkeztu zuelarik. 1956an, berriz, Zientzia Politiko eta Ekonomikoetan lortu zuen gauza bera, \"Un ensayo de metodolog\u00eda econ\u00f3mica\" tesia aurkeztuz.\nUrte berean lortu zuen Valladolideko Unibertsitatean Ekonomia Politiko eta Ogasun Publikoko katedra eta, geroago, berriz, Ogasun Publikoa eta Zerga Zuzenbidea Madrilgo Complutense Unibertsitateko Ekonomia Fakultatean.\n\"La teor\u00eda keynesiana y su posible aplicaci\u00f3n a la econom\u00eda espa\u00f1ola\" tesiarekin, Francoren agintaldian estatuaren zabalkunde ekonomikoaren alde agertu ziren, eta \"teknokrata\" izenez ezagutzen ziren politikari gazteen joeran sailkatu zuten. 'Desarrollismo'aren joerari jarraituz, errentaren gaineko zergari buruzko proiektu bat prestatu zuen (1958). 1960tik 1968ra, Espainiaren ordezkari izan zen Ekonomia Lankidetza eta Garapenerako Antolakundean; eta Ekonomiako ministroa, Trantsizio garaian.\nUNEDen Ekonomia Aplikatuaren katedradun izan zen (1978-1990) eta irakasle emeritua unibertsitate horretan 1990etik aurrera.\nMadrilen hil zen 2007ko ekainaren 6an.\nLanak.\nHauek dira ezagunenak:"}
{"id": "274399", "revid": "512", "url": "https://eu.wikipedia.org/wiki?curid=274399", "title": "Cynopterus horsfieldii", "text": "Cynopterus horsfieldii Cynopterus generoko animalia da. Chiropteraren barruko Pteropodidae familian sailkatuta dago."}
{"id": "274400", "revid": "2048", "url": "https://eu.wikipedia.org/wiki?curid=274400", "title": "Miguel \u00c1ngel Ladero", "text": "Miguel \u00c1ngel Ladero (Valladolid, Espainia, 1943ko urtarrilaren 14a) espainiar historialari bat da.\nBiografia.\nHainbat urtez artxibozain eta irakasle lan egin ostean, 1978az geroztik Erdi Aroko Historiako sailburu eta katedraduna da Madrilgo Unibertsitate Konplutentsean. Historiako Errege Akademiako kidea da 1990az geroztik, eta Historiako Sari Nazionala eman zion Kultura Ministerioak 1994an \"Fiscalidad y poder real en Castilla (1252-1369)\" lanagatik. XIII. eta XV. mendeen arteko Gaztela eta Leongo erresumaren historian aditua da Ladero Quesada.\nHaren lanen artean, aipagarriak dira: \"Castilla y la conquista del reino de Granada\" (1967); Men\u00e9ndez Pelayo saria irabazitako \"La Hacienda Real de Castilla en el siglo XV\" (1973); \"Andaluc\u00eda en el siglo XV. Estudios de historia pol\u00edtica\" (1974); \"Castilla en el siglo XV. Fuentes de renta y pol\u00edtica fiscal\" (1982); \"Los Reyes Cat\u00f3licos: la Corona y la unidad de Espa\u00f1a\" (1989); \"Andaluc\u00eda en torno a 1492. Estructuras. Valores\" eta \"Las Ferias de Castilla. Siglos XII al XIV\", biak 1992koak."}
{"id": "274401", "revid": "336", "url": "https://eu.wikipedia.org/wiki?curid=274401", "title": "Jean Paulhan", "text": "Jean Paulhan (N\u00eemes, Frantzia, 1884ko abenduaren 2a - Boissise-la-Bertrand, Sena eta Marne, Frantzia, 1968ko urriaren 9a) frantsesezko idazlea izan zen. Saiakerak eta ipuinak idatzi zituen.\nBiografia.\n1925-1940 urte-bitartean, \"Nouvelle Revue Fran\u00e7aise\" aldizkariaren zuzendaria izan zen, eta 1953an zuzendaria izan zen berriro, M. Arlandekin. \"Les Lettres fran\u00e7aises\" (1941), \"Cahiers de la Pl\u00e9iade,\" eta \"Editions de Minuit\" sortu zituen.\nHizkuntzaren \u00f1abardura psikologikoak eta subkontzientearen alderdiak azpimarratzen zituzten ipuin batzuk idatzi ondoren, kontaketak utzi eta alderdi kritiko eta teorikotik heldu zion gaiari. Saiakera ezagunena \"Les Fleurs de Tarbes\" (1931, \"Tarbesko loreak\") da, eta ondoren beste liburu eta idatzi batzuk argitaratu zituen, aipagarrienak: \"Clef de la po\u00e9sie\" (1944, \"Pesiaren giltza\"); \"F.F. ou le critique\" (1945, \"F.F. edo kritikoa\"); \"Braque le patron\" (1946, \"Braque nagusia\"); \"Le marquis de Sade eta son complice\" (1951, \"Sadeko markesa eta bere konplizea\"); eta \"L\u00b4art informel\" (1962, \"Arte informala\").\n1963an, Frantses Akademiako kide izendatu zuen."}
{"id": "274402", "revid": "96586", "url": "https://eu.wikipedia.org/wiki?curid=274402", "title": "Juan Antonio Bardem", "text": "Juan Antonio Bardem Mu\u00f1oz (Madril, - \"ibidem\", ) zinema zuzendari espainiarra izan zen.\nBiografia.\n1950eko hamarkadan Espainian sortu zen zinema sozial konprometituaren sortzaileetako bat izan zen. Luis Garc\u00eda Berlanga eta Miguel Mihurarekin batean, \"Bienvenido, Mister Marshall\" (1952) film gogoangarriaren gidoia egin zuen. \"C\u00f3micos\" (1953) eta \"Felices Pascuas\" (1954) filmen ondoren, Madrilgo goi-burgesiaren azterketa kritikoa egin zuen \"Muerte de un ciclista\" lanean (1955). Hurrengoa probintzietako hiri koxkor batean kokatu zuen: \"Calle Mayor\" (1956).\nGerora, film asko egin ditu, hala nola \"Sonatas\" (1959), \"A las cinco de la tarde\" (1960), A. Sastreren gidoiarekin, \"Nunca pasa nada\" (1963) eta \"El puente\" (1975). 1976an, Madrilen gertatu zen abokatu, eta sindikalisten hilketaren kronika egin zuen 1978an: \"Siete d\u00edas de enero\".\n1980ko hamarkadan, Espainiako pertsonaia ospetsuei buruzko telesailak egiten hasi zen: \"Lorca, muerte de un poeta\" (1987), Ian Gibson eta Mario Camusen gidoiarekin, eta \"El joven Picasso\" (1992)."}
{"id": "274403", "revid": "512", "url": "https://eu.wikipedia.org/wiki?curid=274403", "title": "Luis Paret y Alc\u00e1zar", "text": "Luis Paret y Alc\u00e1zar (Madril, 1746ko otsailaren 11 - Madril, 1799ko otsailaren 14a) espainiar margolaria izan zen.\nBiografia.\nSan Fernandoko Akademian egin zituen ikasketak. Frantziara eta Italiara egin zituen bidaiak. Frantziako margolaritzaren eragin handia izan zuen. 1780tik 1786ra Bilbon bizi izan zen, eta han ezkondu zen. Bere artearen erakusgarri ugari utzi zuen hiri honetan: arkitektura-proiektuak (hiltegia, Santiagoko plazatxoko iturria, Santiago elizako aste santuko monumentua), erretratuak eta abar. 1786an, Euskal Herriko eta Kantabriako portuen ikuspegiak margotzea eskatu zion Karlos III.ak (Bilboko Areatzako ikuspegiak, Olabeaga, Bermeo, Hondarribia, Donostia, Pasaia eta abar). Vianako Santa Maria elizan dago Pareten pintura-multzo garrantzitsu eta osoena. 1786-1787 bitartean, iturri publiko batzuk proiektatu zituen Iru\u00f1erako (Gaztelu plazako iturria, Navarreria plazako iturria eta abar). 1789an, Madrilera joan zen bizitzera, eta San Fernandoko Akademiako Arkitektura Saileko idazkariorde izendatu zuten."}
{"id": "274404", "revid": "73505", "url": "https://eu.wikipedia.org/wiki?curid=274404", "title": "Poliuretano", "text": "Poliuretanoa diisozianato baten eta alkohol dihidroxiliko baten arteko kondentsazio-erreakzioz lortzen den polimero termoplastikoa da. Tolueno diisozianatoa etilen glikolarekin erreakzionaraziz lor daiteke, adibidez; poliuretanoaren bereizgarria da molekularen egituran -NHCOO- taldea izatea.\nPolimeroa eratzeko gertatzen den erreakzio orokorra honela adieraz daiteke: R1NCO + R2OH \u2192 R1NHCOOR2.\nEra askotara lortzen da: zuntz-, apar- edo elastomero-eran, etab. Denak sukoiak dira. Poliuretanozko zuntzek elastikotasun handia eta erresistentzia elektriko ona dute eta iragazgaitzak dira. Poliuretanozko aparrak malguak edo zurrunak izan daitezke, dentsitate txikia dute eta haien propietate nagusia da isolatzaile onak izatea; besaulkiak, koltxoiak, hodien isolatzaileak, tapizak eta abar egiteko erabiltzen dira apar malguak, eta zurrunak, berriz, besaulkiak, autoen osagaiak, isolatzaileak, itsasontziak, kamioi hozkailuak, ontziak-eta egiteko."}
{"id": "274405", "revid": "46380", "url": "https://eu.wikipedia.org/wiki?curid=274405", "title": "Otto Rank", "text": "Otto Rosenfeld Rank (Viena, Austria, 1884 - New York, AEB, 1939) austriar psikiatra izan zen.\nBiografia.\nFilosofian doktorea, Freuden ikaslea izan zen. Vienako elkarte psikoanalitikoko idazkaria izan zen 1910-1915 urteetan, eta \"Internationale\" \"Zeitschrift f\u00fcr Psychoanalyse\" aldizkariaren zuzendaria izan zen, S. Ferenczi eta E. Jones-ekin batera.\nMitoak eta elezaharrak aztertu zituen ondorengo lanetan: \"Der Mythus von der Geburt des Helden\" (1909, \"Heroiaren jaiotzaren mitoa\"); eta \"Das Inzest-Motiv in Dichtung und Sage\" (1912, \"Intzestuaren gaia poesian eta elezaharretan\"). \"Das Trauma der Geburt und seine Bedeutung f\u00fcr die Psychoanalyse\" (1924, \"Jaiotzaren trauma eta Psikoanalisiarentzako garrantzia\") idazlanean, jaiotzaren larritasuna Edipo konplexuaren gainetik jarri zuen, Freuden pentsaeratik aldenduta.\n1924tik aurrera, Estatu Batuetan hartu zuen bizilekua, eta geroztik lan hauek idatzi zituen: \"Psikoanalisiaren teknikak\" (1926, 1929, 1931; hiru liburuki); \"Don Juan, bikoiztasunaren azterketa\" (1932); eta \"Artea eta artista\" (1932)."}
{"id": "274406", "revid": "28807", "url": "https://eu.wikipedia.org/wiki?curid=274406", "title": "Otto Rosenfeld Rank", "text": ""}
{"id": "274407", "revid": "65203", "url": "https://eu.wikipedia.org/wiki?curid=274407", "title": "Manuel Seco", "text": "Manuel Seco Reymundo (Madril, 1928ko irailaren 20a - 2021eko abenduaren 16a) espainiar filologo eta gramatikaria izan zen. Filologia erromanikoan doktorea, Espainiar Hizkuntza eta Literaturako katedraduna. Sari berezia eskuratu zuen lizentzian eta doktoregoan, eta Espainiako Errege Akademiaren Rivadeneira Fundazioaren lehen saria eman zioten 1966an. Manuel Secoren lanen artean, bereziki azpimarratzekoak dira Rafael Seco haren aitaren \"Manual de Gram\u00e1tica Espa\u00f1ola\" liburuaren hitzaurrea, zuzenketa eta eranskinak. Lan aipagarria egin zuen, orobat, \"Diccionario hist\u00f3rico de la lengua espa\u00f1ola\" hiztegiaren erredakzioburu gisa, eta hainbat hiztegi eta gidaliburu idatzi zituen, besteak beste, \"Metodolog\u00eda de la lengua y literatura espa\u00f1olas en el bachillerato\" eta \"Diccionario breve de dudas y dificultades de la lengua espa\u00f1ola\"."}
{"id": "274408", "revid": "336", "url": "https://eu.wikipedia.org/wiki?curid=274408", "title": "Harold Wilson", "text": "James Harold Wilson (Huddersfield, Yorkshire, Ingalaterra, 1916ko martxoaren 11a - 1995eko maiatzaren 24a) politikaria izan zen, Erresuma Batuko Alderdi Laboristako burua eta herrialde hartako lehen ministroa bi aldiz.\nBizitza.\nBigarren Mundu Gerran ekonomia-aholkularia izan zen, eta 1945ean, diputatu izendatu zuten. Urte hartan \"New Deal for Coal\" liburua argitaratu zuen, meatzeak nazionalizatzeko laboristen plangintzaren oinarri izan zena. Hugh Gaitskell, Alderdi Laboristaren burua, hil zenean, alderdi horren lehendakari izan zen. Britainia Handi berria antolatzeko gizarte-berrikuntzetan oinarritutako egitasmo bat moldatu zuen. 1964ko eta 1966ko hauteskunde orokorrak irabazi, eta lehen ministro izan zen 1970 arte. Krisi ekonomikoari aurre egiteko neurri gogorrak hartu zituen, eta Europako Ekonomia Erkidegoan sartzeko ahaleginak egin bazituen ere, ez zuen lortu; kanpo-politikan ere arazo ugari izan zituen, besteak beste, Rhodesiak burujabetasuna aldarrikatu zuelako. Arazo haiek zirela eta, 1970ean kargua galdu zuen. 1974an, lehen ministro izendatu zuten berriro, baina politika ekonomikoan izandako oztopoak zirela eta, 1976an dimisioa eman behar izan zuen."}
{"id": "274409", "revid": "512", "url": "https://eu.wikipedia.org/wiki?curid=274409", "title": "Morton Feldman", "text": "Morton Feldman (New York, 1926ko urtarrilaren 12 - 1987ko irailaren 3a) estatubatuar musikagilea izan zen.\nPianoa ikasi zuen, eta gero konposizioa lantzen hasi zen. Margolarien New Yorkeko galerietara joan zale zen, eta hango pintura espresionista abstraktuak aztarna utzi zion. 1950eko hamarkadaren hasieran, John Cage ezagutu zuen, eta harreman horrek eragin handia izan zuen Feldmanen ibilbidean. Earle Brown musikagilearekin eta David Tudor pianistarekin musika-talde bat osatu zuen. Musika notazio tradizionalaren zorroztasunetik askatzen saiatzen den grafismo musikalaren ordezkarietako bat da Morton Feldman. 1950eko hamarkadaren amaieran, grafismo musikala utzi zuen pixkanaka (gai horretako azken lana \"In Search of an Orchestration\" da), eta sistema zehatzagoa erabiltzen hasi zen. Feldman soinuen unibertsoaren eta isiltasunaren esploratzaile izan zen. Bizitzako azken urteetan, New Yorkeko Unibertsitateko Edgar Var\u00e8se irakasle izendatu zuten, eta Center for Creative and Performing Arts zentroko zuzendari."}
{"id": "274410", "revid": "512", "url": "https://eu.wikipedia.org/wiki?curid=274410", "title": "Ronald B. Kitaj", "text": "Ronald B. Kitaj (Cleveland, Ohio, 1932ko urriaren 29a - Los Angeles, Kalifornia, 2007ko urriaren 21a) ingeles margolaria izan zen. Pop Art eta Figurazio Berria joeren jarraitzailea zen.\nOinarrizko ikasketak bukatu zituenean, merkataritza-ontzi batean sartu zen, eta bidaiak egin zituen Karibe eta Hego Amerikara. Bien bitartean, pintura-ikasketak egin zituen New Yorkeko Cooper Unionen, espresionismo abstraktuaren eraginpean. Gero, bidaia gehiago egin zituen Europan eta Afrikaren iparraldean, eta, soldadutza bukatuta, arte-ikasketak sakondu zituen Ingalaterran (1962). Kitajek, orduko joera nagusiaren kontra, pintura figuratiboa egin zuen batez ere, era askotako gaiak landuz: historia, politika, soziologia eta, batez ere, poesia. 1962an, collageak egiten hasi zen Chris Praterrekin. Bakarkako lehen erakusketa Londresko Marlborough Galleryn egin zuen 1963an, eta arrakasta handia izan zuen. Bestalde, eskolak eman zituen Estatu Batuetako eta Europako zenbait unibertsitatetan. Azkeneko lanetan, gero eta nabarmenagoa da Frantziako XIX. mendeko margolarien eragina."}
{"id": "274411", "revid": "512", "url": "https://eu.wikipedia.org/wiki?curid=274411", "title": "Maximiliano II.a Germaniako Erromatar Inperio Santukoa", "text": "Maximiliano II.a Habsburgokoa (Viena, 1527ko uztailaren 31 - Ratisbona, 1576ko urriaren 12a) Austriako artxidukea izan zen 1564-1576 bitartean, Hungariako (1563-1572) eta Bohemiako (1562-1576) erregea, eta Germaniako Erromatar Inperio Santuko enperadorea (1564-1576). Bere politika erlijioso liberalari esker Alemaniako katoliko eta protestanteen arteko bakealdi bat lortu zen. Artisten mezenas eta humanista izan zen, baina bere helburu politikoak ez zituen gauzatu, ez etxean, ez atzerrian.\nBizitza.\nFernando I.a enperadorearen eta Ana Jagellon Hungariakoaren semea zen. Espainiako gortean hezi zen. Karlos V.aren aginduetara ibili zen hark frantsesen (1544) eta Esmalkaldako Ligaren (1547) aurka izan zituen gatazketan. Haren alaba Mariarekin ezkondu zen 1548an. Hala ere, Erreforma Protestantearen aldera agertu zuen zaletasunagatik ez zuten errege egin. Azkenean katoliko bihurtu behar izan zuen Bohemiako eta Hungariako errege izateko (1562). 1564an enperadore bihurtu zen. Protestanteen eta katolikoen artean bakea egiten saiatu zen, baina hartu zituen neurriak gehiago izan ziren protestanteen mesederako. Fernando I.a hiltzean turkiarrek baliogabeko deklaratu zuten 1562ko su-etena. 1566an Suleiman Bikainak Vienari erasoa jo zion. Hura hil zenean haren seme Selim II.ak hartu zuen aginpidea, eta 1568an zortzi urterako bakea sinatu zuen Maximilianorekin, baina guztiarekin ere ez zion hark bakerik eman."}
{"id": "274412", "revid": "336", "url": "https://eu.wikipedia.org/wiki?curid=274412", "title": "Azido nitriko", "text": "Azido nitriko azido sendoa da, kaustikoa, eta energia handiko oxidatzailea (HNO3). Egoera garbian, likido koloregabea da. Uretan urtzen da, eta hainbat kontzentraziotan saltzen da merkatuan. 78\u00a0\u00b0C-an irakiten du. Argitan jartzean, likidoari kolore horixka ematen dion nitrogeno dioxidoa askatzen du; hortik datorkio batzuetan izaten duen kolorea.\nLehenago, azido sulfurikoa eta sodio nitratoa erreakzionaraziz lortzen zen: 2 NaNO3 + H2SO4 \u2192 Na2SO4 + 2 HNO3. Gaur egun, amoniakoaren oxidazio katalitikoaren bidez lortzen da, platinozko katalizatzaileak erabiliz. Ia metal denei erasotzen die. Argitan, lurrun arriskutsuak askatzen ditu, konposatu organikoak ukitzen baditu su hartzeko arriskua dago, eta giza gorputzeko azala eta muki-mintzak erretzen ditu. Ongarriak, plastikoak, koloregaiak, lehergaiak, sintesi-konposatu organikoak eta beste zenbait konposatu lortzeko ekoizteko erabiltzen da; metalurgian, mineralen flotazioan, eta erregai nuklearrak berriro prozesatzeko ere erabiltzen da."}
{"id": "274414", "revid": "512", "url": "https://eu.wikipedia.org/wiki?curid=274414", "title": "Edgar Reitz", "text": "Edgar Reitz (Morbach, Hunsr\u00fcck, Alemania, 1932ko azaroaren 1a) alemaniar zinemagilea da.\nBiografia.\nKameralaria eta muntatzailea izan zen hasieran. 1957tik aurrera, film laburrak, dokumentalak, publizitate eta enpresetarako filmak eta telebistarako saioak egin zituen. Haietako batzuk ospe handia eman zioten Alemanian eta beste zenbait herrialdetan. 1962az gero, Alemaniar Zinema Berriko kideekin elkarlanean ari izan zen.\n1967an, lehen film luzea egin zuen: \"Mahlzeiten\". 1970etik aurrera, hiru film luze egin zituen, Alemaniako historian garrantzi berezia izan duten garaiak aztertzen zituztenak: \"Der Reise nach Wien\" (1973, \"Vienara bidaldia\"), \"Stunde null\" (1976) eta \"Der Schneider von Ulm\" (1978, \"Ulmeko jostuna\"). 1984an, bere maisulana aurkeztu zuen, \"Heimat\" (\"Aberria\"). Hunsr\u00fcckeko herrixka baten ikuspegitik aztertu zuen 1919-1982 aldia, era errealistan, ia dokumental baten itxuran, eta arrakasta handia izan zuen. Hamabost ordu irauten du filmak, eta hasieran telebistan eta gero zinema-aretoetan eman zuten."}
{"id": "274415", "revid": "56334", "url": "https://eu.wikipedia.org/wiki?curid=274415", "title": "Francis Peyton Rous", "text": "(Francis) Peyton Rous (Baltimore, 1879ko urriaren 5a - New York, 1970eko otsailaren 16a) estatubatuar medikuntza-ikertzailea izan zen. Johns Hopkins Unibertsitatean eskuratu zuen sendagile-titulua, 1905ean; 1909an, Ikerketa Medikoetako Rockefeller Institutuan (gaur egun, Rockefeller Unibertsitatea) sartu zen, eta 60 urtetik gora egin zituen hango ikertzaile gisa. 1915-1916 urteetan, Lehen Mundu Gerraren garaian, odol-transfusioak egin ahal izateko odola gordetzeko metodo bat asmatu zuen, eta teknika hari esker antolatu ahal izan ziren odol-bankuak. Dena dela, minbizi-mota batzuen ikerketan nabarmendu zen Rous bereziki; horrela, 1910ean, oilasko batean tumore minbizidunak hazi zituen eta birus moduko likido gisako bat atera zuen haren gorputzetik, beste oilasko batzuen gorputzean txertatuz gero, minbizia eragiten zuena. Zientzialariek ez zuten Rousen teoria ontzat eman, ez baitzuten uste minbizia eragin zezakeenik tumore batek, ez delako eritasun kutsakorra. Dena dela, 1966an, Medikuntzako Nobel saria eman zioten egindako ikerketengatik."}
{"id": "274417", "revid": "336", "url": "https://eu.wikipedia.org/wiki?curid=274417", "title": "Richard Wellesley", "text": "Richard Colley Wellesley, Wellesley markesa izenaz ezaguna (Dangango gaztelua, Irlanda, 1760ko ekainaren 20a - Londres, Ingalaterra, 1842ko irailaren 26a), ingeles estatu-politikaria eta Wellingtonen anaia izan zen.\nBiografia.\n1797-1805 urteetan Indiako gobernari nagusia izan, eta Frantziak lurralde haietan zuen eragina murriztu ondoren, Indian Ingalaterrak zuen nagusitasuna sendotu zuen. 1799an, Mysore inbaditu zuen eta britainiar protektoratu egin zituen Audh eta Haidarabad (1801).\n1802-1805 urteetan \"maratha\" direlakoen aurkako kanpaina bat egin zuen arrakasta osoz; haren bitartekaritzari esker onartu zen Ingalaterrak Decanen eta Ganges ibaiaren haranean zuen nagusitasuna. Bere kanpainetako gastu izugarriek dimisioa ematera behartu zuten.\n1809an enbaxadore izan zen Espainian, eta 1809-1812 urte-bitartean Kanpo Arazoetarako ministro. 1821-1828 eta 1833-1834 urte-bitarteetan Irlandako Lord egin zuten bertako katolikoen defentsa sutsua egiteagatik, baina horrexegatik kargu politikoak uztera behartu zuten, eta 1835ean behin betiko erretiratu zen politikatik."}
{"id": "274418", "revid": "28807", "url": "https://eu.wikipedia.org/wiki?curid=274418", "title": "Richard Colley Wellesley", "text": ""}
{"id": "274419", "revid": "512", "url": "https://eu.wikipedia.org/wiki?curid=274419", "title": "Albert Wendt", "text": "Albert Wendt (Apia, Samoa, 1939ko urriaren 27a) samoar idazlea da.\nVictoriako Unibertsitatean egin zituen ikasketak. Ingeles katedraduna izan zen Aucklandeko Unibertsitatean, South Pacificeko kudeatzailea (Samoa Mendebaldekoan), eta Samoan Collegeko errektorea. Literatura-aldizkarietako eta Hego Pazifikoko uharteetako obretako zuzendaria izan da. Literaturaren eta hezkuntzaren alde egin duen lan handiagatik Zeelanda Berriko, Samoako eta Frantziako agintaritzak saritua izan da zenbaitetan. Ipuinak eta kontakizun laburrak, eleberriak eta poemak idatzi ditu: lehenengoen artean, aipagarriak dira \"Azeri hegalari askatasunaren zuhaitzean\" (1976) ipuin-bilduma eta \"Miragile baten jaiotza eta heriotza\" (1986) kontakizun-bilduma; eleberrien artean, \"Etxera itzultzeko semeak\" (1977), \"Pouliuli\" (1977), \"Zuhaitz hostoak\" (1979), \"Uhina\" (1991) eta \"Ostadar beltza\" (1992); azkenik, poema-liburuen artean, \"Heriotza gure barruan\" (1976) eta \"Xaman baten ikuspenak\" (1984) ditu aipagarrienak."}
{"id": "274420", "revid": "512", "url": "https://eu.wikipedia.org/wiki?curid=274420", "title": "Cynopterus luzoniensis", "text": "Cynopterus luzoniensis Cynopterus generoko animalia da. Chiropteraren barruko Pteropodidae familian sailkatuta dago."}
{"id": "274421", "revid": "28807", "url": "https://eu.wikipedia.org/wiki?curid=274421", "title": "Shawki Abdelhakin", "text": "Egiptoar etnografoa. Egiptoko folklorean aditu handia da, eta ikerketa eta liburu ospetsuak eman ditu argitara. Literaturari dagokionez, antzerkiak eta eleberriak idatzi ditu, eta oso egile oparoa da; bere lanetan Egiptoko eta Arabiako bizitzako irudiak islatu ditu, batez ere. 1993an Kairoko antzerki esperimentaleko nazioarteko bosgarren jaialdiaren saria eman zioten. Baina antzerkiez eta eleberriez gainera, kontakizun epikoak, elezaharrak eta ipuinak ere idatzi ditu, besteak beste, \"Arabiar ipuinak\",\" Alzir Salem\", \"Sarah eta Hajir\", eta, batez ere, \"Erabaki sendoko printzesa\", tankera horretako historiako kontakizun epikorik luzeena, 23.000 orriz osatua; islamaren sorrera eragin zuten guduak ditu abiapuntu, eta hainbat mendetako tartea hartzen du bere baitan. Eleberrigintzan nabarmentzekoak ditu \"Noahren nahigabeak\", \"Beirut\" eta \"Malkoak gauean\", eta antzerki-lanen artean \"Shafika eta Metwali\", \"Maarouf erregea\", \"Semiramis\", \"Errege zahar bat eta beste tragedia batzuk\"."}
{"id": "274422", "revid": "336", "url": "https://eu.wikipedia.org/wiki?curid=274422", "title": "Ioannis Kapodistrias", "text": "Ioannis Kapodistrias edo Capo d\u00b4Istriako kondea (Korfu, 1776ko otsailaren 11a - Nauplio, 1831ko urriaren 9a) greziar politikaria bat izan zen. 1828\u20131831 bitartean, Grezia independenteko lehenbiziko estatuburua izan zen.\nBizitza.\n1802-1807. urteetan Joniako uharteetako estatu-idazkaria izan ondoren, Errusiako koroaren aginduetara jarri zen 1809an, eta 1816-1822 bitartean Alexandro I.a tsarraren Kanpo Arazoetarako ministroa izan zen. Greziako burujabetasuna alferrik aldarrikatu eta gero, Errusiako koroak kargu guztiak kendu zizkion, eta Capo d\u00b4Istriak Genevara jo zuen Greziako burujabetasunari bete-betean ekiteko xedean. \n1827an, Greziako Errepublikako estatuburu hautatu zuten, eta handik aurrera barne- eta kanpo-arazo askori heldu behar izan zion. Kontrako iritziak onartzen ez zituen eta herriaren atsegina egiten asmatu ez zuen aristokrata, iragan errusiazalea ezkuta ez zezakeen diplomazialaria, eta bertako handikiek higuin zuten politikaria izaki, aginpide egoki bati eusterik ez zuen izan, eta 1831. urtean Peloponesoko klan boteretsu bateko bi kidek hil zuten Nauplio hirian."}
{"id": "274423", "revid": "28807", "url": "https://eu.wikipedia.org/wiki?curid=274423", "title": "Capo d\u00b4Istria", "text": ""}
{"id": "274424", "revid": "28807", "url": "https://eu.wikipedia.org/wiki?curid=274424", "title": "Ioannis Kapodhistrias", "text": ""}
{"id": "274425", "revid": "47491", "url": "https://eu.wikipedia.org/wiki?curid=274425", "title": "Attila J\u00f3zsef", "text": "Attila J\u00f3zsef (Budapest, Hungaria, 1905eko apirilaren 11 - Balatonsz\u00e1rsz\u00f3, 1937ko abenduaren 3a) hungariar idazlea izan zen.\nXX. mendeko hungariar poeta nagusietako bat da.\nBiografia.\nIdazten gazterik hasi bazen ere, hil ondoren bakarrik izan zen benetan ezagun eta ospetsu. Gazterik egin zen orduan legez kanpo zegoen Hungariako Alderdi Komunistako kide.\n1932an, \"Val\u00f3s\u00e1g\" izeneko literatura-aldizkaria sortu zuen, eta 1936an, \"Sz\u00e9p Sz\u00f3\" (euskaraz, \"Argudioa\"), eragin handia izan zuen politika- eta literatura-kazeta.\nLangileen poeta izan zen, eta klase-borrokaren sinbolo nagusi bihurtu zuen ama, garbitzaile pobre bat, bere lanetan. Marxen eta Freuden ildotik, errealismoa eta irrazionaltasuna tartekatzen dira Jozsefen lanetan, eta, gizaki modernoaren pentsamendu konplexuaren ondoren, beti nagusitzen da edertasunerako eta harmoniarako dei garratza.\nEtengabeko egonezinean bizi izan zen beti, eta bere burua tren aurrera jaurtikiz hil zen.\nObra nagusiak: \"Ez naiz ni oihuka ari den hori\" (1925), \"Artzaren dantza \"(1935), \"Ez da barkamenik\" (1936)."}
{"id": "274426", "revid": "28807", "url": "https://eu.wikipedia.org/wiki?curid=274426", "title": "Attila Jozsef", "text": ""}
{"id": "274427", "revid": "58701", "url": "https://eu.wikipedia.org/wiki?curid=274427", "title": "Carmen Laforet", "text": "Carmen Laforet D\u00edaz (Bartzelona, 1921eko irailaren 6a - Majadahonda, 2004ko otsailaren 28a) espainiar eleberrigilea izan zen.\nBi urte zituenean, familia Kanaria Handira joan zen bizitzera aitaren lan-arrazoiengatik, eta, alargundu ondoren, berriro ezkondu zen. Espainiako gerra zibila amaitu ondoren, Filosofiako ikasketak hasi zituen Bartzelonan eta Zuzenbideko ikasketak Madrilen, baina ez zituen amaitu.\n1944an, lehenbiziko Nadal nobela-saria irabazi zuen, Espainiako literaturaren azken hamarkadetako historian argitalpen garrantzitsuenetako bat izan zen \"Nada\" (\"Ezer ez\") eleberriarekin. Kontakizun horretan, Andrea protagonista eta kontalariak gerra ondorengo Bartzelonako giro hertsi eta itogarria erakusten zuen, eta Laforetek bikaintasun osoz jaso zuen, beste inork ez bezala, garai hartako eguneroko errealitatea. 1946an Manuel Cerezales kazetari eta literatur kritikariarekin ezkondu zen eta bost seme-alaba izan zituen.\nEleberrigile horren hurrengo lanek ez zuten lehen eleberri haren mailarik lortu, baina narratiba pertsonal eta erakargarria osatu zuen: \"La isla y los demonios\" (1952, \"Uhartea eta deabruak\"); \"La llamada\" (1954, \"Deia\"); Menorca saria eman zion \"La mujer nueva\" (1955, \"Emakume berria\"); jarraipenik gabeko trilogia baten hasiera izan zen \"La insolaci\u00f3n\" (1963, \"Intsolazioa\"); \"Paralelo 35\" (1967, \"35. Paraleloa\"); eta \"La ni\u00f1a y otros relatos\" (1970, \"Neskatila eta beste kontakizun batzuk\"). Gonbidatuta AEBtara bidaiatu zuen eta han Ramon J. Sender ezagutu zuen. Garai horren lekukotza dira, Ram\u00f3n J. Sender-ekin idatzitako 76 gutun gurutzatuen bilduma, 2003 utean argitaratu zena, bere alaba Cristina Cerezales-ek apaildua.\n70eko hamarkadatik aurrera, zailtasun handiak izan zituen, eta bizitza publikoarekiko berezko ezinikusia areagotu zitzaion. Isolamendu eta intimitate-bilaketa hori, idazle gisa bere azken urteak markatu zituen. Garaiko baliabideekin identifikatzen ez zen gaitz neuronal bat zuen, pixkanaka-pixkanaka eboluzionatzen ari zena, hizketaren eta idazketaren gaitasunari eragiten ziona. Bere alaba cristian Cerezalesek amaren gaixotasuna eta harekin zuen harremanari buruzko \"M\u00fasica blanca\" obra idatzi zuen. "}
{"id": "274428", "revid": "336", "url": "https://eu.wikipedia.org/wiki?curid=274428", "title": "Herbert Marcuse", "text": "Herbert Marcuse (Berlin, Alemania, 1898ko uztailaren 19a - Starnberg, Alemania, 1979ko uztailaren 29a) filosofoa eta soziologoa izan zen.\nBizitza.\nLehenengo Mundu Gerran soldadu moduan aritu zen eta gero Alemanian izandako iraultza sozialistan parte hartu zuen. Berlingo eta Friburgoko unibertsitateetan ikasi zuen; azken horretan Heidegger izan zuen irakasle. Heideggerrek berak zuzendu zion ontologiari eta Hegelen historiari buruzko doktorego-tesia. Unibertsitatea amaitzerakoan Berlinera itzuli zen liburu saltzaile modura lan egiteko. 1933an, Alemania utzi behar izan zuen naziengandik ihesi judua izateagatik. Urte berean Suitzara joan zen eta gero Amerikako Estatu Batuetara, non 1940.urtean Estatu Batuetako herritar bihurtu zen.\nEstatu Batuetan Bigarren Mundu Gerran Estatu Batuen Zerbitzu Estrategikoaren Bulegoan (US Office of Strategic Services) aritu zen Alemaniari buruzko estrategia informeak aztertzen.\n1952an Columbiako eta Hardvareko unibertsitatean teoria politikoaren karrera hasi zuen eta gero 1958 eta 1965 urteen artean Brandeis unibertsitatean, non filosofia eta politika irakasle aritu zen. Erretiratuta zegoenean Kaliforniako Unibertsitatean aritu zen. Unibertsitate horretan 1950 eta 1960 hamarkadetan eztabaida soziopolitiko askotan parte hartu zuen.\nMarcuseren lana Marxen pentsamenduaren eta Freuden teorien arteko sintesia da, eta bertan nabariak dira, besteak beste, Hegel, Heidegger, Reich eta Fourier filosofoen eraginak. Marcuseren ideiek eragin handia izan zuten \"ezker berria\"ren sorreran; bai eta, 1968an, Parisen, Erroman, Berlinen eta New Yorken izan ziren gatazka eta mugimenduetan ere, unibertsitatean batez ere.\nIdatzi zituen lan aipagarrienak hauek dira: \"Reason and Revolution\" (1941), \"Eros and Civilization\" (1955), \"Soviet Marxism\" (1958), \"One Dimensional Man\" (1964), \"The Ethics of Revolution\" (1966).\nPentsamendua.\nMarcusek gizarte kapitalistari eginiko kritikak ( bereziki Marx eta Freud, Eros eta zibilizazioa sintesian, 1955 urtean argitaratua eta Gizon unidimentsionala, 1964 urtean argitaratua) \u00a060. hamarkadan ikasleek aurrera eramandako ezker-mugimenduekin bat egin zuten. Ikasleen protestetan hitz egiteko erakutsi zuen prestutasuna dela eta, Marcuse \u00a0\u00abEzker berriaren aita\u00bb bezala agertzen hasi zen, nahiz eta berak termino hori ez onartu.\n\u00a0Marcusek oinarrizko kritika egiten dio gizarte modernoari: Sujetu unidimentsionala bere ezintasun propioaren eta dominazio metodo konplexu batek eragiten duen opresioaren biktima da, \u00a0metodo hori Adornok edota Horkheimer irudikatu zutena baino askoz konplexua da.\n\u00a0Marcusek boterearen inguruan zeukan ikusmoldeagatik, Frankfurt-eko lehenengo eta bigarren generazioen arteko zubia da. Lehenengo generazioa kapitalismo goiztiarraren etapan kokatzen zen, non langile mugimendua erregimena erorarazteko ahalmena zuenean. Bestalde Marcusek deskribatzen duen kapitalismo aurreratua, ongizate estatua hartzen du kontuan. Kontextu honetan langileen bizi maila hobetu egin da. Nahiz eta hobekuntza hori erreala izan ez den, ondorio latzak izan ditu: langile mugimendua desagertu da eta antisistematikoak ziren mugimenduak gizarteak bereganatu ditu, orain mugimendu horiek gizarteak onartzen dituen helburuak lortzera bideratuta daude; hau da, beraien izaera iraultzailea galdu dute.\nAsimilazio honen arrazioa, giza-kontzientziaren eduki bera fetitxisatu dela da. Horrek eragin du gizartean murgildutako gizakiaren beharrak, faltsuak izatea. Behar faltsu horiek gizarte industrial modernoak eraginak izan dira. Horrela Marcusek behar erreal eta fiktizioen arteko bereizketa egiten du. Bere ustez benetazko beharrak gizonaren izaera naturaletik etorriak dira; Berriz gezurrezko beharrak gizarte industrialan murgilduta egoteagatik, alienatuta dagoen kontzientziatik datoz. Bi behar mota hauen arteko bereizketa bakarrik norberak epaitu ditzake, bere barnealdean benetako beharrak zein diren dakien bakarra delako. Hala ere konzientzia bera alienatuta dagoenez, gizakiak jadanik ezin du bereizketa hori burutu.\n\u00a0Markusentzat gizakiaren oinarrizko behar erreala askatasuna da. Askatasuna, termino freudianoan ulertuta, sublimatu ez den sen libidinal bezala. Marcusen ustez gizarte modernoak gizakiaren sen libidinala desublimatu du, genitaliatearen eremura murriztuz. Errealitatean gizakiaren gorputz osoa askatasun grina baino ez denean. Prozesu hau jarraituz gizarte industrial modernoa gizakiaren energia eta gorputzeko beste atal guztietaz baliatzen da produkzio kapitalitarako.\n\u00a0Marcusek Freud-ek jorratutako zoriontasunaren teoria kulturalizatu nahi zuen: Errealitate printzipioa eta plazer-printzipioa ez dute zertan kontrakoak izan zoritxarraren arrazoiak ezagutzea lortzen badira. Horrela indibiduoa subjektu ideal bezala ulertzen duen arrazionaltasun kartesiar abstraktuaz aldentzen da, eta balioa ematen dio gorputzari eta erotikotasunari. Bi faktore hauek ezinbestekoak dira gizakiaren egunerokotasunean izan eta izan beharraren arteko urratsa aztertzeko. Pauso hau askatasun indibidual eta kolektibo bezala ulertzen zuen, argitaratuz ohituretatik gehien aldentzen dena, Freud-ek \u201cello\u201d izena ematen zion. \u00a0\nMarcusen teoriaren beste ardatz esanguratsua giza-kontzientziaren oinarrizko garapena haurtzaroan ematen dela da, familia barnean. Garai horretan garatzen dagoen gizakia munduari aurre emateko kategoria normatiboak eta erreferentzia markua lantzen dago. Baina gizarte moderno insdustrala esparru familiarra gainditu du, eta gizakiak kategoria kapitalistetik eraikitzen ditu. Gizakien beharrak, ametsak eta baloreak, gizarteak sortu ditu, eta horien arabera bereganatu dira mugimendu antisistemikoak edo oposiziozko beste edozein forma. Puntu honetan agertzen ds Marx eta Markusen teorien arteko desberdintasuna. Marx-entzat alienazioa produkzio materialaren eremuan kokatzen zen, non gizonari lanean ekoizten zuen balioa kentzen zitzaion, aldiz Marcusentzat alienazioa gizaki modernoaren giza-konzientzian beran kokatuta dago eta beraz, ez dago behartze horretaz ihes egiteko modurik.\n\u00a0Nahiz gizakiak alienazioarekin bukatzeko dituen zailtasuna, Marcusek artearen potentziala nabarmentzen du. Kultura arte eta estetikarantz bideratu behar dela sinesten du. Bakarrik artearen bitartez gizakia alienatua izatearen intentzioa garatuko du."}
{"id": "274429", "revid": "46380", "url": "https://eu.wikipedia.org/wiki?curid=274429", "title": "Josep Pintat i Solans", "text": "Josep Pintat i Solans (Sant Juli\u00e0 de L\u00f2ria, Andorra, 1925eko urtarrilaren 21a - Bartzelona, Katalunia, 2007ko urriaren 20a) andorrar politikaria izan zen.\nBiografia.\nLehen ikasketak Andorrako eskola espainiar zein frantsesetan egin zituen. 1960an hasi zen politikan, Andorrako Gobernuko legebiltzarreko kide hautatu zuten urtean. 1963ra arte egon zen kargu horretan, eta, gero, Sant Juli\u00e0 de L\u00f2riako alkate (1969-1970) izan zen. 1982an, berriro itzuli zen legebiltzarrera, eta, handik bi urtera, Andorrako Gobernuko lehendakari hautatu zuten, legebiltzarraren babesa galdu zuen \u00d2scar Ribas Reig lehendakari ohiaren ordezko gisa. 1985eko hauteskundeen ondoren, berriro eskuratu zuen Pintatek lehendakari-kargua Andorrako legebiltzarreko (28 bototatik 27 eskuratu zituen). 1990ra arte izan zen lehendakari, eta bere agintaldian Europako Batasunarekiko elkarrizketetan nabarmendu zen nagusiki, Andorra hirugarren herri gisa ezagutuko zuen estatutua onar zedin. 1989an, merkataritza-hitzarmen bat sinatu zen bere ekimenez Andorraren eta Europako Batasunaren artean."}
{"id": "274430", "revid": "28807", "url": "https://eu.wikipedia.org/wiki?curid=274430", "title": "Gudu orga", "text": ""}
{"id": "274431", "revid": "96586", "url": "https://eu.wikipedia.org/wiki?curid=274431", "title": "Julian Barnes", "text": "Julian Barnes (Leicester, Ingalaterra, 1946ko urtarrilaren 19a) idazle ingelesa da.\nBiografia.\nOxfordeko Unibertsitateko Magdalen Collegen ikasi zuen. Lexikografo jardun zuen \"Oxford English Dictionary\" hiztegian. \"New Stateman\", \"Sunday Times\", \"The Observer\" eta \"New Yorker\" egunkarietan lan egin du berriemaile eta zutabe-idazle gisa.\n1980an, lehen eleberria argitaratu zuen, \"Metrolandia\", eta Somerset Maugham saria irabazi zuen. 1982an, \"Elkar ezagutu aurretik\" argitaratu zuen, eta 1984an, \"Flauberten loroa\". Eleberri horrek ospe handia eman zion, eta oso harrera ona izan zuen Frantzian. Ingeles batek idatzi eta Medici sari ospetsua irabazi zuen lehen liburua izan zen (1986).\nZenbait polizia-nobela ere idatzi ditu Dan Kavanagh izengoitiaz. Inondik ere, Barnesen obrarik ospetsuena ipuin-bilduma bat da, guztiz originala, \"Munduaren historia bat hamar kapitulu eta erdian\" (1989). Beste liburu aipagarri batzuk ere idatzi ditu, hala nola \"Eguzkiari begira\" (1988), \"Gaiaz hizketan\" (1991), \"Arantzurdea\" (1992), \"Maitasuna eta abar\" (2000), \"Londresko gutunak\" (1995), \"Ingalaterra, Ingalaterra\" (1999), \"Arthur eta George\" (2005), \"Bukaera baten zentzua\" (2011), \"Denboraren zarata\" (2016), \"Istorio bakarra\" (2018) eta \"Elizabeth Finch\" (2022)."}
{"id": "274432", "revid": "336", "url": "https://eu.wikipedia.org/wiki?curid=274432", "title": "Fabien Barthez", "text": "Fabien Alain Barthez ( ahoskatua; Lavelanet, Ari\u00e8ge, Frantzia, 1971ko ekainaren\u202f28a) futbolari ohia da, atezaina hain zuzen.\nBizitza.\nTolosa Okzitaniako formazio-zentroan sartu zen hamabost urte zituela, eta handik bost urtera egin zuen debuta lehenengo dibisioan. 1992an, Olympique Marseillakora eraman zuten. Didier Deschampsen zuzendaritzapean, Europako Txapeldunen Kopa lortu zuten. Taldea bigarren dibisiora jaitsi bazen ere, Fabien Barthezek taldean jarraitu zuen, eta lehenengo mailara igotzen lagundu zion Olympique taldeari, 1995ean AS Monaco taldera joan aurretik. AS Monakon bost denboraldiz aritu zen, eta bitan lortu zuen Frantziako Txapelketa, 1997an eta 2000n. Gero, Manchester United ingeles taldearekin egin zuen kontratua, futbolean atezain batek inoiz izenpetu duen kontraturik garestiena, hain zuzen.\nFrantziako futbol selekzioarekin 1994an aritu zen lehenengo aldiz. Maila handia badu ere, Bernard Lama atezaina izan da Frantziako taldean nagusi 1998ko Kopa arte. Selekzioarekin, munduko txapeldun izan zen, eta 2000. urteko Europako Txapelketa irabazi zuen."}
{"id": "274435", "revid": "336", "url": "https://eu.wikipedia.org/wiki?curid=274435", "title": "Chaim Herzog", "text": "Chaim Herzog (Belfast, Ipar Irlanda, 1918ko irailaren 17a - Tel Aviv, Israel, 1997ko apirilaren 17a) israeldar politikaria izan zen.\nBizitza.\n1935ean, familiak Palestinara emigratu zuen. Zuzenbideko ikasketak egin zituen, Jerusalemen, eta Cambridgeko eta Londresko unibertsitateetan. Bigarren Mundu Gerran, britainiarren gerra-gurdi bateko buru izan zen, eta geroago, britainiar espioi-zerbitzuarena, Alemanian. Gerra bukatu zenean, Palestinan, juduen espioi-zerbitzuko kide izan zen. Haren aita, Isaac Halevy Herzog, Israelgo rabbi nagusi izendatu zuten 1948an, Israelgo estatu berria sortu zenean. 1954-1962 bitartean, militarren espioi-zerbitzuko buru izan zen. Gero, negozio pribatuetan lan egin zuen. Irrati-esatari gisa, arrakasta handia izan zuen bere azterketa militar eta politikoengatik, batez ere Israelgo Sei Eguneko Gerran (1967) eta Yom Kippur Gerran (1973). 1975ean, Israelgo enbaxadore izan zen Nazio Batuen Erakundean. 1981ean, Alderdi Laboristako kide gisa, Parlamenturako hautatu zuten. Israelgo lehendakari izendatu zuten 1983an eta 1988an."}
{"id": "274436", "revid": "20653", "url": "https://eu.wikipedia.org/wiki?curid=274436", "title": "Srinivasa Ramanujan", "text": ""}
{"id": "274437", "revid": "512", "url": "https://eu.wikipedia.org/wiki?curid=274437", "title": "Cynopterus minutus", "text": "Cynopterus minutus Cynopterus generoko animalia da. Chiropteraren barruko Pteropodidae familian sailkatuta dago."}
{"id": "274438", "revid": "96586", "url": "https://eu.wikipedia.org/wiki?curid=274438", "title": "Wilma Rudolph", "text": "Wilma Rudolph (Clarksville, Tennessee, AEB, 1940 - 1994) estatubatuar atleta izan zen. Esprinterra zen, Olinpiar Joko bakar batean hiru urrezko domina irabazi dituen lehen emakume estatubatuarra.\nBiografia.\nHaurtzaro gogorra izan zuen. Familia pobre batean sortua zen, eta pobreziari eta beltza izateagatik jasan behar izan zuen diskriminazioari aurre egin behar izan zien. Horrez gainera, lau urterekin elbarri gelditu zen, eta ezin izan zuen zortzi urte arte berriro oinez ibili. Baina sendatu egin zen, eta Bigarren Hezkuntzako ikasle zenerako, saskibaloiko jokalari bikaina zen, bere bizkortasunagatik nabarmendu ohi zena.\nDena dela, atletismoan lortu zituen garaipenik handienak, hain zuzen ere 1960ko Olinpiar Jokoetan, Erroman. 200 m-ko munduko errekorrari esker parte hartu ahal izan zuen Olinpiar Joko haietan, eta urrezko hiru domina irabazi zituen (bera izan zen hori lortzen lehena); urrea lortu zuen 100 eta 200 m-ko lasterketetan eta 4 x 100 m erreleboetan, bere taldearekin.\n1961ean, Stuttgarteko Munduko Txapelketan, 100 m-ko errekorra finkatu zuen. Urte hartan utzi zituen alde batera lehiaketak."}
{"id": "274439", "revid": "336", "url": "https://eu.wikipedia.org/wiki?curid=274439", "title": "Peggy Ashcroft", "text": "Peggy Ashcroft (Croydon, Londres, 1907ko abenduaren 22a - Londres, 1991ko ekainaren 14a) britainiar antzezlea izan zen.\nLondresko Central School of Dramatic Art-en graduatu zen, eta 1926an ekin zion antzezle-lanari. Erresumako antzerki-talde nagusietan aritu zen: Old Vic-en, John Gielgud ospetsuaren West End-en, The English Stage Company-n, The Royal Shakespeare Company-n eta The National Theatre-n, besteak beste. Ashcroftek Henrik Ibsen-en, John Webster-en, Anton Txekhov-en eta, bereziki, Shakespeareren pertsonaiak antzeztuz bereganatu zituen gorespenik bizienak. Zenbait filmetan ere aritu zen: \"The 39 Steps\", \"Quiet Wedding\", \"The Nun\u00b4s Story\" eta \"Madame Sousatzka\" filmeetan. Baina 1984an jo zuen gailurra, eta bi sari garrantzitsu eman zizkioten: bata, \"A Passage to India\" filmean Moore andrearena egiteagatik, eta, bestea, \"The Jewel in the Crown\" telebistako saileko Barbie Batchelor-en rolagatik. 1951n, Britainiar Inperioaren Ordenako Agintari izendatu zuten, eta, 1956an, ordena bereko Andre Agintari."}
{"id": "274440", "revid": "512", "url": "https://eu.wikipedia.org/wiki?curid=274440", "title": "Juan Bosch", "text": "Juan Emilio Bosch Gavi\u00f1o (Concepci\u00f3n de La Vega, 1909ko ekainaren 30a - Santo Domingo, 2001eko azaroaren 1a) dominikar idazle, historialari eta politikaria izan zen. Dominikar Errepublikako presidentea izan zen 1963ko otsailetik irailera.\nBizitza.\nLe\u00f3nidas Trujilloren diktaduraren aurka jardun zuen, eta Dominikar Alderdi Iraultzailea sortu zuen 1939an. Erbestean bizi izan zen 1942tik 1961era. Trujillo hil zutenean, sorterrira itzuli, eta presidente hautatu zuten hurrengo urtean. Handik zazpi hilabetera, armadak kendu zuen kargutik, komunistei lagundu izanaz salatuta, eta erbestera alde egin zuen berriro. 1965ean, berriz ahalegindu zen lehendakaritza bereganatzen, baina Estatu Batuen esku-hartze militarrak zapuztu zuen ahalegina. 1966an, galdu egin zituen hauteskundeak Joaqu\u00edn Balaguerren aurka, eta 1973an Dominikar Askapenerako Alderdia sortu zuen. 1978tik 1990era, lau bider aurkeztu zen hauteskundeetara, eta beste horrenbeste aldiz galdu zuen.\nBestalde, dominikar literaturako idazle gailenetako bat izan zen. Ipuin eta kontakizun asko idatzi zituen, baita saiakera-libururik ere: \"Crisis de la democracia de Am\u00e9rica en la Rep\u00fablica Dominicana\" (1964)."}
{"id": "274441", "revid": "1545", "url": "https://eu.wikipedia.org/wiki?curid=274441", "title": "Michael Cacoyannis", "text": "Michael Cacoyannis, grezieraz \u039c\u03b9\u03c7\u03ac\u03bb\u03b7\u03c2 \u039a\u03b1\u03ba\u03bf\u03b3\u03b9\u03ac\u03bd\u03bd\u03b7\u03c2 (Limasol, Zipre, 1922ko ekainaren 11 - Atenas, Grezia, 2011ko uztailaren 25a) greziar zinema-zuzendaria izan zen.\nBiografia.\nMelina Mercouri eta Irene Papas antzezleen hastapenak gidatu zituen. Greziar zinemagintza berriaren ordezkari nagusia izan zen 1950eko hamarkadaren amaieran, mundu osoan ezagun bihurtuko zuen filma egin aurretik: \"Zorba greziarra\". Zuzenbidea ikasi zuen, eta Londresera jo zuen segidan, antzerki-zuzendari eta antzezle gisa lan eginez aurrera egiten ahaleginduz.\nGreziara itzuli zen 50eko hamarkadaren erdialdera, eta hainbat film arrakastatsu zuzendu zituen, besteak beste, hauek: \"Stella\" (1955), Melina Mercourirekin, eta \"Beltzez jantzitako neska\" (1956). Horien segidan egin zituen \"Electra\" (1962), Irene Papasekin, eta \"Zorba Greziarra\" (1964), Nicos Kazantzakisen obran oinarritua. Film horretan egin zuen Anthony Quinn antzezleak bere karrerako paperik ezagunenetakoa, musika ere (Mikis Theodorakisek konposatua) arras ezaguna egin zen, eta hiru Oscar sari irabazi zituen 1965ean. \"Troiarrak\" (1971) eta \"Ifigenia\" (1977) filmak zuzendu zituen, eta antzerki-zuzendaritzan ere jardun zuen."}
{"id": "274442", "revid": "56334", "url": "https://eu.wikipedia.org/wiki?curid=274442", "title": "Donald A. Glaser", "text": "Donald Arthur Glaser (Cleveland, Ohio, 1926ko irailaren 21a - Berkeley, Kalifornia, 2013ko otsailaren 28a) estatubatuar fisikaria izan zen.\nBiografia.\nSorterriko Teknologia Institutuan atera zuen diplomatura, eta Kaliforniako Teknologia Institutuan eskuratu zuen doktoregoa. Michigango Unibertsitateko irakaslea izan zen 1949tik 1959ra, eta Kaliforniako Unibertsitatekoa, Berkeleyn, 1959az gero.\nFisikako Nobel saria irabazi zuen 1960an, zortzi urte lehenago asmatutako burbuila-ganberari esker. Glaserrek hainbat ikerketa egin zituen Wilsonen laino-ganberari buruz, eta ganbera haren hobekuntzatik sortu zuen bere burbuila-ganbera. Asmakizun horri esker, garrantzi handiko aurrerapenak egin ahal izan ziren fisika nuklearraren alorrean. Izan ere, ganbera horrek energia handiko partikulak geldiarazten ditu, eta, horrela, aukera dago partikulek egindako ibilbidea argazki bidez jasotzeko. Burbuila-ganberaren barruan, gas likido bat dago, eta, partikula nuklearrak gai horretan bonbardatzean, burbuilazko arrasto bat sortzen da, argazkitan jaso daitekeena."}
{"id": "274443", "revid": "1545", "url": "https://eu.wikipedia.org/wiki?curid=274443", "title": "Donald Glaser", "text": ""}
{"id": "274444", "revid": "65203", "url": "https://eu.wikipedia.org/wiki?curid=274444", "title": "Crist\u00f3bal Halffter", "text": "Crist\u00f3bal Halffter (Madril, Espainia, 1930eko martxoaren 24a - Villafranca del Bierzo, 2021eko maiatzaren 23a) musikagilea eta orkestra zuzendaria izan zen, Ernesto eta Rodolfo Halffterren iloba.\nBizitza.\nMadrilen egin zituen ikasketak, hasieran Conrado del Camporekin eta geroago Alexander Tansmanekin. Manuel de Falla orkestraren zuzendari izan zen (1955-1963), Madrilgo Kontserbatorioko konposizio katedraduna (1960) eta zuzendaria (1964-1966). Serialismoa eta ausazko musika landu zituen 1975az geroztik. Espainiako Musikako Sari Nazionala eman zioten 1953an, Espainiako Arte Ederretako Domina jaso zuen 1983an, eta San Fernandoko Akademiako kide izendatu zuten. 1994an Espainiar Musikaren Guerrero Fundazioaren saria eman zioten, eta 1995ean Konposizioaren Europako saria.\nMusikagile emankorra izan zen. Obra aipagarriak zituen, besteak beste: \"Ant\u00edfona Pascual\" (1952), \"Misa ducal\" (1956), \"Gaudium et Spes-Beunza\" (1972), \"Eleg\u00eda a la muerte de tres poetas espa\u00f1oles: Antonio Machado, Miguel Hern\u00e1ndez y Federico Garc\u00eda Lorca\" (1976); \"Officium defunctuorum\" (1979), \"Preludio Madrid 92\" (1991), \"Don Quijote\" opera (2000), \"Adagio en forma de rondo para orquesta\" (2003), \"L\u00e1zaro\" opera (2007)."}
{"id": "274445", "revid": "46380", "url": "https://eu.wikipedia.org/wiki?curid=274445", "title": "Lorin Maazel", "text": "Lorin Varencove Maazel (Neuilly-sur-Seine, Frantzia, 1930eko martxoaren 6a \u2013 Castleton Farms, Virginia, Ameriketako Estatu Batuak, 2014ko uztailaren 13a) biolinista eta orkestra zuzendaria izan zen.\nBizitza.\nFrantzian jaio zen arren, gurasoak Estatu Batuetako juduak zituen, eta estatubatuar herritartasuna izan zuen. Oso gazterik hasi zen musikaren munduan lanean, eta hamabost urte zituenerako Estatu Batuetako orkestra ospetsuenen zuzendari gisa nabarmendu zen. 1948an, Pittsburgheko Orkestra Sinfonikoan sartu zen biolinista gisa, eta 1960an Alemaniako Bayreuth Jaialdian parte hartu zuen zuzendari moduan (bera izan zen Bayreuthen lehen amerikarra). Harrezkero, munduko orkestra ospetsuenen zuzendari izan da. 1965etik 1975era, Berlin Irratiko Orkestra Sinfonikoko zuzendaria izan zen, 1972tik 1982ra, Clevelandekoarena, eta Vienako Operakoarena, 1982tik 1986ra. 1988an, berriz, Frantziako Orkestra Nazionalaren zuzendari musikal izendatu zuten (1988-1991). Pittsburgheko Orkestra Sinfonikoaren musika-zuzendaria izan da 1986az gero, eta Bavaria Irratiko Orkestra Sinfonikoarena, 1993tik aurrera."}
{"id": "274447", "revid": "336", "url": "https://eu.wikipedia.org/wiki?curid=274447", "title": "Arthur Mitchell (dantzaria)", "text": "Arthur Mitchell (New York, AEB, 1934ko martxoaren 27a \u2013 ibidem, 2018ko irailaren 19a) estatubatuar dantzari, maisu, koreografo eta zuzendari artistikoa izan zen. Dantzari afroamerikarrez eratutako ballet klasikoko lehen konpainia handiaren sortzailea da.\nBiografia.\nDantza-ikasketak egin zituen New Yorkeko High School of Performing Arts eta School of American Ballet eskoletan. 1956an, George Balanchine koreografoaren New York City Balleten hasi zen lanean, eta beretzat bereziki prestatutako paper asko jokatu zituen, hala nola Puckena \"Udako gau bateko ametsa\" obran (1962).\n1968an, bere bizitzako proiektua hasi zuen: Harlemgo Dance Theatre konpainia, baztertutako gazteak prestatzera bideratutako dantza klasikoko taldea. Karel Shook ballet-irakaslearekin batera, \"DTH\" izenaz ezagutzen den eskola eta konpainia sortu zuen. Konpainiaren errepertorioan, Balanchineren lanak ez ezik, XX. mendearen hasierako maisuen obrak eta egungo koreografo onenenak ere sartu ziren. 1995ean, Estatu Batuetako Arteen Domina eman zioten, dantzaren alde egindako lanaren sarigarri."}
{"id": "274448", "revid": "96586", "url": "https://eu.wikipedia.org/wiki?curid=274448", "title": "Maia Plisetskaia", "text": "Maia Mikhailovna Plisetskaia (; Mosku, Sobietar Batasuna, 1925eko azaroaren 20a - Munich, Alemania, 2015eko maiatzaren 2a) errusiar dantzaria izan zen.\nBiografia.\n1943an, Bolshoi Eskolako ballet-ikasketak bukatu zituen. Aipagarriak izan ziren Bolshoi Balletarekin egin zituen \"Beltxargen aintzira\" eta \"Intxaur kraskailua\" balletetako antzezpenak.\nHerri askotan dantzatu zuen, Estatu Batuetan, Indian eta Txinan, besteak beste.\n1964an, Lenin saria jaso zuen egindako lan bikainagatik.\nSobietarrak ez ziren koreografoen balletetan ere lan egin zuen, Roland Petit, Maurice B\u00e9jart eta Alberto Alonsoren balletetan, adibidez.\n1975etik aurrera, Bruselako \"Ballet de XXe Si\u00e8cle\"an aritu zen dantzari.\nErrusiako Ballet Inperiala sortu zuen 1994an.\nPlisetskaiaren lehen koreografia \"Ana Karenina\" (1972) izan zen, Tolstoiren eleberrian oinarritutako lana.\nTeknika aldetik bikaina da, besoaren erabilera adierazkorra du, eta trebetasun osoz elkartzen ditu antzerkia eta dantza.\nAntzezpen nagusiak hauek ditu: \"Bakhtxisaraiko iturria\" obrako Zarema, \"On Kixote\"ko Kitri, Giselle, \"Loti Ederre\"ko Aurora, \"Harrizko Lore\"ko Laurencia eta \"Beltxargen Aintzira\"ko Odette-Odile.\n2005ean, Asturiasko Printzea saria eman zioten."}
{"id": "274449", "revid": "15795", "url": "https://eu.wikipedia.org/wiki?curid=274449", "title": "Maia Mikhailovna Plisetskaya", "text": ""}
{"id": "274450", "revid": "512", "url": "https://eu.wikipedia.org/wiki?curid=274450", "title": "Germaine Richier", "text": "Germaine Richier (Grans, 1902ko irailaren 16a - Montpellier, 1959ko uztailaren 31) frantziar eskultorea izan zen. Montpellierren eta Parisen, Bourdellerekin, ikasi zuen. Molde klasikoko giza irudiak (burualdeak, bularraldeak, gorputz osokoak) landu zituen hasieran. 1940. urtetik aurrera, ordea, alegiazko giza formak hasi zen aurkezten, higuingarri iritzitako animalien eta landareen moldera bihurtuak: saguzar-gizakiak, arbola-gizakiak. Intsektuekiko, gaueko indar gordeekiko eta izadiarekiko lilura ageri dira 1946tik aurrerako lanetan: \"Oihana\" (1946), \"Ekaitza\" (1948), \"Hurakana\" (1948), \"Mamu haur-jalea\" (1951), \"Lehoi hegalduna\" (1952), \"Sei buruko zaldia\" (1953). Sailak ere aurkeztu zituen: \"Tauromakia\" (1953), \"Hegazti-gizakiak\" (1953), \"Le grand homme de la nuit\" (1954-1955), \"Mendia\" (1956). Eskulturaz gainera, zeramika, mosaikoak eta grabatuak landu zituen. Lanean erakutsitako irudimenak joera surrealistatik hurbil jartzen du Germaine Richier; irudiez bestelako lanak eskaini zituen, hala ere, azken urteetan (zeramika kolore askotarikoa, 1957-1958 urteetan)."}
{"id": "274452", "revid": "512", "url": "https://eu.wikipedia.org/wiki?curid=274452", "title": "Andr\u00e9s Ruiz", "text": "Andr\u00e9s Ruiz L\u00f3pez (Sevilla, 1928 - Murtzia, 2009) espainiar antzerki-idazlea izan zen. Estetika errealista eta sozialarekiko konpromisoa erakutsi zuen bere lanetan, alderdi kritiko eta dokumentalak nabarmenduz, batez ere gerra ondorengo klase behartsuenei dagokienez. Bere bizitzako gorabeherek eragin handia izan zuten idatzi zituen antzezlanetan, batez ere konpromiso sozialak eta ideologia aurrerazaleak bultzatutako gertaerek. Azpimarratzeko obrak ditu, besteak beste, \"Peque\u00f1o retablo\" (1949, \"Erretaula txikia\"), \"A trav\u00e9s de unas horas\" (1955, \"Ordu batzuetan zehar\"), \"La guerra sobre los hombros\" (1957, \"Gerra sorbalda gainean\"), \"La espera\" (1962, \"Itxaronaldia\"), \"Como un cuento de oto\u00f1o\" (1964, \"Udazkeneko ipuin bat bezala\"), \"R\u00e9quiem por mi infancia\" (1970, \"Nire haurtzaroaren aldeko requiema\"), \"Rosas iluminadas\" (1982, \"Arrosa argituak\"), \"Los \u00e1rboles bajo la luna\" (1983, \"Zuhaitzak ilargipean\"), \"Oca\u00f1a, el fuego infinito\" (1986, \"Oca\u00f1a, su amaigabea\") eta \"Memorias de aquella guerra\" (1986, \"Gerra haren oroitzapenak\")."}
{"id": "274453", "revid": "336", "url": "https://eu.wikipedia.org/wiki?curid=274453", "title": "Hermann Ehrhardt", "text": "Hermann Ehrhardt (Diesburg, 1881eko azaroaren 29a - Brunn am Walde, Austria, 1971ko irailaren 27a) alemaniar militarra izan zen. Itsas ofiziala zen, eta Lehen Mundu Gerran hartu zuen parte. 1918ko armistizioaren ondoren, Errepublika deuseztatu eta autoritarismoan oinarritutako gobernua ezartzea helburu zuen brigada bat antolatu zuen (\"Ehrhardt brigada\"). Bavariako Kontseiluen Errepublikaren aurkako zapalkuntza eraman zuen aurrera talde horrek . Kappen eta L\u00fcttwitzen konplotaren gidari izan zen, baina ez zuten lortu aurrera eramatea. Zenbait politikari hiltzeagatik (Matthias Erzberger, besteak beste) salatu zuten. 1922an atxilotu zuten, baina espetxetik ihes egitea lortu zuen. Munichen eskuin-muturreko \"Wiking\" taldea eratu zuen."}
{"id": "274454", "revid": "512", "url": "https://eu.wikipedia.org/wiki?curid=274454", "title": "Mih\u00e1ly V\u00f6r\u00f6smarty", "text": "Mih\u00e1ly V\u00f6r\u00f6smarty (K\u00e1poln\u00e1sny\u00e9k, 1800eko abenduaren 1a - Pest, 1855eko azaroaren 19a) hungariar idazlea izan zen.\nBizitza.\nFamilia apal batean jaio zen, eta Zuzenbide ikasketak egin bazituen ere, irakasle gisa lan egin zuen familiari laguntzeko. Argitaratu zituen lehen bi lanak \"Salomon\" eta \"Kont\" tragediak izan ziren, baina \"Zalanen ihesa\" (1825) lanari esker egin zen ospetsu; \u00c1rp\u00e1d heroiak Hungaria nola konkistatu zuen kontatu zuen olerki epiko hartan. 1828an, \"Tudomanyos gy\u00fcjtemeny\" aldizkaria sortu zuen, eta 1837-1843 bitartean, \"Athenaeum\" aldizkariko zuzendaria izan zen. 1848ko Hungariako Iraultzan, diputatua izan zen, eta Iraultzaren porrotaren ondoren ezkutuan eta miseria gorrian bizi behar izan zuen, 1850 arte.\nTragediez eta epopeiez gainera, olerkiak eta dramak idatzi zituen. Hungariako literatura bai hizkuntzaz eta bai espirituz benetan hungariar bihurtzen, eta literatura klasikoaren eta germaniar literaturaren eraginetik askatzen lagundu zuen. Beste lan aipagarri batzuk \"Csongor \u00e9s T\u00fcnde\" (1830) eta Hungariako ereserki bihurtu zen \"Szozat \"(1837) dira."}
{"id": "274455", "revid": "105290", "url": "https://eu.wikipedia.org/wiki?curid=274455", "title": "Pastel (pintura)", "text": "Pastela, artean, lehorrean margotzeko teknika da, makilatxo formako margo hauskorrak erabiltzen dituena. Pastel-margoak aglutinatzaile pixka bat, gai likatsuren bat gehienetan eta, XX. mendeaz geroztik, metil zelulosaz egindako kolorezko hautsez osatuak dira. Kolore multzo zabala dute. Kolore bakoitzaren era ilunena hauts soila eta aglutinatzailea besterik ez duena da, eta beste koloreak zuriarekin nahasita lortzen dira. Paperean jarrita itxura freskoa eta distiratsua dute, eta koloreak ez dira aldatzen. Pastela azalean geratzen denez gero, ordea, erraz ezaba daiteke, baldin eta beirazko estalkirik edo eta gai-finkatzailerik eransten ez bazaio margolanari.\nPastel-margolaritza Italian sortu zen XVI. mendean, eta Jacopo Bassano eta Federico Barocci margolariek erabili zuten lehendabizi. XVIII. mendean hedatu zen, eta trebetasun handiz landua izan zen garai hartan, batik bat Frantzian. Garai berriagoetan aipamen berezia merezi dute Edgar Degas, Odilon Redon eta Picassoren pastelek."}
{"id": "274456", "revid": "512", "url": "https://eu.wikipedia.org/wiki?curid=274456", "title": "Cynopterus nusatenggara", "text": "Cynopterus nusatenggara Cynopterus generoko animalia da. Chiropteraren barruko Pteropodidae familian sailkatuta dago."}
{"id": "274457", "revid": "336", "url": "https://eu.wikipedia.org/wiki?curid=274457", "title": "Edward Victor Appleton", "text": "Edward Victor Appleton (Bradford, Ingalaterra, 1892ko irailaren 6a - Edinburgh, Eskozia, 1965eko apirilaren 21a) Britainia Handiko fisikaria izan zen.\nBiografia.\nLangile-familia batean jaio zen. Cambridge hiriko St. Jonh\u00b4s Collegen egin zituen goi-mailako ikasketak, eta Cavendish laborategian sartu zen 1920an lanera, Lord Rutheforden laguntzaile. Uhin elektromagnetikoei buruzko azterketak egin zituen, eta ikerketa horien ondorioz katedra bat lortu zuen Londresko Unibertsitatean. Ionosferaren garaiera zehazten ahalegindu zen, eta horren geruzetara uhin ultralaburrak jaurti zituen. Hori egiten ari zela, Heavisidek aurkitu zuen mailaren gainetik beste bat ere bazela ikusi zuen, Appleton izena duena alegia. Radarrean eta irratizko komunikazioetan eragin handia izan zuen aurkikuntza horrek. Filosofia Naturala irakatsi zuen Cambridgen, eta industria- eta zientzia-ikerketarako estatu-idazkari izendatu zuten, 1936an. Bigarren Mundu Gerran, helburu militarretarako erabili zuen radarra. 1947an, Fisikako Nobel Saria lortu zuen ionosferari buruz egin zituen ikerketei esker."}
{"id": "274458", "revid": "512", "url": "https://eu.wikipedia.org/wiki?curid=274458", "title": "Ricardo Arias", "text": "Ricardo Manuel Arias Espinosa (Washington Hiria, - Panama Hiria, ) panamar politikaria izan zen. Estatu Batuetan ikasi ondoren, Panamara joan eta diputatu gisa hasi zen politikagintzan (1944-1948). Gero, Arnulfo Arias lehendakariaren bigarren agintaldian (1949-1951), hainbat ministeriotako buru izan zen. 1955ean, Errepublikako lehendakariorde zela eta J.A. Remon lehendakaria hil zuten atentatuaren ostean (1955), Panamako lehendakari izendatu zuen herrialde hartako Batzar Nazionalak. Panamako ordezkari izan zen, Panamako Kongresuaren 120. urteurrena ospatzeko, Panama hirian egindako Ameriketako estatuburuen bileran. Biltzar horretan, Dwight Eisenhower Estatu Batuetako lehendakariak eta beste 19 estatuburuk Panamako Adierazpena sinatu zuten. 1956an, Ernesto de la Guardiak ordezkatu zuen. Urte batzuk geroago, \"Coalici\u00f3n Patri\u00f3tica Nacional\" alderdiaren lehendakarigai izan zen. Estatu Batuetan enbaxadore (1964-1968), eta abeltzainen elkarteko eta Panamako hegazkin-konpainiako lehendakari ere izan zen."}
{"id": "274459", "revid": "336", "url": "https://eu.wikipedia.org/wiki?curid=274459", "title": "Alan Baker", "text": "Alan Baker (Londres, 1939ko abuztuaren 19a - Cambridge, 2018ko otsailaren 4a) matematikaria izan zen.\nBizitza.\nLondresko Unibertsitatean ikasi ondoren, Cambridgeko Unibertsitatera joan zen, eta han egin zuen doktoregoa. 1964an, Trinity Collegeko kide aukeratu zuten. Ekuazio diofantikoak landu ditu bereziki Bakerrek, eta, horri esker, Fields domina jaso zuen Nizako Nazioarteko Kongresuan, 1970ean. Hilberten zazpigarren problema ebazten ere lagundu zuen. 1972an, Cambridgeko Unibertsitateko Adams saria jaso zuen, eta, hurrengo urtean, Royal Societyko kide aukeratu zuten. Indiako Nazioarteko Zientzien Akademiako ohorezko kide ere bada (1980).\nHauek dira Bakerren libururik aipagarrienak: \"Transcendental number theory\" (1975, \"Zenbaki transzendentalen teoria\"), \"Transcendence theory: advances and applications\" (1977, \"Transzendentziaren teoria\"), \"A concise introduction to the theory of numbers\" (1984, \"Zenbakien teoriaren sarrera\") eta \"New advances in transcendence theory\" (1988, \"Transzendentziaren teoriaren azalpen berriak\")."}
{"id": "274460", "revid": "56334", "url": "https://eu.wikipedia.org/wiki?curid=274460", "title": "Nicolaas Bloembergen", "text": "Nicolaas Bloembergen (Dordrecht, Herbehereak, 1920ko martxoaren 11 - Tucson, 2017ko irailaren 5a) estatubatuar fisikaria izan zen, jatorriz herbeherearra.\nBiografia.\nUtrechteko Unibertsitatean egin zituen fisikako ikasketak. 1945ean, Estatu Batuetara aldatu zen, eta ikerketa-lanak egiten hasi zen Harvard Unibertsitatean. Han, irakasle laguntzaile gisa jardun zuen lehenik, irakasle izendatu zuten 1957an, eta irakasle emeritu egin zuten 1990ean.\nGai likido, solido eta gasen erresonantzia magnetiko nuklearraren eta erresonantzia ferromagnetikoaren inguruan egindako lanengatik da, batez ere, ezaguna. Laser bidez bakarrik antzeman daitezkeen fenomenoak ikertu zituen, eta erradiazio elektromagnetikoek eta materiak nolako elkarreragina duten aztertu zuen.\n1981ean, Fisikako Nobel saria irabazi zuen Bloembergenek, A. L. Schawlow eta K. Siegbahn lankideekin batera, laser-espektroskopiari buruz egindako lanengatik eta laser-irradiazioek molekularen egiturari buruzko informazio xehea lortzeko duten baliagarritasuna nabarmendu izanagatik."}
{"id": "274461", "revid": "10891", "url": "https://eu.wikipedia.org/wiki?curid=274461", "title": "Jose Antonio Carril", "text": "Jose Antonio Carril Iruretagoiena (Donostia, Gipuzkoa, 1961 -) gipuzkoar opera-kantaria da, baritonoa.\nBiografia.\nEspainiako orkestra nagusiekin eta opera-antzoki garrantzitsuenetan aritu da kantuan, baita Moskuko Birtuosoak taldeak Espainian, Errusian eta Frantzian eskaini dituen hainbat lanetan lankide modura ere.\n1997an, Europa osoko 120 kantariren artean aukeratu zuten Telemannen \"Der geduldige Socrates\" operan protagonistaren papera egiteko, Jean Claude Malgoiren zuzendaritzapean. Lan horrekin bira arrakastatsua egin ondoren, Malgoirek berak Versailles Jauregiaren Udazkeneko Zikloan parte hartzera gonbidatu zuen.\n1999an berriro aukeratu zuten, Turchiniko Capella eta Antonio Floriorekin batera, Latillaren \"La Finta Cameriera\" kantatzeko. Frantzian eta Alemanian aritu ondoren, Tourcoingera itzuli zen Sancho Panzaren papera egiteko \"Don Quichotte auf der Hochzeit des Camacho\" operan.\nJaso dituen sarien artean, Pistoiako \"Ahots rossinianoak eta donizzettianoak\" lehiaketaren lehen saria aipa daiteke."}
{"id": "274462", "revid": "28807", "url": "https://eu.wikipedia.org/wiki?curid=274462", "title": "Jose Antonio Carril Iruretagoiena", "text": ""}
{"id": "274463", "revid": "58701", "url": "https://eu.wikipedia.org/wiki?curid=274463", "title": "Arno Holz", "text": "Arno Holz (Rastenburg, 1863ko apirilaren 26a - Berlin, 1929ko urriaren 26a) Alemaniako idazlea izan zen. Hasierako idazkietan poesia lirikoa landu zuen; gero, langileriaren egoera bertsoetan adierazten duen \"Das Buch der Zeit\" (1885, \"Garaiaren liburua\") izeneko liburuan naturalismora hurbildu zen. Gero, Johannes Schlaf lagunarekin bide horretatik jarraitu zuen: \"Papa Hamlet\" (1889, \"Aita Hamlet\"), kontakizun laburrak; \"Die Familie Sielicke\" (1890, \"Selicke familia\"), drama; \"Sozialaristokraten\" (1896, \"Sozialaristokratak\"), bere garaiko idazleei buruzko komedia. Holzen naturalismoak eragin nabarmena izan zuen Gerhart Hauptmannen obran. J. Schlafekin lankidetza amaitu ondoren, hasierako lirismora itzuli zen berriro. \"Phantasus\" izenburuko olerki-sailean (1898-1925) lirismoaren berrikuntzari ekin zion, eta bertso librea sartu zuen eta poema luze esperimentalak idatzi zituen. Aipatzekoak dira, halaber, azken aldiko komediak \"Traumulus\" (1904); \"Frei\" (1907, \"Librea\"); eta dramak: \"Sonnenfinsternis\", (1908, \"Eguzki eklipsea\" ); \"Ignorabimus\" (1913)."}
{"id": "274464", "revid": "512", "url": "https://eu.wikipedia.org/wiki?curid=274464", "title": "Andres Irujo Ollo", "text": "Andres Irujo Ollo (Lizarra, 1907ko azaroaren 29a - Buenos Aires, 1993ko irailaren 29a) nafar idazle, editore, eta politikari abertzalea izan zen.\nGaztaroa eta Ikasketak.\nLizarran jaio zen Andres Irujo Ollo 1907. urteko azaroaren 29an, Lizarrako patroia den Ander deunaren egunean alegia. Andres Maria Saturnino Honorato bataiatu zuten San Juan elizan. Daniel Irujo Urraren (1862-1911) eta Aniana Ollo Elordiren (1866-1950) semea zen. Daniel Irujok, Deustuko Unibertsitateko lehen irakasle laikoa, zuzenbide prozesala eta zuzenbidearen historia irakasten zuen. Sabino Aranaren lagun hurkoa, 1896an eta 1902an Aranaren kontra irekitako kasu judizialetan jeltzalearen abokatua dugu.\nSei anai-arreben artean gazteena, Andres jaio aurretik amak bi seme-alaba galdu zituen jaio eta hilabete gutxi ondoren, Mar\u00eda Luisa eta Francisco Xabier, 1904ean eta 1905ean hurrenez hurren. Anai zaharrena Manuel (1891-1981) dugu; Eusebio (1893-1968), Maria Rosario (1894-1925), Juan Ignacio (1897-1969), Delfin (1900-1988) eta Josefina (1902-1992). Andres jaio eta hiru urte geroago bikotearen azken semea jaioko zen, Pello Mari (1910-1983). Andres lau urte zituelarik birikeriak jota hil zen aita 1911an.\nIrujotarrak, kirolaren bitartez Nafarroan euskal giro politikoa eta euskal kultura zabaldu nahian, Lizarrako Izarra futbol taldearen osaketan parte hartu zuten, bai eta Merkatondoa futbol zelaiko erosketan ere. Juan Ignacio, Andres eta Pello Mari, Izarra taldeko aurrelariak izan ziren. Bestalde, anai zaharrenak, Manuel eta Eusebio, akziodunak, futbol taldeko batzarkideak.\nAnai arrebak bezala, oso gazte afiliatu zen Andres Euzko Alderdi Jeltzalean. Alfonso XIII.ak ezarritako diktaduraren eragina jaso zuten ere, Manuel diputatu kargutik kendu zuen erregimenak eta Delfin 1925eko urrian atxilotu zuten.\nLekarozko Colegio de Nuestra Se\u00f1ora del Buen Consejo ikastetxean egin zuen Batxilergoa eta 1930ean zuzenbidea burutu zuen Andresek Deustuko eta Madrilgo Unibertsitateetan eta Manuelen abokatu-langelan laguntzaile dugu urte horretan bertan.\n1936ko Gerra.\n1933an, Manuel Gipuzkoan diputatu hautatua izan eta gero, Andres langelaren kudeaketaz arduratuko zen, era berean, Manuelen idazkaria zelarik. Uztailaren 18an Tolosarantz trenez zihoazenean altxamenduaren berri izan zuten Manuelek eta Andresek. Orduan Manuel Tolosako Paper-fabrikako akzioduna eta enpresako batzorde eragilearen mahaikide zen. Gau horretan bertan abiatu ziren Donostiara anaiak Gipuzkoako diputatu jeltzaleekin biltzearren. Donostiako Estorn\u00e9s Legazpi ikastetxean, Andres eta Manuel Irujoz bestalde, Joxe Mari Lasartek, Telesforo Monzonek, Arzelusek eta Anto\u00f1anzasek eman zuten gaua. Gau luzea izan zen hura. Telefono deiak, informazioaren egiaztapena eta, batik bat, hurrengo egunetako plangintza osatu izan zuten lan larriena. Gau osoa bilduta egon ondoren Donostiako Kaputxino elizan meza aditu zuten goizeko zortzietan eta, goizean goiz, Gipuzkoako Jes\u00fas Artola Goikoetxea gobernadore zibilarekin bildu ziren Lasarte eta Irujotarrak. Bileraren helburua bikoitza zen, alde batetik Euzko Alderdi Jeltzalearen errepublikarekiko atxikimendua adierazi eta, bestetik, gobernu zibilaren jarrera argituz, hurrengo asteetarako plangintza martxan jarri. Uztailaren hogeita batean Euzko Alderdi Jeltzaleak Euzkadi eta La Gaceta del Norte egunkarietan alderdi jeltzalearen altxatuen kontrako jarrera irmoa adieraziz artikulu bat plazaratu zen.\nDiputatu jeltzaleek harturiko lehen neurrietariko bat, Loiolako kuarteleko armak eta munizioa eskuratzea izan zen. Eginkizun horretan EAJko Manuel Irujok, Andres Irujok, Rafael Pikabeak, Juan Antonio Irazuztak, Joxe Mari Lasartek eta, Alderdi Sozialistako Miguel Amilibiak lan egin zuten. Ildo honetan bertan, Eusko Gudarostea antolatzeko lehen urratsak eman zituzten Irujok eta Lasartek, Azpeitiko Loiola saindutegian abuztuaren 8an erroldatzeko deia plazaratuz, Euzko Abertzale Ekintza eta Euzko Alderdi Jeltzaleko hainbat eta hainbat kide bertaratu zirelarik. Eusko Gudarostea antolatzeko osatutako lehen batzordea C\u00e1ndido Saseta komandanteak, Manuel Irujo, Juan Kareaga eta Joxe Mari Lasarte diputatu jeltzaleek, Lino Lazkano Euzko Nekazari Batzaren ordezkariak, Salvador Aranburu Eusko Langile Alkartasuna sindikatuko ordezkariak, Tom\u00e1s Mitxelena Euzko Abertzale Ekintza alderdiko ordezkariak eta Mikel Alberdi Euzko Mendigoizale Batzako ordezkariak osatu zuten.\nUztailaren amaieran, Irujotarrak Urbasa mendian udako oporretan zirela, Lizarrara abiatzeko mezua jaso zuten, jende asko tirokatzen ari baitziren hiri eta herrietatik at eta, nonbait, seguruago egongo ziren etxean, Lizarran bertan. Etxean zirela, gauez, matxinatuak heldu eta aterarazi zuten bertan ziren familiako kide guztiak, Eusebio Irujo eta Pilar Elizalde, Delf\u00edn Irujo, Josefina Irujo eta Javier Blanco, eta Mirentxu, Manuelen alaba alegia. Haiekin batera etxeko zerbitzariek Lizarratik alde egin zuten ere, Lizarran burumakur bizitzea baino espetxean Irujo familiarekin bat igortzea hobe zutela adieraziz. Gizonezkoak Iru\u00f1eko espetxean giltzapetu zituzten eta, emakumezkoak Ursulinas komentuan. Bi hilabete geroago, irailaren 26an, Pilar Elizalderen bigarren alaba, Marilo, bertan jaio zen.\nAltxamenduak checas izeneko bat-bateko eta legez kanpoko epaitegien osaketa suspertu zuen Gipuzkoan. Zenbait gipuzkoar eskuin politikoko burukide hil zituzten horrela. Hain zuzen, Loiolako kuartelaren errendizioa eta gero, horietako epaitegi batek sei ofizialei heriotza zigorra ezarri zien. Manuel Irujok kondena ez gauzatzeko agindua luzatuko zuen, alabaina, orduko ofizialak fusilatu zituzten. Halako ekintzak saihestearren Miguel Amilibia sozialistaren lehendakaritzapean Gipuzkoako Defentsa Batzordeko Komisaldegia osatzea erabaki zuen probintziako agintaritzak. Amilibiaren uko egiteari Telesforo Monzonena jarraitu zion, azkenik, Manuel Irujok estuturik, Andres Irujok komisaldegiaren ardurari baietza eman behar izan zion. Andres Irujoren ondoan hilabete horietan Miguel Jos\u00e9 Garmendiak, Nafarroatik ihes egin ondoren Espetxe Zuzendaritzaren lehendakari izendaturik, Irujotarrekin guda amaitu arte gatibuen trukaketan arituko zenak lan egin zuen. Era berean, altxamenduaren lehen hilabete horietan C\u00e1ndido Saseta Euzko Gudarostearen komandanteak Irujorekin lan egin zuen Gipuzkoan. Aunitz hilketa galarazi zituen Andresek, besteak beste, Fernando Sasiain Donostiako alkatearena. Ildo honetan bertan, Ondarreta espetxean fusilamendu pelotoi bati aurre egin zion, bakarrik eta armarik gabe, bost gizonen erailketa eragotziz. Halarik ere, Ondarretatik ateratzean, bi gizon fusilatu zituzten.\nZenbait matxinatuen aldeko politikari eta militarren bizia salbatzearren, azken hauek Guadalupe gotorlekura igortzea erabaki zuen Irujok. Bertan sartu zituen, besteak beste, V\u00edctor Pradera, Honorio Maura eta Joaqu\u00edn Beunza. Halarik ere, nahiz eta neurriak hartu, nazionalek Irun garaitu eta ordu batzuk lehenago zenbait milizianok bertan gordetakoak erail zituzten. Propaganda frankistak zabalki eskukatu zuen Beunzaren lintxamendua, hilketarekin deus ikustekorik izan zuten hainbat eta hainbat errepublikarrei fusilamenduaren errua egotziz, besteak beste, Andres eta Pello Mari Irujori, momentuan Manuelekin batera libre ziren Irujotar bakarrak alegia. Izan ere, behin baino gehiagotan saiatu ziren Manuel eta Andres berrogeita hamar bat nafar gatibu Pradera, Maura eta Beunzarekin trukatzen, halarik ere, Mola jeneralaren aginduei jarraiki ez ziren ganbiorik egin. Lortu zuten gauza bakarra Beunzaren emaztearentzako ibiltzeko baimena izan zen. Pilar Elizalde Isidro Gom\u00e1 kardinalarengana laguntza eta gupida eskatzen abiatu zenean, azken honek, hitza egiteko baimena ukatuz, Eusebioren emazteari senarra bizirik mantentzea aski sari zuela aditzera eman zion.\nIruneko garaipenaren aurretik suertaturiko hilketak zirela eta, Gipuzkoako Denfentsa Batzordeak Saseta komandantearen indarrak Donostian azken momenturaino mantentzea erabaki zuen. Berdin jokatuko zuen Eusko Jaurlaritzak nazionalek Bilbo hartu baino lehen, Jesus Maria Leizaola sailburuak hiriko espetxeetan ziren atxilotuak salbu jarri zituzten, matxinatuen eskuetan. Bizi asko salbu jarri zituen neurriak.\nAunitz jendez gain, ondasun publikoak eta pribatuak zaindu eta babestu zituen Gipuzkoako Batzordeak. Besteak beste, Andres Irujok Julio Urquijoren 14.000 liburu zituen liburutegia gorde zuen.\nErbestea.\nNazionalek Euskal Herriko frontea garaitu ondoren, Manuel Irujorekin batera joan zen Andres Madrilera, Balentziara eta Bartzelonara hurrenez hurren, justiziako ministroaren idazkari lanetan. Goian esan bezala, eginkizun honetan gatibuen trukaketan aritu ziren Irujo eta Garmendia nagusiki. Ildo honetan bertan, Frantziako Errepublikako Adiskideen elkarteko Euskal Herriko azpibatzordearen idazkaria izendatzen dute Andres 1938an. Lucio Aretxabaletarekin batera idazkari gisa eta, Euzko Jaurlaritzako Perpignaneko ordezkaritzako kide gisa, 1936ko gudaren eraginez frantziar estatuan euskal errefuxiatuen errolda osatu zuen, behar gorrian bizi ziren errefuxiatuei, lana, bazka edota sorospen medikua eskainiz.\nNazien 1940ko Europako mendebaldeko garaipenak Ameriketako bidea hartzera behartu zituen jada erbesteraturik bizi ziren zenbait euskaldun. Andres, 1940ko urria aldera, Aniana Ollorekin, Josefina Irujorekin eta Angel Blancorekin Argentinara abiatu zen itsasontziz. Marseillatik Lisboara, Portugaleko erregimeneko poliziak trabak jarri zizkion Ameriketarantz abiatzeko. Hamaika liskar eta arazo izan ondoren, Miguel Jos\u00e9 Garmendiarekin itsasoratu zen. Abenduan porturatu ziren Buenos Airesen, bertan Laurak Bat eusko etxeko kideek txistu eta dantzariekin etorri berriak agurtu zituztela. Roberto Ortiz (1882-1942) presidentearen dekretuari jarraiki, ailegatu berriek hilabete batean Argentinako naziotasuna eskuratu zuten bai eta, eusko etxeko kideen laguntzarekin, lana ere bai.\nLizarrakoarentzat laugarrena zen Argentinako erbeste honetan 1936an etxetik alde egin zuenetik, bi proiektu bulkatu zituen eraginkortasunez kultur arloan, hots, Ekin argitaletxearen eta Instituto Americano de Estudios Vascos elkarte kulturalaren osaketa. Honekin batera, 1950etik aurrera, Amerikako Eusko Ikaskuntzen erakundearen aldizkaria ere plazaratzen eta argitaratzen lagunduko du Irujok 1993 arte (Bolet\u00edn del Instituto Americano de Estudios Vascos).\nArgitaratze lanarekin batera, bi liburu idatzi eta argitaratu zituen Irujok. 1944ean plazaratutako Los Vascos y la Rep\u00fablica Espa\u00f1ola. Contribuci\u00f3n a la historia de la guerra civil, 1936-1939 eta Los Vascos y las cruzadas, P. A. S\u00e1nchez Gamarraren hitzaurrearekin eta Kerman Ortiz Zaratek irudiztaturik, 1946ko azaroan plazaratutakoa. Lehenengoan 1936ko gudaren lehen hilabeteetan Gipuzkoako Defentsa Batzordeak burututako lanaren inguru idatzi zuen Irujok. Biak Andr\u00e9s de Lizarra ezizenarekin sinatu zituen.\nBuenos Airesko Acci\u00f3n Vasca elkarteko lehendakari ordea, Laurak Bat eusko etxeko lehendakari ordea eta Euzko Txokoa elkarteko bokala dugu Andres 1957 eta 1959 bitarte.\nBerrogeita hamar bat artikulu idatzi zituen Amerikako Eusko Ikaskuntzen Institutuko aldizkarian Irujok ere. Hauen artean Buenos Airesko euskal abizenen bildumak aipu berezia merezi du. Abizen bilduma tradizio handiko lana zen hego Amerikako eusko etxeetan. Hain zuzen, 1944ean Bingen Ametzagak Uruguaiko Unibertsitatean Eusko Ikaskuntza Batzordea osatu zuenean, bideraturiko lehenengo lanetatik bat, Uruguaiko euskal abizenen errolda osatzea izan zen, urteekin 12.000 bat abizen bildu zituztelarik.\n1978an, hirurogeita hamaika urte zituela, ezkondu zen Andres Irujo Mar\u00eda Elena Etxeberrirekin, euskaldunen artean RH ezkorra faktorearen ugaritasuna ikertu zuen Etxeberri medikuaren alaba alegia. 1993ko irailaren 29an, Mikel deunaren egunean hain zuzen, hil zen Irujo Buenos Airesko erbestean berrogeita hamahiru urte eman ondoren. Bertan dago ehortzirik."}
{"id": "274465", "revid": "512", "url": "https://eu.wikipedia.org/wiki?curid=274465", "title": "Manabu Mabe", "text": " (Kumamoto, Japonia, - S\u00e3o Paulo, Brasil, ) margolaria izan zen. Jatorriz japoniarra, brasildar hiritartasuna hartu zuen. Pintura abstraktuaren ordezkaritzat hartua izan da.\nBizitza.\n1934an, S\u00e3o Paulora joan zen, bere familiarekin batera, kafe-sail batean lan egitera. 1945ean, paisaiak eta izadi hilak marrazten hasi zen, estilo figuratiboaren barruan betiere. 1950eko hamarraldian, mugimendu abstraktura jo zuen. 1959ko S\u00e3o Pauloko V. Biurtekoan, marrazkilari onenaren saria eman zioten. Bakarkako lehenengo erakusketa Rio de Janeiroko Arte Modernoko Museoan antolatu zuen. Azken urteetako lanak abstrakzio osoaren eta irudi gogorarazleen artean daude (irudi errealeko fantasmak). Tapizak ere diseinatu zituen, bere margolanen estilo berekoak. 1959an eta 1960an, Parisko Biurtekoan sari nagusia eman zioten; 1962an, Kordobako Arte Bienalekoaren saria; beste hainbat sari ere jaso zituen. Erakusketak antolatu zituen New York, Londres, Kyoto eta Parisen. Haren lanak S\u00e3o Paulo, Rio de Janeiro, Boston eta Dallas hirietako gaur egungo arte-museoetan daude."}
{"id": "274466", "revid": "96586", "url": "https://eu.wikipedia.org/wiki?curid=274466", "title": "Domenico Modugno", "text": "Domenico Modugno (Polignano a Mare, 1928ko urtarrilaren 9a - Lampedusa, 1994ko abuztuaren 6a) italiar abeslari eta politikaria izan zen.\nBizitza.\nGaztetan Erromara joan zen zineman aritzeko asmoarekin, baina berehala abeslari hasi zen. Erroman bizi zela hainbat lan idatzi zituen Fonit Records etxearentzat, sizilieraz lehenbizi eta italieraz ondoren. Grabatu zituen lehenengo kantuen artean aipatzekoak dira \"La Donna Riccia\" (1956) eta \"Lazzarella\" (1957). 1958an, San Remoko sari ospetsua irabazi zuen \"Nel blu dipinto di blu (Volare)\" abestiarekin. Abesti hark berehala hartu zuen lehenengo lekua Estatu Batuetan, eta baita munduko beste hainbat herrialdetan ere.\nOndoren, arrakasta handiko beste lan batzuk egin zituen: \"Piove\" (1959); \"Addio, Addio\" (1962); edo \"Dio Come Ti Amo\" (1966). 1960ko hamarraldiak aurrera egin ahala, Modugnoren ospeak beherantz egin bazuen ere, Italian garrantzi handiko abeslaria izaten jarraitu zuen. Hogei milioi disko baino gehiago saldu ditu munduan osoan zehar."}
{"id": "274468", "revid": "90523", "url": "https://eu.wikipedia.org/wiki?curid=274468", "title": "Amado Nervo", "text": "Amado Nervo (Tepic, Mexiko, 1870eko abuztuaren 27a - Montevideo, Uruguai, 1919ko maiatzaren 24a) Mexikoko idazle modernista izan zen. Kazetaritza, saiakera, kronika, eleberria eta, batez ere, olerkiak idatzi zituen.\nBiografia.\n1900ean, Europara iritsi zen kazetari gisa eta \"Cr\u00f3nicas de viaje\" (\"Bidazti-kronikak\") idatzi zuen; Parisen bizi zela Rub\u00e9n Dar\u00edo ezagutu zuen, haren eta garai hartako frantziar idazleen eragina izan zuen, eta \"Poemas\" (1901) olerki-liburua argitaratu zuen han.\nMexikora itzuli zenean, \"Lira heroica\" (1902, \"Lira heroikoa\"), \"Las voces\" (1904, \"Ahotsak\"), \"Los jardines interiores\" (1905, \"Barruko lorategiak\") olerki-liburuak idatzi zituen. Mexikoko enbaxadore izan zen, eta Espainian bizi izan zen 1914 arte. 1918tik 1919ra, gobernuak Argentinara eta Uruguaira bidali zuen enbaxadore gisa. Haren beste idazlan batzuk: \"M\u00edsticas\" (1897, \"Mistikak\"); \"Perlas negras\" (1899, \"Perla beltzak\"); \"Elevaci\u00f3n\" (1917, \"Goratzea\"); \"Plenitud\" (1918, \"Betetasuna\"); \"El estanque de los lotos\" (1919, \"Lotoen urmaela\"); \"El arquero divino\" (1922, \"Jainkotiar arkularia\")."}
{"id": "274469", "revid": "512", "url": "https://eu.wikipedia.org/wiki?curid=274469", "title": "Cynopterus sphinx", "text": "Cynopterus sphinx Cynopterus generoko animalia da. Chiropteraren barruko Pteropodidae familian sailkatuta dago."}
{"id": "274470", "revid": "512", "url": "https://eu.wikipedia.org/wiki?curid=274470", "title": "William Thurston", "text": "William Paul Thurston (Washington D.C., 1946ko urriaren 30a - Rochester, 2012ko abuztuaren 21a) estatubatuar matematikaria izan zen. Lehenengo ikasketak Sarasotako New Collegen (Floridan) egin zituen. Doktoregorako ikastaroak Berkeleyko Kaliforniako Unibertsitatean egin zituen, Morris Hirsch eta Stephen Smaleren zuzendaritzapean, eta tesia 1972an aurkeztu zuen. Hurrengo urteetan, Princetongo Ikerketa Aurreratuetako Institutuan eta Massachusettseko Teknologia Institutuan aritu zen. 1974an, irakasle izendatu zuten Princetonen. 1983an, Fields Domina jaso zuen Varsoviako Nazioarteko Kongresuan. Thurstonek ekarpen garrantzitsuak egin ditu Kleinen taldeetan (Poincar\u00e9k eta Ahlforsek aztertu zituzten lehenengo aldiz), eta haren lanak eragin handia izan du hiru dimentsioko topologian. Fields dominaz gainera, beste ohore asko jaso ditu Thurstonek: Amerikako Matematika Elkartearen Oswald Veblen Geometria saria (1976) eta Alan T Waterman saria (1979), besteak beste. Bestalde, Alfred P. Sloan Fundazioko kide izan zen 1974tik 1975era."}
{"id": "274471", "revid": "90204", "url": "https://eu.wikipedia.org/wiki?curid=274471", "title": "Robert Wilson", "text": "Robert Wilson (Waco, Texas, 1941eko urriaren 4a) estatubatuar antzerkilaria eta artista da. Ikasketak Texaseko Unibertsitatean egin ondoren, autisten eta gorren terapiaren inguruan hasi zen lanean. Hala, 1971n, \"Gorraren begirada\" ikuskaria sortu zuen: New Yorkeko Byrd Hoffmann Schoolen egindako ikerketen emaitzak biltzen dituen ikuskizuna. Arrakasta handia izan zuen, eta Nancyn eta Parisen erakutsi zuen. Gero, Europan hasi zen lanean eta jarraitu zituen ikerketak, John Cage musikagileak isiltasunaren eta musikaren arteko harremanaren inguruan egin zituen lanetan oinarrituta askotan. Wilsonen ikuskizunek argi erakusten dute artistak testu eta ondare klasikoan zuen interesa: bi osagarri horiek bertsio pertsonal baten mende jartzen ditu, eta bateratu egiten ditu mintzamena, musika, jokoaren eta dantzaren inguruko Ekialdeko tradizioa eta hotsaren eta argiaren inguruko ikerketak. Irudiko antzerki horretaz gainera, bideoak egin ditu, eta diseinatzaile-lana ere bai."}
{"id": "274472", "revid": "6327", "url": "https://eu.wikipedia.org/wiki?curid=274472", "title": "Cabeza de Vaca", "text": ""}
{"id": "274473", "revid": "1545", "url": "https://eu.wikipedia.org/wiki?curid=274473", "title": "Nicolae Ceausescu", "text": ""}
{"id": "274474", "revid": "46380", "url": "https://eu.wikipedia.org/wiki?curid=274474", "title": "Jaime Gil de Biedma", "text": "Jaime Gil de Biedma (Bartzelona, Katalunia, 1929ko azaroaren 13a - Bartzelona, 1990eko urtarrilaren 8a) gaztelaniaz idatzi zuen kataluniar olerkaria izan zen.\nBiografia.\n1950eko Belaunaldiko kide zen, Bartzelonako taldean alegia. Iradokizun ugari eskaintzen du Gil de Biedmaren poesiak; ironia zorrotz erabiltzen zuen, egunerokotasun landu batekin batera. Liluratik urruti dagoen mundu-ikuspegia agertzen zuen, beti; adiskidetasuna eta iragandako gaztetasuna dira haren gai nagusiak.\nBere poema-bilduma guztiak \"Las personas del verbo\" liburuan bildu zituen, 1975ean. Jorge Guill\u00e9n espainiar poetari buruzko lan jakingarri bat egin zuen; saiakera-lanak 1980an bildu zituen \"El pie de la letra\" izeneko liburuan. 1956an Filipinetan harrapatutako tuberkulosi baten ondorioz idatzitako egunerokoa argitaratu zuen, 1974an, \"Diario del artista seriamente enfermo\". Garai hartako zentsura zela eta, 1991 arte ez zen agertu osorik, \"Diario del artista en 1956\" izenburuarekin. Hurrengo belaunaldietan eragin handia izan du Gil de Biedmaren lanak.\nOndorengoak.\nJaime Gil de Biedmak ez zuen seme-alabarik izan, baina bere bi iloba ospetsu bihurtu dira, nor bere esparruan. Esperanza Aguirre Gil de Biedma Alderdi Popularreko politikaria da, eta Madrilgo Erkidegoko presidente izana da. Ouka Lele izenez lan egiten duen argazkilaria, berriz, B\u00e1rbara Allende Gil de Biedma da izatez.\n2010ean \"El C\u00f3nsul de Sodoma\" film espainiarra estreinatu zen, Gil de Biedmaren \"biopic\" bat. Sigfrid Monleonek zuzendu zuen, eta Jordi Molla aktoreak gorpuztu zuen poeta.\nEspainian bada poesia sariketa bat Gil de Biedmaren izena daramana, Segoviako Diputazioak antolatua."}
{"id": "274476", "revid": "58701", "url": "https://eu.wikipedia.org/wiki?curid=274476", "title": "Henri Rochefort", "text": "Victor Henri Rochefort, Rochefort-Lu\u00e7ay markesa (Paris, 1831ko urtarrilaren 30a - Aix-les-Bains, 1913ko ekainaren 30a), frantziar kazetaria, idazlea eta politikaria izan zen.\nBiografia.\n\"La lanterne\" (1868) eta \"La Marseillaise\" (1869) egunkari demokratikoak sortu zituen. 1870eko Iraultzaren ondoren, gobernukide izan zen. Komunako kidea ez bazen ere, haren alde agertu zen eta Kaledonia Berrira erbesteratu zuten, 1873an. Berehala ihes egin eta Genevan hartu zuen bizilekua, 1880ko amnistiaren ondorioz, Frantziara itzuli ahal izan zuen arte.\n\"L\u00b4intransigeant\" egunkari erradikala sortu zuen, eta kritika zorrotzak egin zituen handik politika kolonialaren kontra. 1885ean, diputatu hautatu zuten, baina urtebete geroago erretiratu zen, eta Boulanger jeneralaren aldeko agertu zen. Jeneralari lagundu zion Belgikara (1895), eta atzerrian zegoela kondenatu zuten. Londresen bizi izan zen, 1895ean beste amnistia bat jaso zuen arte.\nObra nagusiak ditu \"Les Fran\u00e7ais de la d\u00e9cadence\" (1866), \"Les D\u00e9prav\u00e9s\" (1875), \"L\u00b4Evad\u00e9\" (1880) eta \"L\u00b4Aventure de ma vie\" (1895-1896)."}
{"id": "274477", "revid": "28807", "url": "https://eu.wikipedia.org/wiki?curid=274477", "title": "Victor-Henri Rochefort", "text": ""}
{"id": "274478", "revid": "1491", "url": "https://eu.wikipedia.org/wiki?curid=274478", "title": "Vincent d'Indy", "text": "Paul Marie Th\u00e9odore Vincent d'Indy (Paris, Frantzia, 1851ko martxoaren 27a - \"ibidem\", 1931ko abenduaren 2a) musikagilea eta pedagogoa izan zen. Wagnerren jarraitzaile sutsua izaki, haren eragina nabaria du. Bere drama lirikoetan leitmotiv egitura erabili zuen.\nBizitza.\nC. Francken ikasle izan zen. Kontrapuntua, harmonia, konposizioa eta organoa landu zituen harekin. \"Le chant de la cloche\" (1879-1883, \"Kanpaiaren kantua\") izeneko lanarekin Paris Hiria saria irabazi zuen, eta 1885 inguruan, frantses musika-eskolako kide nagusietakoa zen. 1886ko udan bere lanik adierazgarrienetako bat plazaratu zuen: \"Symphonie sur un chant montagnard fran\u00e7ais (Frantziako menditar kantu bati buruzko sinfonia)\".\nMusika sortzeaz gainera, beste alor batzuk ere landu zituen. Piano-jotzailea izan zen, hizlaria, polemista, musikologoa, transkribatzailea, koru- eta orkestra-zuzendaria. 1896an, arrakasta handia izan zuen, ballet baten musika ziren \"Istar\" izeneko orkestrarako bariazioekin. 1894an, \"Schola Cantorum\" delakoa sortu zuen, eta bera jarri zen zuzendari.\nEmiliana de Zubeldia (1888-1987) orkestra zuzendari, irakasle, konpositore eta pianistak berarekin ikasi zuen Pariseko \"Schola Cantorum-ean.\""}
{"id": "274479", "revid": "28807", "url": "https://eu.wikipedia.org/wiki?curid=274479", "title": "Paul Marie Th\u00e9odore Vincent d'Indy", "text": ""}
{"id": "274480", "revid": "28807", "url": "https://eu.wikipedia.org/wiki?curid=274480", "title": "Paul Vincent d'Indy", "text": ""}
{"id": "274481", "revid": "512", "url": "https://eu.wikipedia.org/wiki?curid=274481", "title": "Ren\u00e9 Jacobs", "text": "Ren\u00e9 Jacobs (Gante, 1946) belgikar kontraltoa, orkestra-zuzendaria eta musikologoa da. Goi-mailako ikasketak Ganteko Unibertsitatean egin zituen, eta musika eta kantua ikasi zituen aldi berean. Alan Curtisi esker, veneziar opera ezagutu zuen, Francesco Cavalliren \"Erismena\" kantatzeko enkargua eman baitzion hark. Gustav Leonhardt eta Alfred Dellerrek horretara bultzatuta, antzinako musikaz zaletu zen, eta kontraltoaren errepertorioa eta tinbrea indartzeko lanak egin zituen. 1977an, \"Concerto vocale\" taldea sortu zuen, eta talde horrekin italiar, frantses eta alemaniar errepertorio barrokoa aztertu zituen: Cavalliren \"La Calisto\" (1994) lanaren grabazioak oso kritika onak izan zituen. Schola Cantorum Basiliensiseko irakasle, Innsbruckeko Jaialdiko zuzendari artistiko eta antzinako musikako aholkulari (Berlingo Staatsoperren) izan da. Lan handia egin du antzinako partitura ahaztuak berreskuratzeko, bai kantari gisa bai orkestra-zuzendari gisa. Opera barrokoa ere lantzen du. 2011n, III. Traetta Saria eman dio Traetta Societyk Europako musika-ondarea berreskuratzeko egin duen lanagatik."}
{"id": "274482", "revid": "96586", "url": "https://eu.wikipedia.org/wiki?curid=274482", "title": "Evgeny Kissin", "text": "Evgeny Kissin \u2014\u2014 (Mosku, 1971ko urriaren 10a) errusiar piano-jotzailea da. Ohi baino adimen handiagoko haurrentzako Gnessin Musika Eskolako ikasle izan zen. Sei urte zituela, Anna Pavlovna Kantorrekin hasi zen ikasten, eta hamabirekin Fr\u00e9d\u00e9ric Chopinen pianorako bi kontzertuak jo zituen Moskuko Filarmonikarekin. Hala ere, Txaikovskiren pianorako \"1. kontzertua opus 23\" lanaren joaldiak egin zuen ospetsu batez ere -1987an, Herbert von Karajanen gidaritzapean eta Berlingo Filarmonikoarekin egindakoak-. Gero, kontzertu bat eman zuen Tokion, zuzenean grabatu zena: \"Kissin in Tokyo\". 1990eko irailean egin zuen debuta Estatu Batuetan, New Yorkeko Filarmonikoarekin eta Zubin Mehtaren gidaritzapean: Chopinen \"Pianorako 1. kontzertua mi minorrean, opus 11\" jo zuen. Besteak beste, Haydn, Mozart, Rakhmaninov, Prokofiev eta Xostakovitxen kontzertuen grabazioak egin ditu \"Kissin: A Musical Portrait\" diskoan. Aipatutako musikari horien obrez gainera, Schumann, Liszt eta Beethovenenak ere baditu bere errepertorioan."}
{"id": "274483", "revid": "72643", "url": "https://eu.wikipedia.org/wiki?curid=274483", "title": "Richard Widmark", "text": "Richard Weedt Widmark (Sunrise Township, Minnesota, 1914ko abenduaren 26a - Roxbury, Connecticut, 2008ko martxoaren 24a) Estatu Batuetako antzezlea izan zen.\nAntzerkian eta irratian lan egin zuen, besteak beste, Orson Wellesen \"Mercury Theatre on the Air\" taldean. Bigarren mailako rolak antzezten hasi zen zineman. Henry Hathawayen \"Kiss of Death \"(1947, \"Heriotzaren musua\") filmean antzeztu zuen hiltzaile psikopataren rolak arrakasta handia izan zuen. Harrezkero, ospetsu egin zen; thrillera eta westerna landu zituen gehienbat, eta zinemagile bikainekin lan egin zuen: Delmer Daves, Jules Dassin, John Ford, Samuel Fuller, Elia Kazan, Stanley Kramer, Sidney Lumet, Joseph Mankiewicz, Vincent Minelli, Jean Negulesco, John Sturges, Don Siegel, William Wellman. Aktore bikaina izan zen, indar handikoa, film asko antzeztu zituena. Filmak: \"Yellow Sky\" (1948, \"Zeru horia\"); \"Panic in the Streets\" (1950, \"Izua kaleetan\"); \"Night and the City\" (1950); \"Broken Lance\" (1954); \"Run for the Sun\" (1954); \"The Alamo\" (1960), \"Judgment at Nuremberg\" (1961); \"Two Rode Together\" (1962, \"Bi zaldiz elkarrekin\"); \"Murder on the Orient Express\" (1974)."}
{"id": "274485", "revid": "336", "url": "https://eu.wikipedia.org/wiki?curid=274485", "title": "Ugo Tognazzi", "text": "Ottavio \"Ugo\" Tognazzi (Cremona, Lombardia, 1922ko martxoaren 23a - Erroma, 1990eko urriaren 27a) italiar antzezle, gidoigile eta zinemagilea izan zen.\nBiografia.\nAntzerkian, irratian eta telebistan aritu izan zen, eta 1950ean hasi zen zineman. 1950etik 1960ra, pertsonaia barregarriak antzeztu zituen film kaskarretan. 1962tik aurrera, Dino Risirekin eta Marco Ferrerirekin egindako filmek arrakasta handia eman zioten.\nTognazzi italiar zinemagintzako antzezlerik garrantzitsuenetako bat da, komedian eta draman bikain aritu izan dena. Italiako zinemagile handienekin lan egin du, hala nola, Scola, Pasolini, Lattuada, Monicelli, Comencini, Bertolucci, Risi eta Ferrerirekin.\n\"Il Mantenuto\" (1961), \"Sisignore\" (1968), \"Barbarella\" (1968), \"I viaggiatori della sera\" (1979) filmak zuzendu ditu, eta antzezlea izan da beste hauetan: \"Porcile\" (1970, \"Zerritokia\"); \"La Grande Bouffe\" (1973, \"Tripakada handia\"); \"Touchez pas \u00e0 la femme blanche\" (1974, \"Ez ukitu emakume zuria\"); \"La stanza del vescovo\" (1977); \"Primo amore\" (1978, \"Lehen amodioa\"); \"La Terrazza\" (1979); \"La tragedia di un uomo ridicolo\" (1981, \"Gizon irrigarri baten tragedia\")."}
{"id": "274486", "revid": "512", "url": "https://eu.wikipedia.org/wiki?curid=274486", "title": "\u00d2scar Tusquets", "text": "\u00d2scar Tusquets Blanca (Bartzelona, Katalunia, 1941eko ekainaren 14a) katalan arkitektoa da.\nBiografia.\nBartzelonan egin zituen oinarrizko ikasketak, Dentsche Schulen eta Arte eta Lanbide Eskolan. 1958tik 1965era, arkitektura-ikasketak egin zituen, Bartzelonan bertan.\n1964an, Studio Per estudioa zabaldu zuen Pep Bonet, Cristian Cirici eta Lluis Clotet arkitektoekin batera. Studio Perreko arkitektoak (1941ean jaioak denak) Federico Correa arkitektoaren eta Bartzelonako Eskolaren jarraitzaileak dira.\n1975etik aurrera, irakasle-lanetan hasi zen, Bartzelonako Arkitektura Eskolan eta Bartzelonako Unibertsitatean.\nSari asko jaso ditu ibilbide profesionalean.\nEraikinak.\nLanik aipagarrienak hauek dira: Hospitaleteko etxebizitzak (1967, Bartzelona); Sonor dendaren dekorazioa (1965, Bartzelona); San Mario kaleko etxea (1967-1971, Bartzelona); Penina etxea (1969-1970, Bartzelona); Reg\u00e1s etxea (1970-1971, Llofrin, Girona); Belvedere Giorgina etxea (1972, Llofrin, Girona); Puig Cadafalch etxe-saila (1971-1975, Matar\u00f3, Bartzelona)."}
{"id": "274487", "revid": "512", "url": "https://eu.wikipedia.org/wiki?curid=274487", "title": "Cynopterus titthaecheilus", "text": "Cynopterus titthaecheilus Cynopterus generoko animalia da. Chiropteraren barruko Pteropodidae familian sailkatuta dago."}
{"id": "274488", "revid": "28807", "url": "https://eu.wikipedia.org/wiki?curid=274488", "title": "Oscar Tusquets", "text": ""}
{"id": "274489", "revid": "1545", "url": "https://eu.wikipedia.org/wiki?curid=274489", "title": "Karl von Clausewitz", "text": "Karl von Clausewitz (Burg, Magdeburg, 1780ko ekainaren 1a edo uztailaren 1a - Breslau, 1831ko azaroaren 16a) Prusiako jenerala izan zen. Prusiako armadaren antolaketa-lanetan jardun zuen, Scharnhorst jeneralarekin batera. Napoleonen aurka borrokatu zen, errusiarren armadetako buruzagi zela lehenik, eta Prusiako armadako jeneral zela ondoren (Waterloo, 1812). 1818tik aurrera, Prusiako Gerra Eskolako zuzendaria izan zen. Clausewitzek idatzi zuen \"Vom Kriege\" (1831, \"Gerrari buruz\") obrak erabat aldatu zuen arazo militarrei buruzko pentsaera. Frantziako Iraultzatik aurrera ideologiak eta masa-mugimenduek hartu zuten garrantziaz jabeturik, \"gerra ez da politikaren jarraipena baizik, nahiz beste bitarteko batzuez baliatzen den\" esan zuen. Clausewitzen arabera, gerrarako konpromisoak armada ez ezik estatu osoa ere hartzen du; gerraren lehen helburua etsaiaren armada desegitea bada ere, bigarrena etsaiaren estatua deuseztatzea, estatu horretako jendea bitartekorik gabe uztea eta azken helburua bakea ezartzea da."}
{"id": "274490", "revid": "336", "url": "https://eu.wikipedia.org/wiki?curid=274490", "title": "\u00c1lvaro Cunhal", "text": "\u00c1lvaro Barreirinhas Cunhal (portugesez ahoskatua; S\u00e9 Nova, Coimbra, 1913ko azaroaren 10a \u2014 Lisboa, 2005eko ekainaren 13a) portugaldar politikaria eta idazlea izan zen. Idazle moduan Manuel Tiago ezizena erabiltzen zuen.\n1935ean, Gazteria Komunistako idazkari orokor izendatu zuten. Oliveira Salazarren diktaduraren aurka borrokatzeagatik atxilotu, torturatu eta hamaika urtez espetxeratu zuten (1949-1960). Kartzelan zegoela, Alderdi Komunistako idazkari nagusi hautatu zuten (1951). 1960an, kartzelatik ihes egin zuen, eta 1961ean, PCPko (Portugalgo Alderdi Komunistako) idazkari nagusi izendatu zuten. Eragin handia izan zuen Apirileko Iraultza bideratu zuen armadako taldean. 1975eko hauteskundeetan, Portugalgo lehendakarigai izan zen alderdi ezkertiarrek osaturiko koalizioaren lerroetan (\"Frente Unido Revolucionario\"), baina ez zuen kargua lortu. Krabelinen Iraultzaren (1974ko apirila) ondoren itzuli zen Portugalera, eta kargu jakinik gabeko ministro izan zen lehenbiziko lau behin-behineko gobernuetan, baita Estatu Kontseiluko kide eta diputatu ere. Sobietar zalea izan zen, eta erregimen komunistekiko atxikimendua erakutsi zuen beti.\nIdazlan politikoez gain, literatura ere idatzi zuen Manuel Tiago ezizenarekin. Euskaraz 2020 urtean \"Bost egun, bost gau\" liburua argitaratu zuen Katakrak argitaletxeak I\u00f1igo Roque Eguzkitzak itzulita. Ondoko hauek dira portugesez argitaratu zituen liburu ezagunenak:\n2005eko ekainaren 13an hil zen Lisboan. Hiletara 500.000 lagun joan ziren."}
{"id": "274491", "revid": "58701", "url": "https://eu.wikipedia.org/wiki?curid=274491", "title": "Roberto Ertzilla Abaitua", "text": "Roberto Ertzilla Abaitua (Gasteiz, Araba, 1950) arabar arkitektoa da.\nBiografia.\n1976an eskuratu zuen arkitekto titulua, Eraikuntza espezialitatea eginez, Bartzelonako Arkitekturako Goi Eskola Teknikoan. 1978an Gasteizen ireki zuen estudioa, eta Miguel Angel Campo D\u00edaz arkitektoarekin batera hasi zen lanean. Ercilla-Campo arkitekto-taldeak Gasteizen egiten du bere lana eta hainbat sari eskuratu ditu bere proiektuekin.\n1996. urteaz geroztik, Karrera Amaierako Proiektuetan irakasle dihardu Ercillak, Nafarroako Arkitektura Goi Eskolan. Hainbat hitzaldi eta arkitektura-jardunalditan parte hartu du, eta arkitektura-lehiaketetan epaimahaikide izan da. \"El Croquis\", \"Dise\u00f1o Interior\", \"Arquitectura Viva\", \"Nuevo estilo\", \"Casa Marie Claire\" eta \"Casa Vogue\" bezalako aldizkarietan lan egin izan du, baita \"50 a\u00f1os de Arquitectura en Euskadi\" delakoan ere. Administrazioarentzako hainbat proiektu egin ditu, esate baterako, Gasteizen, Lakuako gizarte etxea, Gasteizko Goiuri jauregiaren berritzea eta abar."}
{"id": "274492", "revid": "28807", "url": "https://eu.wikipedia.org/wiki?curid=274492", "title": "Roberto Ercilla Abaitua", "text": ""}
{"id": "274493", "revid": "28807", "url": "https://eu.wikipedia.org/wiki?curid=274493", "title": "Roberto Ertzilla", "text": ""}
{"id": "274494", "revid": "64658", "url": "https://eu.wikipedia.org/wiki?curid=274494", "title": "Idoia Estornes Zubizarreta", "text": "Idoia Estornes Zubizarreta (Santiago de Chile, Txile, 1940ko azaroaren 28a -) gipuzkoar idazlea eta historialaria da, Bernardo Estornesen alaba.\nBiografia.\nDonostian egin zituen Filosofia eta Letretako ikasketak. Au\u00f1amendi Argitaletxeko \"Au\u00f1amendi Eusko Entziklopedia\" entziklopediako erredakzio-lanak zuzentzen ditu 1968. urteaz geroztik.\nHainbat liburu idatzi ditu Eusko Ikaskuntzaren historiaz.\nArgitara eman dituen lanen artean: \"La Sociedad de Estudios Vascos. Aportaci\u00f3n de Eusko Ikaskuntza\" (1983), \"Historia-geograf\u00eda\" (1990) eta aitari eskainitako \"Bernardo Estorn\u00e9s Lasa\" (1995)."}
{"id": "274495", "revid": "512", "url": "https://eu.wikipedia.org/wiki?curid=274495", "title": "Tarento (hiria)", "text": "Tarento Italiako hegoaldeko Apulia eskualdeko hiria da, izen bereko probintziako hiriburua, Tarentoko golkoan. 193.941 biztanle zituen 2009an. Italiako Itsas Armadaren basea da. Arkeologia-museoa du. Industriagune garrantzitsua (metalgintza, ontzigintza, janari-industria, ehungintza, petrolio-findegiak) da. Arrantza ere aipagarria da.\nMugakideak.\nTarentok honako udalerri hauekin egiten du muga:\nHistoria.\nK.a. VIII. mendean Espartatik iritsitako kolonoek sortu zuten, eta Grezia Handiko kolonia garrantzitsuena izan zen. K.a. 272. urtean erromatarrek hartu zuten. K.a. 212. urtean Anibalek konkistatu zuen, eta K.a. 209. urtean Erromak berreskuratu zuen. Geroago godoek, bizantziarrek, lonbardiarrek, musulmanek eta normandiarrek menderatuko zuten.\n1497. urteaz geroztik Aragoiko koroaren mende egon zen. 1801. urtean Napoleonek hartu zuen, eta 1860. urtean Italiaren barnean geratu zen. 1923. urtean izen bereko probintziako hiriburu bihurtu zen. 1940an ingelesek bonbardatu zuten."}
{"id": "274496", "revid": "28807", "url": "https://eu.wikipedia.org/wiki?curid=274496", "title": "Taranto", "text": ""}
{"id": "274497", "revid": "512", "url": "https://eu.wikipedia.org/wiki?curid=274497", "title": "Ram\u00f3n Luis Valc\u00e1rcel", "text": "Ram\u00f3n Luis Valc\u00e1rcel Siso (Murtzia, 1954ko azaroaren 16a) espainiar politikaria da. Murtziako Autonomia Erkidegoko lehendakaria. Filosofia eta Letretako ikasketak egin zituen Murtziako Unibertsitatean. Ikasketak bukatuta, artearen historiako eskolak eman zituen, ikerketak egiteaz eta zenbait aldizkaritan idazteaz gainera. 1982an, Alianza Popular (gero, Partido Popular) alderdiko kide egin zen. Gero eta erantzukizun handiagoko karguak hartzen hasi zen alderdian, eta Murtziako Batzordeko kide izendatu zuten azkenik. 1987an, alderdiko Murtziako lehendakariordetza hartu zuen, eta PPren udal-taldeko lehendakari izendatu zuten Murtziako Udalean. Bi urte geroago, Murtziako Partido Popularreko lehendakaritza eskuratu zuen, baina hurrengo urtean utzi zuen, alderdiko lehendakariorde izendatu zutelako. 1991n, Murtziako Alderdi Popularreko lehendakari hautatu zuten, eta, 1993an, berriro. 1995ean, Murtziako Erkidegoko lehendakaritza eskuratu zuen, Mar\u00eda Antonia Mart\u00ednez sozialistaren lekua hartuz. 2010az geroztik, Europako Batasuneko Lurraldeen Batzordeko lehendakariordea da, eta lehendakari da 2012tik aurrera."}
{"id": "274498", "revid": "336", "url": "https://eu.wikipedia.org/wiki?curid=274498", "title": "Vasili Aksionov", "text": "Vasili Pavlovitx Aksionov (Kazan, Sobietar Batasuna, 1932ko abuztuaren 20a - Mosku, Errusia, 2009ko uztailaren 6a) sobietar idazlea izan zen.\nBiografia.\nLeningraden medikuntza-ikasketak egin, eta medikuntzan jardun zuen hainbat probintziatan eta Moskun.\nIrudimen handia eta hizkera arrunta erabiliz, ospe handia lortu zuen bere herrian, 1960 eta 1970eko hamarkadetako Moskuko gizarte-bizitza islatzen duten ipuin eta nobelen egile gisa. \"Junost\" aldizkarian argitaratu zuen lehen eleberria, \"Izarretarako txartela\", 1961ean liburu gisa berrargitaratu zena. Kritika zorrotzak jaso zituen kontserbadoreen aldetik, ezinegon politikoa gaitzat hartu eta orduko gazteen erara lagunarteko hizkera erabiltzen zuelako.\n\"Marokoko laranjak\" (1963) eta \"Ilargirako bidearen erdian\" (1966) ipuinetan ere agerian uzten du gizartean nagusitzen ari den atsekabea. Oso ezaguna da Aksionoven \"Kutxen desfalkua\" satira ere (1968).\nBere herrialdeko egoera politikoa zela eta, Ameriketara alde egin behar izan zuen, eta hantxe argitaratu zituen \"Errekuntza\" (1980) eta \"Gure urrezko txatarra\" (1981) nobelak.\n2004an, Biarritzen hartu zuen bizilekua. 2006an, \"Moskva-kva-kva\" eleberria argitaratu zuen Moskuko \"Oktyabr\" aldizkarian. 2009ko uztailean hil zen Moskun, hirurogeita hamasei urte zituela."}
{"id": "274500", "revid": "28807", "url": "https://eu.wikipedia.org/wiki?curid=274500", "title": "Vasili Pavlovitx Aksianov", "text": ""}
{"id": "274501", "revid": "28807", "url": "https://eu.wikipedia.org/wiki?curid=274501", "title": "Vasily Aksyonov", "text": ""}
{"id": "274502", "revid": "512", "url": "https://eu.wikipedia.org/wiki?curid=274502", "title": "Dobsonia anderseni", "text": "Dobsonia anderseni Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274503", "revid": "28807", "url": "https://eu.wikipedia.org/wiki?curid=274503", "title": "Aksianov", "text": ""}
{"id": "274504", "revid": "28807", "url": "https://eu.wikipedia.org/wiki?curid=274504", "title": "Aksionov", "text": ""}
{"id": "274505", "revid": "58701", "url": "https://eu.wikipedia.org/wiki?curid=274505", "title": "Ba Jin", "text": "Ba Jin (jaiotza-izena: \"Li Yaotang\" ; Chengdu, 1904ko azaroaren 25a - Shanghai, 2005eko urriaren 17a) Txinako idazlea izan zen.\nIkasketak Nankinen eta Parisen (1927-1929) egin zituen. Txinara itzulirik, Shanghain finkatu zen; han, anarkista zela eta, eragozpenak izan zituen. Hala eta guztiz, idazle- eta itzultzaile-lanetan jarraitu zuen, eta literatura-aldizkari bat eta \"Kultura eta bizitza\" liburu-bilduma eman zituen argitara. 1933an \"Familia\" eleberria kaleratu zuen; autorearen lan nagusitzat hartua da, eta, familia barneko gatazkaren ikuspegitik, Txina konfuzianistaren arau moral zaharren aurkako bere garaiko belaunaldi gaztearen borrokarekin bat egin zuen haren bidez. Beste zenbait eleberri: \"Amodioaren trilogia\" (1936), \"Udaberria\" (1938), \"Udazkena\" (1940). Maoren garaipenaren ondoren, kargu publikoak izan zituen, harik eta 1959an autokritika egin behar izan zuen arte. 1977. urtean ontzat eman zuten berriz. Ba Jinen beste eleberri batzuk: \"Gau hotzak\" (1946), \"Heroien artean bizi\" (1953), \"Hiru lagun\" (1962)."}
{"id": "274506", "revid": "28807", "url": "https://eu.wikipedia.org/wiki?curid=274506", "title": "Li Yaotang", "text": ""}
{"id": "274507", "revid": "28807", "url": "https://eu.wikipedia.org/wiki?curid=274507", "title": "Feigan", "text": ""}
{"id": "274508", "revid": "58701", "url": "https://eu.wikipedia.org/wiki?curid=274508", "title": "Karl Ernst von Baer", "text": "Karl Reinhold Ernst von Baer (Piibe, Errusiar Inperioa, gaur egun Estonia, 1792ko otsailaren 28agreg./otsailaren 17ajul. - Dorpat, Errusiar Inperioa, gaur egun Tartu, Estonia, 1876ko azaroaren 28agreg./azaroaren 16ajul.) sendagilea eta biologoa izan zen.\nBizitza.\nAlemaniako K\u00f6nigsbergeko Unibertsitatean izan zen irakasle, eta han egin zituen aurkikuntzarik garrantzizkoenak. 1827an argitaratu zituen ugaztunen arrautzari buruz egindako ikerketak. Graffek mende bat lehenago zenbait folikulu aurkitu zituen ugaztunen arrautzetan. Harrezkero, folikulu horiek arrautzak zirela uste izan zen. Baerrek txakurraren folikulua ireki, eta barruan arrasto txiki bat zegoela ikusi zuen mikroskopioaren bidez, berez arrautza zena. Behaketa horri esker argitu zen ugaztunen garapena beste animalienaren antzekoa zela. Arrautza hainbat ehunez osatuta dagoela azaldu zuen bere lanetan; ehun horietan organoak eratzen dira, hau da, organo bakoitzari ehun bat dagokio. Ornodun guztien enbrioiek oso antzeko garapena dutela baieztatu zuen, nahiz eta garapenaren bukaeran desberdinak izan oso. Charles Darwin Baerren ikerketetan oinarritu zen, eboluzioaren teoria eratzeko."}
{"id": "274509", "revid": "336", "url": "https://eu.wikipedia.org/wiki?curid=274509", "title": "Nicolas Boileau", "text": "Nicolas Boileau (Paris, 1636ko azaroaren 1a - Paris, 1711ko martxoaren 13a), Boileau-Despr\u00e9aux izenaz ere ezaguna, frantsesezko idazlea izan zen. Haren ekarria erabakigarria izan zen frantses klasizismoaren ezarpenerako.\nBizitza.\nEpaile baten semea zen; zuzenbide-ikasketak egin zituen, baina aita hiltzean, osoki letren arloari ekin zion. La Fontaine, Moli\u00e8re eta Racineren adiskide izan zen. 1866an plazaratu zuen bere lehen liburua: \"Satires\", gustu edo estilo txarreko idazleen aurkako satira-multzoa. Munta handiagoko idazlanei ekin zien, eta \"Ep\u00eetres\" (\u00abEpistolak\u00bb), \"Art po\u00e9tique\" (\u00abArte poetikoa\u00bb) eta \"Le Lutrin\" poemaren lehen kantak argitaratu zituen, 1674an. Racinerekin batera, erregearen historiografo izendatu zuten, 1677an. Gero, satirak eta epistolak argitara ematen jarraitu zuen, baita \"Le Lutrin\"-eko kantak ere. 1693an, Charles Perraulten aurkako polemika bati ekin zion, eta \"R\u00e9flexions sur Longin\" (\u00abLongini buruzko gogoetak\u00bb), \"Querelle des Anciens et des Modernes\" (\u00abZahar eta Modernoen arteko gatazka\u00bb) lanak plazaratu zituen, eta molde klasikoen alde agertu zen."}
{"id": "274510", "revid": "28807", "url": "https://eu.wikipedia.org/wiki?curid=274510", "title": "Boileau-Despr\u00e9aux", "text": ""}
{"id": "274511", "revid": "58701", "url": "https://eu.wikipedia.org/wiki?curid=274511", "title": "Giambologna", "text": "Giambologna, jaiotza-izenez Jean Boulogne (Douai, Flandria, gaur egun Frantzia, 1529 - Florentzia, gaur egun Italia, 1608ko abuztuaren 13a) flandriar jatorriko italiar eskultorea izan zen.\nBiografia.\nAnberesen ikasi ondoren, Erroman izan zen (1555-1557), eta Florentzian hartu zuen bizilekua, Frantzisko Mediciren babespean. Bolonian ere lan egin zuen Pio IV.arentzat (\"Neptunoren iturria\", 1563-1567).\nFlandriako naturalismoa, eskultura helenistikoa eta Florentziako manierismoa dira bere lanen oinarriak, eta estilo oparo bat sortu zuen. Irudi biluzi ederrak egin zituen (\"Petraiako Venus\", 1567), eta formalismo dotorekoak (\"Boboli jardinetako Venus\", 1570). Mugimendua bilatu zuen bere irudietan (\"Merkurio\" , \"Sabinen bahitzea\"). Apainketa-lan bikainak egin zituen lorategietarako (\"Apenino\", Pratolino parkea), eta elizetan ere lan egin zuen (\"San Antoninoren kapera\", Florentziako San Marko, 1581-1589). \"Kosme I.aren zaldizko estatua\" delakoa (1587-1594) klasikoagoa da. Europako eskulturan, bereziki Versailleskoan, eragin handia izan zuen."}
{"id": "274512", "revid": "28807", "url": "https://eu.wikipedia.org/wiki?curid=274512", "title": "Giovanni da Bolonia", "text": ""}
{"id": "274513", "revid": "336", "url": "https://eu.wikipedia.org/wiki?curid=274513", "title": "Nicola Porpora", "text": "Nicola (Antonio) Porpora edo Niccol\u00f2 Porpora (Napoli, - \"ibidem\", ) italiar musikagilea eta kantu-irakaslea izan zen. XVIII. mendeko italiar kantu-irakaslerik ospetsuenetakoa izan zen, eta napoliar estiloko opera dotore eta lirikoen egilea. 1707an, Filipe Hesse-Darmstadtekoa printzearen kapera-maisu izan zen, Napolin. Hiri hartan, Erroman eta Venezian aurkeztu ziren Porporaren lehen operak. 1715-1722 urte-bitartean, Napoliko Conservatorio di S. Onofrioko maisu izan zen, eta ikasle izan zituen, besteak beste, Antonio Uberti \"Porporino\", Farinelli eta Caffarelli ak, eta J.A. Hasse eta Metastasio, geroago Porporaren libretogile begikoena izan zena. 1733an, Londresera joan zen, eta bost opera idatzi zituen han, besteak beste, \"Polifemo\" (1735) eta \"Davide e Bersabea\" (1734). 1736an, Londres utzi, eta Venezia eta Vienara itzuli zen. 1752an, Haydn gaztearen konposizio-irakaslea izan zen. 50 bat opera, oratorio ugari, mezak, moteteak eta musika-tresnetarako lanak ondu zituen."}
{"id": "274514", "revid": "96586", "url": "https://eu.wikipedia.org/wiki?curid=274514", "title": "Manuel Puig", "text": "Juan Manuel Puig Dellodonne (General Villegas, Buenos Aires, 1932ko abenduaren 28a - Cuernavaca, Mexiko, 1990eko uztailaren 22a) argentinar eleberrigilea izan zen. Gutxik bezala agertu du probintzietako giroa, modu kritikoz baina aldi berean samurtasun handiz. Zinema-ikasketak egin zituen, Erroman eta New Yorken. Lehenengo bi eleberrietan, \"La traici\u00f3n de Rita Hayworth\" (1968) eta \"Boquitas pintadas\" (1969), Buenos Airesko erdiko klasearen mitologia sexual eta sentimentalak aztertu zituen, masa-kulturetako hizkuntzak erabiliz, zinemarena batez ere; herri-abestietako (tango eta boleroetako) eta bihotzeko aldizkarietako edota garai hartako irratsaioetako giroaz baliatu zen azterketa horretan. 1973an, \"The Buenos Aires Affaire\" argitaratu zuen, eta 1976an \"El beso de la mujer ara\u00f1a\", Hego Amerikako errepresio politikoaren azterketa argia, haren obrarik ezagunena ziur asko. Azkeneko horretan oinarrituta, film eta antzerki-lan bana egin ziren, arrakasta handikoak biak ere. Beste lan aipagarri batzuk: \"Pubis Angelical\" (1979); \"Cae la noche tropical\" (1988)."}
{"id": "274515", "revid": "90204", "url": "https://eu.wikipedia.org/wiki?curid=274515", "title": "Jack Beal", "text": "Jack Beal (Richmond, Virginia, AEB, 1931ko ekainaren 25a - Oneonta, New York, 2013ko abuztuaren 29a) estatubatuar margolaria izan zen.\nBiografia.\nGaztetan oso osasun kaskarra izan zuen, eta amak zera esaten zion: \u00abmarraz ezazu, minaz ahazteko\u00bb. Horrela zaletu zen marrazkigintzarekin eta trebatu zen alor horretan. Hala ere, ez zuen aparteko prestakuntzarik jaso, harik eta William and Mary eskolako irakasle batek eskola uzteko eta Chicagoko Arte Institutuan izena emateko aholkatu zion arte. Hala, hiru urtez ikasi zuen Arte Institutuan. Bitarte horretan, estilo espresionista abstraktuaren bideari heldu zion.\nAzkenik, figurazioaren bidea hartu zuen bere lanetan, eta gaur egun margolari errealistatzat jotzen da. Kezka nagusia, halere, nahi adinako naturaltasunik ezin lortu izatea zen. Oro har, eta errealismorako duen grina dela eta, XVII. mendeko holandar margolariak izan zituen eredu; izan ere, Bealen iritzian, guk jan edo edan egiten dugun naturaltasun berberaz margotzen zuten haiek. Eragin handia izan zuen bere obran, halaber, Errenazimentuko arteak."}
{"id": "274516", "revid": "336", "url": "https://eu.wikipedia.org/wiki?curid=274516", "title": "Harry Belafonte", "text": "Harold George \"Harry\" Belafonte (Harlem, New York, 1927ko martxoaren 1a - Manhattan, New York, 2023ko apirilaren 25a) estatubatuar abeslari, aktore eta Giza Eskubideen aldeko borrokalaria izan zen.\nBizitza.\nArte dramatikoa ikasi zuen Dramatic Workshop eskolan, eta Tony sari bat irabazi zuen 1953an \"John Murray Anderson\u00b4s Almanac\" obran egindako lanagatik. 1956an, \"Calypso\" diskoa grabatu zuen, eta milioi bat kopia saldu zituen: kopuru hori saltzea lortu zuen lehen abeslaria izan zen. Folk musika egin zuen batez ere, eta erritmo etnikoen aitzindaria izan zen. \"Banana boat song\" (\"Day-O\" izenaz ezagunagoa) eta \"Farewell Jamaica\" haren kantarik ospetsuenak dira. Aktore gisa, zenbait filmetan parte hartu zuen, hala nola \"Bright Road\" (1953) eta \"Carmen Jones\" (1954) filmetan. Afrikako gosearen kontrako \"We Are the World\" diskoan abestu zuen, eta Grammy saria jaso zuen 1985ean lan horrengatik. 1987an, UNICEFen enbaxadore izendatu zuten. Gainera, apartheidaren kontrako disko bat grabatu zuen: \"Paradise in Ganzankulu\" (1988)."}
{"id": "274517", "revid": "336", "url": "https://eu.wikipedia.org/wiki?curid=274517", "title": "Nora Ephron", "text": "Nora Ephron (New York, 1941eko maiatzaren 19a - \"ibidem\", ) estatubatuar eleberrigilea, gidoigilea eta zinema-zuzendaria izan zen. Los Angelesen egin zituen ikasketak. Kazetari gisa aritu zen lanean 1963tik 1968ra, \"New York Post\" egunkarian. 1970eko hamarraldian, zutabegilea izan zen \"Esquire\" eta \"New York\" aldizkarietan. \"Wallflower orgian\" (1979), \"Entsalada eroa\" (1975) eta \"Emakumeei buruzko gauzak\" (1978) lanetan biltzen ditu bere artikuluak eta zutabeak. \"Samintasuna\" (1983) eleberria oinarri hartuta (bere ezkontzari eta dibortzioari buruzkoa), \"Amaitu da pastela \"(1986) filmerako gidoia idatzi zuen. Alice Arlenekin batera, \"Cookie\" (1989) filmerako gidoia idatzi zuen, eta ahizpa Delia Ephronekin, \"Silkwood\" (1983) eta \"Hau da nire bizitza\" (1992) filmetako gidoiak. Noraren gidoiak dira, halaber, \"Harryk Sally aurkitu zuenean\" (1983) eta \"Nire zeru urdina\" (1990) filmekoak. Horretaz gainera, \"Hau da nire bizitza\" filmaren zuzendaria izan da, eta \"Zerbait gogoratzeko\" (1993) filma idatzi eta zuzendu du. \"Julie &amp; Julia\" du azken lana (2009)."}
{"id": "274518", "revid": "512", "url": "https://eu.wikipedia.org/wiki?curid=274518", "title": "Wenzel Anton Kaunitz", "text": "Wenzel Anton, Kaunitz-Rietbergko printzea edo Wenzel Anton von Kaunitz, txekieraz \"V\u00e1clav Anton\u00edn z Kounic a Rietbergu\", alemanieraz \"Wenzel Anton F\u00fcrst von Kaunitz-Rietberg\" (Viena, Germaniako Erromatar Inperio Santua, 1711ko otsailaren 2a - Viena, 1794ko ekainaren 27a) austriar politikaria izan zen.\nBiografia.\nEstatuko kantziler-kargua izan zuen Maria Teresaren, Josef II.aren, Leopoldo II.aren eta Frantzisko II.aren erreinaldietan. 1748an, Austriaren ordezkari izan zen Aachengo Bakeaz amaitu ziren negoziazioetan. 1756an, Frantziarekin Versaillesko Lehen Ituna izenpetu zuen, XVIII. mendeko bigarren erdialdean, Europako aliantza-politika berria abiarazi zuena. Zazpi Urteko Gerran Prusiak izan zituen garaipenek Hubertusburg-eko Bakea (1763) sinatzera behartu zuten; haren bidez, Austriak Silesiako lurraldea eman zion Prusiari (1763). Zazpi Urteko Gerraren ondoren, Prusiarekin bake-politika abiatu zuen; horrela, Galitzia lortu zuen Poloniaren lehen banaketan (1772). Sortaldean ere lurraldeak eskuratzen saiatu zen, turkiarrei Prusiaren kontrako laguntza emanez, baina Sistov-eko Bakean (1791), Austriak eskuratutako lurralde guztiak galdu zituen. Barne-politikan, zentralismoaren eta erlijio-tolerantziaren aldeko izan zen."}
{"id": "274519", "revid": "336", "url": "https://eu.wikipedia.org/wiki?curid=274519", "title": "Shannon Lucid", "text": "Shannon Matilda Wells Lucid (Shanghai, ) estatubatuar astronauta eta biokimikaria da. Gurasoak misiolariak zituen, eta horregatik jaio zen Txinan, baina Oklahoman hazi zen. 1973an, biokimikako doktoregoa eskuratu zuen Oklahomako Unibertsitatean. 1978ra arte, ikertzaile zientifiko gisa jardun zuen lanean, harik eta urte hartan astronauta-programa batean onartu zuten arte. Horrela, 1985etik 1993ra, lau hegaldi egin zituen espazioan, eta medikuntzako zenbait saio egin zituen bidaia haietan. Ameriketako astronauta guztien artean, gizon zein emakume, berak eman du denbora gehiena espazioan. 1996an, ehun eta laurogeita zortzi egun egin zituen espazioan, \"Mir\" errusiar espazio-estazioan gehienak. \"Mir\" estazioan egindako hainbat ikerketa zientifikoren artean, aipagarria da orbitan itxurazko pisurik ezak ehun bizietan eta proteina kristalen hazkundean duen eraginari buruzko ikerketa."}
{"id": "274521", "revid": "336", "url": "https://eu.wikipedia.org/wiki?curid=274521", "title": "Peter Brian Medawar", "text": "Peter Brian Medawar (Petr\u00f3polis, Rio de Janeiro, Brasil, 1915eko otsailaren 28a - Londres, 1987ko urriaren 2a) britainiar medikua izan zen.\nBizitza.\nLibiar jatorriko britainiar industriari baten semea zen. Ingalaterran egin zituen ikasketak, Marlboroughen lehenbizi, eta Oxforden gero. Zoologia ikasi zuen, eta J. Z. Youngen ikasle izan zen. Ikasketak bukatuta, Zoologia eta Anatomia Konparatuko irakasle izan zen Londresko University Collegen, 1951n. Royal Societyko kide izendatu zuten 1960an, eta National Institute for Medical Researcheko lehendakari. Gerran erretako pertsonen larrua txertatzeko modua ikertu zuen, eta ikerketa horietan oinarri hartuta egin ziren, 1960ko hamarraldian, lehenengo giza organoen transplanteak. 1960an, Fisiologia eta Medikuntzako Nobel saria jaso zuen, Frank Macfarlane Burnetekin batera, ehun txertatuen immunologia-tolerantziaren aurkikuntzagatik. Zaurietan ehuna osatzeko mekanismoa ikertu zuen, eta horrek sortzen zituen arazo immunologikoak. Orobat aztertu zituen zelulen hazkundea, zahartzea, immunitatea eta eraldatzea."}
{"id": "274522", "revid": "512", "url": "https://eu.wikipedia.org/wiki?curid=274522", "title": "Dobsonia beauforti", "text": "Dobsonia beauforti Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274523", "revid": "46380", "url": "https://eu.wikipedia.org/wiki?curid=274523", "title": "Sadako Ogata", "text": " japoniar politikaria izan zen.\nAita diplomatikoa zuen, eta atzerrian hazi eta hezi zen, Pekinen eta Londresen. Politika-zientzietako ikasketak egin zituen gero, Tokion, Kalifornian eta Washingtonen. 1976tik 1979ra, Japoniako lehen enbaxadore izan zen Nazio Batuen aurrean. Japoniaren ordezkari izan zen, halaber, Nazio Batuen Giza Eskubideen Batzordean, Genevan. Haurren Laguntzarako Nazio Batuen Nazioarteko Funtseko (UNICEF) Administrazio Batzordeko lehendakari ere izan zen. Nazio Batuetan egindako lana giza eskubideen eta iheslarien aldekoa izan zen beti. Zenbait misiotan lortutako arrakastagatik (Indotxinan, Myanmarren eta abarretan), Iheslarientzako Nazio Batuen Goi Mandatariaren Bulegoko (UNHCR) lehendakaritzarako proposatu zuen Nazio Batuen idazkari nagusi P\u00e9rez de Cu\u00e9llarrek. Bien bitartean, Tokioko Sofia Unibertsitateko Atzerriko Ikasketen Fakultateko dekano-kargua eta Asiako Bakeari eta Garapenari buruzko goi-ikasketen katedra eskuratu zituen."}
{"id": "274524", "revid": "336", "url": "https://eu.wikipedia.org/wiki?curid=274524", "title": "Stella Adler", "text": "Stella Adler (New York, 1901eko otsailaren 10a - Los Angeles, Kalifornia, 1992ko abenduaren 21a) estatubatuar antzezle eta irakaslea izan zen. Antzezle handia izateaz gainera, Stella Adlerrek Interpretazio Kontserbatorioa sortu zuen, eta han Konstantin Stanislavskik asmatutako \"Method\" interpretazio-teknikaren arabera trebatu ziren Marlon Brando, Warren Beatty, Robert De Niro eta beste aktore handi batzuk.\nBizitza.\nYiddish hizkuntzako antzezle-familia batean sortu zen, eta lau urterekin hasi zen bera ere antzezten, baina \"Group Theatre\" talde esperimentalarekin egin zen ezagun. Irakasteaz landa, Adlerrek hainbat antzerki-lan zuzendu zuen New Yorken; antzezle moduan aritu zen \"Lover on Toast\" (1938), \"Shadow of the Thin Man\" (1941) eta \"My Girl Tisa\" (1948) filmetan, eta lehen antzezle gisa, berriz, \"He Who Gets Slapped\" (1946) eta \"Oh Dad, Poor Dad, Mama\u00b4s Hung You in the Closet and I\u00b4m Feelin\u00b4 So Sad\" (1961) antzerki-lanetan. 1988an, \"Stella Adler on Acting\" (\u00abStella Adlerrek antzezteari buruz\u00bb) liburua argitaratu zuen."}
{"id": "274525", "revid": "336", "url": "https://eu.wikipedia.org/wiki?curid=274525", "title": "E. E. Cummings", "text": "Edward Estlin Cummings (Cambridge, Massachusetts, 1894ko urriaren 14a - North Conway, New Hampshire, 1962ko irailaren 3a) Estatu Batuetako olerkaria izan zen, sarritan \"E.E. Cummings\" izenaz ezaguna. Ralph Waldo Emersonek sortutako tradizio erromantikoaren jarraitzailea izan zen. Tipografiazko baliabide ugari erabili zuen bere olerkietan. 1922an, \"The Enormous Room\" eleberria eman zuen argitara. Lan horretan, Lehen Mundu Gerran (1917-1918) etsaiarekin harremanak izan ote zituenaren salaketapean preso eman zuten garaiko gertakizunak kontatzen ditu. Cummingsen poesia (\"Poems 1923-1954\", 1954an; \"Complete Poems\", hil ondoko liburua, 1968an) Estatu Batuetako abangoardiaren gustukoa zen. Ezra Pounden adiskidea izan zen. Pinturan eta marrazkigintzan ere aritu izan zen. Egunerokotasunaren eta agintearen aurkakoa zen, eta satira eta kaleko hizkuntza erabili zituen horien kontra, eta elkarren arteko maitasuna aldarrikatzeko. 1931. urtean, Sobietar Batasunera eginiko bidaiaren berri ematen duen \"Eime\" izeneko kontakizuna idatzi zuen (1933)."}
{"id": "274526", "revid": "6327", "url": "https://eu.wikipedia.org/wiki?curid=274526", "title": "E.E. Cummings", "text": ""}
{"id": "274527", "revid": "56334", "url": "https://eu.wikipedia.org/wiki?curid=274527", "title": "Karmele Esnal Zulaika", "text": "Karmele Esnal Zulaika (Orio, Gipuzkoa, 1932ko abenduaren 20a \u2013 Donostia, Gipuzkoa, 2012ko maiatzaren 30a) irakaslea, ikastolen sustatzailea eta idazlea izan zen.\nBizitza.\nOrion jaio eta bertan igaro zituen haurtzaroko lehen urteak.1934 eta 1939 bitartean lehen letrak ikasi zituen bertan. Familia Donostiara aldatu zen bizi izatera eta bertan egin zituen Batxilergo ikasketak, Mariaren Lagundiko San Bartolome ikastetxean. Ondoren, amaren aholkuak jarraituz maistraizateko ikasketak egin zituen bi urtez Gasteizko Irakasle Eskolan eta hirugarrena Donostiako Ategorrietako Irakasle Eskolan . Ordurako, hasia zen eskola partikularrak ematen eta 1953an Elbira Zipitria ezagutu eta berarekin ikasturte osoko praktikak egin zituen Alde Zaharreko ikastolan, goiz-arratsaldez, 1954ko uda bitartean. Bere ikastola sortzea erabaki zuen 1955ean Donostian Amara Zaharreko Pedro Ega\u00f1a kalean zazpi ikaslerekin. 1958an Artzain Onaren plazara aldatu zuen Ikastola, etxebizitza batean alokatutako gela batera, ordurako 35 bat ikasle zituen, lehen hezkuntzako adin guztietakoak.. 1965an, Donostiako Santo Tomas Lizeoan hasi zen lanean. Ikastola horretan bertan, irakasle lanetan ez ezik, administrari, zuzendari eta idazkari lanetan ere aritu zen.\n1960. urtean Jarrai antzerki taldean aritu zen, I\u00f1aki Beobide zuzendari zela, Xabier Lete, Ramon Saizarbitoria, Arantxa Gurmendi eta beste askorekin batera.\nHamarkada horretan Zeruko Argia \u00abGazte naiz\u00bb sailean artikuluak argitaratu zituen, \u00abMaribeltz\u00bb ezizenaz. Itzulpen lanak egin zituen Pan-pin aldizkarirako eta Arrate Irratian emakumeei buruzko irratsaioa egiten zuen astero.\n1965ean, euskal udalekuak lehenengo aldiz antolatu zirenean Barrian (Araba), begirale lanetan aritu zen uda osoan. Donostiako Bagera euskaltzaleen elkartea sortzeko bileran parte izan zen eta ondoren mintzalagun izeneko programan parte hartzen zuen, euskaraz ikasten ari direnei laguntzen.\n1998an Euskaltzaindiak ohorezko euskaltzain izendatu zuen, eta Euskal Idazleen Elkarteak ohorezko bazkide. \n1997an erretiroa hartu zuen. Donostian hil zen, 2012ko maiatzaren 30ean, 79 urte zituela.\nSariak.\nErretiroa hartu eta hainbat urteren buruan egindako lanaren ordaina hainbat sarirekin jaso zuen:"}
{"id": "274528", "revid": "9394424", "url": "https://eu.wikipedia.org/wiki?curid=274528", "title": "Gestalt", "text": " psikologiako eskola da, fenomenoak antolamendu jakin bat duten osotasun gisa aztertzen dituena. Eskola horren arabera, osotasun egituratu baten esanahia ez dute ematen haren elementu osagarriek; hala, irudi marraztu batek badu esanahirik, marrazkian zuloak badira ere. 1912an sortu zuten Max Wertheimer, Kurt Koffka eta Wolfgang K\u00f6hler alemaniarrek; 1930. urte inguruan Estatu Batuetara eraman zuten erbesteratu alemaniarrek. Han indartu zen, analisiaren ikuspuntu zientifikoaren aurka, analisi-mota horrek giza balioak baztertzen dituelakoan. \"Gestalt\" terapiak psikoanalisiaren eta filosofia existentzialistaren baliabide batzuk erabiltzen ditu, baina orainaldiko bizikizunak aztertzen ditu, iraganak baino areago. Eredu edo egitura sortu berriak (\"gestalten\") azpimarratuz, bizikizun osorik berrien erdigune bihur daitezkeenak, gaixoaren ohiko jokabidea eta erantzunak aldatzen saiatzen da. Hitzezko ez diren jokabide-alderdiak asko aztertu ditu \"Gestalt\"ak."}
{"id": "274529", "revid": "56334", "url": "https://eu.wikipedia.org/wiki?curid=274529", "title": "Daniel Muxika", "text": "Daniel M\u00fagica D\u00edaz (Donostia, Gipuzkoa, 1967ko apirilaren 4a -) gipuzkoar idazlea da. Literaturaz gain, antzerki, telebista eta zinemarako gidoiak idatzi izan ditu.\nEnrique M\u00fagica politikariaren semea da.\nBiografia.\nHamaika urte zituela Madrila joan zen bizitzera. Oso gazterik hasi zen idazten; 1988an idatzi zuen lehenengo eleberria, \"En los hilos de t\u00edtere\" (\"Txotxongiloaren harietan\"), eta 1989an Sevillako Ateneo Saria irabazi zuen \"Uno se vuelve loco\" (\"Bat erotu egiten da\") lanarekin. 1991n \"Mar calamidad\" (\"Itsaso zorigaitza\") kontakizun-liburua argitaratu zuen. 1993an antzerki-lan bat, \"La habitaci\u00f3n escondida\" (\"Gela ezkutatua\"), eta \"La habitaci\u00f3n que faltaba\" (\"Falta zen gela\") eleberria argitaratu zituen. Gazteentzako idatzi dituen lanen artean aipagarriak dira: \"La bici Cleta\" (1994), \"Alba y el laberinto de las sombras\" (1995, \"Alba eta itzalen labirintoa\"), \"Alba y el recaudador de aguas\" (1995, \"Alba eta ur zerga-biltzailea\"), \"Alba y la maldici\u00f3n gamada\" (1995, \"Alba eta madarikazio gamatua\") eta \"Alba y los cazadores de ara\u00f1as\" (1995, \"Alba eta armiarma-ehiztariak\"). 1998an \"Coraz\u00f3n negro\" (\"Bihotz beltza\") eleberria argitaratu zuen."}
{"id": "274531", "revid": "28807", "url": "https://eu.wikipedia.org/wiki?curid=274531", "title": "Daniel M\u00fagica D\u00edaz", "text": ""}
{"id": "274532", "revid": "28807", "url": "https://eu.wikipedia.org/wiki?curid=274532", "title": "Daniel Mugica", "text": ""}
{"id": "274533", "revid": "96586", "url": "https://eu.wikipedia.org/wiki?curid=274533", "title": "Jean Poiret", "text": "Jean Poiret (Paris, - \"ibidem\", ) frantses antzezle eta antzerki-idazlea izan zen. 1950eko hamarraldiaren hasieran, Michel Serrault antzezle komikoarekin bikote profesionala osatu, eta kabareteko ekitaldi bat osatu zuen. Poiretek hainbat komedia idatzi, egokitu eta antzeztu zituen; besteak beste, \"Douce Am\u00e9re\" (1970), \"Joyeuses \u00c9poques\" (1980), eta Neil Simonen \"Rumors\" lanaren frantses ekoizpena (1991). Baina arrakastarik handiena \"La Cage aux folles\" idatzi eta interpretatzeak eman zion (1973), zalantzarik gabe. Bikote homosexual bati buruzko antzerki garaikidea da, eta gerora zinemara eramana izan zen. Obra hura bikain egokitzen zitzaien Poireten gozotasun eta xarmari, eta Serraulten bitxitasunari. Zinemari dagokionez, Poiretek 40 filmetik gora egin zituen; besteak beste, \"Le Dernier M\u00e9tro\" (1980), \"Poulet au vinaigre\" (1985) eta hari jarraipena eman zioten \"Inspecteur Lavardin\" (1986), eta \"Le Miracul\u00e9\" (1986). Hil zenean, amaitu berri zuen \"Le Z\u00e9bre\" filmaren zuzendaritza."}
{"id": "274534", "revid": "88969", "url": "https://eu.wikipedia.org/wiki?curid=274534", "title": "Gracia Querejeta", "text": "Gracia Querejeta (Madril, Espainia, 1962ko abuztuaren 13a) espainiar zinema-zuzendaria da.\nBiografia.\nEl\u00edas Querejeta zinema-produktorearen alaba da. Geografia eta Historiako ikasketak egin zituen. Zineman 1982an egin zuen debuta, \"Dulces horas\" (\"Ordu gozoak\") filmeko zuzendari laguntzaile gisa, Carlos Sauraren zuzendaritzapean (aitak ekoitzitako filma zen). Gero, alde batera utzi zuen zinema, ikasketak bukatu bitartean.\n1988an, \"Tres en la marca\" filma egin zuen, \"Siete huellas\" talde-proiektuaren barruan, eta Bilboko Arriaga Antzokia saria irabazi zuen. Nacho P\u00e9rez eta Jes\u00fas Ruizekin batera, \"El viaje del agua\" (1990) dokumentala egin zuen, eta film labur onenaren Goya saria irabazi zuen. 1992ko urrian, Valladolideko Nazioarteko Zinema Astean, lehen film luzea aurkeztu zuen: \"Una estaci\u00f3n de paso\", zeinak Epaimahaiaren Sari Berezia jaso baitzuen. 1997an egin zuen bigarren film luzea, \"Robert Rylandsen azken bidaia\", eta, geroztik, \"Cuando vuelvas a mi lado \" (1997) eta \"H\u00e9ctor\" (2004). Bestalde, \"Siete mesas de billar franc\u00e9s\" (2007) lanak gidoi onenaren epaimahaiaren saria jaso zuen Donostiako 55. Zinemaldian."}
{"id": "274535", "revid": "512", "url": "https://eu.wikipedia.org/wiki?curid=274535", "title": "Dobsonia chapmani", "text": "Dobsonia chapmani Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274536", "revid": "336", "url": "https://eu.wikipedia.org/wiki?curid=274536", "title": "Mordecai Richler", "text": "Mordecai Richler (Montreal, Quebec, 1931ko urtarrilaren 27a - \"ib.\", 2001eko uztailaren 3a) Kanadako idazlea izan zen.\nFamilia judu batean sortu zen. Montrealgo Unibertsitatean egin zituen ikasketak. 1951tik 1952ra, Parisen bizi izan zen, eta idazle existentzialistak ezagutu zituen han. Joera horretakoa da bere lehen eleberria, \"The Acrobats\" (1954, \"Akrobatak\"). Espainian eta Ingalaterran egon ondoren, Montrealera itzuli zen 1970ean. Haur zela jasandako behartasuna eta antisemitismoa eraman zituen eleberrietara umore garratzez, eta kulturen arteko komunikazioak (eta komunikaziorik ezak) dakartzan arazoak aztertu zituen bereziki. Obra nagusiak hauek dira: \"Son of Smaller Hero\" (1955), \"A Choice of Enemies\" (1957), \"The Apprenticeship of Duddy Kravitz\" (1959), \"The Incomparable Atuk\" (1963), \"Cocksure\" (1968), \"St. Urbains Horsemen\" (1971). Umorezko saiakerak (1974, \"Notes on an Endangered Species and Others\") eta haurrentzako liburuak ere (1975, \"Jacob Two-Two Meets the Hooded Fang\" 1987; \"Jacob Two-Two and the Dinosaur\") argitaratu zituen."}
{"id": "274537", "revid": "56334", "url": "https://eu.wikipedia.org/wiki?curid=274537", "title": "Gonzalo S\u00e1nchez de Lozada", "text": "Gonzalo S\u00e1nchez de Lozada (La Paz, Bolivia, 1930eko uztailaren 1a -) boliviar politikaria da, Errepublikako lehendakaria 1993tik 1997ra eta 2002tik 2003ra.\nBiografia.\nFilosofia eta ekonomia ikasi zuen. Meatzaritzako enpresaburu gisa nabarmendu ondoren, politikan sartu zen, eta MNR Mugimendu Nazionalista Iraultzaileko kide egin zen.\nV\u00edctor Paz Estenssoro presidentearen laguntzaile eta adiskide izan zen, eta Plangintza eta Koordinazioko ministro. Kargu horretan zela, ekonomiaren inflazioari eusten eta estatuaren mendeko enpresen administrazioa garbitzen saiatu zen.\n1989ko hauteskundeetan, boto gehien izan zituen hautagaia izan zen, baina, Hugo Banzer eta Jaime Paz Zamorak egin zuten hitzarmena medio, ezin izan zuen Boliviako Errepublikako lehendakaritza hartu.\n1993ko hauteskundeak irabazi ondoren, Estatuko buruzagi izan zen; V\u00edctor Hugo C\u00e1rdenas izan zen presidenteorde. Agintean egon zen bitartean, Boliviako burdinbideen % 50 pribatizatu zuen, eta baita petrolioa, telekomunikazioak, elektrizitatea eta hegazkin-konpainiak ere."}
{"id": "274538", "revid": "512", "url": "https://eu.wikipedia.org/wiki?curid=274538", "title": "Pedro de Alvarado", "text": "Pedro de Alvarado (Badajoz, 1485 - Guadalajara, Espainia Berria, 1541eko uztailaren 4a) espainiar konkistatzailea izan zen.\nBizitza.\nKubako konkistan esku hartu ondoren, Hern\u00e1n Cort\u00e9sen laguntzailerik leialenetako bat izan zen Mexikon. 1520an, Cort\u00e9s P\u00e1nfilo de Narv\u00e1ezen aurka borrokatzera atera zenean, Alvarado gelditu zen azteken hiriburuko agintari; matxinada prestatzen ari zirenaren susmoak hartuta, izugarrizko zapalkuntza bideratu zuen. Horren ondorioz, aztekak altxatu ziren; Cort\u00e9s itzulirik, bien artean menderatu zituzten indiarrak, baina hiritik alde egitea erabaki zuten \"Gau Ilun\" famatuan (1520ko ekainaren 30a).\nOtumbako guduan eta Tenochtitlaneko setioan (1521) esku hartu zuen. 1523an, Erdialdeko Amerikara abiatu zen, kitxe indiarren aurka borrokatu zen, eta Guatemalaz eta El Salvadorrez jabetu zen. 1526an Cort\u00e9si lagundu zion zenbait gobernari altxatu zirenean. Espainiara itzulirik, 1527an Karlos V.ak Guatemalako gobernari izendatu zuen. 1539an, Hondurasen lehorreraturik, altxaturiko indiarren aurkako guduan hil zen."}
{"id": "274539", "revid": "448", "url": "https://eu.wikipedia.org/wiki?curid=274539", "title": "Maya Angelou", "text": "Maya Angelou (Saint Louis, Missouri, Ameriketako Estatu Batuak, - Winston-Salem, Ipar Carolina, Ameriketako Estatu Batuak, ), Marguerite Annie Johnson jaioa, ingelesezko idazlea izan zen. Poeta eta eleberrigilea izateaz gainera, kantari, dantzari, antzezle, errebista-zuzendari eta eskubide zibilen aldeko ekintzaile ere izan da. \nBiografia.\n1962tik 1966ra, lehenik Egipton eta gero Ghanan bizi izan zen eta lan egin zuen.\nLanik ezagunena \"I Know Why the Caged Bird Sings\" (1970, \"Badakit zergatik kantatzen duen kaiolako txoriak\") nobela autobiografikoa da, erritmoz kargaturiko hizkera zorrotz eta argiaz afro-amerikar emakume batzuen bizimodua deskribatzen duena. Liburu horretan haurra zela bortxatu zutela ere aitortu zuen Angelouk, eta gertakari horren ondoren nola bost urtez hitzik esan gabe bizi izan zela.\nProsa-lan gehienetan, arrazakeria salatu, eta adorea, iraunkortasuna, biziraupena eta norberaren estimazioa goraipatu izan ditu. Martin Luther King, Gerald Ford eta Jimmy Carterrekin lan egindakoa da. Ohorezko titulu eta sari ugari jaso ditu. 1993an, Bill Clintonek presidente-kargua hartu zuenean, \"On the Pulse of Morning\" poema irakurri zuen Maya Angelouk.\nAmeriketako Estatu Batuetako dolar moneta baten agertu zen lehen emakume beltza izan zen."}
{"id": "274540", "revid": "512", "url": "https://eu.wikipedia.org/wiki?curid=274540", "title": "Cuauht\u00e9moc C\u00e1rdenas", "text": "Cuauht\u00e9moc C\u00e1rdenas Sol\u00f3rzano (Mexiko Hiria, Mexiko, 1934ko maiatzaren 1a) politikaria da. L\u00e1zaro C\u00e1rdenas Mexikoko lehendakari izandakoaren semea da.\nAlderdi Iraultzaile Instituzionalean (PRI) hasi zuen karrera politikoa, eta 1976an senatari hautatu zuten Michoacanen. Estatu horretako jaurlari izan zen 1980-1986 bitartean. Joera Demokratikoa (CD) eratu zuen PRIren barruan, baina alderdiaren eraberritzea ezinezkoa zela ikusirik, PRItik alde egin eta 1988ko hauteskundeetara bere aldetik aurkeztu zen, zentro-ezkerreko FDNren buru zela. Carlos Salinas de Gortarik (PRI) irabazi zituen hauteskundeak. Urte horretan berreratu zuen Iraultza Demokratikoaren Alderdia (PRD), eta alderdi horrekin aurkeztu zen 1994ko hauteskundeetara. PRIko Ernesto Zedillok irabazi zituen. 1997an, ordea, Mexiko Hiriko alkatetza bereganatu zuen. Lehenbiziko aldia zen, 1929az geroztik, PRIko ez den norbaitek hiriburuko alkatetza eskuratzen zuena. 2000ko lehendakaritza-hauteskundeetara aurkeztu zen, baina PAN alderdiko Vicente Foxek irabazi zituen."}
{"id": "274541", "revid": "119347", "url": "https://eu.wikipedia.org/wiki?curid=274541", "title": "Ramiro de Le\u00f3n Carpio", "text": "Ramiro de Le\u00f3n Carpio (Guatemalako Hiria, \u2013 Miami, Ameriketako Estatu Batuak, ) guatemalar politikaria izan zen. 1993-1996 bitartean Guatemalako Errepublikako presidentea izan zen.\nBizitza.\nGuatemalako Uni\u00f3n del Centro Nacional alderdiaren sortzailetako bat (1983) izanik, alderdiko idazkari nagusi (1983-1986) eta Biltzar Konstituziogileko diputatu (1984-1986) aukeratu zuten. Zenbait alditan, Biltzarreko lehendakari izan zen eta, aldi berean, Giza Eskubideen prokuradore (1983-1993). Jorge Serrano El\u00edas presidente ohiak 1993ko maiatzean Biltzarra deuseztatu eta Guatemala normaltasun konstituzionalera itzuli zenean, De Le\u00f3n Carpio aukeratu zuen Kongresuak Guatemalako Errepublikako lehendakari, agintaldi konstituzionala osatzeko (1993-1996).\nDe Le\u00f3nen gobernuak hainbat berrikuntza bultzatu zituen ustelkeria errotik atera eta adierazpen askatasuna bermatzeko. Bill Clinton Estatu Batuetako presidenteak eta Erdialdeko Amerikako presidenteek sinatu zuten Garapen Iraunkorraren Hitzarmenean ere parte hartu zuen 1994ko abenduan. 1996ko urtarrilean, agintaldia bukatu zenean, \u00c1lvaro Arz\u00fa lehendakariari eman zion aginpidea.\n2002ko apirilaren 16an hil zen Miamin."}
{"id": "274542", "revid": "512", "url": "https://eu.wikipedia.org/wiki?curid=274542", "title": "Tokata", "text": "Tokata musika-tresnetarako lana, jatorri ezezagunekoa, tekla-instrumentuetarako idatzia batez ere.\nEzaugarriak.\nGehienetan laburra izaten da, eta askotan preludioaren sinonimo gisa erabili izan da. XVI. mendean idatzi ziren lehen tokatak. Gabrieli, Merulo eta Sweelinck musikagileek idatzi zituzten lehen tokatetan eskalak eta doinu-apaindurak tartekatzen zituzten akorde eta fuga antzeko zatiekin. Geroago, Frescobaldi, Froberger eta Kerll musikagileek doinu lagunduaz, errezitatiboaz eta kontrapuntuaz baliatu ziren tokatak idazteko. Bachek estilo haiek guztiak bildu zituen, eta handik aurrera, klaberako tokatak mugimendu bakarreko sonataren modukoak izan ziren, eta organorako tokatak, libreak eta irudimenez beteak batzuk, eta besteak, antolatuak. Era antolatua erabili zuten geroago Clementi, Schumann, Mendelssohn, Ravel, Debussy eta Prokofiev musikagileek pianorako tokatetan, eta Reger, Gigout, Vierne eta Dupr\u00e9 musikagileek organorakoetan."}
{"id": "274543", "revid": "96586", "url": "https://eu.wikipedia.org/wiki?curid=274543", "title": "Witold Gombrowicz", "text": "Witold Gombrowicz (Ma\u0142oszyce, 1904ko abuztuaren 4a - Vence, 1969ko uztailaren 24a) poloniar idazlea izan zen. Filosofia eta Zuzenbide ikasketak egin ondoren, 1933an, idazten hasi zen, eta 1937an, idazle poloniar ausartenen artean jarri zen bere eleberriari esker (\"Ferdydurke\"). Bertan, Poloniako \"intelligentsia\"ren irudi barregarria agertu zuen. Lehenagotik argitaratua zuen ipuin-liburu bat (\"Bakaka\u00ef\" izenaz ezaguna egin zen gerora), psikologiazko kasu bereziak kontatzen zituena. Gerrak Argentinan harrapatu zuen, eta han bizi izan zen 1939tik 1963ra arte. \"Trans-Atlantyk\" (1953) obran argitu zuen bere jarrera politikoa, eta elezahar nazionaleko zenbait mito deuseztatu zituen. Askatasuna eta erotismoa dira haren lanetako gai nagusiak: \"Dziennik\" (1953-1966, \"Egunkaria\"), sekula egin den autorretratu bereziena, eta \"Pornografia\" (1960). Frantzian bizi zela, \"Kosmos\" eleberria argitaratu zuen (1957). Forma jakinik gabekoari buruzko lilura azaltzen du, nahiz eta bere lanari, beti, lan bukatuaren arnasa hartzen zaion."}
{"id": "274544", "revid": "135378", "url": "https://eu.wikipedia.org/wiki?curid=274544", "title": "Xabier Gorostiaga", "text": "Xabier Gorostiaga Atxalandabaso (Bilbo, Bizkaia, 1935 - Loiola, Gipuzkoa, 2003ko irailaren 14a) jesuita, irakaslea eta garapenari lotutako gaietan aditua izan zen.\nBizitza.\nTeologian lizentziaduna Deustuko Unibertsitatean, Garapen Ekonomikoan lizentziaduna Cambridgeko Unibertsitatean, Filosofian lizentziaduna Mexikoko Instituto Libre de Filosofia delakoan, eta Ikasketa Klasikoetan lizentziaduna Habanako Unibertsitatean. 1958. urteaz geroztik, Erdialdeko Amerikan bizi izan zen. Hainbat urte Panaman eman ondoren, Nikaraguan lan egin zuen gobernu sandinistarekin, 1979az geroztik. 1991tik 1997ra Managuako (Nikaragua) UCA (Universidad Centroamericana) unibertsitateko errektore izan zen. CRIES (Coordinadora Regional de Investigaciones Econ\u00f3micas y Sociales) erakundeko arduradun ere izan zen, hala nola Latin Amerikan jesuitek kudeatzen dituzten hogeita hiru unibertsitate biltzen dituen AUSJAL elkarteko idazkari nagusi. Herri azpigaratuen aldeko lanean nabarmendu izan zen beti, eta goi-mailako aditua zen garapenari lotutako gaietan."}
{"id": "274545", "revid": "96586", "url": "https://eu.wikipedia.org/wiki?curid=274545", "title": "Hassan II.a Marokokoa", "text": "Hassan II.a (, ahoskatua; Rabat (Maroko), 1929ko uztailaren 9a - \"ibidem\", 1999ko uztailaren 23a) Marokoko erregea izan zen 1961etik bere heriotzara arte.\nBiografia.\nHassan II.a Rabaten jaio zen, Marokon, 1929ko uztailaren 9an. Mohammed V.a Marokokoa sultanaren bigarren semea izan zen. Ama, berriz, aitaren bigarren emaztea zian zen Lalla Abla bint Tahar izan zuen, \"Um Sidi\" titulua eramango zuena (oinordekoaren ama).\n1953an, frantses autoritateek Madagaskarrera erbesteratu zuten aitarekin batera, nahiz eta 1955ean itzultzen utzi, Frantziak Marokoko protektoratua bertan behera uztea erabaki zuenean. 1958 eta 1959 arteko istiluetan, riftarren aurkako errepresioa zuzendu zuen Rifeko mendietan. 1957an, printze izendatu zuten eta, aita hiltzean, errege izendatu zuten (1961).\nHassanen gobernu kontserbadoreak alau\u00ed dinastia indartu zuen eta Ibilaldi Berdeari esker, espainiarrek Mendebaldeko Saharako lurraldeak zeditzea lortu zuen, Madrilgo akordioen, Maroko eta Mauritaniaren artean banatuta\nSistema parlamentarioa ezarri bazuen ere, arlo asko geratu ziren bere esku eta Majzen -erregeari lotutako kasta tradizionala- estatu paralelo bat balitz bezala funtzionatzen zuen. Praktikan, Hassan II.ak zuzendutako sistema politikoak, gero semeari utziko zionak, monarkia absolutu baten antza gehiago zeukan, monarkia konstituzionala baino. Eta hori gutxi balitz, errege familia lur, industria edo herrialdearen gainontzeko baliabide gehienen jabe zuzena zen. Bere erregealdian, errepresio politiko zorrotza ezarri zuen eta ehunka pertsona desagertu zen. Heriotzaren ondoren, semea izan zen honen inguruko demandak jaso zituena eta ikerketa eta biktimei eginiko konpentsazio ekonomikoak bidaratu behar zituena.\nBi estatu-kolpe, behintzat, jasan zituen eta ez zitzaion ezer gertatu. Horietako batean, kolpistek, Mohammed Ufqir buru, arrakasta izan zuten ziurtasunez, errepublika aldarrikatu zuten irratietan, baina oker zeuden eta ezin izan zuten aurrera egin.\n1961z geroztik, 2 emazte bazituen; bata Lalla Latifa Hammou izan zuen, printzeen ama, eta bestea, berriz, Lalla Fatima bint Qaid Ould Hassan Amhourak, aurrekoaren lehengusua eta seme-alabarik ez zuena izan.\nSeme-alabak: Lalla Meryem printzesa, Mohammed VI.a erregea, Lalla Asma printzesa, Lalla Hasna printzesa, Moulay Rachid printzea.\nHassan hil zenean, semeak, Sidi Mohamedek, hartu zuen erregetza, Mohammed VI.a izenarekin.\nHassanen gorpuzkiak Mohammed V.aren Mausoleoan daude, Rabateko Hassan Dorrearen zelaigunean kokatua, bere aitaren eta Moulay Abdellah anaiaren sarkofagoen ondoan.\nPolitika.\nGoiz hasi zen Hassan II.aren ibilbidea. Laguntza handia suposatu zuen Mohammed V.a Marokokoarentzat bere ekintza guztietan, protektoratuaren garaian. Indar handia jarri zuen Marokoren independentzia aldarrikatzean eta, aita erbesteratu zutenean, berak ere jarraitu behar izan zion, Korsikara hasieran eta Madagaskarrera gero. Biolentzia andana piztu zen honekin eta borroka armatuari ekin zioten independentziazaleek. Hori guztia gehiagora joan zen Frantziak Moh\u00e1mmed Ben Arafa sultan egin zuenean eta Mohammed V.aren eskumen berak esleitu zizkionean.\n1953an, protestak gehiagora joan ziren eta sultanak atzerritik etortzen utzi behar izan zien Hassani eta bere aitari.\n1961eko martxoaren 3an, Mohammed V.a hil egin zen eta Hassan II.a bere semea aldarrikatu zuten Marokoko errege. Ez da ahaztu behar Gerra Hotzaren testuinguruan gertatu zela hau guztia eta, geroago, Hassan II.ak garbi egingo zuen bloke kapitalistaren alde.\n1962an aldarrikatu zuten lehen konstituzioa. Errege berriak adituen esku utzi zuen lana eta legebiltzarraren boterea jaitsi egin zen. Istiqlal eta Uni\u00f3n Nacional de Fuerzas Populares alderdiak ahuldu egin ziren, Hassan II.aren onerako.\nBarne-politikari dagokionez, Hassan II.ak ez zituen alderdi politikoak aintzat hartu. Istiqlal Alderdia oso indartuta atera zen indenpendentzia gerratik eta ondo ikusia zegoen erresuman. Horregatik ez zion pluripartidismoari muzin egin, Istiqlal Alderdiak monarkia bera zalantzan jartzen zuelako. Oposizioarekin ere tentsio handia izaten zuen eta, orekaren bila, alderdi gehiago sortzeak lagundu egingo zion, liberalak eta eskuindarrak, gerora \"alderdi administratiboak\" deituko zitzaienak.\n1960 eta 80ko hamarkadetan, giro politikoa tentsio handi batean murgilduta zegoen. Hassan II.ak indarkeria erabili zuen eta Giza Eskubideak urratu zituen ez gutxitan. Haren programa politikoak islam erlijioa, erregetza eta demokrazia soziala zituen oinarritzat. Laster, ordea, greba batzuen ondorioz, salbuespen-egoera ezarri eta aginpide legegilea eta betearazlea beretu zituen (1965). Geroztik, politika-molde autoritarioari eutsi zion (oposizioaren aurkako zapalkuntza, Ben Barka auzia, herri-protesten zapalketa). Zenbait atentatu izan zuen, eta armadaren ezinegonari ere aurre egin behar izan zion (Ufkirren estatu-kolpea).\n1965ean, krisi-egoera hiri handietan lehertu zen eta armadak esku hartu zuen manifestazioak gerarazteko. Alderdi politikoak mokoka, Hassan II.ak Legebiltzarra eta konstituzioa bertan behera utzi zituen, 1965eko ekainaren 7an, salbuespen-egoera ezarri zuelarik. Erregeak alderdi politiko eta sindikatuen agintea murrizten joan zen.\n1972an, Hassan II.ak Carta Magna berria garatu zuen eta ikuspegi nazionalista bat eskaintzen saiatu zen herriarekin adiskidetzeko xedean. Mendebaldeko Sahara berreskuratzeko helburuaren atzetik, erregea eta alderdi politikoek interes komuna aurkitu zuten eta lehen legez kanpo zeuden alderdiak legalizatu zituen. 1976an Espainiaren mende zegoen Sahara aldeaz jabetu zen, hartarako 1975eko abenduan Ibilaldi Berdea delakoa antolatuta. 1991n, eta autodeterminaziorako erreferendum bat egin behar zela-eta, amnistia zabal bat eman zien Marokon atxilotutako edo Aljerian babes harturiko sahararrei.\nKanpo-politika.\nHassan II.aren ikuskera politikoak Marokoren nazioarteko portaera diplomatikoan eragina izan zuen. Bere munduaren pertzepzioak eta bertan gertatzen zenak Marokoko kanpo-politikako parametroak osatzen zituen. Hiru boterez gozatzen zuenez, ekonomikoa, erlijiosoa eta politikoa eta bere erabakiak ukaezinak ziren.\nHassanen kanpo-politikarekiko ukitu pertsonala, bere aitarenaren guztiz ezberdina, gero eta ikusgarriagoa zen Maroko, mendebaldeko herrialdeekin eta herrialde arabiarrekin batera, nazioarteko politikan bere bidea irekitzen joan zen heinean. Hassan berak onartu zuen elkarrizketa batean Magrebeko eta ekialdeko herrialdeen ezberdina zen estrategia eta politika berriak hasteko saiakuntza egiten ari zela. Aitzitik, berak egiten zuena bere aitak egiten zuenaren ezberdina zela aitortu zuen, bere aitak ez baitzuen kanpo-politikan esperientziarik, aitak berak mugatutako kontua baitzen kanpo-politika.\nHassan II.aren kanpo-politika hobeto ulertzeko, tronua lortu baino lehenagoko esperientziak aztertu beharko lirateke. Gutxi dira errege izatera iritsi baino lehenago errege baten lana esperimentatzeko zortea izan zuten printzeak. Hassan II.ak 14 urte besterik ez zituela bere aita Mohammed V.ari laguntzen zion Frantziako protektoratuko kargu handien bileretara. Eta, 1943an, Bigarren Mundu Gerran zehar aliatuen funtzionamenduak funtziona zezan europar estrategia antolatzeko helburuarekin egin zen Casablancako Hitzaldian parte hartu zuen. Hitzaldi honetan Franklin Delano Roosevelt, Winston Churchill, Charles de Gaulle eta Henri Giraudek hartu zuten parte besteak beste. Pertsonaia hauen presentziak mendebaldeko herrialdeen arteko tentsioaren eta hori konpontzeko eraren berri eman zion Hassani. Hitzaldi honetan konturatu zen Hassan gaztea nazioarteko harreman guztiak bi alderdien menpe zeudela: indar militarra eta esku hartzen zuten herrialde bakoitzaren interes ekonomikoak.\nHassan II.a printze moduan finkatzen joan zen, eta geroago esperientzia garrantzitsuagoak bizi izan zituen. Esate baterako:"}
{"id": "274546", "revid": "6327", "url": "https://eu.wikipedia.org/wiki?curid=274546", "title": "Hasan II.a Marokokoa", "text": ""}
{"id": "274547", "revid": "336", "url": "https://eu.wikipedia.org/wiki?curid=274547", "title": "Lusitania", "text": "Lusitania Hispaniako mendebaldeko lurraldea izan zen erromatarren kolonizazioaren garaian, egungo Espainiako Extremadura eta Portugaleko Duero ibaiaren hegoaldeko lurrak, Tajo ibairaino, hartzen zituena.\nBertan bizi ziren lusitaniar eta veton herriak. Olisipo (Lisboa) hiria izan zuen hiriburu, Augustok Emerita Augusta hiria guztiz antolatu zuen arte (Merida, Extremadura, K.a. 25). Lusitaniako konkistak neke handiak ekarri zizkien erromatarrei: Puniko (K.a. 155-154), Kaisaros (K.a. 153) eta Viriato (147-139) buruzagi lusitaniarrek aurre egin zieten erromatarrei, veton herriak lagunduta; Sertorio jeneral erromatarrak gidatu zuen lusitaniarren azken matxinada handia K.a. 72an. Lusitania inperio-herrialdea (\"provincia Caesaris\") izan zen, gehienak ez bezala (\"provinciae populi romani\"). Bertako meatzeak (zilarra, eztainua eta beruna) oso garrantzitsuak izan ziren.\n411. urtean alanoak sartu ziren Lusitanian, eta 439an sueboak. VI. mendean bisigodoen menpean geratu zen."}
{"id": "274548", "revid": "96586", "url": "https://eu.wikipedia.org/wiki?curid=274548", "title": "Carl Nielsen", "text": "Carl Nielsen (N\u00f8rre-Lyndelse, Danimarka, 1865eko ekainaren 9a - Kopenhage, Danimarka, 1931ko urriaren 3a) daniar musikagilea, biolin-jotzailea eta zuzendaria izan zen.\nDanimarkako musikagile ospetsuena da, idatzi zituen sinfoniengatik bereziki miretsia.\nBiografia.\n1884-1886 urteetan egin zituen ikasketak Kopenhageko Kontserbatorioan. Geroago Errege Antzokiko kapera-maisu izan zen (1908-1914) eta Kopenhageko Musika Elkarteko zuzendari (1915-1927).\nKontserbatorioko irakasle ere izan zen, eta 1931. urtean zuzendari izendatu zuten, hil baino lehenago.\nHarmonia kromatikoak eta disonanteak erabili zituen, eta egitura tinkoak kontrapuntuaren alorrean. Tonalitatearekin, berriz, ausart jokatu zuen, atonalismoa eta politonalismoa erabiliz. 1890-1925 urteetan idatzitako sei sinfonietan nabaria da Nielsenek egin zuen aurrerabidea.\nBi opera ere idatzi zituen: \"Saul eta Dabid\" (1902) eta \"Maskarada\" (1906); hiru kontzertu eta kamerako, koruko eta teklaturako lan ugari. Danimarkako herri-musikan oinarritutako kantu bikainak idatzi zituen."}
{"id": "274549", "revid": "59723", "url": "https://eu.wikipedia.org/wiki?curid=274549", "title": "Leopoldo Esquilache", "text": "Leopoldo Esquilache, \"Squillaceko markesa\" izenaz ere ezaguna (Messina, 1699ko abenduaren 23a - Venezia, 1785eko irailaren 15a) Espainiaren zerbitzuan jardun zuen politikari siziliarra izan zen. 1742an, Karlos VII.a Napoliko erregearen zerbitzuan jarri zen.\n1746. urtean, Aduanetako zuzendari nagusi izendatu zuten, eta Finantzetako idazkari, 1753an. Itsaso, Gerra eta Merkataritzarako idazkaria izan zen ondorengo urteetan. 1759an, Napoliko erregea Espainiako Karlos III.a bihurtu zenean, Esquilache harekin joan zen Espainiara, eta Finantzetako idazkari izendatu zuten. Oso politika erreformista bideratu zuen ekonomian, armadan eta hirigintzan; hala ere, 1760. urteaz geroztik, herritar xumeek ez zuten begi onez ikusi haren bizimodu arranditsua eta 1766an, kapelu biribilaren eta kapa luzearen erabilera debekatu zuenean, neurri horrek eragin zuen haren izena daraman matxinada. Horren ondorioz, erregeak erbesteratu behar izan zuen.\nVeneziako enbaxadore izendatu zuten, Napolin urte batzuk eman ondoren."}
{"id": "274550", "revid": "28807", "url": "https://eu.wikipedia.org/wiki?curid=274550", "title": "Squillaceko markesa", "text": ""}
{"id": "274552", "revid": "56334", "url": "https://eu.wikipedia.org/wiki?curid=274552", "title": "Girolamo Frescobaldi", "text": "Girolamo Frescobaldi (Ferrara, Italia, 1583ko irailaren 13a - Erroma, Italia, 1643ko martxoaren 1a) musikagilea eta organo-jotzailea izan zen. Erromako San Petri basilikako organo-jotzailea (1608) izan zen urte askoan, Florentziako gortean zenbait urtez egin zuen egonaldia salbu.\nMusika-idazle eta musikaren teoria-egile gisa ospe handia izan zuen, bai Italian eta bai Italiatik kanpora ere. Italiatik kanpo, batez ere Alemanian (Froberger ikasle izan zuen) eta Frantzian (aita Mersennek Frescobaldiren gaitasuna oso aintzat hartzen zuen). Teknika edo musika-tresnetarako gai berririk sortu ez bazuen ere, organorako eta klabezinerako adierazpide- eta estilo-berrikuntza handiak egin zituen. Errenazimentutik jasotako formak landu zituen, baina Errenazimentukoak baino konplexuagoak dira haren lanak. Hura izan zen preludioaren eta fugaren eta \"pasacaglia\" handien oinarriak eman zituena. Frescobaldik ahozko (\"Madrigalak eta ariak\") eta musika-tresnetarako (\"Fiori musicali\", 1635) musika-bildumak argitaratu zituen. Johann Sebastian Bachengan eragin handia izan zuen.\nBizitza.\nFrescobaldi Ferraran jaio zen. Bere aita Filippo ondasun-gizona izan zen, organista beharbada, Girolamo eta bere anaiorde Cesare organista bihurtu baitziren. (Ez dago frogarik Ferrarako Frescobaldi sendiak florentziar noble homonimoekin zerikusia zuenik). Nahiz eta gaur egun ren teklatu-musika nahiko ezezaguna izan, gaur egungo kontakizunek iradokitzen dute konposatzaile eta interprete bikaina izan zela aldi berean, \"\" interpretatu eta konposatu ahal izan zuen bakanenetakoa. Kontakizun garaikideek Frescobaldi \"Italiako hainbat hiri nagusitan barrena eramandako\" haur mirari gisa deskribatzen dute; berehala hartu zuen protagonismoa noble garrantzitsuen interprete eta mezenas gisa. Garai hartan Ferrara bisitatu zuten konpositoreen artean maisu garrantzitsu ugari zeuden, hala nola Claudio Monteverdi, John Dowland, Orlando di Lasso, eta Carlo Gesualdo.\nHogei urte zituela Frescobaldik bere jaioterria utzi zuen Erromara joate aldera. Frescobaldi 1604an kokatu liteke aipatu herrian, baina 1607an baino ezin da baieztatu. elizako organista izan zen, Girolamo Organista izenez erregistratua, urte hartako urtarriletik maiatzera. Rodasko artzapezpikuak ere enplegatu zuen, eta Flandriarako bidaia batean lagundu zion, non Bentivoglio nuntzio izendatu baitzuten. Hura Frescobaldik Italiatik kanpo egin zuen bidaia bakarra izan zen. Nahiz eta garai hartan Bruselako gortea musikalki Europako garrantzitsuenen artean egon, ez dago\u00a0Peeter Cornet-en edo en eraginaren ebidentziarik Frescobaldiren musikan.\n1608ko madrigalen liburukiaren ageri den informazioan oinarrituta konpositoreak Anberes ere bisitatu zuela esan dezakegu. Bertako musikariek, Frescobaldiren maisutasunerkin txindituta, bere musikaren zati bat argitaratzeko konpentzitu zuten.\u00a0 Atzerrian zegoela, 1608ko uztailaren 21ean, ren oinordekoa hartu eta\u00a0 Erromako San Pedro basilikako organista izateko aukeratu zuten Girolamo Frescobaldi. Hala ere Ferrararra, Flandrian egon zen uda osoan, eta urriaren 29ra arte ez zen Erromara itzuli (Milanen teklatuarentzako \"Fantasie\" argitaratzeko egonaldi luze bat egin ondoren). Frescobaldik hil artean kargu honi eutsi zion, batzuetan aldizka izan bazen ere. Era berean, Enzo Bentivoglioren musikari taldeari batu zitzaion, azken hau 1608an Erroman kokatu ondoren, nahiz eta bere patroiarengandik urrundu zen neska gazte batekin izandako afera baten ondoren. Bentivoglio eta Medici familiaren arteko lehia baten ondorioz, kargua utzi behar izan zuen gerora.\n1610 eta 1613 bitartean, Frescobaldi kardinalarentzat hasi zen lanean. 1621eko otsailean Aldobrandini kardinala hil ondoren, 1613ko otsailaren 18an Orosola del Pino izenez ezaguna zen Orsola Travaglinirekin ezkondu zen. Bikoteak bost seme-alaba izan zituen: Francesco (1612ko maiatzaren 29an jaiotako ume ez-legitimoa), Maddalena (1613ko uztailaren 22an jaiotako ume ez-legitimoa), Domenico (1614ko azaroaren 8a, poeta eta arte-bildumagilea), Stefano (1616/7) eta Caterina (1619ko iraila).\n1614ko urrian, Mantuako dukearen agente bat hurbildu zitzaion Frescobalidri. Badirudi hain eskaintza ona egin ziola, Frescobaldik enplegua hartu baitzuen. Hala ere, Mantuara iritsi zenean, harrera hain hotza izan zen, ezen Frescobaldi Erromara itzuli baitzen 1615eko apirilean. Bere musika argitaratzen jarraitu zuen: lehen toccata liburuaren bi edizio eta ricercare liburu bat eta canzona liburu bat argitaratu ziren 1615ean. 1615etik 1628ra bitarteko aldia izan zen Frescobaldiren garairik emankorrena. Garai honetako bere lanik garrantzitsuenak pieza instrumentalak izan ziren: lehen toccata liburuaren (1615-6), (1615), (1624), (1627), eta canzona liburuki bat besteak beste\nSan Petriren basilikak 1628ko azaroaren 22an eman zion Frescobaldi Erromatik ateratzeko baimena. Han egon zen bitartean, soldatarik handiena jaso zuen musikaria izan zen, eta Florentziako bataiategiko organista izan zen urtebetez. Hirian egon zen 1634ra arte, eta besteak beste bi aria liburu argitaratu(1630). Konpositorea 1634ko apirilean itzuli zen Erromara, Barberini familia boteretsuaren zerbitzura lan egiteko, hau da, Urbano VIII.a aita santuaren zerbitzura, edozein musikariri eskainitako saririk handiena dudarik gabe. San Pedron jarraitu zuen lanean, eta Francesco Barberini kardinalarentzat ere lan egin zuen, Johannes Hieronymus Kapsberger lutenista ospetsuak ere han lan egin zuelarik. Frescobaldik bere bildumarik ezanguratsuenetako bat argitaratu zuen garai hartan, \"Fiori musicali\" (1635) eta bilduma zaharragoen berrargitalpenak ere egin zituen 1637an. Ez zen beste aztarnarik aurkitu (nahiz eta aurretik argitaratu gabeko lanen bilduma bat agertu zen 1645ean, eta 1664an Domenico Frescobaldik bazituen oraindik inoiz argitaratu ez ziren bere aitaren piezak). Frescobaldi 1643ko martxoaren 1ean hil zen 10 egun iraun zuen gaixotasun baten ondorioz. Santi Apostolin lurperatu zuten, baina hilobia XVIII. mendearen amaieran elizaren berreraikuntza batean desagertu egin zen."}
{"id": "274553", "revid": "512", "url": "https://eu.wikipedia.org/wiki?curid=274553", "title": "Dobsonia crenulata", "text": "Dobsonia crenulata Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274554", "revid": "56334", "url": "https://eu.wikipedia.org/wiki?curid=274554", "title": "Sheldon Lee Glashow", "text": "Sheldon Lee Glashow (New York, Ameriketako Estatu Batuak, 1932ko abenduaren 5a - ) Estatubatuar fisikaria da.\nHarvard Unibertsitatean eskuratu zuen doktoregoa, eta unibertsitate hartako irakaslea izan da, besteak beste, 1966az gero. Glashowren lan nagusiek helburu hau izan dute: oinarrizko partikulen arteko elkarrekiko eragin desberdinak bilduko zituen teoria bateratzaile bat osatzea.\nLaugarren motako quarken existentzia ere iragarri zuen Glashowk. 1970ean osatu zuen bere teoria bateratzailea. Izadiko lau osagai oinarrizkoetako biren arteko elkarrekiko eraginak aztertu zituen, indar elektromagnetikoaren eta indar ahulen artekoak, hain zuzen ere. Glashowren teoriaren arabera, indar elektromagnetikoak elkarri atxikitzen dizkio molekulak, eta elektroian atomoaren nukleoaren inguruko orbitetan iraunarazten ditu; indar ahulak, aldiz, desintegrazio erradioaktiboa eragiten du nukleoan. 1979an, Fisikako Nobel Saria lortu zuen, Steven Weinberg eta Abdus Salam zientzialariekin batera."}
{"id": "274555", "revid": "512", "url": "https://eu.wikipedia.org/wiki?curid=274555", "title": "Carlos Kleiber", "text": "Carlos Kleiber (Berlin, 1930eko uztailaren 3a- Konj\u0161ica, 2004ko uztailaren 13a) austriar orkestra-zuzendaria, jatorriz alemaniarra. Erich Kleiber austriar orkestra-zuzendariaren semea da. 1935ean, Carlosen aitak Argentinara emigratu zuen. Hori dela medio, Carlosek Buenos Airesko Col\u00f3n antzokian egin zituen musika-ikasketak. Europara itzuli zenean, kimika ikasi zuen, baina berehala utzi zuen bide hura, eta musikari ekin zion buru-belarri. 1952an, Municheko \"G\u00e4rtnerplatz\"eko errepikatzaile izan zen, eta, 1954an, orkestra-zuzendaria, Potsdamen. Horretaz gainera, musika-zuzendari izan zen Europako hainbat operatan: Rhineko Alemaniar Operan (D\u00fcsseldorf-Duisburg, 1956-1964), Zuricheko Operan (1964-1966), Stuttgartekoan (1966-1972). Stuttgarteko Operan, lan handia egin zuen, eta zorroztasun handiz zuzendu zituen egile germaniarrak (Weber, Wagner, Berg), frantsesak (Bizet) eta italiarrak (Verdi, Puccini). 1974tik 1976ra Bayreutheko Jaialdira gonbidatu zuten, eta baita Pragako Udaberriko Jaialdira ere, 1974az geroztik."}
{"id": "274556", "revid": "448", "url": "https://eu.wikipedia.org/wiki?curid=274556", "title": "Phan B\u1ed9i Ch\u00e2u", "text": "Phan B\u1ed9i Ch\u00e2u (Nghe An probintzia, Vietnam, 1867ko abenduaren 26a - Hue, Vietnam, 1940ko urriaren 29a) Vietnamgo idazle eta politikaria izan zen.\nBiografia.\nVietnamgo erresistentzia mugimenduetako kidea izan zen, eta Vietnamgo burujabetasunaren aitzindaria.\n1903an \"Luu cau huyet le tan thu\" alegoria idatzi zuen; bertan japoniarrek Ryukyu uharteak galdu zituztenean izandako atsekabea vietnamdarrek independentzia galdu zutenean izandakoarekin parekatzen du. 1905ean Japoniara zabaldu zituen erresistentziaren aldeko ideiak. 1906an Sun Yat-sen txinatar iraultzailea ezagutu zuen. Txinan Viet Nam Quang Phuc Hoi (Vietnam eraberritzeko elkartea) eratu zuen. Taldeak Indotxinako frantses gobernaria hiltzeko asmoa izan zuen, baina huts egin zuen. Kartzelan egon zen 1914tik 1917ra bitartean. 1925ean berriz atxilotu zuten, baina vietnamdarrek haren aldeko protesta handiak egin zituzten, eta aske utzi zuten.\nAutobiografia-liburu bat eta poesiak idatzi zituen. Lan ezagunena: \"Viet Nam vong quoc su\" (1906, \"Vietnam galduaren historia\")."}
{"id": "274557", "revid": "1545", "url": "https://eu.wikipedia.org/wiki?curid=274557", "title": "Boris Pilnyak", "text": "Boris Pilnyak (jaiotza-izena: Boris Andreievitx Vogau ; Mozhaisk, Errusiar Inperioa, 1894ko urriaren 11greg./irailaren 29ajul. - Mosku, Sobietar Batasuna, 1938ko apirilaren 21a) sobietar idazlea izan zen. Eskola sinbolistako kide izan zen. 1922an hasi zen ezagun egiten bere \"Goly God\" (1922, \"Mixeria gorriko urtea\") eleberriarekin; eleberri horretan, Errusia Mendebaldetik askatzeko ekimen gisa deskribatu zuen Errusiako Iraultza. 1926an, arazo larriak izan zituen \"Povest nepogashennoy luny\" (\"Itzaltzen ez zen ilargiaren historia\") eleberriarekin, Frunze buruzagiaren hilketa kontatzen baitzuen. 1929an ere, arazoak izan zituen \"Krasnoye derevo (Mahogani)\" eleberria Sobietar Batasun ohiaz kanpo argitaratu zuelako. \"Volga vpadayet v Kaspiyskoye more\" (1930, \"Volgak Kaspiar Itsasoan du amaiera\") obran, nolabait agintariekin bakeak egin nahi izan zituen, bost urteko planen goraipamena eginez. 1937tik aurrera, Stalinen zapalkuntzekin, haren izena eta obra guztiak ezabatu eta ahaztu ziren. Stalin hil ondoren jakin zenez, 1937. urtean atxilotu eta 1938an epaitu eta hil zuten."}
{"id": "274558", "revid": "28807", "url": "https://eu.wikipedia.org/wiki?curid=274558", "title": "Boris Andreievitx Vogau", "text": ""}
{"id": "274559", "revid": "512", "url": "https://eu.wikipedia.org/wiki?curid=274559", "title": "Pirrol", "text": "Pirrola (C4H5N) konposatu heterozikliko nitrogenatua da. Erresonantziazko hibridotzat jotzen da.\nOlio horixka edo arrea da; ahogozo mina eta kloroformoaren antzeko usaina du, sukoia da, ez da disolbatzen uretan eta alkali diluituetan, baina bai alkoholetan, eterrean, azido diluituetan eta gai organiko gehienetan; argiaren eraginez polimerizatu egiten da eta kolore arrea hartzen du.\nIndigoaren eta beste pigmentu natural batzuen osagaia da, eta ftalozianinazko koloratzaileak lortzeko lehengaia. Klorofilaren eta hemoglobinaren formuletan ere badira pirrolaren eratorriak. Harrikatzaren alkaternatik edo hezurren olioa azido sulfurikoarekin destilatuz lor daiteke. Burdina, kobrea eta nikela bezalako metalekin oso erraz erreakzionatzen du, eta hortik datorkio konposatu biokimiko garrantzitsuen eraketan duen garrantzia. Botika gaiak ekoizteko erabiltzen da."}
{"id": "274560", "revid": "58701", "url": "https://eu.wikipedia.org/wiki?curid=274560", "title": "Leo Frobenius", "text": "Leo Frobenius (Berlin, 1873ko ekainaren 29a - Verbania, Italia, 1938ko abuztuaren 9a) alemaniar etnologo eta antropologoa izan zen.\nBere kabuz ikasi zuen, eta gazte zelarik piztu zitzaion Afrikako etnologiari buruzko jakin-mina. Batez ere Afrikako kulturak ikertu zituen, 1904-1935 bitarteko urteetan, harako 12 espediziotan egindako bilketa-lanen bidez. Horiez gainera, historiaurreko arte-gune nagusiak ikertu zituen Alpeetan, Norvegian, Espainian eta baita Indian ere. 1922. urtean, etnologia-elkarte bat (alemanez, \"Forschungsinstitut f\u00fcr Kulturmorphologie\") sortu zuen. Handik hamar urtera, Frankfurteko Unibertsitatean antropologia-eskolak eman zituen, eta 1934. urtean, Udal Etnologia Museoko zuzendari izendatu zuten. Frobenius kulturen teoria zientifiko bat egiten saiatu zen lehenetako ikerlari bat izan zen. Haren lan nagusiak: \"Atlas Afrikanus\" (1922 - 1931, \"Afrikako atlasa\"); \"Der Ursprung der afrikanischen Kulturen\" (1898, \"Afrikako kulturen sorburua\"); eta \"Kulturgeschichte Afrikas\" (1933, \"Afrikako zibilizioaren historia\")."}
{"id": "274561", "revid": "336", "url": "https://eu.wikipedia.org/wiki?curid=274561", "title": "Bebeto", "text": "Jos\u00e9 Roberto Gama de Oliveira, ezagunagoa Bebeto gisa (Salvador de Bah\u00eda, Brasil, 1964ko otsailaren 16a -), brasildar futbolari ohia da.\nBiografia.\nRio de Janeiron hasi zen ospetsu egiten, hango talde nagusietako bitan jokatu zuelarik: Flamengo eta Vasco de Gama taldeetan.\n1992an, Galiziako Deportivo Coru\u00f1akoan sartu zen. Golegile bikaina zen (1992an, Espainiako Ligako golegile nagusia izan zen), eta garaipen handiak lortu zituen, Mauro Silva brasildarrarekin batera, Deportivo Coru\u00f1akoarentzat. 1995ean, esaterako, Deportivok irabazi zuen Espainiako Liga, azken partidan, eta Bebetok sartu zituen bost golak.\n1996an, ordea, Deportivo taldea utzi, eta Brasila itzuli zen, Flamengo taldera.\nHurrengo denboraldi-erdia Sevillan jokatu zuen, baina Brasila aldatu zen berriro, Salvador de Bah\u00eda estatuko Vitoria taldera.\nNazioarteko lehiaketetan, hainbat garaipen eta titulu lortu ditu: besteak beste, 1989ko Amerika Kopako golegile nagusiaren titulua eta 1994ko Munduko Txapelketa, Brasilgo selekzioarekin.\n2010ean, Brasilgo Partido Democr\u00e1tico Trabalhistako hautagai gisa aurkeztu zuen bere burua Rio de Janeiroko Batzorde Legegilerako."}
{"id": "274562", "revid": "28807", "url": "https://eu.wikipedia.org/wiki?curid=274562", "title": "Jos\u00e9 Roberto Gama de Oliveira", "text": ""}
{"id": "274563", "revid": "46380", "url": "https://eu.wikipedia.org/wiki?curid=274563", "title": "Isabelle Huppert", "text": "Isabelle Anne Madeleine Huppert ( ahoskatua; Paris, 1953ko martxoaren 16a) frantses antzezlea da. Lehenengo filmetan, gazte erakargarriaren papera jokatu zuen, esate baterako, Yves Boisseten \"Dupont Lajoie\" (1975) eta Bertrand Tavernierren \"Le Juge et l'Assassin\" (1976, \"Epailea eta hiltzailea\") filmetan. Biktima pasiboaren irudia eman zuen hurrengo lanetan, \"La Dentelli\u00e8re\" (1977, Claude Goretta) filmean, adibidez. \"Violette Nozi\u00e8re\" (1978, Claude Chabrol) lana, berriz, patuaren kontra errebelatzen den emakumezkoaren istorioa da. Une horretatik aurrera, sarritan jokatu ditu pertsonaia gaiztoak, xalotasunaz mozorrotuta: \"Eaux profondes\" (1981, Michel Deville) eta \"Coup de torchon\" (1981, B. Tavernier ) lanetan, ninfomano hiltzailea izan zen. Hala ere, Claude Chabrolen zuzendaritzapean lortu du Huppertek goren maila: \"Une affaire de femmes\" (1988) filmean, abortuak egiten dituen emakumezko baten papera izan zuen. \"Madame Bovary \"(1991) ere Chabrolekin egin zuen, eta orobat \"La C\u00e9r\u00e9monie\" (1995). \"La Pianiste\" (2001, Michael Haneke) filma ere antzeztu zuen. C\u00e9sar bat irabazi zuen azken film horretan egin zuen paperagatik."}
{"id": "274565", "revid": "133253", "url": "https://eu.wikipedia.org/wiki?curid=274565", "title": "Xavier Le Pichon", "text": "Xavier Le Pichon (Qui Nhon, Indotxina frantsesa (gero Hego Vietnam eta orain Vietnam), 1937ko ekainaren 18a) frantses geofisikaria da. Le Pichonek ikerketa eta behaketa ugari egin ditu, bai lurrazalaren barne-dinamikaz, baita itsas hondoei buruz ere. Horiei guztiei esker, funtsezko teoriak garatu ahal izan zituen geodinamikaren esparruan. Ordu arte, mantua, lurrazal ozeanikoa eta lurrazal kontinentala bakarrik bereizten ziren geodinamikaren alorrean. Zientzialari honek egindako lanen ostean, ordea, lehen aldiz erabili ziren \"litosfera\" eta \"astenosfera\" izenak, lurrazal kontinentalak eta mantuaren goiko aldeak osatzen zuten zatia izendatzeko lehena, eta mantuaren zati biguna adierazteko bigarrena.\nLe Pichonek frogatu zuenez, dortsalek (riftak) eta fosa ozeanikoek (subdukzio-eremuak) mugatzen zituzten elementu zurrunez osatua zegoen litosfera, eta subdukzio-eremu eta rift horietatik abiaturik sortzen omen da plaken mugimendua. Beraz, Le Pichonen ekarpenak funtsezkoak izan dira plaken tektonikari buruzko teoria lantzeko. 1986az geroztik, Coll\u00e8ge de Franceko geodinamika-katedraduna da."}
{"id": "274566", "revid": "512", "url": "https://eu.wikipedia.org/wiki?curid=274566", "title": "Dobsonia emersa", "text": "Dobsonia emersa Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274567", "revid": "336", "url": "https://eu.wikipedia.org/wiki?curid=274567", "title": "Carlos Sanz Ram\u00edrez", "text": "Carlos Sanz Ram\u00edrez (Donostia, 1943 - \"ib.\", 1987ko urtarrilaren 22a) gipuzkoar margolaria izan zen. Bizitza osoko eritasun batek, hemofiliak, haren bizimodua eta lanbidea baldintzatu zituen. Zuzenbide-ikasketak egin zituen Donostiako EUTGn. Erakusketa askotan hartu zuen parte, Euskal Herrian eta Euskal Herritik kanpo, bakarka nahiz taldean, eta sari asko irabazi zituen. Bakarkako lehen erakusketa 1967an egin zuen, Donostian. Urte horretan bertan, Gipuzkoako Artisten Elkarteko lehendakari hautatu zuten. Sanzek bere garaiko gizarte-arazoekiko kezka (Vietnamgo Gerra, tortura...) eta gizakiaren sufrimendua eta oinazea islatu zituen bere koadroetan (\"errealismo soziala\"), Rembrandten \"Idi larrutua\"k gogorarazten dituen gorputz edo haragi puskatuak, desitxuratuak, era gordinean margotuz, gehienetan margo hotzak erabiliz. Koadroez gainera (besteak beste, \"Edozertarako kaxak\"; 1968), collageak, akuaforteak, kutxak eta marrazki bikainak egin zituen."}
{"id": "274568", "revid": "336", "url": "https://eu.wikipedia.org/wiki?curid=274568", "title": "Juan Bautista Berasategi", "text": "Juan Bautista Berasategi Luzuriaga, \"Juanba\" Berasategi, (Pasai Donibane, Pasaia, Gipuzkoa, 1951 - 2017ko apirilaren 28a) gipuzkoar zinema-zuzendaria izan zen.\nBiografia.\nMarrazki bizidunak landu zituen batez ere, eta alor horretan aitzindaria izan zen Euskal Herrian. \"La estrella de oriente - Ekialdeko izarra\" (1977), animazioko lehen euskal filma izan zenarekin egin zuen debuta. Ondoren \"Fernando amezketarra\" segin zuen (1979), \"Ikuska\" sailean parte hartu zuen (\"\", 1980; Nafarroan euskarak duen egoerari buruzkoa), eta Kukubiltxo (1983).\n1985ean egin zuen \"Kalabaza tripontzia\", marrazki bizidunetako lehen film luzea Euskal Herriko zinemagintzan, euskal elezaharretan oinarrituriko lan bikaina. 1991n aurkeztu zuen bigarrena, \"Balearenak. Geroago bigarren film horren plagio izan zen\" \"Ipar haizearen erronka\" filmak Goya Saria jaso zuen, eta azkenean Berasategi ere jarri behar izan zuten filmeko zuzendari gisa.\nBerasategiren beste lan batzuk dira hauek: \"Astakiloen abenturak eta kalenturak\" (1987) Luis Goyarekin Bernardo Atxagaren gidoiarekin eta Juan Karlos Perezen musikarekin, \"Sorkunde\" (1992), \"Sport man\" (1992), \"Fernando Amezketarra\" saila (1995), \"Ahmed Alhambrako printzea\" (1997), \"Lazkao Txiki\" saila (1998-1999), \"Txirrita\" saila (1999-2000), \"Alhambrako giltza\" (2003), \"Pailazokeriak\" (2005), \"Barriola, San Adriango azeria\" (2008), \"Simplemente\" (2009), \"Tormeseko itsumutila\" (2012) eta \"Nur eta herensugearen tenplua\" (2017).\nProduktore-lanak ere egin zituen, eta hainbat kargu izan zituen, besteak beste, Euskal Ekoizleen Elkarte Independentearen presidente izan zen (1991-1992, 1994-1996 eta 1997). Berasategiren lan askok sari garrantzitsuak jaso dituzte.\nTelebistarako nahiz zinemarako publizitate lan ugari egin zituen. Ikus-entzunezkoen egile eskubide profesionalen esparruan murgildu zen, babes entitateen sustatzaile eta sortzaile gisa. Era berean, ikus-entzunezko sortzaile eta ekoizleen elkarte profesionalen bultzatzaile izan zen.\nMarrazkilari eta ilustratzaile lan asko egin zituen, aldizkarietan eta liburuetan; besteak beste, 1979-1983 bitartean argitaratutako \"Oh! Euzkadi\" aldizkarian, Ramon Saizarbitoriaren eta Koldo Izagirreren gidaritzapean. Ilustrazio lana xede sozial edo politiko jakinen zerbitzura ere jarri zuen batzuetan, trantsizio politikoaren urtetan, besteak beste Urrestilla herri bihurtzeko ahaleginaren alde. Euskal poesia haurrentzat ilustrazio bidez era berritzaile batean aurkeztu zuen, Koldo Izagirrerekin batera, \"Ilargiak baleki\" bilduman.\nLiburuen ilustratzaile gisa, 1970eko hamarkadan Donostian argitaratutako Ustela bildumaren bi libururen ilustrazioak egin zituen (Koldo Izagirreren \"Oinaze zaharrera\" eta Joxe Austin Arrietaren \"Termitosti)\". Geroago, 2001etik aurrera, EHUko ILCLI logika institutuak 2001az geroztik argitaratzen duen Gogoa aldizkariko ilustrazioak egin zituen.\nAnton Abbadia saria jaso zuen 2006an, Gipuzkoako Foru Aldundiak emana.\nDonostian kokatutako Lotura Films SA zinemagintza etxearen zuzendari izan zen lanbidez.\nFilmografia.\nZuzendari moduan film hauetan aritu zen:\nEditore moduan:\nEkoizle moduan:"}
{"id": "274569", "revid": "9127126", "url": "https://eu.wikipedia.org/wiki?curid=274569", "title": "Jim Henson", "text": "Jim Henson (Greenville, Mississippi, 1936ko irailaren 24a - New York, 1990eko maiatzaren 16a) txotxongilo-diseinatzaile, zinema-zuzendari eta ikuskarien munduko enpresaburu estatubatuarra izan zen. Mugikortasun handiko oihalezko txotxongiloak egin zituen (1954) Estatu Batuetako telebistarentzat, \"muppets\" deituak. 1969an, bere txotxongilo-saioa, \"Sesame Street\" deitua, haurrentzako saioen izar bihurtu zen, eta saio hartako pertsonaia nagusiak oso ezagun egin ziren etxe guztietan: Bert eta Ernie, Big Bird, Kermit the Frog. The Muppet Show (1976-1981) saioa, Kermit igelaren eta Miss Piggy txerritxoaren gidaritzapean, ehun herrialde baino gehiagotan ikusi zen. Gero, Fraggle Rock saila sortu zuen, eta zenbait film egin zituen bere pertsonaia famatuekin: \"The Muppet Movie\" (1979), \"Kristal iluna\" (1982), \"Labyrinth\" (1986), \"Ninja dortokak\" (1990). Hil aurretik Walt Disney konpainiari saldu zizkion bere pertsonaien eskubideak."}
{"id": "274570", "revid": "119347", "url": "https://eu.wikipedia.org/wiki?curid=274570", "title": "Pira\u00f1a", "text": "Pira\u00f1a (\"Pygocentrus sp.\", \"Pygopristis sp.\" eta \"Serrasalmo sp\") ur gezatan bizi den arrain haragijalea da, Characidae familiakoa.\nGorputza arrautza egiturakoa dute, sendoa eta alboetatik zapal samarra. Aho txikia dute, baina baraila indartsuak eta hortz zorrotzak dituzte (amerindiarrek gezien puntan jartzeko erabiltzen dituzte). Bizkarrean bi hegal dituzte, bata garaia eta lodi samarra, aurrekoa, eta bestea txikia. Uzki-hegala gorputzaren erdialdetik isatseraino luzatua dute. Kolorez berde urdinxkak, horixkak edo beltzak izan daitezke. Bereziki, Amazonasen, Orinokon, Paraguain eta Guyanetan bizi dira. Orobat, Perun eta Bolivian bizi dira.\nOso arrain taldezaleak dira, eta neurriz txiki samarrak diren arren, edozein harrapakini (zaldiari, behiari, gizakiari) erasotzen diote, eta oso denbora laburrean hezur hutsean uzten dute. Erdialdeko Amerikako eta Hego Amerikako ibaietan bizi dira, Orinoko eta Amazonas ibaietan batez ere. Pira\u00f1a motarik ezagunenak \"Serrasalmus rhombeus \"eta\" Serrasalmus nattereri \"dira. Azken hori 60 cm luze egin daiteke, eta bera da oldarkorrena. Hala ere, eskuarki, pira\u00f1en luzera 15 eta 25 cm artekoa izaten da.\nPira\u00f1ak ospetsuak dira beren hortz zorrotzengatik eta haragia jateko premiagatik. Venezuelan \"caribe\" izenaz dira ezagunak, oso arrain jatunak direla eta (karibe jendea lur haietako etnia bat izan zen, ohitura antropofagoak zituena).\nEtimologia.\nBatzuen ustez, \"pira\u00f1a\" guaranieratik datorren hitza da, eta \"deabru arraina\" esan nahiko luke jatorrian (pir\u00e1 \"arraina\" eta -a\u00f1a \"deabrua\").\nBeste batzuk ere bat datoz guaranieratik datorrela, esaten dute jatorria beste bat dela: \"pir\u00e1\" \u201carraina\u201d eta \"rai\" \u201chortzak\u201d (guaranieraz \"pira`ai\"; gaztelaniara igarota, \"pira\u00f1a\").\nHala ere, beste bertsio batzuek defendatzen dute \"pira\u00f1a\" hitza \"tupinamb\u00e1\" hizkuntzatik datorrela, non \"pir\u00e1\" izenak \u201carrain\u201d esan nahi duen eta \"anh\u00e1\" izenak \u201chortzak\u201d. Hau da, arrain horzduna izango litzateke esanahia, teoria horren arabera.\nJokaera.\nFilmek hedatu dute pira\u00f1ak gizakiei eraso egiten dietela. Hori ez da egia, oro har halako jokaerarik ez baita gertatzen. Izan ere, bertakoak lasai bainatzen dira pira\u00f1ak dabiltzan uretan. Gainera, pira\u00f1a eguneroko elikagaia da tokiko biztanleen artean.\nBeraz, zinemak jende askori sorrarazi dio errespetu irrazional bat arrain hauei.\nErasoak izan diren guztietan \"Pygocentrus\" (sabel-gorri) espezimenak izan dira tartean. Hala ere, oso eraso gutxi izan dira.\nAzken ikerketetan, \"Serrasalmus brandtii\" eta \"Pygocentrus nattereri\" espezieak aztertu dira, Vianako lakuan. Laku hura euri sasoietan sortzen da, Pindare ibaiak (Mearim ibaiaren adarra, Maranh\u00e3o, Brasil) gainezka egiten duenean. Ikerketa horien datuak erakusten digute pira\u00f1a espezie hauek, bere bizitzako une batzuetan, landareak jaten dituztela. Beraz, ezin daiteke esan pira\u00f1ak haragijale soilak direla.\nEspezie eta generoak.\nJendeari beti datorkio burura pira\u00f1a berdina (hau da, sabel-gorria, \"Pygocentrus\"-a). Hala ere, badira beste piraina mota asko ere. Hona hemen pira\u00f1a moten zerrenda:"}
{"id": "274571", "revid": "46380", "url": "https://eu.wikipedia.org/wiki?curid=274571", "title": "Alfred Sauvy", "text": "Alfred Sauvy (Villeneuve-de-la-Raho, Ekialdeko Pirinioak, 1898ko urriaren 31 - Paris, 1990eko urriaren 30a) frantses estatistikaria, demografoa eta ekonomista izan zen. Lehen Mundu Gerran (1914-1918) parte hartu ondoren, Eskola Politeknikoan sartu zen, eta estatistika-ikasketak egin zituen. L\u00e9on Blum eta Paul Reynauden bulegoetan lan egin zuen. 1954an Ikerketa Demografikoen Institutu Nazionala (INED, \"Institut national d'\u00e9tudes d\u00e9mographiques\") sortu zuen, eta bertako zuzendari izan zen 1962 arte. NBEko Biztanleen Batzordean Frantziaren ordezkari izan zen, eta 1959. urteaz geroztik, Frantziako Eskolako irakasle izan zen. Bere lanetan analisi demografikoa eta analisi ekonomikoa lotzen zituen, eta azpimarratzen zuen zenbateko arriskua zekarren demografiaren gainbeherak herrialde aurreratuetan (\"Th\u00e9orie g\u00e9n\u00e9rale de la population\", 1952-1956). Aldaketa ekonomikoen eta aurrerapen teknikoen ondorioen analisiaren bidez, nazio-errentaren eta enpleguaren banaketarekin zerikusia duten arazoak atera zituen argitara (\"La Machine et le Ch\u00f4mage\", 1980). Hirugarren Munduko herrialdeen bilakaeraren alde aritu zen lanean."}
{"id": "274572", "revid": "58701", "url": "https://eu.wikipedia.org/wiki?curid=274572", "title": "Ferdinand Zecca", "text": "Ferdinand Zecca (Paris, Frantzia, 1864ko otsailaren 19a - Paris, 1947ko martxoaren 23a) frantses zinemagilea eta produktorea izan zen.\nBiografia.\nZinema mutuaren garaian zinemaren aitzindarietako bat izan zen, eta zinemaren industriaren oinarriak ezarri zituen. Georges M\u00e9li\u00e8sen jarraitzailea izan zen. \"Path\u00e9\" izeneko produkzio-etxean lan egin zuen, filmak egiten eta beste zinemagileen filmak gainbegiratzen. Bizitasun handiko filmak egin zituen, asmamen eta erritmo handikoak, eta umorez zipriztinduak, arrakasta handia izan zutenak. Garai hartan berritzaileak ziren teknika batzuk ere asmatu zituen, \"flash-back\" teknika, adibidez. Zeccak eta bere taldeak ia genero guztiak landu zituen.\n1914tik aurrera administrazio-lanetan jardun zuen, Path\u00e9-k Europan eta Estatu Batuetan zituen estudioak kudeatzen.\nFilmak: \"Le muet m\u00e9lomane\" (1900); \"Histoire d\u00b4un crime\" (1901); \"Les sept ch\u00e2teaux du diable\" (1901); \"Quo Vadis?\" (1901); \"Temp\u00eate dans une chambre \u00e0 coucher\" (1902); \"La Passion du Christ\" (1902-1905); \"La gr\u00e8ve\" (1904); \"L\u00b4affaire Dreyfuss\" (1908)."}
{"id": "274573", "revid": "336", "url": "https://eu.wikipedia.org/wiki?curid=274573", "title": "Gregory Bateson", "text": "Gregory Bateson (Cambridge, Britainia Handia, 1904ko maiatzaren 9a - San Frantzisko, Kalifornia, AEB, 1980ko uztailaren 4a) ingeles antropologoa izan zen.\nGiza kulturen arteko komunikazio-fenomenoen garrantzia nabarmendu du. Papua Ginea Berrian egon zen lehenbizi, eta Balin ondoren, 1927-1939 urte-bitartean, Margaret Mead bere emaztearekin, \"latmmuls\" tribua aztertzen. Azterketa haietan oinarrituta azaldu zuen komunikazio-jarduerak egituratzen dituela gizarte-loturak. 1940ko hamarraldian, lan handia egin zuen zibernetikaren sorreran, Norbert Wienerrekin batera. Gizakiaren komunikazioa aztertu zuen alderdi desberdinetatik, umorea, buruko eritasunak, alkoholismoa, familiako liskarrak eta abar oinarri harturik. Bestalde, animalien komunikazioa eta ekologia ere aztertu zituen. \"Eragozpen bikoitzaren\" teoria asmatu zuen; teoria horrek komunikazioaren alderdi paradoxikoen garrantzia nabarmentzen du, batez ere, gizaki bat aldi berean aurrez aurreko jokaerak hartzera bultzatzen duten alderdiena."}
{"id": "274574", "revid": "336", "url": "https://eu.wikipedia.org/wiki?curid=274574", "title": "F\u00e9lix Candela", "text": "F\u00e9lix Candela (Madril, Espainia, 1910eko urtarrilaren 27a - Estatu Batuak, 1997ko abenduaren 7a) arkitekto eta ingeniari espainiar-mexikarra izan zen.\nBiografia.\nErrepublikaren alde borrokatu zen Espainiako Gerra Zibilean, kapitain-kargua zuela, eta gudua amaitzean erbestera alde egin behar izan zuen. Mexikon nazionalizatu zen, 1941ean. Ondoren, 70eko hamarkadan, Ameriketako Estatu Batuetara jo zuen, eta hango herritartasuna eskuratu zuen, 1978an.\nHormigoi armatuzko estalki ahalik eta meheenak nola egin izan zuen ikergai bizitza osoan. Ekarpen handiena, berriz, paraboloide hiperbolikoetan oinarritutako arrautza-oskolaren formako egiturak ditu, arkitekturan eraginkortasun handia dutenak.\nHauek dira Candelaren eraikin nagusiak: Mexikoko Unibertsitateko Izpi Kosmikoen laborategia (1952), \u00adhorren hormigoizko estalkiak 15 mm-ko lodiera du\u00ad; Mexikoko \"La Milagrosa\" eliza (1953); Xochimilcoko \"Los manatiales\" jatetxea (1958); eta Mexikoko 1968ko Olinpiar Jokoetarako, beste bi arkitektorekin batera, eginiko Kirolen Jauregia.\nBere azken lana egiten ari zela (Valentziako \"L'Oceanogr\u00e0fic\" akuario erraldoia), bihotz-gaixotasun baten ondorioz, Valentzia utzi eta Estatu Batuetara joan behar izan zuen. Han hil zen 1997ko abenduan."}
{"id": "274575", "revid": "105290", "url": "https://eu.wikipedia.org/wiki?curid=274575", "title": "Hermetismo", "text": "Hermetismoa sinesmen filosofiko eta erlijiosoen multzoa da, Hermes Trismegistoren idatzietan oinarritzen dena (\"Liburu hermetikoak\"). Haren idazkien zenbait zati III. mendean aurkitu ziren, eta 1471. urtean Marsilio Ficinok latinera itzuli zituen.\nErdi Aroko hermetismoa espirituzko alkimia gisako sarrera bat zen; alkimia horren oinarria ikus daitekeenaren eta ikus ezin daitekeenaren arteko, eta gizonaren eta izadiaren arteko ezkutuko loturak ziren. Hermetismoak, gizona \"jatorrizko urrea\" bezain berri egin eta Jainkoarenganaino jasotzen duen argiraino eramaten du gizona."}
{"id": "274576", "revid": "28807", "url": "https://eu.wikipedia.org/wiki?curid=274576", "title": "Hermetismoa", "text": ""}
{"id": "274577", "revid": "58701", "url": "https://eu.wikipedia.org/wiki?curid=274577", "title": "Jacques Maritain", "text": "Jacques Maritain (Paris, Frantzia, 1882ko azaroaren 18a - Tolosa Okzitania, Frantzia, 1973ko apirilaren 28a) filosofo katolikoa izan zen.\nBizitza.\nFilosofia-ikasketak bukatu ondoren, katoliko egin zen. Bergsonen filosofiaren eta materialismo ororen aurkari sutsua izan zen; Tomas Akinokoaren filosofiaren interpretazio berri bat eskaini zuen, humanismo kristau berri baten ildotik. 1936ko Espainiako Gerra Zibilaren garaian, Hego Euskal Herriko katoliko abertzaleen jokabidearen aldeko izan zen Frantzian, kristau integristen aurka, eta harreman estuak izan zituen gerraondoan erbestean ziren euskal herritar buruzagi batzuekin, Agirre lehendakariarekin, besteak beste. Filosofia, politika, estetika eta egunoroko arazoei buruz idatzi zuen."}
{"id": "274579", "revid": "336", "url": "https://eu.wikipedia.org/wiki?curid=274579", "title": "David Mumford", "text": "David Bryant Mumford (Worth, Sussex, Ingalaterra, 1937ko ekainaren 11) estatubatuar matematikaria da.\nBiografia.\nExeterreko Eskolan ikasi ondoren, Harvard Unibertsitatean sartu zen, eta aldaera aljebraikoak ikasten hasi zen han. Graduatu ondoren, unibertsitatean bertan aritu zen lanean. 1967an, irakasle egin zuten, eta Higgins Irakasle izendatu zuten hamar urte geroago. 1981etik 1984ra, Harvardeko Matematika Saileko zuzendari izan zen, eta 1987tik 1992ra, MacArthur kide.\nVancouverreko Nazioarteko Kongresuan (1974), Fields domina eman zioten, moduluen aldaerak aztertzeagatik. Horretaz gainera, ekarpen ugari egin dizkio gainazal aljebraikoen teoriari, eta, hala, osatu egin du Oscar Zariskiren eta Eskola Italiarraren lana. 80ko hamarkadan, nolanahi ere, lanaren norabidea aldatu zuen Mumfordek, eta matematika aplikatua aztertzen hasi zen.\nFields dominaz gainera, beste ohore asko jaso ditu. Zientzietako Akademia Nazionaleko kide da, eta Nazioarteko Batasun Matematikoko lehendakari izan zen 1995etik 1999ra. Gaur egun, Brown Unibertsitateko Matematika Aplikatuen Sailean ari da irakasle-lanetan."}
{"id": "274580", "revid": "512", "url": "https://eu.wikipedia.org/wiki?curid=274580", "title": "Dobsonia exoleta", "text": "Dobsonia exoleta Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274581", "revid": "512", "url": "https://eu.wikipedia.org/wiki?curid=274581", "title": "Adam Gottlob Oehlenschl\u00e4ger", "text": "Adam Gottlob Oehlenschl\u00e4ger daniar olerkari erromantikoa (Vesterbro, 1779 - Kopenhage, 1850). Danimarkako erromantizismoko idazle nagusia izan zen, eta Danimarkako olerkari handientzat hartua da. Steffensen adiskide izan zen; harekin Alemaniara joan, eta bertan Goethe eta Tieck ezagutu zituen. Ondoren Erromara joan, eta han Thoerwaldsen ezagutu zuen; Frantzian, Madame de Sta\u00ebl-en etxean bizi izan zen. Steffensen eragina nabarmena da Oehlenschl\u00e4gerrengan; haren ideiek eman zioten XVIII. mendeko literaturari, tradizioa alde batera utzi eta bide berriak zabaltzeko kemena. Olerkari honek bere lanetan Europako iparraldeko epika eta tradizioak izan zituen oinarri. 1829an, \"Iparraldeko olerkarien errege\" izendatu zuten Lund-eko katedralean.\nObra.\nOehlenschl\u00e4gerren lan aipagarrienak:"}
{"id": "274582", "revid": "6333", "url": "https://eu.wikipedia.org/wiki?curid=274582", "title": "Friedrich Ernst Schleiermacher", "text": "Friedrich Ernst Schleiermacher (Breslau, 1768ko azaroaren 21 - Berlin, 1834ko otsailaren 12a) alemaniar teologoa izan zen.\nBizitza.\nTeologia-ikasketak egin zituen Hallen, eta apaizturik Berlinen bizi izan zen 1796-1802 bitartean. 1804-1807 bitartean irakasle izan zen Halleko Unibertsitatean. 1807. urtean Berlinera itzuli zen, eta hango unibertsitatean teologia-irakasle izan zen, hil zen arte.\nPlaton, Spinoza, Jacobi eta Kantek eragin handia izan zuten Schleiermacherren filosofian. Arrazoi praktikoaren izatea, eta arrazoi praktikoaren eta teorikoaren arteko desberdintasuna izan zituen abiapuntu, gizabanakoaren indibidualtasuna eta inguru historikoa kontuan hartuz. Schleiermacherren arabera, ezagutza dialektikaren bitartez lortzen da. Erlijioari dagokionez, sentimenduek eta norberaren bizipenek erlijiotasunean duten garrantzia agertu zuen.\nObra nagusiak: \"Der christliche Glaube\" (1821-1831, \u00abKristau sinesmena\u00bb); \"\u00dcber die Religion: Reden an die Gebilden unter ihren Ver\u00e4chtern\" (1799, \u00abErlijioaren inguruan: gaitzesten dutenentzat hitzaldiak\u00bb)."}
{"id": "274583", "revid": "336", "url": "https://eu.wikipedia.org/wiki?curid=274583", "title": "Zipaioen matxinada", "text": "Zipaioen matxinada edo 1857ko Indiako matxinada Indian 1857-1858an britainiarren politika kolonialaren aurka gertaturiko matxinada izan zen. Britainiarrek mendebaleko ideiak Indiako gizartean sartu izanak -misiolariak, hezkuntza...- eta zenbait neurri politiko eta ekonomiko hartu izanak -lur-jabe handien lurrak beretzea, zenbait erresuma mendean hartzea-, hinduen eta musulmanen goi-klaseen aiherkundea piztu zuten. Giro horretan, zipaioek erabili beharreko fusil berri bateko kartutxoak behi eta zerri gantzaz igurtziak zirelako berria zabaldurik, zipaioek uko egin zioten halako armak erabiltzeari, hinduen eta musulmanen erlijioek debekatua baitzen.\nBestalde, printze bat hiltzen bazen ondorengorik utzi gabe, britainiarren politika zen estatu hori bereganatzea, oinordeko bat aukeratzen utzi gabe; hori ere tradizio hinduaren aurkakoa zenez, matxinadaren pizgarria ere suertatu zen.\nPolitika horrek gaitzondoa eragin zuen bai herritarren, bai aristokraten artean; herritarrek ez zuten onartzen bertako lege tradizionalak urratzea, eta aristokraziak lurrak galtzen zituen.\nZenbait istiluren ondoren, 1857ko maiatzaren 10ean Meeruteko errejimentuko zipaioek ofizial europarrak hil zituzten. Ondoren iraultza Indiako erdialde guztira hedatu zen, eta matxinatuak Delhiz eta Allahabadez jabetu ziren. Azkenik, 1858ko martxoan, britainiar gobernuaren osteek -sikh eta gurkha gudariak barne- zipaioen matxinada zapaldu zuten borroka oso gogorrak izan eta gero."}
{"id": "274584", "revid": "28807", "url": "https://eu.wikipedia.org/wiki?curid=274584", "title": "Carrillo", "text": ""}
{"id": "274585", "revid": "69297", "url": "https://eu.wikipedia.org/wiki?curid=274585", "title": "Andr\u00e9s Gimeno", "text": "Andr\u00e9s Gimeno Tolaguera (Bartzelona, 1937ko abuztuaren 3a - ibidem, 2019ko urriaren 9a) Kataluniako tenis-jokalaria izan zen.\nBiografia.\nEsteban Gimeno Espainiako txapeldunaren semea zen, eta aitaren eskutik hasi zen tenisean jokatzen. Oso gaztetatik erakutsi zuen teniserako dohain apartak zituela, eta hamabi urte zituenerako Kataluniako txapelduna zen bere kategorian. 1955ean, Roland Garros lehiaketako junior-mailako txapela eskuratu zuen, eta, handik bi urtera, Madrilgo Irekia eta Espainiako Txapelketa irabazi zituen. 1959an, Davis Kopa jokatu zuen, eta hurrengo urtean hasi zen profesional-mailan jokatzen. Handik zazpi urtera, profesionalen Munduko Txapelketa irabazi zuen Bartzelonan; 1969an, Australiako Openean finala jokatu zuen, eta, 1970ean, finalerdia, Wimbledongo Txapelketan. 1972an lortu zuen, dena den, garaipenik sonatuena: Roland Garros irabazi zuen. 1973an utzi zuen tenis profesionala, hainbat zauri izan ondoren oso ahulduta baitzegoen. Harrezkero, teniseko entrenatzaile gisa jardun zuen."}
{"id": "274586", "revid": "336", "url": "https://eu.wikipedia.org/wiki?curid=274586", "title": "Junius Richard Jayawardene", "text": "Junius Richard Jayawardene (Kolonbo, Sri Lanka, 1906ko irailaren 17a - 1996ko azaroaren 1a) politikaria izan zen. Sri Lankako lehen ministro izan zen lehenik, eta lehendakari geroago.\nBizitza.\nZuzenbidean lizentziatua zen. Estatu Kontseiluko kide gisa hasi zen politikan, 1943an. 1947an, Nazio Batasunaren Alderdiaren sortzaileetako bat izan zen. 1947tik aurrera diputatu eta ministro izan zen. Afroasiar eremuaren sozioekonomiaz arduratu zen, jarrera moderatuaz beti. 1970ean, oposizioaren parlamentuko liderra izan zen, eta 1973an, bere alderdikoa. 1977ko hauteskundeak irabazi zituenean, lehen ministro izendatu zuten eta, konstituzioa aldatu ondoren, 1978an eta 1982an, presidente atera zen. Agintea izan zuen garaian Mendebaldearekiko harremanak sakontzea, nazio barruko mugimendu separatistak zapaltzea, eta merkatu libreko ekonomia bultzatzea izan ziren haren ahalegin nagusiak. 1989ko urtarrilean, ordu arte lehen ministro izandako Rnasinghe Premadasa atera zen lehendakari. Konstituzioak bi agintaldi onartzen dituenez gehienez ere, ez zuen berriz hauteskundeetara aurkezterik izan."}
{"id": "274587", "revid": "336", "url": "https://eu.wikipedia.org/wiki?curid=274587", "title": "Jacques Rivi\u00e8re", "text": "Jacques Rivi\u00e8re (Bordele, - Paris, ) frantses idazle, kritikari eta argitaratzailea izan zen. Frantziako intelektual nagusietako bat izan zen Lehen Mundu Gerra ondorengo urteetan. \"Nouvelle Revue Fran\u00e7aise\", arte- eta literatura-aldizkaria, sortu zuen 1910ean, beste batzuekin batean. 1912an, bere garaiko idazle batzuei (Gide, Claudel, Jammes) buruzko kritika-lanak argitaratu zituen: \"\u00c9tudes\" (bigarren bilduma bat agertu zen 1947an, \"Nouvelles \u00e9tudes\"). 1914-1918 urteetan preso eduki zuten Alemanian eta \"L\u00b4Allemand\" (1918, \"Alemaniarra\"), egonaldi hartako oroitzapen-liburua, idatzi zuen gerra ondoren. 1919tik hil arte, \"Nouvelle Revue Fran\u00e7aise\" aldizkariaren zuzendari izan zen, eta urte hartan ekin zien argitalpen-lanei. Bi nobela psikologiko idatzi zituen: \"Aim\u00e9e\" (1922) eta \"Florence\", bukatu gabea. Gaztetan utzitako katolizismora itzuli zen 1913an, eta erlijioari buruzko gogoeta-liburu bat idatzi zuen, 1925ean: \"\u00c0 la trace de Dieu\" (1925, \"Jainkoaren bila\")."}
{"id": "274588", "revid": "8615946", "url": "https://eu.wikipedia.org/wiki?curid=274588", "title": "Juan Jose Goiriena de Gandarias", "text": "Juan Jose Goiriena de Gandarias y Gandarias (Gasteiz, 1948ko uztailaren 27a - Barakaldo, 2020ko irailaren 1a) arabar ikertzaile eta irakaslea izan zen.\nBiografia.\nMedikuntza eta Kirurgia ikasketak egin zituen Salamancako Unibertsitatean (1965-1970) eta han eskuratu zuen lizentzia; doktoregoa berriz EHUn egin zuen. 1970etik irakaskuntzan eta ikerketa-lanetan jardun zuen Oviedoko, Murtziako eta Euskal Herriko unibertsitateetan. Euskal Herriko Unibertsitatean irakasle izateaz gain betekizun garrantzitsuak izan zituen: Medikuntza Fakultateko idazkaria (1974-1975); Antolaketa Akademikoko errektoreordea (1980-1984) eta errektorea (1991-1996). 1984ko uztailetik 1987ko maiatza arte, bestalde, Osasun eta Kontsumo sailburuorde izan zen Eusko Jaurlaritzako Osasun eta Segurantza Sozialeko sailean. 1996an Eusko Ikaskuntzako lehendakari hautatu zuten. 1997tik Basurtoko Institutu Medikuko zuzendaria izan zen, Kirol Medikuntzan espezializatua.\nBesteak beste, lan hauek argitaratu zituen: \"Enzimopatias Gen\u00e9ticas en Ofatlmolog\u00eda\" (1971), \"Hemat\u00edes\" (1975) eta \"La salud del a\u00f1o 2000. Discurso para la recepci\u00f3n p\u00fablica del Acad\u00e9mico electo\" (1992)."}
{"id": "274589", "revid": "28807", "url": "https://eu.wikipedia.org/wiki?curid=274589", "title": "Juan Jose Goiriena de Gandarias y Gandarias", "text": ""}
{"id": "274590", "revid": "28807", "url": "https://eu.wikipedia.org/wiki?curid=274590", "title": "Juan Jose Goiriena", "text": ""}
{"id": "274592", "revid": "512", "url": "https://eu.wikipedia.org/wiki?curid=274592", "title": "Mimmo Paladino", "text": "Mimmo Paladino (Paduli, Italia, 1948ko abenduaren 18a) margolaria da.\nBizitza.\nArte-ikasketak egin zituen Beneventoko Arte Lizeoan. Argazkilaritza ere landu zuen, baina, marrazkilari trebea izanik, figuraziora jo zuen azkenik. 1970eko hamarraldian, pintura monokromatikoa egin zuen. 1980an, Veneziako Erakusketan, Achile Bonito Oliva kritikariak pintura-mugimendu berri baten sorrera iragarri zuen: \"Italiar transabangoardia\" delako korrontearena, Chia, Clemente, Cuchi eta Paladino barne hartzen zituena. Paladinok hizkuntza eklektikoa erabili zuen, iturri askotatik edan baitzuen, hasi Klee eta Kandinskiren lanetatik, egiptoar, erromatar eta paleokristau arteraino. Bere margolanetan irudi alegoriko ugari azaltzen da: burezurrak, eskeletoak, maskarak eta animaliak.\n1980tik aurrera nazioarteko talde erakusketa askotan parte hartu zuen. 1983tik aurrera eskulturak eransten hasi zen bere mihisetan, batez ere buru estilizatuak eta animalien burezurrak. 1992an bakarkako erakusketa egin zuen Sao Pauloko museoan."}
{"id": "274593", "revid": "95298", "url": "https://eu.wikipedia.org/wiki?curid=274593", "title": "Eugenio de Andrade", "text": "Eugenio de Andrade, egiazko izena Jos\u00e9 Fontinhas (P\u00f3voa de Atalaia, 1923ko urtarrilaren 19a - Oporto, 2005eko ekainaren 13a), portugaldar poeta izan zen.\n1940ko hamarkadako abangoardiatik at gelditu zen. Konpromisorik gabeko hizkuntza artistikoa erabili zuen. Poesia espainiarraren eragin neorrealistak eta surrealistak nabari zaizkio, eta horrekin guztiarekin lirika originala eratu zuen: imagismo portugesa. Andraderen poesia metaforikoa da, hermetikoa izan gabe, eta osagai hauen inguruan eratzen da: lurra eta bere fruituak eta gorputzak, ura, udaberriko edota udazkeneko argia. Atsegina eta oinazea, bizitza eta heriotza ospatuz, sentsualitate garbi eta askea ematen zuen aditzera.\nHaren liburuen artean \"As M\u00e3os e os Frutos\" (1948, \"Eskuak eta fruituak\"), ospea eman ziona, \"Daqui houve nome Portugal\" (1968), \"Limiar dos P\u00e1ssaros\" (1976), \"Mem\u00f3ria doutro Rio\" (1978), \"Rente ao Dizer\" (1992) eta \"O Sal da L\u00edngua\" (1995) aipa daitezke. Bestalde, Garc\u00eda Lorca, Safo, Char, Ritsos, C\u00e9sar Vallejo eta Borgesen lanak itzuli zituen portugesera."}
{"id": "274594", "revid": "512", "url": "https://eu.wikipedia.org/wiki?curid=274594", "title": "Franco Cristaldi", "text": "Franco Cristaldi (Turin, Italia, 1924ko urriaren 3a - Montecarlo, Monako, 1992ko uztailaren 1a) italiar zinema-zuzendari eta produktorea izan zen.\nBiografia.\n1952an, Vides produkzio-etxea sortu zuen, Italian izar berriak aurkitu eta kalitatezko zinema bultzatzeko. Claudia Cardinale izan zen berak aurkitutako izar haietako bat. Harekin ezkondu zen, eta film hauetan zuzendu zuen, besteak beste: \"Audace colpo dei soliti ignoti\" (1959), \"Gli indiferenti \"(1963) eta \"La tenda rossa \"(1969).\nZuzendari ezagunek zuzendutako hainbat film ere ekoiztu zituen: Luchino Viscontiren \"Le notti bianche\" (1957); Gillo Pontecorvoren \"Kap\u00f3\" (1959) eta \"Operaci\u00f3n Ogro\" (1979); Francesco Rosiren \"Salvatore Giuliano\" (1962), \"Il caso Mattei \"(1971), \"Lucky Luciano \"(1973) eta \"Cristo si \u00e8 fermato a Eboli\" (1979), etab.\nAtzerriko film onenarentzako Oscar saria eman zioten behin baino gehiagotan: Pietro Germiren \"Divorzio all\u00b4italiana\" (1961), Federico Felliniren \"Amarcord\" (1973) eta Giuseppe Tornatoreren \"Cinema Paradiso\" (1990) filmengatik."}
{"id": "274595", "revid": "512", "url": "https://eu.wikipedia.org/wiki?curid=274595", "title": "Dobsonia inermis", "text": "Dobsonia inermis Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274596", "revid": "512", "url": "https://eu.wikipedia.org/wiki?curid=274596", "title": "Esther Ferrer", "text": "Esther Ferrer Ruiz (Donostia, Gipuzkoa, 1937ko abenduaren 19a -) Euskal Herriko artista da. Egun, Parisen bizi da. Nazioartean erreferente da, eta performancearen, eskulturaren edo instalazioen esparruan garatzen du bere lana. Bere lan artistikoa 1960ko hamarkadako praktika feminista, minimalismo eta ekintza artetik sortu ziren mutazioen barruan kokatzen da.\nBiografia.\nGizarte Zientzietan diplomatu zen Donostian. 1960 eta 1970urteen artean, Asociaci\u00f3n Art\u00edstica de Guip\u00fazcoa elkartearen baitan lanean aritu zen.\nJose Antonio Sistiagarekin batera, Ikastetxe Esperimental baten sorrera-proiektuan parte hartu zuen Elorrion. 1964an sortutako \"ZAJ\" izeneko taldearen kide izan zen, Juan Hidalgo, Walter Maechetti eta Ramon Barce artistekin batera, eta bertan egon zen, 1996an taldea desegin zen arte.\n70ko hamarkadatik aurrera artista plastiko gisa alboratua izan zuen ibilbidea berrartu zuen. Landutako argazkiak, instalazioak, zenbaki lehenen inguruan eginiko lanak, objektuak\u2026 Performance-gile gisa ibilbide luzea du Esther Ferrer-ek. Espainiako eta atzerriko hainbat jaialditan parte hartu du . Besteren artean: Alemania, Italia, Suitza, B\u00e9lgica, Frantzia, Danimarka, Norvegia, Ingalaterra, Holanda, Polonia, Eslovakia, Txekiar Errepublika, Hungaria, Amerikako Estatu Batuak, Kanada, M\u00e9xico, Kuba, Tailandia, Japonia, Korea\u2026\nBere obra jendearteari erakusgai daude hainbat tokitan: Centro de Arte Reina Sof\u00eda, Madril (Espainia), Galerie Donguy , Galerie Lara Vinci, (Espainia) - Galerie Satelite (Paris) \u2013 Galeria Trayecto (Espainia) Statsgalerie, Stuttgart (Alemania) \u00a0- Koldo Mitxelena Donostia -Sebasti\u00e1n - Centro Andaluz de Arte Contempor\u00e1neo, Sevilla (Espainia) - Museo de Arte Contempor\u00e1neo de Roskilde (Musee for Samtidskunst) Danimarka - \u00a0Circulo de Bellas Artes - Madrid (Espainia) - MOCARoma - M\u00e9xico CF (Mexiko) - Museo de Bellas Artes - R\u00edo de Janeiro (Brasil), ARTIUM (Gasteiz), Els Baluard (Palma de Mallorca), Centro Cultural G. Pompidou (Par\u00eds (Frantzia), CGAC (Centro Gallego de Arte Contempor\u00e1neo (Espainia), \u00a0MAC/VAL (Vitry \u2013sur-Seine - France), etc.\nIkastaro ugari eskaini ditu unibertsitate eta Arte Eder eskoletan: Kanadan, Frantzian, Suitzan, Italia neta Espainian.\nIrratirako eginiko lanak: Al ritmo del tiempo eta TA TE TI TO TU o la agricultura en la Edad Media.\nBere lanak bi liburutan bilduri daude: Esther Ferrer: Les Choses (1996) eta Esther Ferrer: De la acci\u00f3n al objeto y viceversa (1997). 1970. eta 1990. urteen artean, artikulu ugari idatzi ditu, hainbat komunikabidetan, hala nola, El Pa\u00eds, L\u00e1piz eta Jano agerkarietan.\nDiziplina anitzeko artista donostiar honek hiru proposamen aurkeztu zituen DSS2016 jardueren barruan.Ibiliaz egiten da bidea, Donostiako kanpoaldean bizi diren kolektiboek zenbait ibilbide eraiki eta ibiltzeko. Poesiaren ibilaldia herritarren eta poeten literatura-prozesio modukoa: oihartzun poetikoak dituzten Donostiako lekuak bisitatu, eta poesia ahots goran irakurtzeko. Azken horretan hainbat hizkuntzatarako testua sortzeko itzulpen automatikoa eta ahots-sintesia erabili dira.\n2019an erakusketa Donostiako Tabakaleran. Arte ekintza ugari bisitarien eskura jarri zituen Esther Ferrerrek Donostiako Tabakaleran, bisitariak \u00abaktiba\u00bb zitezen, nahi izatekotan. Performance bat ere gehitu zion erakusketari.\n\u201cPerfomancearen alderdi interesgarria da gauzei gertatzen uztea; ezin daiteke zoria baztertu, DNAren parte da\u201d.\n2022an, Donostiako Udalak Urrezko Danborra eman zion \"arte garaikidean egindako bideagatik\".\n\"Esther Ferrer: denbora-hariak d\"okumentala.\n\"Esther Ferrer: denbora-hariak\" (\"Esther Ferrer: hilos de tiempo\" ) dokumentalak artistaren ibilbidea berrikusten du. Dokumentala diziplinarteko talde batek egin du, Josu Rekalderen zuzendaritzapean (Amorebieta-Etxano, Bizkaia, 1959). Rekalde artista da, Euskal Herriko Unibertsitateko Arte Ederren Fakultateko irakasle katedraduna eta Esther Ferrer artistaren obran aditua. Esther Ferrerrek eta Zaj sormen taldekoek 1978an Bolognako (Italia) tren batean hiru egunez egindako performancea hartu zuen abiapuntutzat Rekaldek artistarekin Azpeitian (Gipuzkoa) tren bidaia errepikatzeko, eta bere bizitzako hariak dokumentalean biltzeko."}
{"id": "274597", "revid": "58701", "url": "https://eu.wikipedia.org/wiki?curid=274597", "title": "Bartolom\u00e9 de las Casas", "text": "Bartolom\u00e9 de las Casas (Sevilla, 1474 edo 1484 - Madril, 1566ko uztaila) enkomienda-buru espainiarra izan zen, baita fraile domingotarra (Ordo Praedicatorum), kronista, teologoa, filosofoa, legelari eta Chiapasko (Mexiko, garai hartan Guatemalako Kapitaintza Nagusiaren eskumeneko lurraldea) apezpikua eta idazlea ere. Hogeita hamar urte zituela, publikoki uko egin zien esplotatu zituen indiarren banaketa eta enkomiendei, eta, ordutik, indiarren defentsan aritu zen. Horregatik, indigenen defendatzaile nagusitzat hartzen da, eta hispaniar \"Indietako indiar guztien prokuradore edo defendatzaile unibertsal\" izendatua izan zen.\nFamilia.\nGaztelako Fernando III.a erregeak Sevilla 1248an birkonkistatu zuenean, nazioarteko laguntza jaso zuen bere gurutzadarako, eta bere tropetan Limongeetako Kondearen leinuko zaldun frantziar batekin topo egin zuen, Bartolome de Casaux izena zuena. Hiriaren birkonkista eta gero bertan jarri zen bitzitzen zen eta Casaux abizenaren ordez, Las Casas abizena bereganatu zuen. Bere biografoetako baten arabera, Casaux familia judutar jatorrikoa zen, aurreko beste batzuek kristau zaharrak zirela esan zuten arren.\nGaztelako Alfontso XI.a erregeak Las Casas familiako kide bat \"errege ordenantzen errejidore leial eta erresumako 24. errejidore\" izendatu zuen. Kargu hori familia bereko oinordekoek bete zuten XVII. mendera arte. Gainera, Las Casas familiako kideak hainbatetan izendatu zituzten Andaluziako diruzain nagusi kargurako.\nJoan II.a erregeak Guillen Las Casasi, \"Sevillako zaldun boteretsuena\", Montilla hiribildua eman zion, eta, Henrike II.a Gaztelakoa erregearen aginduz, Frantziara bidalia izan zen errefortzu militarrerako. Don Guillen, ordea, Malagako Ajarkiako guduan hil zen. Alonso de Las Casas bati Priegoko gaztelua eman zioten, eta, Lomasko guduan izandako jokabideagatik, Erregearen zaldun izendatu zuten. Beste Las Casas bati, Errege Zedula bidez, Tenerife eta La Palmaren konkista eta konkistatuko zituzkeen lur guztiak eman zitzaizkion.\nHaurtzaroa eta gaztaroa.\nAntonio de Remesal bere lehen biografoaren arabera, Bartolome de las Casas Sevillan jaio zen 1474an.\nHala ere, 1976an Helen Rand Parish eta Harold E. Weidmanek egindako ikerketen arabera, bere jaiotza datarik probableena 1484ko azaroaren 11n izan zen, Trianan, Sevilla. Juan Antonio Llorentek, 1822ko frai Bartolomeren lanen laburpenean, 1474an izan zela dio, ziuraski, San Bartolome Apostoluaren martirioaren ospakizun egunean, abuztuaren 24an. Ziur aski, esan nahi baita, haurrei, aitaren izena jarri ezean (Bartolome de Las Casasen aitaren izena Antonio zen), Elizbarrutiko elizak jaiotza egunean ospatzen duen santuaren izena jartzeko espainiar ohiturari erreparatuz.\nHiru parrokia hauetako batean jaioa izan zitekeen: San Lorentzo parrokian, San Bizente parrokian edo Magdalena parrokian, Sevillan. Katedralean bataiatu zuten. Bere haurtzaroa, bere senideek parte hartu zuten Errekonkistaren guduei buruzkoak entzuten bizi izan zuen. Errege-erregina Katolikoak Sevillan sartu zirenean, bere osaba Alfonso de Las Casas estaltzen zituen palioaren makilak zeramatzaten zortzi zaldunetako bat zen.\nLehen ikasketak, ziur aski, San Migel Ikastetxean egin zituen, eta bizitza erlijiosoarekin izan zituen lehen harremanak bere izeba Juanari bisita egin zionean izan ziren, Santa Maria de las Due\u00f1as monastegian moja baitzen. 1490ean, seguruenik, Salamancako Unibertsitatera joan zen \"bi zuzenbideak\" zelakoa (zuzenbide kanonikoa eta estatu-zuzenbidea) ikastera. San Esteban komentuan apaiza zen senide bat zuen. Garai hartan Kristobal Kolon komentu berean bizi zen, eta, beraz, hori izan liteke topo egin zuten lehen aldia. Kolonek, halaber, denboraldi luzeak egin zituen Sevillan, Bartolomeren jaioterrian.\n1492an, bere aitaren osaba zen Juan de la Pe\u00f1ak Kolonen lehen bidaian parte hartu zuen, abuztuaren 3an Palosko portutik abiatuta. Espedizioa 1493an itzuli zen, Indietarako bide berria aurkitu ondoren, eta horrek ikusmin handia sortu zuen. Bere lorpena Erregeari aurkezteko Badalonara egin zuen ibilbidean, Kolon, 1493ko martxoan Sevillatik pasa zen bere txori eta zazpi indiarrekin, eta San Nikolas elizaren inguruan erakutsi zituen. Bartolome de las Casas bertan izan zen.\nBartolomeren aitak, Pedro de las Casas merkatariak, bere anaia Francisco de Pe\u00f1alosarekin batera, Kolonekin Indietarantz ontziratzea erabaki zuen bere bigarren bidaiarako, Cadizetik 1493ko irailaren 25ean abiatu zena. Geroago Diego eta Gabriel Pe\u00f1aloza anaiek lagundu zioten aitari. Espedizioak, itzuleran, 600 indiar ekarri zituen eta aitak bat oparitu zion Bartolome semeari, bere zerbitzari izan zedin. Bartolomek, ordea, indiarra bere azterketa humanistikoaren objektu gisa erabili zuen. Bere erlijioaz galdetu zion, kristautasunaren antza ote zuen ikertzeko. Salamancan eta Sevillan latina ikasi zuenez, filologian eta latinean zituen ezagutzak baliatu zituen bere hizkuntzarekin izan zitzakeen antzekotasunak aztertzeko.\nIsabel I.a Gaztelako erreginak jakin zuenean Kolon indioak esklabu egiten ari zela, bere menekoak horrela tratatu ez zitzatela agindu zuen, baizik eta koroaren beste menekoen eran; eta indiarrak esklabu zituzten guztiak heriotza zigorrarekin zigortzeko agindua ere eman zuen. Agindu horrek Bartolome de Las Casasi bere indiarraren zerbitzua kendu zion. Kolonek zioenez, indiar esklaboak \"bidezko gerran\" preso hartutakoak baino ez ziren, eta horien ohiturak paganoak eta batzuetan kanibalak zirela, eta Gaztelara ekartzen ari zirela ohitura horietatik askatzeko. Erreginak kristautasunera beren lurretan konbertitzeko zeregina eman zion orduan. Isabel 1504an hil zen, eta bere testamentuan indiarrak ondo eta zuzen tratatzeko eskatu zuen, iraindu gabe.\n1500 inguruan, Bartolomek bere ikasketak amaitu zituen Salamancan eta 1502ko otsailaren 13an Sanlucar de Barramedako portutik abiatu zen Indietarako espedizio batean doktrinari plaza lortu zuen. Historialari batzuen arabera, hori fraide izateko merituak egiteko egin zuen; beste batzuen ustez, berriz, aitak Kariben utzitako lurjabe negozioei ekiteko. Espedizio hori Antonio Torresek zuzendu zuen, eta Nicolas de Ovando zeraman berekin, Francisco de Bobadillaren La Espai\u00f1olako Gobernadore kargua hartu behar zuena. Bobadilla, lehenago, Kolon ikertzeko izapidegile karguan bidali zuten. Kristobal Kolon atxilotu zuen eta bere burua gobernari izendatu zuen, aurkitutako lurrak pribatizatzeko eta enkomiendak banatzeko politikak gauzatuz. Bartolome de Las Casas 1502ko apirilaren 15ean iritsi zen uhartera.\nEspedizioa uhartera iritsi zenean, itsasontzi batzuk Francisco de Bobadilla Espainiara itzultzeko gertatu ziren. Aldi berean, Kolon La Espa\u00f1olara iritsi zen bere laugarren bidaian, baina gobernadore berriak, Nikolas Ovandok, ez zion lehorreratzen utzi. Santo Domingo suntsitu zuen urakana altxatu zen orduan eta Francisco de Bobadilla Espainiara zeramaten itsasontziak hondoratu zituen. Kolonek salbatzea lortu zuen, denboraleari aurre egiteko egokitzat jo zuen kala batean lehorreratuta. Urakanak hildako asko eragin zituen, eta osasunezintasun egoera larria, gerora izurritea ekarri zuena. Zail da une horretan Bartolomeren jokaera zein izan zen zehazten. Batzuek Santo Domingon zegoela diote, eta izurriteak iraun zuen bitartean gaixoak sendatzen lagundu zuela; beste batzuek, berriz, bere lurrak kudeatzeaz arduratu zela.\nLa Espa\u00f1olako guda.\nEspainiar talde batek ehizara joatea erabaki zuen, ehiza-txakurrekin. Txakur horiek, Saonako oihanean indiarrekin topo egin zuten, bertako buruzagi indiar bati eraso egin eta hil egin zuten. Bertakoek erasoz erantzun zieten espainiarrei, eta, haserre horren aurrean, Espainiara itzultzeko itsasoratzea erabaki zuten. Handik denbora batera, espainiar talde batek kanpamentu bat sortu zuen inguru horretan. Indiarrek geziekin egin zieten eraso eta zortzi hildako espainiar izan ziren. Nicolas de Ovandok, mendekua hartzeko, 300 gizoneko partida bidali zuen, Juan de Esquivelek zuzenduta. Bartolome de Las Casas partidan zegoen. Espainiarrek gerra irabazi zuten, eta Hig\u00fceyko Cotubanama kazikeak bakea hitzartzea erabaki zuen. Orduan, espainiarrek gotorleku bat eraiki zuten inguruan, eta 9 pertsona utzi zituzten Villaman kapitainaren agindupean. Hala ere, indiarrek horietatik zortzi hil zituzten. Biziraun zuen bakarra Santo Domingora joan zen Juan de Esquiveli gertatutakoaren berri ematera. Cotubanok Hig\u00fcey probintziako indiarrak konbentzitu zituen matxinatu zitezen. Su-etena hautsita, benetako gerra hasi zen, 8 edo 9 hilabete iraun zuena. Las Casas Hig\u00fceyn borrokatu zen Diego Velazquez de Cuellar kapitainaren agindupean, eta, horregatik, enkomienda bat jaso zuen Concepci\u00f3n de la Vegan, zeina 1506ra arte kudeatu zuen. Bi aldeetan hildako ugari izan ondoren, espainiarrek Saona uharteko Cotubanamaren ezkutalekua aurkitzea lortu zuten. Cotubanama atxilotu eta heriotza-zigorrera kondenatu zuen Nicolas de Ovandok.\nOrdenazioak.\n1506an Sevillara itzuli zen apaizgorako ordenazioa jasotzera. 1507an Erromara bidaiatu zuen eta bertan presbitero ordenatu zuten. Hala ere, bere lehen meza 1510ean esan zuen Concepci\u00f3n de la Vegan.\nLa Espa\u00f1olara itzulera.\nBartolome de las Casas 1508an itzuli zen La Espa\u00f1olara. 1509ko irailean Kristobal Kolonen seme Diego Kolonek Nicolas de Ovando ordezkatu zuen uharteko gobernuan. Concepcionen, Las Casas doktrinari gisa hasi zen, enkomendari lanak utzi gabe.\n1510ean Domingotarren Ordena iritsi zen uhartera, indiarren eskubideen alde ekarpen handiena egin zuena izan zena. Uhartera heldu ziren lehen domingotarrak lau izan ziren, horietatik soilik hiruren izena kontserbatzen bada ere: Frai Pedro de C\u00f3rdoba, Frai Antonio de Montesinos eta Frai Bernardo de Santo Domingo. Gero gehiago iritsi ziren, beste lau. Laster hasi ziren aborigenen eskubideez kezkatzen.\n1511ko abenduaren 21aren bezperan, kongregazioko zortzi kideek frai Antoniok transmititu zuen prediku bat prestatu zuten, indiarrak gogor defendatzen zituena. Hitzaldi hori Abendualdian eman zen. \"Abendu Sermoia\" izenez ezaguna denak honela zioen:Ni, irla honetako basamortuan Kristoren ahotsa naizena, hona igo naiz zuei ezagutarazteko eta, beraz, komeni zait arretaz, ez edonolakoaz, baizik eta zuen bihotzez eta zentzumen guztiez entzun dezazuen; ahots hori izango baita inoiz entzun duzuen berriena, inoiz entzutea imaginatu duzuen latzena, gogorrena, ikaragarriena eta arriskutsuena. Denak heriozko bekatuan zaudete, eta bertan bizi eta hiltzen zarete, jende errugabe horiekin darabiltzazuen ankerkeria eta tiraniagatik. Esaiezue, zer eskubide eta zuzenbidez dauzkazue indiar hauek hain morrontza krudel eta izugarrian? Zein autoritatez egin diezue hain gerra higuingarria jende honi, beren lur bare eta baketsuetan baitzeuden, zeinak, hain infinituak horiez, entzun gabeko heriotza eta hondamenekin agortu dituzuen? Nola dauzkazue hain zapaldurik eta nekaturik, jaten eman eta beren eritasunetan eta sendatu gabe, agintzen diezuen lan gehiegizkoagatik gaixotzen eta hiltzen zaizkizuenean; edo, hobe esanda, hiltzen dituzuenean, egunero urrea atera eta eskuratzearen ordainean? Eta zer ardura duzue doktrinatzen dituztenekin, beren Jainkoa eta hazlea ezagutu dezaten eta bataiatuak izan daitezen, meza entzun dezaten eta jaiak eta igandeak zaindu ditzaten? Hauek ez dira gizonak? Ez al dute arima arrazionalik? Ez al zaudete zeuen burua bezala maitatzera behartuta? Hau ez al duzue ulertzen, hau ez al duzue sentitzen? Nola zaudete sakonera horretan, hain lo letargikoan? Pentsa ezazue, zaudeten egoeran, ezin duzuela zeuen burua gehiago salbatu, Jesukristoren federik ez duten eta nahi ez duten mairu eta turkoek baino.Predikuak protesta handiak sortu zituen uhartean, eta Diego Colon frai Pedro de C\u00f3rdobarekin hitz egitera joan zen domingotarren komentura, uhartetik Frai Antonio kanporatu zezan edo, gutxienez, hurrengo astean animoak baretuko zituen sermoi leunagoa eman zezan.\nHurrengo igandean, ezustean, predikua askoz ere beligeranteagoa izan zen indiarrekiko; eta bost printzipio eman zituen: erlijioaren legeak partikularren eta Estatuaren legeen gainetik daudela, Jainkoaren begien aurrean arraza-desberdintasunik ez dagoela, esklabotza eta morrontza bidegabeak direla, indiarrei beren askatasuna eta ondasunak itzuli behar zaizkiela, eta, eredu izanez, indiarrak kristautasunera bihurtu behar zirela.\nZenbait enkomienda-buru eta erlijioso Fernando Katolikoa erregeari kexatu zitzaizkion eta domingotarrak kanporatzeko eskatu zioten. Gaztelako dominikoen probintzialak, Alfonso de Loaysak, frai Pedro de Cordobari jarrera hori uzteko eskatu zion, ordena Mundu Berritik kanporatzeko arriskua baitzuten. La Espa\u00f1olatik Espainiara enkomienda-buruen ordezkari bat bidali zuten, frai Alonso de Espinar frantziskotarra, eta domingotarrek Antonio de Montesinos bidali zuten. Fernando erregeak biak entzun zituen eta indiarren egoera aztertzeko batzar bat egiteko agindu zuen. Burgosen 1512an bildu zen batzar horretatik, eta, ondoren, 1513an bildu zenetik, indiarrak defendatzeko lehen arauak sortu ziren, eta ondoren sortu ziren arauekin batera, Indietako Legeak eratu zituzten, historiako lehen giza eskubideen legedia. Hala ere, Mundu Berrian askotan ez zen aplikatzen.\nLas Casas ez zen fraideen eta enkomienda-buruen arteko lehia honetan sartu, bere doktrinari lanera eta bere Concepcioneko enkomiendaren kudeaketara mugatu zen.\nKubarako bidaia.\n1511n, Diego Kolonek gertuko Kuba uhartearen barnealdea esploratzeko unea zela erabaki zuen. Diego Velazquez Cuellar kapitainak 300 gizoneko espedizio bat prestatu zuen lau ontzitan, Salvatierra de Sabanako portutik abiatu ziren Maisira, Kuba ekialdean dagoen probintziara, eta Puerto de la Palma deritzonean lehorreratu ziren.\nHala ere, Hatuey kazikeak La Espa\u00f1olatik ihes egin zuen Cotubanoren aurkako gerran, eta erresistentzia antolatu zuen Kuban. Indiarrek espainiarren aurkako gerra latza hasi zuten Kuban, hiru hilabete iraun zuena, eta indiar matxinoen sarraskiarekin amaitu zena. Gainontzekoak kristautu beharra zegoen, beraz, Diego Velazquezek eskatuta, 1512ko udaberrian, Bartolom\u00e9 de las Casas Kuba uhartera joan zen kapilau, P\u00e1nfilo de Narv\u00e1ezekin batera. Espainiarrak uhartean aurrera zihoazen oihan trinkoan zehar, herriak konkistatuz, kristautuz eta Espainiaren domeinua hedatuz. Las Casasen lana oso garrantzitsua izan zen tribu etsaien artean bidea irekitzeko, beti bidaltzen baitzuen lagun indiar bat indiarrekin biltzera, eta, horregatik, \"behike\" ona izenez egin zen ezagun.\nHector Anabitarte historialariaren Bartolome de las Casasen biografian, Las Casasek indiarrekin hitz egiten zuela kontatzen da, eta kristau doktrina azaltzen omen zien. Indiarrek jarrera parte-hartzailea zuten eta beren erlijioan uholde unibertsal bat izan zela kontatzen zuten. Bertako agure batek adierazi zuenez, gizon batek gizateria salbatu zuen, pertsonak eta animaliak kutxa batean sartuz. Behin gizon hori lo geratu zen kubatarrek parrekin egiten zuten ardoa edanda eta seme gaizto batek barre egin zion zaharrari, baina beste semeak, ona zenak, tapakiekin estali zuen. Indiar zaharrak azaldu zuenez, beraiek seme gaiztoaren ondorengoak ziren eta horregatik zebiltzan biluzik; eta espainiarrak seme onarengan ondorengoak ziren eta horregatik zebiltzan jantzita eta zaldiz. Gero, indiarrek azaldu zuten mundu osotik zetozen pertsonek sortu zutela existitzen zen guztia, eta Bartolomek azaldu zien pertsona horiek benetan Hirutasun Santua zirela. Las Casasen ospea uhartean zehar zabaldu zen, eta espainiarrenganako beldurra, La Espa\u00f1olan matxinatu ziren indiarrengandik etorri zena, desagertzen hasi zen. Bartolome haurrak bataiatzen hasi zen eta Jainkoaren betiko maitasuna agindu zien bataiatzea erabakitzen zuten indiar guztiei.\nNarvaez tenientea, 25 soldadurekin, Bayamoko probintzian barneratu zen. Indiar askok eraso zituzten, baina erasoa saihestea lortu zuten. Indiar horiek guztiak Camag\u00fceyn babestu ziren, espainiarrekin ituna egin eta \"behikeari\" barkamena eta babesa eskatu zioten arte. Barkatu egin zitzaien, eta, esker onez, indiarrek eurek balio handian zituzten bitxi sortak oparitu zizkieten Las Casas eta Narvaezi.\nCaonaoko sarraskia.\n1513an, espainiarrak Caonao herrira iritsi ziren, non oturuntza batekin hartu zituzten. Hala ere, espainiarrak indiarrak ezpataz hiltzen hasi ziren. Bartolome de Las Casas sarraskia geldiarazten saiatu zen, baina soldaduek ez zioten jaramonik egin.Txabola baten barruan zegoen gazte batengana hurbildu zen eta arriskurik ez zegoela esan zion. Gazteari, ordea, atera zenean soldadu batek labankada eman zion. Gazteak Bartolomeri heldu zion, baina Bartolomek justuan izan zuen gaztea bataiatzeko denbora, hura hil aurretik.\nNarvaezek, bere burua sarraskiaren arduratik salbatu nahian, soldaduek egin zutenaren inguruko bere iritzia eskatu zion Bartolomeri eta honela erantzun zion: \"Deabruarentzat izan zaiteztela bai zu, bai beraiek\".\nIndiarrak beren herriak husten hasi ziren, eta soldaduek hutsik eta elikagairik gabeko herriekin egiten zuten topo beren bidean. Las Casasek, bitartekari baten laguntzaz, bertakoekin hitz egiteko ardura berreskuratu zuen eta, berriz ere, akordioa lortu zuen indioekin. Hala ere, Las Casas haserre zegoen, kontziliaziorako laguntza eskatu bazioten ere, ez zizkiotelako kontsultatzen hildakoak eragiten zituzten erabaki militarrak, eta, beraz, bertakoek \"behike\" gaiztotzat har zezaketen.\nEnkomiendei ukoa.\nKubaren konkistan egindako ekintzen sari, Bartolome de Las Casasek 1514an beste indiar enkomienda bat jaso zuen Canarreon, Arimao ibaiaren ertzean, Cienfuegosetik gertu. Eta, Pedro de Renteria bazkidearekin batera, ibaiko urre-aztarnategietatik urrea ateratzeko agindu zuen. Negozioetan murgildu zen erabat, eta gutiziatsu fama hartzen hasi zen. Indiarrak leunki tratatzen zituen arren eta Kristoren doktrina irakasten zien arren, bere indiarrei agintzen zien meategietan urrea atera eta ereintzak zein berak nahi zuen guztia egiteko. 1514an bazkideek negozioak zabaltzea erabaki zuten eta Pedro de Renteria Jamaikara joan zen elikagai bila, Kuban jada gutxi baitzegoen. Orduan hiru domingotar iritsi ziren La Espa\u00f1olara: Gutierrez de la Ampudia, Pedro de San Martin eta Bernardo de Santo Domingo. Berari buruz eta aborigenen ongizatea lortzeko egin zituen ahaleginei buruz bazekitela esan zioten Las Casasi. Horrek sakon markatu zuen eta bere Mundu Berriko misioa zein zen auzitan jarri zuen. Pixkanaka jabetu zen zein bidegabea zen sistema, eta \"Jainkoak aginduriko jende horren erremedioa lortu\" behar zuela ulertu zuen.\nPazko meza batean, Sancti Spiritusen zegoela, sermoi bat eman zuen, indiarrekiko tratu txarrak gaitzetsiz. Horrek kritikak piztu zituen jendearen artean, ez bere predikuaren aurka, bere aurka baino, Las Casas enkomienda-burua baitzen eta ez baitzen bidezkoa bera kide zen taldea iraintzea. Orduan Diego Velazquezengana jo zuen, eta esan zion ez zuela enkomienda-buru izaten jarraitu nahi. Velazquez konbentzitzen saiatu zen, merezitako gizon aberatsaren etorkizuna sortzen ari zela esan zion, baina Las Casas tematu egin zen eta erabakia sekretua izango zela esan zion bere kidea Jamaikatik itzuli arte. Renteriari idatzi zion eta itzultzeko eskatu, Gaztelara itzuli nahi zuela. 1514ko abuztuaren 15ean, Jasokundearen egunean, hogeita hamar urte zituela, sermoi bat egin zuen Sancti Spiritusen, zeinaren bitartez, guztien eta Velazquezen beraren aurrean, bere kritikak errepikatzen zituela eta bere enkomienda guztiak ematen zituela adierazi zuen. Renteria itzuli zenean, Las Casasek bere erabakiaren berri eman zion. Renteriak babes osoa adierazi zion eta behar zuen diru guztia bere esku jarriko zuela esan.\n1515ean Santo Domingora joan zen, La Espa\u00f1olara, Pedro de Cordoba domingotarrarekin hitz egitera. Atseginez entzun zion eta esan zion ezagunak zirela Burgosko apezpiku Juan Rodriguez de Fonsecak, 800 indiar agindupean zituenak, eta Lope de Conchillos lur-jabe eta enkomienda-buruak zituzten interesak. Erregearekin batera, bi horiek ziren estatu arazoez arduratzen zirenak.\nIndiar Guztien Defendatzaile Unibertsala.\n1515eko irailean Bartolome de Las Casas Sevillara abiatu zen, frai Antonio de Montesinosekin batera. Urriaren 6an iritsi ziren fraideak Sevillara. Han, San Pablo komentu domingotarra bisitatu zuten eta Montesinosek bere nagusiak aurkeztu zizkion, laguntzeko pozarren agertu zirenak. Frai Diego de Deza Sevillako artzapezpikua gomendatu zioten, Koloni Indiak aurkitzen lagundu zion gizona. Diego de Dezak, erregearen gertukoa bera, Las Casasen bisita jaso zuen, indiarren egoera entzun eta laguntzea erabaki zuen. Fernando Katolikoa erregearekin hitz egiteko aholkatu zion eta gomendiozko gutun bat eman. Las Casas Plasenciara joan zen, une hartan gortea zegoen tokira. Tomas Matienzo domingotar eta konfesorearen gestioei esker, Erregearekin elkarrizketa lortu zuen. Erregea, ordea, oso gaixo zegoen, ohean, eta erabakia atzeratu beharko zuela esan zion.\nOndoren, Juan Rodr\u00edguez de Fonsecarekin izan zuen elkarrizketa, eta hark, bere alegatua entzun zuenean, esan zion berari ez zitzaiola batere axola, ergel hutsa zela horrelako kontuek kezkatzen bazuten. Fernando erregeak Sevillara bidaiatzeko asmoa zuen, eta Dezak Erregearen eta Las Casasen arteko beste topaketa bat lotu zuen; hala ere, Erregea bidean hil zen Extremadurako Madrigalejo herrian. Hil aurretik, erregeordetza Francisco Jim\u00e9nez Cisneros Toledoko artzapezpikuari eman zion. Las Casasek testu bat prestatu zuen Cisnerosentzat eta beste bat Utrechteko Adrianorentzat, Karlos V.a enperadorea izango zenaren tutorea zena.\nCisnerosek arreta osoa eskaini zion Las Casasi, hainbat aldiz entzun zuen. Adrianok ere eman zuen bere idazkien berri, Erregeordeari bidali zizkion.\n1516an, Las Casasek bere \"Memorial de los Agravios, de los Remedios y de las Saluncias\" idatzi zuen, Fonseca, Avilako gotzaina zen Francisco Ruizek ordezkatzea eragin zuena. Karlos V.ak tronua hartzeak Las Casas gortean entzuna izatea ahalbidetu zuen. Koroak Tierra Firmerako (gaur egun Kolonbiak, Venezuelak eta Panamako itsmoak osatzen duten lur zatirako) kolonizazio plan bat enkargatu zion.\nApirilean, Cisnerosek hiru fraide jeronimo bidaltzea erabaki zuen La Espa\u00f1ako gobernuan aritzeko. Las Casas fraideen aholkulari izan zen eta Indietako indiar guztien prokuradore edo defendatzaile unibertsal izendatu zuten.\nBartolome de Las Casas, une horretatik aurrera, indiarren babesle izan zen La Espa\u00f1ola, Kuba, San Juan eta Jamaika uharteetan, baita Tierra Firmen ere. Bere misioa aita jeronimotarrei edo gaiaren gaineko jakintza zuten gainerako pertsonei indiarren osasun eta osotasunaren berri ematea zen. Almiranteak eta bidalitako apelazio-epaileek Bartolomeren botere hori errespetatu behar zuten eta harekiko desobedentziak 10.000 \"miravediko\" zigorra zuen.\nEnkomiendak.\n1516ko azaroaren 11n Bartolome de Las Casas hiru aita jeronimotarrekin batera La Espa\u00f1olarantz ontziratu zen, baina ez ontzi berean. Puerto Ricoko San Juanera iristean Las Casasen itsasontzia matxuratu egin zen eta bi astez luzatu behar izan zuen hango egonaldia. La Espa\u00f1olara iristean, Las Casasek enkomienda-buruek aita jeronimotarrak beren alde jartzea lortu zutela ikusi zuen. Horretarako, beren etorrera ospatu zuten eta aginduak beharrezkoak zirela sinetsarazi zieten, bestela indiarrak matxinatu egingo zirela eta, gainera, ohitura zaharkituak zituztela. Aita jeronimotarrek uhartean bizi ez zirenen enkomiendak baino ez zituzten deuseztu. Ordenantzetatik, Erregeren epaile eta ofizialen agindupeko aborigenen askatasunari zegokiona errespetatu zedin baino ez zuen lortu Las Casasek.\n1517ko ekainean Espainiara itzuli zen Cisnerosi gauzak aurreikusi bezala ez zihoazela adieraztera. Sevillara iritsi zenean, Kardinala Aranda de Dueron hilzorian zegoela jakin zuen eta berarekin hitz egitera joan zen. Gaixorik zegoenez, ordea, erabakia atzeratzeratu zuen eta irailean hil egin zen. Carlos printzea Asturiasen lehorreratu zen, eta jarraigo handiarekin iritsi zen Valladolidera. Laster sortu ziren bando bi boterea eskuratzeko. Alde batean, \"Castellanoak\" zeuden, Fonseca eta Lope Conchillos gotzainak buru zituztela, eta, beste aldean, \"Flamenkoak\"; ordezkari, Gaztelako Kantziler Handia, Juan Sauvage; zerbitzari nagusia, Monsieur Xevres eta zerbitzari pribatua, Monsieur Laxao. Kontseilu guztien presidentea Kantziler Handia zen, eta bere bila zihoan Las Casas. Kantzilerrak konfiantzazko gizon egin zuen. 1519an, Indietako legedia erreformatzeko oroitza-txostena idazteko eskatu zion, baina gaixotasun batek Sauvage jo eta hil egin zuen.\n1518an Las Casasek indiarren lurrak Espainian erreklutatutako nekazariekin kolonizatzeko proiektua prestatu zuen. Konkistatzaile eta enkomendariek aurkitu ez zuten lurralde batean kolonizazio baketsua lortzeko saiakera zen. Hala ere, Juan de Quevedo fraide frantziskotarraren aurkako eztabaida latza izan zen, Darieneko Santa Maria la Antiguako gotzainak indigenen esklabotzaren alde egiten baitzuen. Juan de Quevedo Aristotelesengan oinarritzen zen jende zakar eta barbaroak berez esklaboak direla argudiatzeko. Las Casasek indiarrak bakean zibilizatu zitezkeela eta euren askatasuna errespeta zitekeela argudiatzen zuten, Jainkoak, gizon zuriari eman zizkion talentu berberak eman zizkielako.\n1520ko apirilean, Hernandez Portocarrerok eta Francisco de Montejok, Hernan Cortesek bidalita, Erregeari erakutsi zizkioten \"totonaca\" indigena Mexikarrak ezagutzeko aukera izan zuen.\nHilabete pare bat geroago, Santiagon, Gaztelako Kontseiluak bere egin zituen Las Casasen ideiak, eta ziur zegoen Amerikaren konkista eta kolonizazio lana modu baketsuan gauzatu behar zela, fede katolikoaren iragarpen eta hedapenaren bidez. Hala, Cuman\u00e1 lurraldean (Venezuela) kolonia baketsu bat sortzeko proiektua aurrera eramateko baimena eman zion Gaztelako Kontseiluak, hark bere teoriak aplika zitzan: \"Tierra Firme populatzea, odolik isuri gabe, eta ebanjelioa iragartzea, armen arrabotsik gabe\".\nGarai asaldagarriak ziren Espainian, ordea. Toledo, Segovia, Avila, Zamora, Salamanca eta Valladolid matxinatu egin ziren Karlos V.aren aurka eta horrek Bartolomek bere proiekturako behar zituen Errege Zedulak igortzea moteldu zuen. Sevillan, Juan de Figueroak matxinada antolatu zuen, hurrengo egunean Guzmandarrek zapaldu zutena. Bartolome gertaera hauen ondoren iritsi zen, eta ezin izan zuen bere proiekturako bazkiderik eta dirurik aurkitu. Amerikara ihes egiteko ontziratu nahi zuten 70 matxinatu kondenatu eraman behar izan zituen tripulazio. 1520ko abenduaren 14an Puerto Ricora abiatu ziren.\n1521eko urtarrilaren 10ean iritsi ziren Puerto Ricora. Han iritsi zitzaien albistea, Alonso de Ojedak, lehorrean, aborigenak haserrarazi zituen esklabo ehiza bat hasi zuela, eta, horregatik, \"chiribichi\" eta \"macarapana\" indiarrek Cumanan (egungo Venezuelako lurraldean) zeuden fraide domingotar guztiak hil zituztela. Diego Colon La Espa\u00f1olako erregeordeak aborigenei lezio bat emateko agindu zion Gonzalo de Ocampori. Ocamporen espedizioa 300 soldadurekin iritsi zen Puerto Ricoko San Juanera. Hala ere, Las Casasek Ocamporekin hitz egin eta esan zion ezin zuela espedizio militarrik egin lur horietan, Zedula Errealez, bereak baitziren. Ocampok Las Casasen dokumentuen baliozkotasuna egiaztatu zuen, baina kasurik ez egitea erabaki zuen. Las Casas Santo Domingora joan zen Diego Colonekin hitz egitera, Mundu Berriko bere tituluei balioa eman ziezaien, eta Puerto Ricon utzi zuen bere nekazari tripulazioa. Hala ere, Las Casasen 70 bazkideek, gertaeren nolakotasuna ikusita, Juan Ponce de Le\u00f3nekin batera Florida esploratzea erabaki zuten.\nLas Casas hotz hartu zuten La Espa\u00f1olan. Karabela pare bat ematen zizkioten Cumanara joateko. Bere aholkulari frai Pedro de Cordoba 1521eko maiatzaren 4an hil zen. 1521eko uztailaren 30ean bere hiletan parte hartu ondoren Puerto Ricorantz abiatu zen bere bi karabelekin, \"Concepci\u00f3n\" eta \"Sancti Sp\u00edritu\". Las Casasekin batera, Francisco de Soto, Blas Hernandez kapilaua eta Juan de Zamora laguntzailea zihoazen. Ponce de Le\u00f3nen espedizioa egun batzuk lehenago amaitu zen, indiarrek espainiarrei eraso egin zietelako Floridan eta Ponce de Le\u00f3n geziz hil. Hala ere, behin Puerto Ricon, laborariek ez zieten lagundu nahi izan. Bartolome iruzurgilea zela sinetsita zeuden, amaigabeko lanez hil nahi zituela, eta uhartean geratuz gero, haientzat lan egingo zuten indiarrak eta lurrak eskuratzeko aukera izango zutela. Hala ere, Cumanara joatea erabaki zuen. Han ongi hartu zuten frantziskotarrek. Ocamporen soldaduek, \"Nueva Toledo\" deitu zuten ondoko kanpamendu batean zeudenek, ez zuten ondo hartu, Las Casas han zela, esklabo ehiza amaitua baitzen. Orduan, soldaduak La Espa\u00f1olara joan ziren eta handik Las Casasen lurretan esklaboak bilatzeko erasoaldiak egiten jarraitu zuten. Horrek \"guaiquiriak\" matxinarazi zituen eta Bartolome, kristau kokaguneak zuen arriskuaz jabeturik, laguntza eske joan zen Santo Domingora 1521eko abenduan. Hala ere, ekaitza altxa zen eta bere ontziarekin Yaiquimora joan behar izan zuen, La Espa\u00f1olaren beste aldera. Bere konfiantza zuen Francisco de Sotok Las Casas ez zegoela aprobetxatu zuen eta esklabo ehizaldi bat antolatzeko. Indiarrak Las Casasen ausentziaz baliatu eta, 1522ko urtarrilaren 10ean, misioa eraso eta su eman zioten. Itzuleran Francisco de Soto, frai Dionisio frantziskotarra eta Artieda artileroa hil zituzten. Gainontzeko kristauek Araiako penintsulara ihes egin ahal izan zuten, handik Cubaguara eta ondoren Santo Domingora. Las Casas Yaiquimotik Santo Domingora joan zen, eta, iritsi zenean, bere misioaren porrotaren berri izan zuen eta depresioak jo zuen. Frai Domingo de Betanzosen aholkuari jaramon egin eta Santo Domingoko komentu dominikarrean sartu zen.\nKomentuan, Salamancako Eskolan zuzenbide ikasketak egiten ari ziren erlijioso askoren lana partekatzen eta hobetzen jarraitu zuen, Gaztelako Koroak Mundu Berrian zituen titulu justuei buruz eta indiarrei eman behar zitzaien estatus zibilari buruz, Gaztelako Koroako gizon aske (eta ez esklabo) gisa. Aldi berean, Amerikaren kolonizazioaren alderdi asko kritikatu zituen, eta, horien artean, enkomienda sistema. Teologia, filosofia eta zuzenbide kanonikoa eta Erdi Arokoa ikasteko erretiratu zen, eta bere \"Historia de las Indias\" idazten hasi zen.\n1523an, urtebeteko nobizio-aldiaren ondoren, Predikarien Ordenan edo domingotar fraideen ordenan lan egin zuen. 1526an Alonso de Fuenmayor Auzitegiko presidenteari idatzi zion, indiarren alde jar zedin eskatzeko. Artzapezpikua gogobetetzeko, komentuko nagusiek beste komentu batera bidali zuten, Puerto de la Platako komentura, uhartearen iparraldera. 1527an iritsi zen hara, eta hiru urte eman zituen estudioan eta meditazioan.\nFrai Juan de Zumarraga Mexikoko gotzainak eta frai Julian Garces Tlaxcalakoak, Mundu Berriko Domingotarren Ordenaren erreformatzaile izendatu zuten. 1531ko azaroan lehorreratu zen Veracruzen, frai Tomas de Berlangarekin eta Santo Domingoko Errege Auzitegiko presidente Sebastian Ramirez de Fuenrealekin batera. Hala ere, Mexikoko domingotarrek hiriko kabildoaren babesa lortu zuten eta espetxeratu egin zuten, La Espa\u00f1olara bidaltzeko.\n1524an Indietako Errege Kontseilu Gorena sortu zen, Amerikako politikarekin zerikusia zuten gai guztiez arduratuko zena. Presidentea Fray Garcia de Loaysa zen. Veracruzetik bota ondoren Las Casasek gutun luze bat idatzi zion erakunde horri. Gutun hori beste lan baten ernamuina izan zen, \"De Unico Vocationis Modo\".\n1533an, bere heriotza ohean damututako mandatari batek frai Bartolome de Las Casasi bere indiarrak askatzeko eskatu zion. Eskaria bete zuen, baina bere oinordekoa zen Pedro de Vadilloren etsaitasuna areagotu zuen, eta espetxeratzea lortu. Domingotarrek kondena bete zezan eragotzi zuten, baina ordenako monasterio batean giltzaperatzeko eskatu zuten.\nBahurucoren altxamendua.\n1534an agintariek frai Bartolomeren laguntza behar izan zuten. Bahuruco kazikea, Enrique izenez bataiatua eta frantziskotarrek hezia, San Juan de la Maguanan ogasunak zituen Valenzuela izeneko espainiar kapare baten enkomiendara pasa zen. Bere behorra eta bere emaztea kendu zizkion nagusiaren umiliazioez nekaturik, basora ihes egin zuen, matxinatutako indiar talde batekin elkartzera. Euren aurkako erasoaldietatik defendatzea lortu zuen, eta \"Errepublika independente\" moduko bat muntatu zuen hogeita hamar legoako hedaduran. Ciguayo eta Tamayo buruzagi natiboek Enriqueren eredua jarraitu zuten eta espainiarren aurkako partidak antolatzea erabaki zuten, guztiei erasoz, armatuta egon ala ez. Armarik gabeko jendea erasotzeko metodoak ez ziren Enriqueren gustukoak, baina espainiarrenganako zegoen gorrotoa hain zen handia, ezen zaila zen kontrolatzea. Matxinadak hamar urte iraun zuen. Frai Remigio delako bat indiar matxinoen herrira bidali zuten negoziatzera, baina indiarrek atxilotu egin zuten, eta Enriquek bere matxinadaren arrazoia azaldu zion. Carlos V.ari jakinarazi zioten kazike errebelde bat zegoela La Espa\u00f1olan, eta hura neutralizatzeko agindu zuen. Horren aurrean, Sebastian Ramirez de Fuenleal Espainiako Auzitegiko presidenteak Las Casasi auzian esku hartzeko eskatu zion. Enriquektzat hartu zuen Las Casas. Las Casasek zurien legeetatik kanpo bizitzearen eragozpenez hitz egin zion, azalduz haiek zein ahaltsuak ziren eta ez zutela matxinada horrek jarraitzea onartuko. Enriquek honakoa eskatu zuen: \"bizitza-asegurua eta barkamen orokorra, jaurerriaren kontserbazioa eta etxaldea eta askatasuna bere gizonentzat, arbasoen lurrean bizitzen jarraituko baitzuten inolako eragozpenik jaso gabe\". Espainiarrek onartu egin zuten.\nNikaragua.\nEskainitako zerbitzuengatik, Auzitegiak Bartolome de las Casasen espetxealdia bertan behera utzi zuen eta Peruko gotzain egin berri zuten frai Tomas Berlangaren gonbidapena onar zezan baimendu. Panamarantz ontziratu ziren biak, ondoren lurrez Limaraino jarraitzeko, baina, bidaian zehar, itsasontzia Nikaraguara eraman zuen ekaitz batek, eta Las Casasek Granadako komentuan hartu zuen ostatu. Hori izan zen gehien gustatu zitzaion Indietako lurraldea eta 1535ean Erregeari eta Indietako Kontseiluari esploratu gabeko barnealdeko eremuetan kolonizazio baketsua hastea proposatu zien. Hala ere, nahiz eta Bernal Diaz de Luco eta Mercado de Pe\u00f1aloza Indietako kontseilariek interes handia erakutsi zuten, ezin izan zen egin, Fonseca klan etsaia oraindik gortean zegoelako.\n1536an Nikaraguako gobernadore Rodrigo de Contrerasek espedizio militar bat antolatu zuen, baina Las Casasek bi urtez atzeratzea lortu zuen, Carlos V.aren emaztea zen Isabel Portugalekoa erreginari agintarien etsaitasunaren berri emanda. Las Casasek Nikaragua uztea erabaki zuen eta Guatemalara joan zen.\nGuatemala.\n1536ko azaroan Guatemalako Santiago hartu zuen bizileku. Hilabete batzuk geroago, Juan Garces gotzainak Tlascalara joateko gonbita egin zion. Bidaia horretatik berriz Guatemalara itzuli zen. 1537an Paulo III.a aita santuak Sublimis Deus bulda eman zuen, esanez indiarrak ezin zirela esklabo bihurtu eta ez zirela \"zuen zerbitzurako sortutako basati bezala tratatu behar, baizik eta benetako gizaki bezala, fede katolikoa ulertzeko gai direnak. Indiar horiek eta geroago kristauek deskubrituko dituzten guztiak ezin dira inolako bidez beren askatasunaz gabetu, ezta beren jabetzez ere, nahiz eta Jesukristoren fedean ez egon, eta ez dira esklabo izango \".\n1537ko maiatzaren 2an, Antonio de Mendoza Mexikoko Erregeordeak 1539ko uztailaren 6an berretsitako idatzizko konpromiso bat lortu zuen Alfonso de Maldonado gobernadore lizentziatuarengandik, Tuzulutlan indigenak, konkistatuak izatean, ez zirela enkomiendan emango, baizik eta Koroaren basailu izango zirela zioena. Las Casas, beste fraide batzuekin batera, Pedro de Angulo eta Rodrigo de Ladrada kasu, lau kristau indiarren bila ibili zen eta Ebanjelioaren oinarrizko gaiak azaltzen zituzten kristau kantak erakutsi zizkien. Ondoren, indioei opari txikiak (guraizeak, kaskabiloak, orraziak, ispiluak, beirazko lepokoak...) ekarri zizkien segizioko buru izan zen, eta hain txundituta utzi zuen kazikea, kristautasunera bihurtu eta bere basailuen predikatzaile izatea erabaki baitzuen. Kazikea Juan izenez bataiatu zen. Bertakoek eliza bat eraikitzea onartu zuten, baina Cobaneko beste kazike batek eliza erre zuen. Juan, 60 gizonekin, Las Casas eta Pedro de Angulorekin batera, Cobanen indiarrekin hitz egitera joan ziren eta euren asmo onen berri eman zieten. Domingotarrek euren doktrinetarako egoitzak ezarri zituzten Rabinal, Sacapulas eta Coban herrietan. Bertatik, Vera Pazeko konkista baketsua zuzendu zuten.\nKarlos V.arekin bilera.\nBeste bidaia transatlantiko bat Frai Bartolome de las Casasera itzuli zen berriro 1540an. Valladoliden, Karlos V.a Espainiako erregea (Karlos Espainiako I.a eta \"Sacro Imperio Romanoko\" V.a) bisitatu zuen. Karlos enperadoreak, bere titulu ugarien artean 1517tik \"Errege Katolikoa\" zena, Amerikako indiarren egoeraz arduratuta eta De las Casasen eskaerei eta Francisco de Vitoriak zabaldutako jendeen eskubidearen ideia berriei jaramon eginez, Indietako Kontseilua deitu zuen Valladolideko Juntaren bidez. Komisionatuen artean, garaiko europar teologo eta legelari garrantzitsuenak zeuden.\nLege berriak.\nEztabaidatu zenaren ondorioz, Karlos I.ak 1542ko azaroaren 20an Lege Berriak aldarrikatu zituen. Indiarren esklabotza debekatu zuten, eta denak enkomienda-buruengandik libre eta Koroaren zuzeneko babespean jartzeko agindu zuten. Gainera, ordura arte esploratu gabeko lurretan sartzeari zegokionez, bi erlijiosok parte hartu behar zuten beti eta indiarrekin harremanak modu baketsuan gauzatzen zirela zainduko zuten, konbertsioa erraztuko zuen elkarrizketa sortuz. Lege Berriak Karlos I.ak, frai Bartolome de las Casasekin izandako elkarrizketen ondorioz, jendeen zuzenbideari egin zion ekarpenik garrantzitsuenetakoa izan ziren.\nUrte horren amaieran, Las Casasek Valentzian bere lanik ezagunena idatzi zuen, \"Brev\u00edsima relaci\u00f3n de la destrucci\u00f3n de las Indias\", Filipe II.a printzeari zuzendua, garai hartan Indietako arazoez arduratzen zena.\nChiapasko apezpiku.\nCuzcoko apezpikutza eskaini zioten, oso garrantzitsua une hartan, baina Las Casasek ez zuen onartu. Hala ere, Chiapasko gotzaindegiaren kargu egin zen 1543an, Tuzulutlanen ondoan zegoelako.\nChiapasko gotzain sagaratu zuten Sevillako San Pablo komentu domingotarrean, gaur egungo Magdalena elizan, martxoaren 30ean, Pasio Igandean, 1544an. Pando Mirandak dioenez, \"Loreak eta kandela-argi ugari izan zen komentuko elizan, intsentsu-lainoak, urrea eta zetak sagarapena egin zuten apezpikuen apaingarri sakratuetan, Kordobakoa, Trujillokoa eta Loaisa kardinalaren iloba bat\". Apezpiku zela, misiolari ugari biltzen aritu zen, gehienak Salamancako San Esteban komentuko domingotarrak, Chiapaserako bidaian lagun egiteko.\nSevillan, ordea, beharrezkoa zen. Hiritar askok indiarrak zituzten behartutako morrontzan. Batzuk beren enkomienda-buruek Ameriketatik ekarriak ziren, eta beste batzuk esklabo-merkatariei ezkutuan eskuratuak. Indiarrak, Las Casas han zegoela jakitean, komentura joan ziren kexatzera. Las Casas Karlos V.ari zuzendu zitzaion gutun bidez, erresumako indiar guztiak aske uzteko agin zezan, \"Egia esan, ni bezain askeak baitira\".\nSevillatik abiatu eta Santo Domingora iritsi zen 1544ko irailaren 8an, hogeita hamar misiolarirekin. Amerikako espainiarrek etsaitasunez hartu zituzten, Indietako Lege Berriak dekretatu zituztelako. 1544ko abenduaren 14an Santo Domingotik abiatu zen Chiapaserantz. 1545eko urtarrilaren 19an San Lorenzo de Campechen lehorreratu zen, non biztanleen eta gobernadore Francisco de Montejoren etsaitasuna ere jasan zuen. Hiri horretatik, eta Tabascon egun batzuk igaro ondoren, Chiapasko Ciudad Real de los Llanosera abiatu zen.\nHern\u00e1n Cort\u00e9sek Mexiko konkistatu ondoren, hiria Diego de Mazariegos kapitainaren gobernupean gelditu zen. Nolabaiteko ardurarekin gobernatzen zuen, osasungarritasun publiko egokia mantentzea bezalako arauekin, eta zamalanetako animaliak askatzen ez uztea. Mazariegos indiarrez ere arduratzen zen: lurrak eman zizkien jabetzan eta esan zien espainiarren batek haiengatik interesa izanez gero ordain ziezaiekeela, asteko atsedenak errespetatuko zitzaizkiela ziurtatu zuen, buruzagien eta kazikeen seme-alabak joan zitezkeen eskola bat sortu zuen, eta abar. Eliza bat sortu zen hirian, Deikundearen eliza. Tlascalako gotzainaren agintepean zegoen hasieran, baina hiriaren hazkundearekin elizbarruti egin zen zen. Lehen gotzaina Juan de Arteaga izan zen eta, bere oinordekoa, Bartolome de las Casas bera.\nBaina, Las Casas iritsi zenean, hirian jada ez zuen Mazariegosek gobernatzen, indiarren lurrak beste batzuen esku zeuden eta, indiarrak, haien interesak inork kontuan hartu gabe, azpiratuak ziren. 1545eko otsailaren amaieran hartu zuen Bartolomek kargua, eta martxoaren 20an gutun bat argitaratu zuen, esanez indiarrak askatzen ez zituzten eta indiarrei enkomienden bidez ebatsia itzultzen ez zieten espainiar guztiei absoluzioa ukatuko zitzaiela. Espainiar guztiak aurka agertu ziren, baina Las Casasek domingotar misiolarien eta Juan de Pareda klerikoaren babesa jaso zuen.\nLege Berriak betetzen zirela ziurtatzeko, Francisco Tello de Sandoval lizentziaduna bidali zuten Indietara. San Juan de Uluan lehorreratu zen eta, ondoren, Mexiko Hirira joan zen eta komentu domingotar batean ostatu hartu zuen. Espainiar asko zeuden araudiaren aurka, Antonio de Mendoza Erregeordea kasu, eta segizio bat Erregearekin hitz egitera bidali zuen, Lege Berriak abolitu zitzan. Lege Berriak zailtasunez aplikatu ziren behin betiko, batez ere enkomienda-eskubidearen oinordetzagatik.\nBartolome de las Casas Mexiko Hirira deitu zuen Francisco Tellok eta alde egin behar izan zuen, Juan de Pareda kalonjea ordezkari utzita. 1546ko maiatzean Mexiko Hirira iritsi zen Rodrigo de Ladrada bere lagunarekin batera. Hirian, Mexiko, Tlascala, Guatemala, Michoacan eta Oaxacako gotzainak zeuden Gotzainen Batzarrean sartu zen. Batzar horretan indiarrei buruz eztabaidatu zuten eta, indiarren gaitasunari eta Koroarekin zituzten betebeharrei zegokionez, Las Casasen tesia garaile atera zen.\nEspainiara itzulera.\nFrancisco Tellok Lege Berrien aplikazioa bertan behera uztea erabaki zuen, erregearekin hitz egitera joan zen segizioaren arazoa konpondu arte eta erregeak oinordetzari zegokiona bertan behera utzi arte.\nLas Casasek Espainiara itzultzea erabaki zuen 1547an, metropolitik indiarren ongizatearen alde borrokatzeko. Veracruzen ontziratu zen, Azoreetan geldialdia egin zuen, gero Lisboan lehorreratu zen eta Salamancaraino joan zen. 1550eko abuztuan Chiapasko apezpiku kargua utzi zuen eta bere dizipuluetako bat, Fray Tom\u00e1s Casillas, bere ordezko izenda zezatela lortu zuen.\n1551ko martxoaren 10ean Bartolome Juan de Ecijaren herentziaren onuradun izendatu zuten eta diru hori erabili zuen bere eta Rodrigo de Ladrada bere lagunaren mantenua ziurtatzeko, Valladolideko San Gregorio Domingotar Ikastetxean.\nValladoliden, 1550 eta 1551 artean, Juan Gines de Sepulvedarekin polemika izan zuen, \"Valladolideko eztabaida\" izenekoa, konkistaren legitimitateari buruzkoa. Eztabaida hori nork irabazi zuen oso gai eztabaidatua izan zen, biek beren burua baitzuten irabazle. Gines de Sepulvedak, ordea, ez zuen bere lanak argitaratzeko baimenik lortu.\n1552an Sevillara iritsi zen, eta han argitaratu zituen bere lanetako batzuk. 20 misiolari izan zituen ondoan, zeintzuek Las Casasen Zazpi Tratatuak zeramatzaten.\nBere lanetako batean, \"Brev\u00edsima relaci\u00f3n de la destrucci\u00f3n de las Indias\" izenekoan, 1512ko errekerimenduari buruzko aipamen kritiko samarra egin zuen, Fernando II Aragoikoak Burgosko Legeen testuinguruan pregoi ofizial izateko aginduz idatzitako dokumentua (Juan L\u00f3pez de Palacios Rubiosek idatzia), Amerikako konkistaren justiziari buruz sortutako eztabaidaren erantzun gisa egina izan zen. Eztabaida hori Montesinosek La Espa\u00f1ola uhartean 1511ko abenduan egindako sermoietan oinarritu zen. Hona hemen, Las Casasek errekerimenduari buruz idatziak:Izan ere, Indiak gobernatu dituztenek beti izan duten itsutasun guztiz kaltegarria, jende haien konbertsioa antolatu eta ordenatzeko, hainbesteko sakontasunera iritsi da, non imajinatu, praktikatu eta agindu baitute indioei dei egin diezaietela sinesmenera eta Gaztelako erregeei obeditzera etor daitezen, bestela suzko eta odolezko gerra egingo diete eta hil egingo dituzte.\nHeriotza.\nBartolome de Las Casasek azken urteak Madrilen igaro zituen. San Pedro Martir komentuan egon zen, eta gero Atochakoan, frai Labrada lagun zuela.\nFrai Bartolome de las Casas, \"Indiarren apostolua\" izenez ezaguna, Madrilen hil zen 1566an. Atochan lurperatu zuten. Bere testamentuaren arabera, ordea, bere gorpuzkiak Valladolidera eraman zituzten.\nEragina.\nGurtza.\n2001ean Eliza katolikoak Bartolome de las Casasen beatifikazio prozesua hasi zuen. Eliza Luteranoak ere Santu Luteranoen Egutegiko ospakizunetan dauka.\nPentsamendua.\nFrancisco de Vitoriarekin batera, Bartolome de las Casas nazioarteko zuzenbide modernoaren sortzaileetako bat da; eta Antonio Vieira jesuita portugaldarrarekin batera, indiarren babesle eta giza eskubideen aitzindari handia. Kontrako ikuspegiekin izan arren, bai bera bai Vitoria Europako inperioen eta Mundu Berriko herrien arteko harremanen definizioaz arduratu ziren; garai modernoan jendeen eskubidea azaleratu zuen auziaz. Zeregin horrek esparru juridiko nahikoa zabala sortzea eskatzen zuen, aldi berean europarrentzat eta aborigenentzat baliagarria izan zedin. Horretarako zuzenbide naturalaren lege tradizioa izan zen, Erdi Aroko zuzenbidetik eta filosofia estoikotik hartua. Las Casasek, indiarrek, antzinako greziar eta erromatarrek bezala, arrazoimena zutela babestu zuen eta, izaki arrazionalak izaki, gizakiak zirela. Hala, zuzenbide naturalak indigenak babesten zituen eta askatasunerako eta beren autoritateen izendapenerako eskubidea zuten.\nGiza eskubideen teoriari eta praktikari egindako ekarpena \"Brev\u00edsima relaci\u00f3n de la destrucci\u00f3n de las Indias\" bere lanean bildu zuen, XVI. mendearen erdialdean idatzia; giza eskubideei buruzko lehen txosten modernoa. Bertan, Amerikako indigenek konkistatzaile espainiarrengandik jasan zituzten izugarrikeriak deskribatzen ditu. Hona hemen paragrafo bat:Beste behin, tirano hori Cota delako herrira joan zen, indiarren jabe egin eta txakurrei hamabost-hogei jaun eta nagusi txikiarazi [jateko eman] zizkien. Gizon-emakumeen hainbat esku moztu eta soketan loturik, makila batetik eseki zituen, gainerako indiarrek aurrekoei egina ikus zezaten, hirurogeita hamar esku pare; eta ume eta emakumeen hainbat sudur moztu zituen.\"Historia de las Indias\" lanean\", Brev\u00edsima relaci\u00f3n de la destrucci\u00f3n de las Indias\" delakoan baino zehatz eta luzeago kontatu zituen indiarren aurkako sarraskiak. Denbora luzez pentsatu izan zen Las Casasek izugarrikerien deskribapenak gehiegizkoak zirela. Hala ere, ikerketa berriagoek berak deskribatu zituen izugarrikerietako asko dokumentatu dituzte, eta frogatu dute ez zuela gehiegikeriarik egiten konkistatzaileek egindako indarkeriazko ekintzak kontatzen zituenean.\nIndiarren defentsaren alde egin zuen arren eta beltzen defentsa zalantzan jarri den arren, \"Brev\u00edsima relaci\u00f3n de la destrucci\u00f3n de \u00c1frica\" idatzi zuen, \"Brev\u00edsima relaci\u00f3n de la destrucci\u00f3n de las Indias lanaren\" zati gisa, Afrikako biztanleei Gaztelak eta Portugalek egindako gehiegikerien aurka. Obra hori 1875ean argitaratu zen.\nBartolome de Las Casasek, arrakastarik gabe, amerikar kontinenteari Columba deitzea proposatu zuen.\nLanak.\n1522an Sevillara itzuli eta aurretik idatzita zituen zenbait lan argitaratu zituen:\n\"Historia de las Indias\".\nLas Casas La Espa\u00f1olan hasi zen \"Historia de las Indias\" idazten 1517an. Bertan lan egin zuen hurrengo 35 urteetan, 1547an Espainiara itzuli zenetik aurrera. XVI. mendearen erdialdera arteko kontinentearen historia kontatu nahi izan zuen, baina gorde den eskuizkribua, hiru liburukitan, 1520ra baino ez da iristen. Horrek ikerlari batzuk gaur egun galduta dagoen laugarren liburuki bat egon zitekeela postulatzera eraman ditu. Las Casasek jatorrizko eskuizkribua Valladolideko San Gregorio Ikastetxeari utzi zion 1559ko azaroan, gutxienez 1600 arte argitaratzen ez uzteko aginduarekin. Hala ere, hurrengo hamarkadetan zehar eskuizkribuaren kopia partzialak ibili ziren Espainian eta atzerrian. XVII. mendearen hasieran Antonio de Herrera kronista nagusiak Las Casasen lana erabili zuen bere \"Historia general de los hechos de los castellanos\" idazteko.\nXVIII. mendean Juan Bautista Mu\u00f1oz historialariak, inoiz argitaratu ez zen \"Historia del Nuevo Mundo\" idazteko gobernuaren enkargua jaso zuenak, Las Casasen eskuizkribuaren lehen bi liburukien kopiak aurkitu zituen artxibo batean. 1820 inguruan, Mu\u00f1ozen dokumentuak Historiaren Errege Akademiara pasatu ziren. 1821ean, akademikoek Las Casasen Historia argitaratzearen aurkako irizpena eman zuten, \"Haren irakurketa astun eta gogaikarri egiten duten digresio luze eta gogaikarriengatik, eta, espainiarrek konkistarako duten eskubidea beti kontraesanez eta beren jokabidea etengabe garraztuz, bazitekeelako oraingo inguruabarretan ez zela komenigarria ezta egokia ere argitaratzea, ezta ohoragarria ere nazioari hura baimentzea\". Garai hartan Espainia Hispanoamerikako independentzia gerretan murgilduta zegoen. Zenbait hamarkada geroago, 1856an, akademikoen belaunaldi berri batek eskuizkribuaren edizio kritiko bat argitaratzea gomendatu zuen, \"Egiak eskatzen duen moduan ilustratua eta lehen konkistatzaile haien ohorea eskatzen duena\".\nInprimatutako lehen edizioa Madrilen argitaratu zen 1875ean, bost liburukitan. Hurrengo hamarkadetan beste edizio batzuk argitaratu ziren. Las Casasen eskuizkribu autografoa Espainiako Liburutegi Nazionalean gordeta dago.\n\"Brev\u00edsima relaci\u00f3n de la destrucci\u00f3n de las Indias\".\nFelipe printzeari eskainitako obra da (geroago panfletotzat hartua) eta Ameriketan espainiarrek kolonizatzeak indigenentzat izan zituen ondorioen salaketa du gai orokorra. Gainera, konkista humanizatzeko balio izan zuen eraldaketa politiko, juridiko eta erlijioso batetik, Espainiako lege-testuinguruan oinarrituta"}
{"id": "274598", "revid": "336", "url": "https://eu.wikipedia.org/wiki?curid=274598", "title": "Samuel Richardson", "text": "Samuel Richardson (Mackworth, Derbyshire, 1689ko abuztuaren 19a - Londres, 1761ko uztailaren 4a) ingeles eleberrigilea izan zen. Gutunen teknika erabili zuen maisuki eleberrietan; pertsonaien psikologia landu zuen bereziki. Horrela, gutunetatik abiatuta taxutu zuen lehen eleberria, berehalako arrakasta izan zuena: \"Pamela: or, Virtue Rewarded\" (1740, \"Pamela edo bertutea sariturik\").\nBizitza.\nSamuel Richardson Mackworth izeneko herrian jaio zen, 1689 urtean. Hala ere, bizitza Londresen eman zuen, eta oso gutxitan atera zen hiri horretatik. Hamabi urteak bete arte egon zen eskolan, eta handik aurrera lanean ibili zen, beti ere inprimategietan; hasieran ikastun moduan ibili zen eta geroago langile espezializatu moduan. Denborarekin bere inprimategi propioa ere sortu zuen, Londresen, Salisbury Court izeneko lekuan.\nBi aldiz ezkondu zen; lehenik, Martha Wilderekin, 1721 urtean (emaztea hamar urtera hil egin zitzaion); bigarren emaztearekin, Elizabeth Leakerekin, 1733 urtean. Biak imprimatzaileen alabak ziren.\nBere garaian Londresen Samuel Richardson ospe handiko idazlea izan zen. 1761 urtean hil zen, Parkinson gaixotasuna hogei urtez pairatu ondoren.\nLehen nobela: \"Pamela\".\nInprimatzaile entzutetsuak berrogeita hamar urte zituelarik ustekabean literaturari ekin zion. 1740 urtean \"Pamela\" argitara atera zuen, jatorrizkoan \"Pamela: or, Virtue Rewarded\" (1740, \"Pamela edo bertutea sariturik\"). Nobela epistolarra da, hau da, gutunez osatua. Protagonista Pamela Andrews da, etxe aberats baten zerbitzari lanetan dabilen neska. Familia horretako semeak bere egin nahi du eta horrela saiatzen da behin eta berriro, batzuetan beste zerbitzarien laguntzarekin. Baina Pamelak erlazio horiek izateari uko egiten dio eta ez da erortzen gizonak prestatutako lakioetan. Zintzoa eta bertutetsua da, garai hartako ereduaren arabera. Azkenean, familiako semeak Pamelaren egunkaria irakurri ondoren berari ezkontzeko proposamena egiten dio.\nRichardsonek ondo ezagutzen zuen bere garaiko emakumeen egoera eta psikologia, eta honela islatzen da bere liburuan. \"Pamela\" \u00a0nobelaren helburua moralizatzailea da, hau da, neskatila batek eduki behar duen portaera erakustea; honela, liburua neskatila eskarmentu gabeentzako aholku-sorta ere bada.\nBeste lan batzuk.\n\"Pamela\" liburuaz aparte beste bi nobela epistolar idatzi zituen: \"Clarissa Harlowe: Or the History of a Young Lady\" (1747-1748) eta \"The History of Sir Charles Grandison\" (1753). Eleberri psikologiko nagusien artean daude \"Pamela\" eta \"Clarissa\".\nHiruretatik, kritikoen ustez, \"Clarissa\" izan da obrarik hoberena. Bertan, Richardsonek forma epistolarra efizientzia handiarekin erabiltzen du, psikologikoki sinesgarriak diren pertsonaiak sorten ditu eta aldi berean XVlll. mendeko kontu moralak islatzen dituzte. Emakume baten barne-sentimenduetan sakondu nahi izan zuen eleberri honetan. Berebiziko eragina izan zuen haren lanak Europako geroztikako idazle batzuengan (Diderot, Rousseau, Goethe). Izan ere, publikatu eta gero, azkar itzuli zen frantsesera eta beste europar hizkuntzetara.\nGizonezkoen munduan barneratu zen gero, ondorengo nobelarekin: \"The History of Sir Charles Grandison\" (1754, \"Sir Charles Grandison-en historia\"). Charles gaztea bi emakumeren artean erabaki behar du, Inglaterrako \"Harryet Byron\" eta Italiako \"Clementina\". Kritikoek diotenez, liburu honetan pertsonaia femeninoak hobeto eratuta daude maskulinoak baino. Gainera, tramak gertaera gutxiago ditu eta lezio moralak zalantzagarritasun gutxiago dauka \"Clarissan\" baino. Dena den, bere garaian, \"Sir Charles Grandison\" nobelak arrakasta izan zuen eta Jane Austenen gustuko eleberrien artean egon zen.\n1577an bere hiru eleberrietako esaldien eta maximen bilduma argitaratu zuen: \u00a0\"A Collection of the Moral and Instructive Sentiments, Maxims, Cautions, and Reflections, Contained in the Histories of Pamela, Clarissa and Sir Charles Grandison\".\nRichardson bere garaiko nobelagileen artean garrantzitsuenetariko bat izan zen kontsideratua. Bere lanetan, moraltasun burgesa definitzen du eta kritika egiten dio giro arduragabeari eta goi mailako klasearen inmoralitateari. Bere nobelek egoera sozial errealak irudikatzen dituzte, sinesgarriak diren pertsonaiak deskribatuz, eta berauen psikologia, sentimenduak eta barneko tentsioak zehazki aztertzen ditu.\nTelebista sailak.\n1991.urtean, BBC irrati eta telebista enpresak, Clarissa nobelaren adaptazio bat egin zuen, Sean Bean eta Saskia Wickham protagonista bezala. Italiar telebistan berriz, bi partetan zatitutako telebista-sail bat aurkeztu dute \"Pamela\" nobelan oinarritua, \u201cElisa de Rivombrosa\u201d deitzen da eta Italian girotu arren, testu originala errespetatzen du."}
{"id": "274599", "revid": "512", "url": "https://eu.wikipedia.org/wiki?curid=274599", "title": "John Ruskin", "text": "John Ruskin (Londres, Ingalaterra, \u2013 Brantwood, Cumberland, Ingalaterra, ) ingelesezko idazlea, arte-kritikaria, historialaria eta soziologoa izan zen. William Turner ingeles pintorearen eta prerrafaelisten aldeko agertu zen \"Modern Painters\" (1843-1860, \"Pintore modernoak\", bost liburuki) obra handian. Estetikari buruz zituen ikuspegiak \"The Seven Lamps of Architecture\" (1849, \"Arkitekturaren zazpi puntuak\") eta \"The Stones of Venice\" (1851-1853, \"Veneziako harriak\", hiru liburuki) obretan azaldu zituen. Ingalaterrako langileentzako gutun politikoak idatzi zituen (1871-1887, \"Fors Clavigera\"), eta amaitu gabe utzi zuen autobiografia bat (1885-1889, \"Praeterita\"). Oxfordeko Unibertsitateko arte-saileko irakasle izan zen 1869-1879 eta 1883-1884 urteetan.\nGizarte modernoak eragiten dituen arazoak aztertu zituen ondorengo lanetan: \"The Two Paths\" (1859, \"Bi bideak\"), \"Sesame and Lilies\" (1865, \"Sesamo eta loreak\") eta \"The Crown of Wild Olive\" (1866, \"Oihaneko olibondoaren koroa\"). Obra sozialetan ahitu zuen bere dirutza."}
{"id": "274600", "revid": "28807", "url": "https://eu.wikipedia.org/wiki?curid=274600", "title": "Presbytis entellus", "text": ""}
{"id": "274601", "revid": "28807", "url": "https://eu.wikipedia.org/wiki?curid=274601", "title": "Langur arrunt", "text": ""}
{"id": "274602", "revid": "512", "url": "https://eu.wikipedia.org/wiki?curid=274602", "title": "Ricarda Huch", "text": "Ricarda Huch (Brunswick, - Sch\u00f6nberg, egungo Kronberg im Taunus, ) alemaniar poeta eta historialaria izan zen. Hasierako poemak eta eleberriak neorromantizismoaren ildotik ondu zituen. Bi eleberritan artisten eta burgesen bizimoldearen aldea azaldu zuen: \"Erinnerungen von Ludolf Ursleu dem J\u00fcngeren\" (1893, \"Ludolf Ursleu gaztearen oroitzapenak\"); \"Vita somnium breve\" (1903). Lehen aldiz italiar batekin ezkondu zelarik, herrialde hartan bizi izan zen eta hango historiari eta pertsonaiei dedikatu zien zenbait obra: \"Die Verteidigung Roms\" (1908, \"Erromako defentsa\"); \"Der Kampf um Rom\" (1908, \"Erromagatiko borroka\"). Italian, Triesteko auzo pobreak gertaleku dituen eleberri ezagun bat plazaratu zuen 1901ean: \"Aus der Triumphgasse\" (1901, \"Ospearen kalea\"). Bestalde, \"Die Romantik\" (1899-1908, \"Erromantizismoa\") saioa guztiz ezaguna da. Idazle honen arrakastarik sonatuena hauxe izan zen: \"Der grosse Krieg in Deutschland\" (1912-1914, \"Gerra handia Alemanian\")."}
{"id": "274603", "revid": "46380", "url": "https://eu.wikipedia.org/wiki?curid=274603", "title": "Enrique L\u00edster", "text": "Enrique L\u00edster Forj\u00e1n (Ameneiro, Coru\u00f1a, Galizia, 1907ko apirilaren 21a - Madril, Espainia, 1994ko abenduaren 8a) militar eta politikari komunista izan zen.\nBizitza.\nKuban izan zen haurretan, hara joan bere gurasoekin batera. Primo de Riveraren diktadura-garaian Espainiara itzuli zen, eta politika-arazoak zirela eta, erbestera jo behar izan zuen. Espainiako Alderdi Komunistako kidea zen, eta Errusiako akademia militar batean ikasi zuen 1932-1935 urte-bitartean. Espainiako Gerra Zibila hasi zenean, V. erregimentuko komandante izendatu zuten, eta Ebroko guduan parte hartu zuen. Gerra galdu ondoren Errusiara joan zen, eta Bigarren Mundu Gerran Armada Gorrian borrokatu zen. Jeneral egin zuten. 1968an utzi zuen Espainiako Alderdi Komunista, sobietarrak Txekoslovakian sartu izana gaitzetsi zuelako alderdi horrek. 1970ean, Partido Comunista Obrero Espa\u00f1ol izeneko alderdia, sobietarren zalea, sortu zuen, eta 1977ko hauteskundeetan ez zuen diputatu-posturik lortu.\nBi oroitzapen-liburu eman zituen argitara: \"Nuestra guerra\" (1977) eta \"Basta\" (1983)."}
{"id": "274605", "revid": "512", "url": "https://eu.wikipedia.org/wiki?curid=274605", "title": "Dobsonia magna", "text": "Dobsonia magna Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274606", "revid": "512", "url": "https://eu.wikipedia.org/wiki?curid=274606", "title": "Rufino Tamayo", "text": "Rufino Tamayo (Oaxaca, Mexiko, 1899ko abuztuaren 25a - Mexiko, 1991eko ekainaren 24a) mexikar pintorea izan zen.\nBiografia.\nIkasketak Mexikoko Arte Ederretako eskolan egin zituen. 1933an, Hezkuntza Ministerioko Arte Plastikoen saileko zuzendari izendatu zuten.\nPintore honek duen estiloan, espainiarren kolonizazioaren aurreko artearen oroitzapenak eta usadiozko irudiak elkartzen ditu. Hasieran, kubisten eragina izan zuen, eta espresionismoa landu zuen. Picassoren eragina nabaria da haren pinturetan. Muralak eta koadroak egin zituen; haren mural nagusiak Mexikon eta Estatu Batuetan daude. Mexikon, Mexikoko Kontserbatorio Nazionaleko (1933) eta Arte Ederretako jauregiko (1953) freskoak, eta Estatu Batuetan, Dallasko Arte Ederretako Museoan.\n1949-1959 urte-bitartean, Parisen lan egin zuen (Unescoko jauregiko hormen dekorazioa, 1958), eta 1960an, Mexikon hartu zuen berriro bizilekua.\nKoadro nagusiak: \"Animales\" (1943, \"Animaliak\"), \"El Cantante\" (1950, \"Kantaria\").\n1981ean, Rufino Tamayo Museoa inauguratu zen Mexikon; bere koadro-bilduma handi bat dago han."}
{"id": "274607", "revid": "58701", "url": "https://eu.wikipedia.org/wiki?curid=274607", "title": "Theodor Fontane", "text": "Theodor Fontane (Neuruppin, 1819ko abenduaren 30a - Berlin, 1898ko irailaren 20a) Alemaniar idazlea izan zen. Gaskoi higanoten jatorrikoa zen; botika batean lan egin zuen Berlinen, eta ondoren kazetaritzan jardun zuen (1852). Oso goiz hasi zen lirikotasunez betetako poesiak idazten, baina berehala hasi zen ironia ere erabiltzen. Bidaia-kontakizunetan (\"Wanderungen durch die Mark Brandeburg\", 1862-1882) bere lurraldearen berri eman zuen. Baina arrakasta eleberriei esker etorri zitzaion. Lehendabiziko idatziak W. Scott eta W. Alexis eredutzat harturik, historiatik hartutako gaiez osatu zituen: \"Vor dem Sturm\" (1878, \"Ekaitzaren aurretik\"). Gero, \"Adultera\" (1882), \"Effi Briest\" (1895), \"Stechlin\" (1899an argitaratua) eleberrietan errealismora jo zuen. Fontanek ez du garai oso bateko erretratua eskaintzen bere obretan, bai, ordea, Alemaniako gizarte-sail desberdinetako ohiturak eta usadioak, bizibidea eta sentipenak. Umore eta eszeptizismo handia erakusten du Fontanek bere garaiko gizartea epaitzean."}
{"id": "274608", "revid": "336", "url": "https://eu.wikipedia.org/wiki?curid=274608", "title": "Goffredo Petrassi", "text": "Goffredo Petrassi (Zagarolo, 1904ko uztailaren 16a - Erroma, 2003ko martxoaren 3a) italiar musikagilea izan zen.\nXX. mendeko italiar musikagile nagusietako bat izan zen. Musika-ikasketak bukatu ondoren, Erromako Santa Zezilia Akademiako konposizio-irakaslea izan zen hogei urtez. 1956an, Tanglewood-eko Berkshire Music Center-eko konposizio-irakaslea izan zen, eta kontzertu ugari eman zituen zuzendari gisa. Petrassik estilo asko landu zituen. Lehen lanetan Casella eta Hindemith-en eragina zuen; geroago, Stravinski eta Schoenberg-ena. Petrassiren lan aipagarriak dira: \"Orlandoren eromena\" (1934); \"Don Kixoteren erretratua\" (1945); \"Heriotza airean\" (1950); \"Gau iluna\" (1951); \"Serenata\" (1960); \"Beatitudides\" (1968); \"Octeto de Ottoni\" (1968); \"Souffle\" (1969); \"Elogio per un ombra\" (1971); \"Ala\" (1972); eta \"Orationes Christi\" (1975). Azken lanetan dodekafonia erabili zuen, eta orkestrarako idatzi zituen \"concerti\" askotan berriz atonalitatea. Musika Garaikidearen Nazioarteko Elkarteko lehendakari izan zen zenbaitetan."}
{"id": "274609", "revid": "336", "url": "https://eu.wikipedia.org/wiki?curid=274609", "title": "Ernst Reuter", "text": "Ernst Reuter (Apenrade, egun Danimarka, 1889ko uztailaren 29a - Berlin, Alemania, 1953ko irailaren 29a) alemaniar politikaria izan zen.\nBiografia.\nAlderdi Sozialdemokratako kide egin zen 1912an, eta 1916an, Lehen Mundu Gerraren garaian, preso hartu zuten Errusian. 1918an, boltxebikeentzat lan egin zuen Volga aldeko alemaniar taldean. Alemaniara itzuli eta Berlingo Alderdi Komunistako idazkari izateko proposatu zuten 1922an, baina Alderdi Sozialdemokratako kide egin zen, komunistengandik urrundurik.\n1932an, Reichstageko diputatu aukeratu zuten. 1933an, preso hartu zuten; 1935ean, Ingalaterrara joan zen, aske geratu ondoren. 1939an, Turkiara joan eta Ankarako Unibertsitateko irakasle izan zen 1945 arte. 1946an, Berlinera joan eta, Alderdi Sozialdemokrata antolatu ondoren, alkate izendatu zuten 1947an. Sobietarrek ez zuten onartu, eta alkatetzan, 1948an Berlingo hiria bitan banatu zen arte baizik, ez zuen iraun. Mendebaldeko Alemaniako buruzagi sozialdemokrata nagusietako bat izan zen Bigarren Mundu Gerraren ondoren."}
{"id": "274610", "revid": "46380", "url": "https://eu.wikipedia.org/wiki?curid=274610", "title": "Roman Vishniac", "text": "Roman Vishniac (Pavlavsk, Errusiar Inperioa, 1897ko abuztuaren 19a - New York, Ameriketako Estatu Batuak, 1990eko urtarrilaren 22a) argazkilaria izan zen. Jatorriz errusiarra, estatubatuar hiritartasuna hartu zuen. Judua zen, eta bere argazkietan Erdialdeko Europako juduen oroimena gorde zuelako Elie Wieselek \"memoriaren poeta\" ezizena ipini zion.\nBizitza.\nBiologia eta Medikuntza ikasi zituen Moskun, baina Errusiar Iraultza hasi zenean Berlina ihes egin zuen. Han antisemitismoarekin egin zuen topo, eta ezin izan zuen doktoregoa bukatu. Susmatzen zuen zer zetorren, eta 1935-1939 bitartean Hungariako, Lituaniako, Poloniako eta Txekoslovakiako judu-komunitateen argazkiak atera zituen. Argazki-kamera ezkutatu behar zuen, juduek ez baitzuten gustuko argazkietan ateratzea. Azkenik, 14.000 argazki lortu zituen, komunitate osoaren lekuko: lanbideak, kaleko erakustaldiak, ikasketa-aretoak, hasidimak, errabinoak, juduen hainbat ikuspegi, gaur egun desagertuak.\nBigarren Mundu Gerra hastean Estatu Batuetara joan zen, eta 1946an hango hiritartasuna hartu zuen. Zientziaren bidetik jo zuen, eta mikroargazkigintza landu zuen."}
{"id": "274612", "revid": "28807", "url": "https://eu.wikipedia.org/wiki?curid=274612", "title": "Warhol", "text": ""}
{"id": "274613", "revid": "75584", "url": "https://eu.wikipedia.org/wiki?curid=274613", "title": "Faustino Aizkorbe", "text": "Faustino Gil Aizkorbe (Olloki, 1948ko uztailaren 20a), nafar margolari eta eskultorea da. 1973az geroztik etengabe aritu da munduan zehar hainbat erakusketa egiten: Iru\u00f1ean, Bilboko Arte Ederretako Museoan eta Espainiako zenbait hiritan ez ezik, Alemania, Hong Kong, Tokio, Korea, Suitza, Chicago, New York, Florida eta Venezuelako zenbait aretotan ere bai. Sevillako 1992ko Expo Erakusketan Itsasketako aretoan erakutsi ziren bere lanak. Horrez gainera, Iru\u00f1eko Sarasate pasealekuan, Bara\u00f1aingo (Nafarroa) Rafael Alberti plazan, Gartziriainen (Nafarroa) eta Arabako Estibalitz santutegian ditu bere obrak ikusgai. Iru\u00f1eko Aurrezki Kutxa Munizipalerako muralak, Lekarozko (Nafarroa) eskolaren mendeurrenerako eskultura eta beste hainbat tokitarako irudiak ere egin ditu. Sarien artean, 1974an \"Larraona Eskola\" arte-lehiaketan 1. Pintura Saria eta Ohorezko Aipamena eskuratu zituen, eta 1987an Pollen\u00e7ako (Palma de Mallorca) IV. Nazioarteko Lehiaketan urrezko domina."}
{"id": "274614", "revid": "28807", "url": "https://eu.wikipedia.org/wiki?curid=274614", "title": "Faustino Gil Aizkorbe", "text": ""}
{"id": "274615", "revid": "512", "url": "https://eu.wikipedia.org/wiki?curid=274615", "title": "Dobsonia minor", "text": "Dobsonia minor Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274616", "revid": "9198988", "url": "https://eu.wikipedia.org/wiki?curid=274616", "title": "Joseba Arregi", "text": "Joseba Arregi Aranburu (Andoain, Gipuzkoa, 1946ko maiatzaren 30a - Bilbo, 2021eko irailaren 14a) politikaria eta idazlea izan zen. Teologian eta Soziologian doktore zen. Rikardo Arregi kazetaria anaia zuen. Lanak euskaraz eta gaztelaniaz argitaratu zituen.\nBizialdia.\nEusko Jaurlaritzako Hizkuntza Politikarako Idazkaritzako buru izan zen eta bi alditan Kultura sailburu (1984-1985 eta 1987-1995), baita Eusko Jaurlaritzaren bozeramaile ere. EAJren Gipuzko Buru Batzarreko buru eta Euskadi Buru Batzarreko kide izan zen. 1987an hautatu zuten lehenengoz Eusko-Legebiltzarkide eta legealdi hartan kargua hartu eta hilabete batzuetara utzi bazuen ere, 1990etik 2002 arte ez zion inoiz utzi legebiltzarkide izateari.\nJarduera politikoa irakaskuntzarekin eta jarduera intelektualarekin bateratu zuen. Euskal Herriko zenbait komunikabidetan ohiko zutabegile eta solaskide izateaz gainera, Euskal Herriari buruzko liburuak ere idatzi zituen, besteak beste \"La Euskadi invertebrada\". 2000. urtean, Diego L\u00f3pez Garridorekin batera, \"Ser nacionalista\" argitaratu zuen. Euzko Alderdi Jeltzalearen irizpide ofizialekin oso kritiko agertu zen eta geroago EAJtik atera zen. EAJ gobernutik kanporatzearen aldeko \"Aldaketa\" taldea sortu zuen beste batzuekin batera. Bere ibilbide politikoaren azken urteetan, PSErekin bat egin zuen.\nHala ere, 2014an Alderdi Popularrak proposatuta mintzatu zen Eusko Legebiltzarreko Autogobernu Lantaldean, autonomia estatutuaren erreformaren aurka, abertzaleek bakarrik nahi zutelakoan."}
{"id": "274617", "revid": "28807", "url": "https://eu.wikipedia.org/wiki?curid=274617", "title": "Joseba Arregi Aranburu", "text": ""}
{"id": "274618", "revid": "58701", "url": "https://eu.wikipedia.org/wiki?curid=274618", "title": "Max Ernst", "text": "Max Ernst artista alemaniarra izan zen (Br\u00fchl, Renania, 1891ko apirilaren 2a - Paris, 1976ko apirilaren 1a). Irrazionaltasunaren, ametsen eta subkontzientearen pintoretzat hartu izan da.\nBiografia.\nBonnen filosofia-ikasketak egin zituen, eta 1917az geroztik margotzen hasi zen. Lehen Mundu Gerran soldadu izan zen, eta 1919an Koloniako artisten dada taldea sortu zuen, Jean Arp pintore frantsesarekin batera. Azken joerei jarraituz, teknika neorrealistak sortu zituen: collagea (jatorri desberdineko elementuak elkartu eta osotasun bat sortzean datzan konposizioa) eta \"frottage\"a (gainazal lakar eta zimurren gainean igurtziz lorturiko irudiak erabilita). Gisa horretako lanen artean aipatzekoak dira: \"Muna\" (1927), \"Hiri amaigabea\" (1937), \"San Antonioren tentaldia\" (1946). 1930ean aktore-lanetan aritu zen Luis Bu\u00f1uelen \"L\u2019age d\u2019or\" filmean. \"Pinturaz haraindi\" idatzi zuen 1948an. Bigarren Mundu Gerran, alemanak Frantzian sartu zirenean, Ernst espetxeratu egin zuten, eta kartzelan \"dekalkomania\" deituriko teknika landu zuen.\n1941-1949 urteetan Estatu Batuetan bizi izan zen eta eskulturari ekin zion, \"Capricorn\" (1948, \"Kaprikornioa\"). Peggy Guggenheim Ernsten emaztea izan zen, eta Ameriketan bizi zela, Dorothea Tanning iparramerikar margolariarekin ezkondu zen. Europan berriro (1949), aurreko molde surrealistek ez zuten halako eraginik izan bere margolanean. Max Ernst XX. mendeko artista handienetakoa izan zen."}
{"id": "274619", "revid": "1545", "url": "https://eu.wikipedia.org/wiki?curid=274619", "title": "Propileno", "text": ""}
{"id": "274620", "revid": "46380", "url": "https://eu.wikipedia.org/wiki?curid=274620", "title": "Jesse Douglas", "text": "Jesse Douglas (New York, - \"ibidem\", ) estatubatuar matematikaria izan zen. Geometria diferentziala landu zuen Columbia Collegen, 1920-1926 urte-bitartean, eta hurrengo lau urteetan Princetonen, Harvarden, Chicagon, Parisen eta G\u00f6ttingenen aritu zen. Plateauren problema, 1760an Lagrangek azaldu zuena, eta matematikari handiek (Riemann, Weierstrass eta Schwarz-ek) landu izan dutena, Douglasek ebatzi zuen osorik. 1943an, B\u00f4cher saria jaso zuen American Mathematical Society delakoak emana, Plateauren problema ebazteagatik, eta bereziki hiru artikulu hauek idazteagatik: \u00abGreen's function and the problem of Plateau\u00bb (\u00abGreenen funtzioak eta Plateauren problema\u00bb); \u00abThe most general form of the problem of Plateau\u00bb (\u00abPlateauren problemaren formarik orokorrena\u00bb); eta \u00abSolution of the inverse problem of the calculus of variations\u00bb (\u00abBariazioen kalkuluaren alderantzizko problemaren ebazpena\u00bb). Geometriaz gainera, bariazioen kalkulua eta talde-teoria ere landu zituen."}
{"id": "274621", "revid": "336", "url": "https://eu.wikipedia.org/wiki?curid=274621", "title": "Roy Harrod", "text": "Sir Henry Roy Forbes Harrod (Londres, 1900eko otsailaren 13a - Holt, Norfolk, 1978ko martxoaren 8a) britainiar ekonomista izan zen.\nEkonomia kapitalisten epe luzeko hazkundearen azterketa bat egin zuen. \"Towards a Dynamic Economics\" (1948, \"Ekonomia dinamiko baterantz\") lanean Harrodek oreka ekonomikoaren egoera azaldu zuen: aurrezki- eta inbertsio-berdintasuna. Harroden iritziz, hala ere, inbertsioa errenta nazionalaren hazkundearekin lotuta dago, eta aurrezkia, berriz, errenta nazionalaren mende dago. Harrodek zioen, bestalde, enpresaburuek erabakitzen dituztela errenta nazionalaren hazkunde-tasak, inbertsioarekin eta aurrezkiarekin zerikusi zuzena duten erabakiak edozein direla ere. Bestalde, ekonomia zuzendu egin behar da, ezin utz daiteke bera bakarrik. Harroden aburuz, botere publikoen parte-hartzerik gabeko hazkunde ekonomikoa koiunturaren araberako gorabehera-segida bat izango da. Harroden teoria hainbat ekonomistak jarri zuten zalantzan, Solowek edo Domarrek besteak beste, haiek bestelako hazkunde-eredu batzuk landu baitzituzten."}
{"id": "274622", "revid": "336", "url": "https://eu.wikipedia.org/wiki?curid=274622", "title": "Dino Risi", "text": "Dino Risi (Milan, Italia, 1916ko abenduaren 23a - Erroma, Italia, 2008ko ekainaren 7a) italiar zinemagilea izan zen.\nBiografia.\nBigarren Mundu Gerraren ostean egin zuen film laburrak, \"Barboni\" (1946), Veneziako Mostraren saria jaso zuen. Gero, behe-mailako klaseen bizitza eta ohiturak estetika neorrealistaz agertzen zituen film laburrak egin zituen.\nNeorrealismoa beherantz hasia zelarik \"Poveri ma belli\" (1956, \"Pobreak baina ederrak\") komedia egin zuen, arrakasta handia izan zuen film luzea.\nAurrerago, ohiturazko komediak egin zituen, asko eta asko Italiako antzezle ospetsuenekin: Vittorio De Sica eta Sofia Loren, Vittorio Gassman, Ugo Tognazzi. Askoren artean egindako filmetan ere parte hartu zuen.\n1970etik aurrerako filmek umore beltza, satira eta ezkortasuna dute ezaugarri nagusitzat.\nFilmak: \"Una vita difficile\" (1961, \"Bizimodu nekeza\"); \"Il sorpasso\" (1962); \"I mostri\" (1963, \"Munstroak\"); \"In nome del popolo italiano\" (1971, \"Italiako herriaren izenean\"); \"Profumo di donna\" (1974, \"Emakume perfumea\"); \"I nuovo mostri\" (1977, \"Munstro berriak\")."}
{"id": "274623", "revid": "512", "url": "https://eu.wikipedia.org/wiki?curid=274623", "title": "Fidel Sagarminaga", "text": "Fidel Sagarminaga Epalza (Bilbo, Bizkaia, 1830eko irailaren 27a - Bilbo, 1894ko martxoaren 20a) bizkaitar politikaria, kazetaria eta idazlea izan zen. Jakintsua eta politikoki foruzale liberala, bere garaian gizon ospetsua izan zen.\nFamilia.\nBilbon 1830eko irailaren 27an jaioa, bere gurasoak Pedro Sagarminaga Gandasegi eta Martina Epalza Lekanda izan ziren, biak bilbotarrak. Aitaren aldeko aiton-amonak zeanuritar jatorriko Juan Antonio Sagarminaga eta Maria Josefa Gandasegi abandotarra izan zituen, amaren aldetikoak orozkoar jatorriko Pablo Antonio Epalza eta Maxima Lekanda bilbotarra. Elvira izeneko arreba bat izan zuen. Mar\u00eda Angeles Padilla Montoto ezkondu zuen, eta seme bat izan zuten, Pablo, aita baino lehenago hil zena.\nIbilbide politikoa Madrilen.\n1848an, Ram\u00f3n Mar\u00eda Narv\u00e1ezen gobernu moderatuaren garaian, Bizkaiko Probintzia Kontseiluko bigarren Ofizial izendatua izan zen, kargua 1850ean utzi zuela. Sociedad Bilbainako kide gisa nabarmendu zen, zeinaren Batzordeko Idazkaria izan zen 1856an. Urte horretan \"El Criterio\" aldizkaria sortu eta zuzendu zuen eta Madrilgo Ateneoan aktiboki parte hartu zuen. Handik gutxira administrazioara itzuli zen, Francisco Armeroren gobernuarekin 1857tik 1858ra bitartean Cuencako gobernadore zibila izendatua izan zenean. Jos\u00e9 Posada Herrerak, Leopoldo O'Donnell buru zuen Uni\u00f3n Liberalaren gabineteko Gobernazio ministroak, Gobernazioko idazkaritzako bigarren mailako ofizial gisa errekuperatu zuen. 1858tik 1863ra bitartean egon zen karguan, eta garai horretan Antonio C\u00e1novas del Castillo Ministerioko idazkariordea ezagutu zuen. 1863an igoarazi zuten, lehen mailako ofizial izendatua izan zela. Hurrengo urtean, osasun arazoak medio, kargua utzi zuen. 1858an Diputatuen Kongresuan eserlekua lortu zuen, Uni\u00f3n Liberal alderdiaren zerrendetan Vinar\u00f2sko barrutian hautatua. \nEuskal Herriratzea.\n1868. urteko iraileko iraultzak Euskal Herrira itzultzera behartu zuen. Batzar Iraultzaileak aukeratu eta Eduardo Victoria de Lezeak zuzendutako udalgobernu liberalean zinegotzi izendatua izan zen. 1872ko otsailaren 1ean, Bigarren Karlistaldiaren hasieraren bezperetan, Bilboko alkate hautatu zuten. Hilabete batzuen buruan, maiatzaren 29an, dimisioa aurkeztu zuen, karlistekin negoziatu zen Zornotzako itunarekin ados ez zegoelako. 1876 eta 1877 urte bitartean Bizkaiko ahaldun nagusia izan zen, foru instituzioak ezabatu aurretiko azkena.\n1876an Karlista eta liberalen arteko gerra amaitutakoan, foruak galtzeko zorian zeudelarik, Madrila jo zuen, 1839. urteko legedia mantentzeko asmoz. Apirilean foru konponbidea negoziatzeko, Bizkaiko Batzar Nagusiek Gorteetan mandatari izendatu zuten. C\u00e1novas del Castillo Espainiar estatuko gobernuburuarekin elkarrizketatu zen, baina bilerak ez zuen onik izan. Aurreko urtean, karlisten porrotak foruen abolizioa ekarri zezakeela iragarriz, \"Dos palabras sobre el carlismo vascongado\" liburuan, altxamendu karlistak foruekin zer ikusirik ez zuela defendatu zuen. Madrilen bertan foruen aurkako kanpainari erantzuteko eta hauek defendatzeko asmoz, eta beste euskal foruzale askorekin batera, 1876tik 1878ra bitartean argitaratu zen \"La Paz\" aldizkaria sortzen lagundu zuen. Alferrikako ahalegina izan zen eta Canovasek foru erregimena ezeztatzen zuen 1876ko uztailaren 21eko Legea izenpetu zuen.\nForuzaletasun \"gogorraren\" buruzagia.\nForuen abolizioaren ondorioz Sagarminaga foruzaletasun liberaletik \"gogorrera\" (gaztelaniaz, \"intransigente\") igaro zen, 1876ko lege ezeztatzailea ez onartzea eta indargabetzea helburu zuena. 1876tik aurrera eta 1880ko hamarkadan zehar foruen berrezarpenaren aldeko korronte politiko horren buruzagi politikoa izan zen. 1876 edo 1877an Euskal Batasunaren Alderdi Foruzalea (gaztelaniaz Partido Fuerista de Uni\u00f3n Vascongada) alderdia sortu zuen, handik gutxira Euskal-Nafar Batasuna (Uni\u00f3n Vasco-Navarra) izena hartuko zuena, eta izen bereko egunkaria bozeramaile izango zuena. Aipatu alderdia Euskal Herriko elkarte politiko espezifiko bat antolatzeko lehen saiakera izan zen. 1879an foruen aldeko Euskal-Erria elkartea sortu zuen Bilbon, beste lagun batzuekin batera. Urte berean Gorteetako diputatu hautatu zuten Durangoko hauteskunde-barrutiko ordezkari gisa, Euskal-Nafar Batasuna alderdiaren eskutik.\nEuskal Nafar Batasuna alderdia eta Euskal-Erria elkartea, antzeko ideiak zituen Nafarroako Euskal Elkargoarekin batera, mugimendu foruzalearen zutabe politikoak izan ziren. Foruen abolizioaren ondoren eta ondorioz antolatu zen mugimendu politiko-kultural hori Hego Euskal Herriko Lehen Euskal Pizkundearen bultzatzailea izan zen. Zenbait autorek euskal nazionalismoaren aurrekaritzat jotzen dute.\n\"La Paz\" aldizkaria sortu zuen Madrilen, eta historiako obrak ere idatzi zituen. Lan aipagarriak: \"El gobierno y r\u00e9gimen foral del se\u00f1or\u00edo de Vizcaya desde el reinado de Felipe II hasta la mayor edad de Elisabet II\" (1892) eta \"Memorias hist\u00f3ricas de Vizcaya\" (1880).\nKalea.\nBere omenez Bilboko Udalak Santutxu auzoko kale bati (\"Sagarminaga kalea\") bere izena eman zion."}
{"id": "274624", "revid": "96586", "url": "https://eu.wikipedia.org/wiki?curid=274624", "title": "Heinrich Sch\u00fctz", "text": "Heinrich Sch\u00fctz (K\u00f6stritz, Turingia, 1585eko urriaren 9a \u2013 Dresden, 1672ko azaroaren 6a) alemaniar musikagilea izan zen. 1599an, koru-mutila izan zen Kasselgo gorteko kaperan. 1609-1612 urte-bitartean, musika-ikasketak egin zituen Venezian G. Gabrielirekin. Harrezkero, harreman estuak izan zituen beti Italiarekin. Geroago Kasselgo gorteko organista izan zen, eta 1617. urtetik hil arte, Dresdengo kapera-maisu. 1635-1641 urte-bitartean, Kopenhagen bizi izan zen, Danimarkako printzeak gonbidatua. Sch\u00fctz XVII. mendeko alemaniar musikagilerik handiena izan zen. Haren musika-lanetan italiar, holandar eta frantses moldeak nahasten dira. Koru-musika dramatiko ezin hobea idatzi zuen, eta moteteak Lassusek eta J.S. Bachek idatzi zituztenekin pareka daitezke. Lan aipagarriak dira, besteak beste: \"Il 1\u00b0 libro de madrigali\" (1611); \"Concerte\" (1618); \"Psalm CXXXIII\" (1621); \"Cantiones sacrae\" (1625); \"Symphoniae sacrae\" (1629); \"Jesu Kristo gure Jaunaren pasio eta heriotza\" (lau pasio, lau ebanjelioen arabera)."}
{"id": "274625", "revid": "46380", "url": "https://eu.wikipedia.org/wiki?curid=274625", "title": "Juliusz S\u0142owacki", "text": "Juliusz S\u0142owacki ( ahoskatua; Krzemieniec, Errusiar Inperioa, \u2013 Paris, ) poloniar poeta eta antzerkigilea izan zen. Adam Mickiewicz eta Zygmunt Krasi\u0144skirekin batera, poloniar idazle erromantiko nagusien taldea osatu zuen. Haren hiztegi aberatsa eta irudi aberatsak ondorengo poeta sinbolistentzat eredu izan ziren. Lituanian ikasi zuen 1829 arte: gero, Finantza Ministerioan lan egin zuen 1830eko matxinada arte. Dirudienez, matxinatuen aldeko eginkizunen bat egiteagatik lana utzi behar izan zuen. Poloniatik Dresdera, Parisera, eta Londresera joan zen. Suitzan eta Italian ere bizi izan zen. Ekialde Hurbilera ere egin zituen bidaiak (1837-1838), baina Parisen eman zituen urte gehienak, hara erbesteratzen baitziren 1830eko matxinadatik ihes egindako poloniarrak. Lan nagusiak: \"Anhelli\" (1838) hitz lauz idatzitako poema, \"Krol-Duch\" (1847an zati bat, 1925ean osorik, \"Izpirituaren Erregea\"). Antzerkiak, \"Sen srebrnny Salomei\" (1844, \"Salomeren zilarrezko ametsa\"), \"Fantazy\" (1843)."}
{"id": "274627", "revid": "90538", "url": "https://eu.wikipedia.org/wiki?curid=274627", "title": "Pedro Irizar", "text": "Pedro Irizar Barnoya (Azkoitia, Gipuzkoa, 1910eko abuztuaren 11 - Madril, Espainia, 2004) euskal hizkuntzalaria, ingeniaria eta gaztelaniazko idazlea izan zen. Euskaltzain urgazlea izan zen 1947az geroztik, eta ohorezko euskaltzain 1987az geroztik.\nBizitza.\nMadrilen eman zuen bizitza, eta urteetan aurrera joanda ere, ez zion utzi hizkuntzalaritzari. Alor horretan, euskal aditza izan zuen aztergai nagusi hirurogei urtez, horren inguruko hainbat lan kaleratuz. Lehenik, gipuzkerazko aditz-formak bildu zituen, eta bi liburutan kaleratu. Beste horrenbeste egin zuen, ondoren, bizkaierakoekin (bi liburu), hegoaldeko goi-nafarrerakoekin eta erronkarierakoekin (liburu bana), lapurterakoekin (bi liburu), mendebaldeko behe-nafarrerakoekin (liburu bat) eta ekialdeko behe-nafarrerakoekin (hiru liburu) eta zubererakoekin (liburu bat).\n2000. urtean omenaldia eskaini zion jaioterriko udalak, euskararen alde eginiko lana eskertzeko asmoz. 2008an, Euskaltzaindiak, haren lan guztiak bilduta, \"Morfologia del verbo auxiliar vasco\" argitaratu zuen."}
{"id": "274628", "revid": "28807", "url": "https://eu.wikipedia.org/wiki?curid=274628", "title": "Pedro Yrizar Barnoya", "text": ""}
{"id": "274629", "revid": "512", "url": "https://eu.wikipedia.org/wiki?curid=274629", "title": "Dobsonia moluccensis", "text": "Dobsonia moluccensis Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274630", "revid": "28807", "url": "https://eu.wikipedia.org/wiki?curid=274630", "title": "Pedro Yrizar", "text": ""}
{"id": "274631", "revid": "59723", "url": "https://eu.wikipedia.org/wiki?curid=274631", "title": "Muhammad Ali Jinnah", "text": "Muhammad Ali Jinnah (; ; Karatxi, - \"ibidem\", ) Pakistango buruzagi musulmana eta lehen gobernaria izan zen. \nIngalaterran abokatu-ikasketak egin ondoren, Bombayko Epaitegi Goreneko eta Britainia Handiko Inperioko Legegintza Kontseiluko lehendakaria izan zen. Musulmanen Ligako kide zen 1913an, eta erakunde horretako lehendakari izan zen, 1916tik aurrera. Lehen Mundu Gerran hinduen arteko batasuna lortu nahi izan zuen. Ez zuen onartzen Gandhik Indiaren burujabetasuna lortzeko proposatzen zuen bidea. Gero, estatu musulman eta hinduen bereizketa, eta musulmanek gobernu zentralean eta behin-behinekoan parte hartzeko aukera berak izatea proposatu zuen. Hinduak indar hartzen hasi ziren eta horren beldurrez, Pakistan barruan Musulman Estatu Askea sortzea proposatu zuen. Hala gertatu zen eta Pakistan estatu burujabe bilakatu zenean, behin-behineko gobernuko lehendakaria izan zen, 1947an. Liaquat Ali Khanek hartu zuen bere lekua hura hil ondoren (1948)."}
{"id": "274632", "revid": "58701", "url": "https://eu.wikipedia.org/wiki?curid=274632", "title": "Fran\u00e7ois de La Rochefoucauld", "text": "Fran\u00e7ois de La Rochefoucauld (Paris, Frantzia, 1613ko irailaren 15a - \"ib.\", 1680ko martxoaren 17a) frantses idazle moralista izan zen. La Rochefoucauld Llancourteko VI. dukea izan zen.\nBiografia.\nIkasketa militarrak egin zituen gaztetandik eta Richelieu kardinalaren aurkako mugimenduetan parte hartu zuelako preso hartu zuten, 1637an. 1648an, Mazarino kardinalaren aurkako matxinadan parte hartu zuen (Fronda), eta larri zauritu zuten 1652an, Cond\u00e9ren gudarosteko buruzagi zela.\nGerra- eta politika-joko hauek guztiak utzi eta, erregearen mendean jarri ondoren, sartu zen literatura-munduan. \"R\u00e9flexions ou Sentences et Maximes\" (1665) bere liburuak eskandalua eraman zuen Parisko literatura-giroetara, obra horretan gizakiari buruz nagusitzen den ikuspegi guztiz ezkorragatik. Maxima haietan, gizakiei bizitzako maila guztietan darien berekoikeria salatu zuen La Rochefoucauldek. 1665-1678 urte-bitartean plazaratu zuen bere obra, eta urte horietan guztiz zorroztu zuen estiloa. Erdi itsu utzi zuen gaitz batek jo zuen zahartzaroan."}
{"id": "274633", "revid": "336", "url": "https://eu.wikipedia.org/wiki?curid=274633", "title": "Paul Lafargue", "text": "Paul Lafargue (Santiago, Kuba, - Draveil, Frantzia, ) Frantziako sozialismoaren aitzindaria izan zen.\nBizitza.\nMedikuntzako ikasketak egin zituen. Gaztetandik sozialista izan zen. Engelsekin eta Karl Marxekin izan zen Londresen, eta Marxen alabarekin ezkondu zen. Lehen Internazionaleko kidea zen eta Espainian, Portugalen eta Londresen zehar ibili zen. Frantziako Langileriaren Alderdia sortu zuen, 1880an, Jules Guesde frantses marxistarekin batera. 1885ean, diputatu hautatu zuten Lillen, baina sozialistek burges gobernu batean parte hartzearen aurka agertu zen.\nIdazlanak.\nHarenak dira \"Le droit \u00e0 la paresse\" (1880, \"Alferkeriarako eskubidea\") eta \"La Religion du capital\" (1887, \"Kapitalaren erlijioa\") panfletoak. Materialismo dialektikoa eta historikoa Frantzian hedatzeko ahaleginak ere egin zituen lan hauetan: \"Le Mat\u00e9rialisme \u00e9conomique de K. Marx\", (1884, \"K. Marxen materialismo ekonomikoa\"); \"La Th\u00e9orie de la plus-value de K. Marx\" (1895, \"K. Marxen plusbalioaren teoria\")."}
{"id": "274634", "revid": "65203", "url": "https://eu.wikipedia.org/wiki?curid=274634", "title": "Maximiliano I.a Mexikokoa", "text": "Fernando Maximiliano Jos\u00e9 Mar\u00eda Habsburgo-Lorenakoa, ezagunagoa Maximiliano I.a Mexikokoa gisa (Viena, Austriar Inperioa, 1832ko uztailaren 6a - Queretaro, Mexiko, 1867ko ekainaren 19a), Austriako artxidukea eta Mexikoko enperadorea izan zen.\nBiografia.\nFrantzis Karlos artxidukearen eta Bavariako Sofiaren semea, eta Frantzisko Josef I.aren anaia zen.\n1857an, Belgikako Leopoldo I.aren alaba Karlotarekin ezkondu zen. Lonbardia-Benetoko errege izan zen 1857tik 1859ra. Napoleon III.aren armadak Mexikon sartu zirenean (1864), hango nobleziako elkarte batek Mexiko inperio bihurtzea eta Maximiliano, gaztelaniaz zekienez, enperadore egitea erabaki zuen.\nFrantziaren mende zegoen Mexikoko lurraldean bakarrik izan zen enperadore, Benito Ju\u00e1rez errepublikanoen buruak ez baitzion gehiagotarako aukerarik eman.\n1868an, Frantziako gudarosteek laguntza ukatu egin zioten eta ezin izan zien eutsi errepublikanoei. Queretaron bi hilabetean inguratuta egon ondoren, garaitu egin zuten haiek, preso hartu, eta gerra-kontseilu batean hiltzera kondenatu zuten. Tomas Mej\u00eda eta Miguel Miram\u00f3n jeneralekin batera hil zuten."}
{"id": "274635", "revid": "28807", "url": "https://eu.wikipedia.org/wiki?curid=274635", "title": "Fernando Maximiliano Jos\u00e9 Mar\u00eda Habsburgo-Lorenakoa", "text": ""}
{"id": "274636", "revid": "65203", "url": "https://eu.wikipedia.org/wiki?curid=274636", "title": "Ian McEwan", "text": "Ian Russell McEwan (Aldershot, Hampshire, Ingalaterra, 1948ko ekainaren 21a) britainiar eleberrigile eta gidoilaria da.\nBiografia.\nAita militarra zuen, eta Singapur, Tripoli eta beste zenbait lekutan bizi izan zen. Ikasketak utzita, Greziara joan zen. Aurrerago, Sussex eta East Angliako unibertsitateetan ikasi zuen.\nBere lehen bi kontakizun-bildumak \"First Love, Last Rites\" (1975) eta \"In Between the Sheets\" (1978) oso eztabaidatuak izan ziren. Oso estilo landua erabili zuen, obsesio sexual, perbertsio eta heriotzazko kontakizun bitxiak idazteko. Lehenengo eleberriak ere, \"The Cement Garden\" (1978), ama sotoan lurperatzen duten haur batzuei buruzkoa, gai horiek zituen oinarri. Aurrerago ere estilo bereko eleberriak egin zituen: \"The Comfort of Strangers\" (1981) eta \"The Child in Time\" (1987). Beste lan batzuk: \"The Innocent\" (1990), Alemanian 1950eko hamarraldian girotutako thrillerra, eta \"Black Dogs\" (1992), nazismoak Europan utzitako ondorioen erantzuna. Azken urteetako lanak: \"Enduring Love\" (1997), \"Amsterdam\" (1998), \"Atonement\" (2001), \"Saturday\" (2005), \"On Chesil Beach\" (2007), \"Solar\" (2010), \"Sweet Tooth\" (2012), \"The Children Act\" (2014), \"Nutshell\" (2016), \"Machines Like Me\" (2019), \"The Cockroach\" (2019), \n\"Lessons\" (2022)."}
{"id": "274637", "revid": "512", "url": "https://eu.wikipedia.org/wiki?curid=274637", "title": "Henri Pousseur", "text": "Henri Pousseur (Malmedy, - Brusela, ) belgikar musikagilea eta musikaren teorikoa izan zen. Liejako eta Bruselako kontserbatorioetan egin zituen musika-ikasketak. 1951ean, Boulez ezagutu zuen; Boulezen eraginaz gainera, Webernek, Stockhausenek eta Beriok eragin handia izan zuten Pousseuren musikan. Artikuluak eta liburuak idatzi zituen musika berriari buruz, eta Bergen idatziak frantsesera itzuli zituen. Basileako kontserbatorioan musika berriaren irakasle izan zen, eta analisi-ikastaroak egin zituen Koloniako musika berriaren eskolan. Pousseurek hotsaren fenomenoa eraberritzea bilatu zuen. Lan aipagarrienak: \"Sinfonia \"(1955); \"Quintette \u00e0 la m\u00e9moire d\u00b4A. Webern\" (1955), eta \"R\u00e9pons \"(1960); \"Scambi\" (1957); \"Rimes pour diff\u00e9rentes sources sonores\" (1958-1959); \"3 Visages de Li\u00e8ge\" (1961); \"Crois\u00e9es des couleurs crois\u00e9s \"(1970). Idatzi aipagarriak: \"Fragments th\u00e9oriques I. Sur la musique exp\u00e9rimentale\" (1970), eta \"Musique, s\u00e9mantique, soci\u00e9t\u00e9\" (1972)."}
{"id": "274638", "revid": "336", "url": "https://eu.wikipedia.org/wiki?curid=274638", "title": "Alan Bartlett Shepard", "text": "Alan Bartlett Shepard, Jr. (East Derry, New Hampshire, 1923ko azaroaren 18a - Pebble Beach (Kalifornia), 1998ko uztailaren 21a) estatubatuar astronauta izan zen. Estatu Batuetako Itsas Gudarosteko Akademian graduatu zen, tenienteorde mailarekin, 1944an. Bigarren Mundu Gerran itsas armadan jardun zuen; ondoren graduazioak eskuratu zituen Marylandeko Patuxent River Itsas Pilotuen Eskolan, eta Rhode Islandeko Newport Gerrako Itsas Eskolan. 1959an, Estatu Batuetako armadako astronauten saila sortu zen, eta bera izan zen sail hartako lehenengo zazpi kideetako bat. Shepard izan zen, halaber, espaziora hegan egin zuen lehen estatubatuarra, 1961ean; \"Freedom 7\" kapsula nanoan 15 minutuko hegaldia egin zuen 185\u00a0km-ko altueran, orbitaz beheko hegaldi batean. Osasun-arazoak zirela-eta, aldi batez erretiraturik egon ondoren, 1971n, Ilargirako hegaldia zuzendu zuen \"Apolo 14\" ontzian, eta Ilargi gainean iraunaldi luzeena egitea lortu zuten, 33,5 orduko errekorrarekin. 1974an, utzi egin zuen astronauta-lanbidea."}
{"id": "274639", "revid": "56334", "url": "https://eu.wikipedia.org/wiki?curid=274639", "title": "Charlotte Moore Sitterly", "text": "Charlotte Emma Moore Sitterly (Ercildoun, Pennsylvania, AEB, 1898ko irailaren 24a - 1990eko martxoaren 3a) estatubatuar matematikaria eta astronomoa izan zen.\nBiografia.\n1920an eskuratu zuen Matematiketako lizentzia, eta ondoren irakasle laguntzaile gisa lan egin zuen Princetongo Unibertsitatean. Han hasi zen, besteak beste, izar binarioen gaineko artikuluak idazten beste lankideekin batera, eta izarren masari buruzko liburu garrantzitsu bat idatzi zuen lankidetzan.\n1920ko hamarraldiaren amaieran, Mt. Wilson Behatokian hasi zen lanean, eta eguzkiaren espektroari buruzko garrantzizko ikerketak egin zituen, Charles E. St. John eta Harold Babcock zientzialariekin batera.\nKaliforniako Unibertsitatean doktoregoa eskuratu zuen, eguzkiaren orbanen espektroko lerro atomikoez egindako ikerketa bati esker. 1945etik aurrera, National Institute of Standards and Technology delakoan lan egin zuen, espektroen ikerketaren alorrean; hainbat lan antolatu eta osatu zituen, laborategiko datuak aztertu zituen, eta liburuak argitaratu zituen eguzkiaren espektroari buruzkoak."}
{"id": "274640", "revid": "28807", "url": "https://eu.wikipedia.org/wiki?curid=274640", "title": "Charlotte Emma Moore Sitterly", "text": ""}
{"id": "274641", "revid": "56334", "url": "https://eu.wikipedia.org/wiki?curid=274641", "title": "Julius Axelrod", "text": "Julius Axelrod (New York, 1912ko maiatzaren 30a - Bethesda, Maryland, 2004ko abenduaren 29a) estatubatuar biokimikaria izan zen.\nGarrantzi handiko aurkikuntzak egin zituen nerbio-bulkadaren igorpenari buruz, eta Nobel Saria jaso zuen horregatik. Hamabost urtez industria kimikoko ikertzaile gisa lan egin zuen. 1955ean, \"National Institute for Medicine and Health\"eko Farmakologia saileko buru egin zuten. Nerbio-bulkadari buruzko ikerketak egin zituen, mekanismo sinpatikoaren ezagutza sakondu zuen, eta noradrenalina eta beste zenbait gai aztertuz, guruin pinealean, hormonen metabolismoan parte hartzen duten entzimak aurkitu zituen. Efedrina, anfetamina eta metanfetamina alkaloideak aztertu zituen, eta untxien gibelean lehendabiziko biak katabolizatzen dituen entzima bat aurkitu zuen. 1970ean, Medikuntzako Nobel Saria eman zioten, nerbio-bulkadaren transmisioari, eta sinapsi kolinergikoan azetilkolinak gai neurotransmisore gisa izan dezakeen paperari buruz egin zituen ekarpenengatik."}
{"id": "274642", "revid": "6950", "url": "https://eu.wikipedia.org/wiki?curid=274642", "title": "Garcilaso de la Vega", "text": "Garci Lasso de la Vega, (Toledo, 1501 inguruan - Niza, ), Garcilaso de la Vega bezala ezagunagoa, espainiar militar eta Espainiako Urrezko mendeko olerkaria izan zen. (Eskuineko erretratua ez da, benetan, Garcilaso de la Vegaren erretratua, gizon garaikide batena baizik).\nBizitza.\nFamilia noblean jaio zen eta gortean hezi zuten. Anitz gudutan parte hartu zuen: komuneroen kontra Oliasen, turkiarren kontra Rodas uhartean, Nafarroako Gerran eta Hondarribiko setioan, Vienako eta Tunisiako guduetan. Proventzako kanpainan (1536) harri batek buruan jo, eta zauriturik utzi zuen, Muyko gotorlekuari erasoan ari zitzaiola; handik egun batzuetara hil zen.\nErrenazimentu garaiko gizon eredugarria da Garcilaso: soldadu, gorteko gizona eta olerkaria. Hasierako bertsoak Gaztelako zortzikoan idatzi bazituen ere, Joan Bosc\u00e0 bere adiskide minaren eraginez, Italiako bertso-neurriak bereganatu zituen, Petrarkaren moldean. Sonetoak, eglogak eta eresiak idatzi zituen. Oso eragin handia izan du gaztelerazko poesian, eglogen bidez, batez ere. Garcilasoren olerkiak poeta hil ondoren argitaratu ziren, Bosc\u00e1renekin batera, 1542an."}
{"id": "274643", "revid": "46380", "url": "https://eu.wikipedia.org/wiki?curid=274643", "title": "Antonio Mar\u00eda Oriol", "text": "Antonio Mar\u00eda Oriol Urquijo (Getxo, Bizkaia, 1913ko irailaren 15a - Madril, Espainia, 1996ko martxoaren 22a) bizkaitar finantzari eta politikaria izan zen.\nBiografia.\nJos\u00e9 Luis Oriolen semea. Zuzenbideko ikasketak egin zituen Madrilen, eta, aitak eta anaiak bezala, alderdi tradizionalistaren kide izan zen, 1936ko gerra arte. Francoren alde borrokatu zen gerra zibilean, eta familiaren finantzetan jardun zuen luzaroan, kargu politikorik gabe.\n1956an, Gizarte Laguntzarako zuzendari eta Espainiako Gurutze Gorriko lehendakari izendatu zuten, eta Justiziako ministro izan zen 1965-1973 urteetan. Ordena Publikorako Legea eman zuen, frankismoaren arau hertsienei jarraituz, betiere. Garai hartan ugaldu ziren salbuespen-egoerak Gipuzkoan, eta, Burgosko auziaren garaian, estatu osoan. 1973ko uztailean, Francok Estatuko Kontseiluko lehendakari izendatu zuen. 1976ko abenduan, GRAPO talde armatu ezkertiarrak bahitu zuen, eta poliziak askatu zuen bi hilabete geroago."}
{"id": "274645", "revid": "512", "url": "https://eu.wikipedia.org/wiki?curid=274645", "title": "Hernando Pizarro", "text": "Hernando Pizarro Vargas (Trujillo, 1504 - \"ib.\", 1578) espainiar konkistatzailea izan zen. Gonzalo Pizarro \"Luzea\"ren semea. Italian eta Nafarroan borrokatu zen, aita bezala. 1530ean, bere anaia Franciscok Perura eraman zuen anaia, Gonzalorekin eta Juanekin batera. Pizarro anaiek Atahualpa buruzagia hil eta haren altxor handiaz jabetu ondoren, Hernando Espainiara itzuli zen, Erregeari aberastasun hartatik zegokion bostena ematera. Atzera Perura itzuli zenean, Cusco gobernatzeko kargua eman zioten, Juan eta Gonzalo anaiekin batera. Almagroren etsai amorratua izan zen, eta hainbat liskarren ondorioz, Pizarro anaien eta Almagroren arteko gerra sortu zen, 1538an. Salinasko guduaren ondoren, Almagro preso hartu eta hil zuten, Hernandoren aginduz. 1539an, Espainiara itzuli zen, eta Indietako kontseiluaren aginduz, preso egin zuten Almagro hiltzeagatik. Motako gazteluan gatibu egon zen, 1560. urtea arte. Askatasuna eskuratu zuenean, Trujillora joan zen, eta han hil zen."}
{"id": "274646", "revid": "512", "url": "https://eu.wikipedia.org/wiki?curid=274646", "title": "Giovanni Battista Venturi", "text": "Giovanni Battista Venturi (Bibbiano, Italia, 1746ko martxoaren 15a - Reggio nell'Emilia, Italia, 1822ko apirilaren 24a) fisikaria izan zen. Modenako Ingeniari Militarren Eskolan eta Paviako Unibertsitatean Fisikako irakasle izan zen. Hidraulikan egin zituen ikerketa eta lanengatik da batez ere ezaguna, baina hotsei eta koloreei buruzko ikerketak ere egin zituen. Leonhard Eulerren eta Daniel Bernoulliren garaikidea izan zen. Lazzaro Spallanzaniren ikaslea izan zen, eta apaiz ordenatu zuten 1769an.\nFisikari honen izenetik hartu zuten izena Venturi efektuak eta Venturi hodiak."}
{"id": "274647", "revid": "512", "url": "https://eu.wikipedia.org/wiki?curid=274647", "title": "Dobsonia pannietensis", "text": "Dobsonia pannietensis Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274648", "revid": "46380", "url": "https://eu.wikipedia.org/wiki?curid=274648", "title": "Assia Djebar", "text": "Assia Djebar (; Cherchell, Aljeria, 1936ko ekainaren 30a - Paris, 2015eko otsailaren 6a) frantsesezko idazlea, zinemagilea, antzerki-zuzendaria eta historialaria izan zen.\n1962an bat egin zuen Aljeriako independentzia mugimenduarekin, baina, hiru urte geroago, Parisa erbesteratu behar izan zuen, Boumedienen estatu kolpearen ondorioz. Parisen karrera artistiko distiratsu bezain emankorra hasi zuen zineman, antzerkian eta literaturgintzan.\nBere literatura lanen artean \"Aljeriar kuartetoa\" tetralogia nabarmentzen da, lau eleberriok osatua: \"Maitasuna\", \"Fantasia\", \"Sultanaren itzala\" eta \"Handia da presondegia\". Obra horren bidez indarkeriaren aurkako eta emakumeen aldeko borrokalari nekaezin gisa ezagutarazi zuen bere burua. Bere beste obra garrantzizko bat \"Medinatik urrun\" da (1993), emakume musulmanari buruzko ikuspegi zorrotza, hejiratik (622) gaur egun arte. 1998an \"Dolua basakeria batengatik\" eleberria argitaratu zuen, bere herrialdeko gatazka armatuetan hil diren pertsona guztiei egindako omenaldi gisa."}
{"id": "274649", "revid": "28807", "url": "https://eu.wikipedia.org/wiki?curid=274649", "title": "Fatima-Zohra Imalayen", "text": ""}
{"id": "274650", "revid": "58701", "url": "https://eu.wikipedia.org/wiki?curid=274650", "title": "Peter Hacks", "text": "Peter Hacks (Wroc\u0142aw, 1928ko martxoaren 21a - Berlin, Alemania, 2003ko abuztuaren 28a) alemaniar idazlea izan zen, jatorriz eslovakiarra.\nBiografia.\nEkialdeko Berlinera alde egin zuen 1955ean, eta Bertolt Brechten Berliner Ensemble taldera bildu zen; gerora, (1960-1963) Deutsches Theater-en ibili zen.\n1963an, antzerkia utzi eta literaturan murgildu zen erabat. Nabarmena da haren obretan, lehenbizikoetan batik bat, Brechten eragina, gero harekiko lotura hautsi bazuen ere.\nHasieran, gai historikoko komediak idatzi zituen, ikuspegi marxistatik azalduak: \"Er\u00f6ffnung des indischen Zeitalters\" (1955, \"Indiako aroaren hastapena\"); \"Die Schlacht bei Lobositz\" (1958\", Lobositzeko gudua\"); \"Der M\u00fcller von Sanssouci\" (1958, \"Sanssouciko errotaria\"); eta errealismo sozialistaren mugak gainditzen ahalegindu zen, klasizismo sozialistaren bila ekinez.\nAipagarriak ditu honako beste obra hauek ere: \"Volksbuch von Herzog Ernst\" (1957, \"Ernst kondearen liburu herrikoia\") eta \"Historien und Romanzen\" (1986, \"Istorioak eta erromantzeak\")."}
{"id": "274651", "revid": "58701", "url": "https://eu.wikipedia.org/wiki?curid=274651", "title": "Vytautas Landsbergis", "text": "Vytautas Landsbergis ( ahoskatua; Kaunas, ) Lituaniako politikaria da.\nBiografia.\nVilniusko Kontserbatorioan piano-ikasketak egin ondoren, kontzertuak ematearekin batera, kontserbatorioko irakasle ere izan zen. SESBean Gorbatxoven erreformak hasi zirenean, Landsbergisek mugimendu nazionalista bat sortu zuen 1988an, eta Lituaniaren independentzia eskatu. Lituanian egin ziren lehen hauteskunde libreetan, Fronte Independentistak gehiengo zabala lortu zuen, eta Landsbergis Errepublikako lehendakaritzara iritsi zen. 1990ean, Lituaniako Errepublikaren independentzia aldarrikatu zuen, baina Gorbatxovek ez zuen onartu eta blokeo ekonomikoa ezartzeko mehatxua egin zuen. SESB desegin eta Estatu Independenteen Erkidegoa (EIE) sortu zenean, Lituaniaren independentzia onartu zen, eta Landsbergisek garai bateko soldadu sobietarrak pixkanaka Lituaniatik ateratzea hitzartu zuen Moskuko agintariekin. 1993an, lehendakari kargua utzi zuen eta 2004an, Europar Parlamentuko kide hautatu zuten."}
{"id": "274652", "revid": "336", "url": "https://eu.wikipedia.org/wiki?curid=274652", "title": "Laurence Sterne", "text": "Laurence Sterne (1713ko azaroaren 24a \u2013 1768ko martxoaren 18a) irlandar eleberrigile eta elizgizon anglikanoa izan zen.\nBiografia.\nLaurence Sterne Clonmelen Irlandan,Tipperary izeneko udalerrian jaio zen. Bertan zuen kokalekua \u00a0bere aitaren erregimentuak (militar ingelesa zen). Aitaren lanbidea zela eta askotan mugitzen ziren bizilekuz, urtebete leku berean eman gabe. Cambridgen hasi zituen ikasketak eta 1737an Arte Ederren ikasketak amaitu zituen. Ikasle gisa arrakasta berezirik izan ez bazuen ere, han ezagutu zuen gero adiskide min izango zuen John Hall-Stevenson, eta han irakurri zituen John Locke, Rabelais eta Montaigne, Sterneren obran eragin handia izango zuten autoreak denak ere.\nIbilbidea.\n1738an apaiz egin zen eliza anglikanoan eta laster Coxwoldeko (Yorkshire) bikario kargua eman zioten eta parrokia horretan egon zen 20 urtez lan egiten. Han ezagutu zuen ondoren bere emazte bihurtuko zen Elizabeth Lummley, eta geroxeago miss Fourmantelle, \u201cDear Kittiy\u201d, bolada batean bere maitalea izango zena. Orduan idatzi zuen bere lehen nobela, \"The History of a Good Warm Watchcoat\" (1759, \"Beroki on baten historia\"), hasieran \"A Political Romance\" deitua, elizgizonek karguak eta ondasunak bereganatzeko izaten zuten irrika bizia gogor astintzen zuen alegoria satirikoa. Lotsatutako elizgizonek hala eskatuta liburua errea izan zen. Honek bere lanean igo edo hobetzea galerazi zion baina idazterako zuen gaitasuna erakutsi zion.\nBera eta emaztea tuberkulosiak jota zirela, osasuna gutxitzen zihoanez, idazteari eman zion bete-betean bere parrokiak apaiz baten eskuetan utzita. Hala sortu zuen \"Life and Opinion of Tristan Shandy, Gentleman\" (1760-1767). Bederatzi liburukitan argitaratutako eleberri bitxi, ausart eta berritzailea, umore handiz idatzia, Locke filosofoaren eragina duena.\n1760an Londresen hartu zuen bolada baterako bizilekua, eta, bere liburuaren arrakastaren ondorioz, harrera ezin hobea egin zioten goi mailako gizartean. 1761ean bizimodu hark osasuna higatu zion azkenik, eta odol jario handi baten ondoren medikuek Frantzian atseden hartzea aholkatu zioten. 1762tik 1764ra Toulousen\u00a0bizi izan zen, eta 1765ean Frantzian eta Italian zehar bidaiatu zuen. Londresen izan zuen arrakasta berbera izan zuen Frantziako literatura-giroetan, eta Dideroten adiskide egin zen han.\nEliza.\n1766an Elizabeth Draper izeneko emakumea ezagutu zuen. East India Company konpainiako ofizial baten emazte hau guztiz liluragarri suertatu ztzaion Sterneri eta erlazio bat izan zuten. Hiru hilabetetara Eliza Indiara itzuli eta bertan tuberkulosiak jota hil zen. 1768. urtearen hasieran, Sternek bere \"Bidaia Sentimentala\" argitaratu zuen Elizari buruzko erreferentzia bitxiak biltzen dituena, eta harremana, nahiz eta platonikoa izan, interes handia piztu zuen. Era berean, \"Jounarl to Eliza\" idatzi zuen, zati bat berari bidali zion eta bestea 1894. urtean ezagutu zena, British Museumi eman zitzaionean. Haren omenez idatzi zuen \"Letters from Yorick to Elize\" (1775, \"Yoricken gutunak Elizeri\").\nHeriotza.\n\"Bidaia Sentimentala\" argitaratu eta hilabetera Sterneren indarrak huts egin zuten eta Old Bond Street kaleko 41ean hil zen 1768an 54 urte zituela. St George'sko elizpean lurperatu zuten, Hanover Plazan.\nObra.\nEleberriaren eta saiakeraren arteko hibrido baten sortzailetzat jo izan dute aditu askok Laurence Sterne. Javier Cercas idazlearen esanetan Sternek egin zuen ekarpenik handienetakoa Kixotea ingeles literaturara eraldatuta ekartzea izan zen XVIII. m.\n\"The Life and Opinions of Tristram Shandy\".\nBere nobelarik famatuenetakoan, \"The Life and Opinions of Tristram Shandy\" (9 liburukiz osatuta dagoena), narratzaileak digresio eta anekdotekin azaltzen du istorioa. Bertako pertsonaia nagusiak Tristan Shandyren aita (Walter Shandy), ama (izenik agertzen ez dena), osaba Toby, Trim kaboa (Tobyren morroia), Slop doktorea eta Yorick parrokoa dira. Nobelaren argumentu nagusia oso zehatza ez den arren, etxeko giroan gertatzen diren hainbat anekdotari buruzkoa da. Hauekin idazleak gertakizun komikoak kontatzen ditu asmo satiriko argiarekin.\n\"Tristram Shandy\" argitaratu zenerako, finkatua zegoen nobela ingelesean bai kontakizuna nondik nora eraman, bai intriga nola korapilatu, bai pertsonaien arteko harremanak nola antolatu, bai nolako errealitatezko ukitua eman fikzioari, bai, azkenik, nobelaren unibertso ondo antolatuaren baitan gizakien jokabidea arautuko duten printzipio sendo batzuk nola ezarri. Defoek, Richardsonek eta Fieldingek egina zuten bide hori. Baina \"Tristram Shandy\" argitaratzeak nahaspila ekarri zuen bere bidea egina zuen mundu ondo antolatu horretara, liburu horrek ez baitu kontakizun bakarra, kontakizun-multzo bat baizik, amaierarik sumatzen ez zaiona, gainera. Gainerako ezaugarriek ere ez dute zerikusirik garaiko nobela ingelesak zituenekin. Kritika modernoak, berriz, nobela horren aberastasuna goraipatu du, gaur egungo nobelaren aitzindaritzat aitortzeraino. Virginia Woolfen hitzetan \"heldutasuna iritsi duen lan baten seinale guztiak ageri ditu. Ezein idazle hasiberri ez zen ausartuko halako lizentziak hartzen gramatika, sintaxi eta zentzuarekin, arauekin eta nobela bat nola idatzi beharko litzatekeen erakusten duen tradizio luze eta zaharrarekin\".\n\"Bidaia sentimentala Frantzian eta Italian zehar\".\nSterneren beste lanetako bat: \"Bidaia sentimentala Frantzian eta Italian zehar\" (1768, \"A Sentimental Journey Through France and Italy\"). Liburu komiko motz hori \"Tristram Shandy\" nobelarekin alderatuta oso bestelakoa da. Bertan, gertakizun autobiografikoak, asmatuak, eta bidaia literaturazko zatiak nahasten ditu. Liburua Yoricken eta bere zerbitzari La Fleuren bidaiari buruzko kronika da. Baina ohiko bidaia liburua idatzi beharrean, non britainiar sofistikatuak hegoalde dekadentera egindako bidaia zehatz-mehatz kontatuko zen, bide batez britainiarren kulturaren gorentasuna azpimarratuz, Sternek bestelako ikuspuntua erabili zuen. Bere esperientzia propioan oinarrituta, bidaia nobelatu egiten du, kontakizunaren eta irakurlearen artean fikziozko pertsonaia bat tartekatuz. Idazlearen beraren barne-munduaren isla mugikorra dugu: Frantzia eta Italiako lurrak, haiek bisitatzera egindako txangoa aitzakia delarik, neurri haundi batean."}
{"id": "274653", "revid": "6327", "url": "https://eu.wikipedia.org/wiki?curid=274653", "title": "Fernando Aranburu Irigoien", "text": ""}
{"id": "274654", "revid": "6327", "url": "https://eu.wikipedia.org/wiki?curid=274654", "title": "Fernando Aramburu Irigoyen", "text": ""}
{"id": "274655", "revid": "46380", "url": "https://eu.wikipedia.org/wiki?curid=274655", "title": "Henry Fielding", "text": "Henry Fielding (Sharpham, Somerset, 1707ko apirilaren 22a - Lisboa, 1754ko urriaren 8a) Ingalaterrako eleberrigile, kazetari, dramagile eta poeta izan zen. \u201cCaptain Hercules Vinegar\u201d goitizena erabili zuen argitaratzeko liburu batzuk.\nHaurtzaro eta gaztaroa.\nHenry Fielding Sharpam-en jaio zen, Glastonbury-tik gertu. Ingalaterrako eleberrigile, kazetari, dramagile eta poeta ezezik, idazle, legelari, epaile eta antzerkigilea ere izan zen.\nBere aita Edmund Fielding zen, Jersey irlaren gobernadorea eta denborarekin koronela bihurtuko zena. Klase noblekoa zen eta goi-kargua okupatu zuen Lord Marlborough-en armadan. Ama, berriz, Henry Goulden epaile garrantzitsuaren alaba izan zen. Hauek zazpi seme-alaba izan zituzten; bi mutil eta bost neska.\nHenry-k haurtzaro zaila izan zuen: 11 urte zituenean \u00a0ama hil zen, eta aita Edmund-ek, seme-alabez ez zen zuzenean arduratu eta amonarengana bidali zituen. Amonak Henry-ri Eton Collegera bidali zuen ikastera eta han hainbat idazle eta literaturazko pentsalari ezagutu zituen. Ikasketak Etonen amaitu ondoren idazteari eta latinezko liburu klasikoen itzultzeari ekin zion. Hiru urte eman zuen lan horretan, Londresera bizitzera joan baino lehen. Londresen antzerkirako komediak eta poesiak idatzi zituen eta egindako antzerki-lan bat Drury Lane-ko antzokian antzeztu zen; prestigio handiko antzokia zen, baina obrak arrakastarik ez zuen izan eta galerak ekarri zizkion antzokiko Colley Cibber enpresariari. Handik urte batera Londresetik alde egin eta Herbeheretatik \u201cGrand Tour\u201d egiten hasi zen. Bertan Leideneko unibertsitatean matrikulatu zen, baina ez zituen ikasketak bukatu. 1728ko udan Londresera bueltatu zen poesia idazteko eta kazetaritza politikoan lan egiteko. Robert Walpole lehen ministroaren aurka idatzi zuen \u201cThe Craftsman\u201d egunkarian eta polemika handia sortu zuen.\nFielding, dramagile.\n1729an Londresetik itzuli zenean, saiatu zen antzezlan batzuk aurkezten; bere bidaietan oinarrituta zeuden. Baina Colley Cibber Drury Lane antzokiaren ateak itxi zizkion, eta horren ondorioz beste antzoki txiki batzuetara jo behar izan zuen. Obrak idazten jarraitu zuen eta dramagile ospe zabala lortu zuen; denboraldi horretan 25 obra idatzi zituen, nabarmentzekoak: \"The Temple Beu\", \"The Author's Farce\" eta \"The Tragedy of Tragedies\". Azken bi hauek Walpole politikariaren kontrako bi satira politikoak dira, eta arrakasta handia erdietsi zuten. 1736an antzerki-enpresari bihurtu eta bere lanak New Theatre-an produzitzen hasi zen. Dramagile bezala\u00a0 lortutako arrakasta handiagatik, 1732an Drury Lane-an berriro ere estreinatu zuen.\n1737an, Robert Walpole lehen ministroak lortu zuen parlamentuak onar zezala antzerki-zentsurako legea (Theatrical Licensing Act, batez ere\u00a0 Fieldingen kontra joateko egin zen). Honen ondorioz, Fielding-en karrera dramatikoari amaiera eman zion.\nObrarik aipagarrienak \"Tom Thumb\" (1730) eta \"Don Quijote Inglaterran\" (1734) dira.\nFielding, kazetari eta legegizon.\nAntzerkian aritzen zen aldi berean, Fielding-ek estilo satirikoa landu zuen idatzi zituen artikuluetan. Bere bizitzan zehar, Fielding-ek halako bizizale eta xahutzaile ospea irabazi zuen,\u00a0eta bere familia sostengatu ahal izateko, kazetari-kolaborazio ugari egin zituen.\u00a0 1739tik aurrera\u00a0 \u201cHercules Vinegar Kapitaina\u201d goitizenarekin idatzi zuen, Walpole-ri erasotzeko aukera galdu gabe. Badirudi Fielding, diru-zorrek itota, 1740an Walpole-ren eroskeriak onartzera heldu zela, diruaren truke beren kritikak leunduz.\u00a0 1740an Abokatuen Elkargoan onartu zuten eta abokatutzan jardun zuen. Une horretatik aurrera \u00a0bere heriotzara arte, Fielding-ek eskubidea eta fikziozko literatura lanetan jardun zuen, bi jarduera hauek aldizkatuz.\nFielding nobelagile.\n1741. urtean bere lehen lana argitaratu zuen, hau da, \u201c\"An Apology for the Life of Mrs. Shamela Andrews\"\u201d. \u201c\"Shamela\u201d\" izenez ezagutzen den liburu hau \u201c\"Pamela\u201d\" liburuaren parodia bat da (Samuel Richardsonek idatzi zuen \u201c\"Pamela\u201d\" aurreko urtean, arrakasta handia lortuz).\n1742. urtean beste liburu bat argitaratu zuen. Liburu hau Pamela pertsonaiaren fikziozko anaiari buruz doa, \u201c\"Joshep Andrews\"\u201d du izena. Liburua \u201cEl Quijote\u201d nobelaren eragina badu (protagonista laguntzaile bat dauka, umorea...), eta genero pikareskotik gertu dago.\n1743. urtean \u201c\"Miscellanies\"\u201d plazaratu zuen, \u00a0saioak eta fikzioak landuz. Liburuan, besteak beste, Jonathan Wilde lapuraren historia kontatzen da. Liburuan Walpoleren gobernua parodiatzen da. Liburua zatika argitaratzen zen eta harpidetu behar zen. Harpidedunetako bat Walpole bera izan zen.\n1749. urtean \u201c\"Tom Jones\u201d \u00a0\"nobela argitaratu zuen, urte askoren lanaren emaitza. Liburuak nobela pikareskaren ildotik doa: Tom Jones da protagonista, eta bere bidaia eta abenturetan gizartearen ikuspegi errealista eta kritikoa ematen du, giro pobreetatik aristokraziara. Arrakasta oso handia izan zuen, eta bere obrarik gorenentzat hartzen da. \u00a0\nAzken urteak.\n1747.urtean bertan, Fielding \"London\u2019s Chief Magistrate\" izendatu zuten. Bere anaia itsuaren laguntzarekin\u00a0 (Sir John Frielding) Bow Streeten instalatu zen (Covent Garden auzoan). Garai hartan Covent Gardenen krimen ugari gertatzen ziren. Auzo honetan hil arte aritu zen epaile lanetan.\nAuzoaren egoera hobetzeko ahaleginak egin zituen irtenbide sozialak bilatzen. Ginebraren debekuaren aldeko panfleto batzuk argitaratu zituen eta beste batzuk pobreentzako diru publikoa lortzeko. Halaber, exekuzio publikoak debekatzeko eskatu zuen.\n\"\u201cAmelia\u201d\" nobela 1751an argitaratu zuen. Eleberriak kontatzen digu epaile gisan ikusi izan zituen arazo sozial batzuk. Fieldingek bere eleberri\u00a0 onena dela uste du.\n1752an berriro kazetaritzara itzuli zen editore bezala \"The Convent Darden Journal\" egunkarian. Egunkari honek arrastaka handia izan zuen. Urtarrilaren 4tik urriaren 25era bitartean mila ale baino gehiago argitaratu zituzten. 1753an editorearen kargutik eszedentzia eskatu zuen eta kargua bere anaiari (John Fielding) utzi zion.\u00a0 Orduan Bath bainuetxera abiatu zen.\nHurrengo urtean sendagileek gomendatu zioten bere osasunerako hobea zela klima beroa edo epela. Medikuen gomendioak entzun eta bere familiarekin Lisboara joan zen. Bidaia honetan (1755) eratu zuen bere azken idazkia, \u201c\"Journal of a Voyage to Lisbon\u201d\".\nLisboan iritzi zenean dezepzio handia sentitu zuen, \u00a0Lisboa hiririk itsusiena zela esan zuen. Lisboan hasieran bere osasuna onera joan zela zirudien arren, bi hilabetera hil zen. 1830ean bertako hilerri britainiarrean monumentu bat egin zen bere omenez.\nObrak.\n\u25cf \u00a0 \u00a0 \u00a0\"Love in Several Masques\" (1728). Antzerki lana.\n\u25cf \u00a0 \u00a0 \u00a0\"Rape upon Rape\" (1730. Antzerki lana\n\u25cf \u00a0 \u00a0 \u00a0\"The Temple Beau\" (1730) Antzerki lana.\n\u25cf \u00a0 \u00a0 \u00a0\"The Author's Farce\" (1730). Antzerki lana.\n\u25cf \u00a0 \u00a0 \u00a0\"The Tragedy of Tragedies; or, The Life and Death of Tom Thumb\" (1730). Antzerki lana\n\u25cf \u00a0 \u00a0 \u00a0\"The Coffee-house politician\" (1730).Antzerki lana.\n\u25cf \u00a0 \u00a0 \u00a0\"Grub-Street Opera\" (1731).Antzerki lana.\n\u25cf \u00a0 \u00a0 \u00a0\"The Modern Husband\" (1732).Antzerki lana.\n\u25cf \u00a0 \u00a0 \u00a0\"Don Quixote in England\" (1734). Antzerki lana.\n\u25cf \u00a0 \u00a0 \u00a0\"Pasquin\" (1736). Antzerki lana.\n\u25cf \u00a0 \u00a0 \u00a0\"The Historical Register for the Year 1736\" (1737). Antzerki lana.\n\u25cf \u00a0 \u00a0 \u00a0Shamela \"An Apology for the Life of Mrs. Shamela Andrews\" (1741).Eleberria.\n\u25cf \u00a0 \u00a0 \u00a0\"The History of the Adventures of Joseph Andrews and his Friend, Mr. Abraham Abrams\", 1742. Eleberria.\n\u25cf \u00a0 \u00a0 \u00a0\"Miscellanies\", (1743). Saio lanak.\n\u25cf \u00a0 \u00a0 \u00a0\"The \u00a0patriot\" (1745), Politika buruzko kazetaritza.\n\u25cf \u00a0 \u00a0 \u00a0\"Emakume-gizona (The Female Husband,\" 1746). Panfletoa.\n\u25cf \u00a0 \u00a0 \u00a0\"Egunkari jakobita\" (1747), Kazetaritza politikoa.\n\u25cf \u00a0 \u00a0 \u00a0\"Tom Jones (The History of Tom Jones, a Foundling,\" 1749). Eleberria.\n\u25cf \u00a0 \u00a0 \u00a0\"Amelia\" (1751). Eleberri.\n\u25cf \u00a0 \u00a0 \u00a0\"The Covent Garden Journal\" (1752). Kazetaritza soziala.\n\u25cf \u00a0 \u00a0 \u00a0\"Proposal for Making Effective Provision for the Poor\" (1753). Panfleto soziala.\n\u25cf \u00a0 \u00a0 \u00a0\"Journal of a Voyage to Lisbon\" ( 1755). Bidaiazko liburua."}
{"id": "274657", "revid": "28807", "url": "https://eu.wikipedia.org/wiki?curid=274657", "title": "Holyfield", "text": ""}
{"id": "274658", "revid": "144784", "url": "https://eu.wikipedia.org/wiki?curid=274658", "title": "Ram\u00f3n Margalef", "text": "Ram\u00f3n Margalef i L\u00f3pez (Bartzelona, Katalunia, 1919ko maiatzaren 16a - Bartzelona, 2004ko maiatzaren 23a) espainiar ekologoa izan zen.\nBiografia.\n1940ko hamarraldian amaitu zituen ikasketak eta Biologia Aplikatuko Institutuan hasi zen lanean; 1952an eskuratu zuen doktoregoa. 1960ko hamarraldian, Ekologiako katedra lortu zuen Bartzelonako Unibertsitatean, eta Espainiako lehenengo Ekologia katedraduna izan zen.\nUretako organismoei buruzko ikerketak eta ekologiaren printzipioei buruzko lanak egin zituen. Margalef irakaslearen ekarpen nagusietako bat izan zen izadiaren azterketetan sistemen teoria, lengoaia matematikoa barne, erabiltzeko proposamena. Proposamen hori zenbait artikuluren bidez azaldu zuen; adibidez, \"La teor\u00eda de la informaci\u00f3n en Ecolog\u00eda\" (1957). Bere artikulu eta liburuen artean aipagarriak dira, besteak beste, \"Ecolog\u00eda\" (1974) eta \"La biosfera entre la termodin\u00e1mica y el juego\" (1980)."}
{"id": "274659", "revid": "28807", "url": "https://eu.wikipedia.org/wiki?curid=274659", "title": "Ram\u00f3n Margalef L\u00f3pez", "text": ""}
{"id": "274660", "revid": "336", "url": "https://eu.wikipedia.org/wiki?curid=274660", "title": "Maser", "text": "Maser mikrouhinen anplifikatzailea eta oszilatzailea da. Laserraren antzeko ezaugarriak eta oinarrizko printzipioak ditu. Izena \"Microwave Amplification by Stimulated Emission of Radiation\" (\u00aberradiazio-igorpen kitzikatuaren bidezko mikrouhin-anplifikazioa\u00bb) terminoaren akronimoa da. Lehen maserra Charles Hard Townes Estatu Batuetako fisikariak egin zuen 1954. urtean, lehen laserra baino sei urte lehenago. Maser-motako anplifikatzaileek beste anplifikatzaile batzuek baino hots gutxiago egiten dute eta sortzen duten erradiazio monokromatikoa oso koherentea eta energia handikoa da. Maserra maiztasun egonkorra duten oszilatzaile elektroniko gisa erabili ohi da, adibidez, erloju atomikoetan erreferentzia izateko. Errorea oso txikia izaten da, 10-12 baino txikiagokoak (10-3 segundo 30 urtean). Bestalde, maserra helio likidoaren tenperatura bera erabiltzen duten soinu moteleko anplifikatzaileak egiteko erabili ohi da."}
{"id": "274661", "revid": "512", "url": "https://eu.wikipedia.org/wiki?curid=274661", "title": "Dobsonia peronii", "text": "Dobsonia peronii Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274662", "revid": "56334", "url": "https://eu.wikipedia.org/wiki?curid=274662", "title": "Lars Onsager", "text": "Lars Onsager (Kristiania, egun Oslo, Norvegia, 1903ko azaroaren 27a - Miami, 1976ko urriaren 5a) estatubatuar kimikari eta fisikari teorikoa izan zen, sortzez norvegiarra. Kimika-ingeniaritzako eta kimikako ikasketak egin zituen, Trondheimen (Norvegia) eta Zurichen (Suitza), hurrenez hurren. 1928an, Estatu Batuetara joan zen, eta eskolak eman zituen Johns Hopkins Unibertsitatean, Baltimoren, eta Brown Unibertsitatean, Providencen. 1945ean, Yale Unibertsitatera deitu zuten Kimikaren Teoria irakastera, eta Estatu Batuetako herritartasuna hartu zuen urte hartan bertan. 1968an, Kimikako Nobel saria jaso zuen, termodinamikaren alorrean egindako lanarengatik. 1972an, Yaleko Unibertsitatea utzita, Miamiko Unibertsitatean hasi zen lanean. Lars Onsagerren lanik ospetsuenak \"atzera ezinezko prozesuen\" termodinamikari buruz egindakoak dira (gorputz bero batetik hotz batera igarotzen den berotasuna, adibidez). Bestalde, koloideak eta metalak aztertu zituen, eta hidrodinamikako ikerketak egin zituen."}
{"id": "274664", "revid": "512", "url": "https://eu.wikipedia.org/wiki?curid=274664", "title": "F\u00e9lix Pyat", "text": "F\u00e9lix Pyat (Vierzon, Frantzia, 1810eko urriaren 4a - Saint-Gratien, Seine-et-Oise, Frantzia, 1889ko abuztuaren 3a) frantsesezko idazlea eta politikaria izan zen.\nBizitza.\n\"Le Figaro\" eta \"Charivari\" agerkarietan idatzi ondoren, \"Revue Britannique\" aldizkaria zuzendu zuen. Frantziako Alderdi Sozialistako buruzagia zen, baina, familia aberats bateko semea zenez, \"demokraziako aristokrata\" deitu zion Proudhon anarkistak. 1849ko matxinada errepublikazalean parte hartu ondoren, Suitzara ihes egin behar izan zuen. 1870ean, Parisa itzuli zen, eta \"Le combat\" agerkaria sortu zuen. Urte bereko urriko gertaeretan parte hartzeagatik atxilotu zuten. 1871n, diputatu hautatu zuten Seineko departamenduan eta Parisko Komunako kide izan zen; Komunaren errepresiotik ihes egitea lortu, eta Ingalaterrara erbesteratu zen. 1880. urtean Frantziara itzuli zenean, \"La commune\" egunkaria sortu zuen. 1888an, diputatu hautatu zuten Marseillan, ezker muturreko jarrerak izan zituen, eta eztabaida politiko latzak izan zituen Boulanger jeneral eta politikariarekin."}
{"id": "274665", "revid": "96586", "url": "https://eu.wikipedia.org/wiki?curid=274665", "title": "Luis Walter Alvarez", "text": "Luis Walter Alvarez (San Francisco, Kalifornia, Ameriketako Estatu Batuak, 1911ko ekainaren 13a - Berkeley, Kalifornia, Ameriketako Estatu Batuak, 1988ko irailaren 1a) fisikaria izan zen. 1968an, Fisikako Nobel saria eman zioten, oinarrizko partikulen arloan egindako lanagatik eta, bereziki, erresonantzia-partikulak aurkitzeagatik.\n1981ean, seme Walter Alvarez geologoarekin batera, dinosaurioen desagerpena meteorito handi batek eragina izan zela proposatu zuen, egun zientzialarien artean onartuen dagoen hipotesia.\nBizitza.\nChicagoko Unibertsitatean ikasi zuen eta Berkeleykoan irakasteari ekin zion. 1940tik 1943ra, Massachusettseko Teknologia Institutuan lan egin zuen eta, 1944tik 1945 arte, Los Alamosko Laborategi Zientifikoan. Mikrouhinezko seinaleak, radarrezko antena linealak, lurretik kontrolatutako lurreratzeko hurbiltze-sistema eta radar bidezko bonbardaketa-sistema bat sortzeko taldeetan aritu zen. Inplosio erako bonba atomikoa detonatzeko teknika ere iradoki zuen. Bigarren Mundu Gerraren ondoren, lehen protoi azeleragailu linealaren eraikitzaileetako bat izan zen eta berak sortu zuen hidrogeno likidozko burbuila-ganbera, partikula subatomikoak eta haien erantzunak detektatzeko."}
{"id": "274666", "revid": "28807", "url": "https://eu.wikipedia.org/wiki?curid=274666", "title": "Luis Walter \u00c1lvarez", "text": ""}
{"id": "274667", "revid": "28807", "url": "https://eu.wikipedia.org/wiki?curid=274667", "title": "Luis W. \u00c1lvarez", "text": ""}
{"id": "274668", "revid": "28807", "url": "https://eu.wikipedia.org/wiki?curid=274668", "title": "L. W. \u00c1lvarez", "text": ""}
{"id": "274669", "revid": "512", "url": "https://eu.wikipedia.org/wiki?curid=274669", "title": "Francisco Gaskue", "text": "Francisco Gaskue Murga (Donostia, 1848ko urriaren 4a - 1920ko martxoaren 11) gipuzkoar ingeniaria eta musikologoa izan zen.\nMadrilen egin zituen Ingeniaritzako ikasketak, eta Andaluziako, Asturiasko eta Euskal Herriko meatze batzuetan lan egin zuen. Bere lanbideko gai batzuei buruzko obrak plazaratu zituen, hala, \"La industria del acero en el norte de Espa\u00f1a\" (1910, \"Altzairugintza Espainiako iparraldean\"). Errepublikaren eta autonomiaren zalea zen, eta Gipuzkoako Diputazioko ahaldun aukeratu zuten, anitz alditan. Horrez gainera, musikari buruzko lan interesgarriak eman zituen argitara, kritikari eta musikologo gisa: \"L\u00b4Aurresku basque\" (1912, \"Euskal aurreskua\"), \"Origen de la m\u00fasica popular vascongada\" (1913, \"Euskal herri musikaren jatorria\"), \"La simetr\u00eda y el comp\u00e1s de cinco por ocho\" (1916, \"Simetria eta zortzikoa\"). Hil ondoren agertu zen haren \"Materiales para el estudio del folklore m\u00fasico vasco\", Kanpionek sarrera egin zion liburua (1921, \"Euskal folklore musika ikertzeko oinarriak\")."}
{"id": "274670", "revid": "6327", "url": "https://eu.wikipedia.org/wiki?curid=274670", "title": "Francisco Gascue Murga", "text": ""}
{"id": "274671", "revid": "1545", "url": "https://eu.wikipedia.org/wiki?curid=274671", "title": "Teodoro Obiang Nguema", "text": "Teodoro Obiang Nguema Mbasogo (Acoac\u00e1n, Ginea Espainiarra, ) Ekuatore Gineako militarra eta politikaria da, herrialdeko presidentea 1979tik.\nBizitza.\nEstatu kolpe baten bidez 1979ko abuztuan Mac\u00edas lehendakaria (bere osaba) aginpidetik kendu eta diktadura ezarri zuen, Kontseilu Iraultzaile Militar bat sortuta. Kontseilu horrek Ekuatore Gineako errepublikako lehendakari izendatu zuen. Urte berean, amnistia eman zien 5.000 atxilotu politikori; Mac\u00edas epaitzeko agindua eman, eta irailean hil egin zuten.\n1990eko hamarraldian, erregimena irekitzen hasi zen, itxuraz, ordea. Hala, 1993an egin ziren legebiltzarrerako lehen hauteskunde alderdi anitzekoak, eta Obiangen alderdiak gehiengo absolutua lortu zuen. Antzera gertatu zen 1995eko udal hauteskundeetan, baina ordukoan oposizioak ez zituen emaitzak onartu. 1996ko lehendakaritzarako hauteskundeetan ere arazoak izan ziren, eta oposizioko bi alderdi nagusiak, azken unean, erretiratu egin ziren. Obiangek botoen % 97 eskuratu zuen, baina, oposizioaren esanetan, abstentzioa % 70ekoa izan zen.\nAfrikar Batasuneko presidentea izan zen 2011ko urtarriletik 2012ko urtarrilera arte.\n2021eko azaroan, Teodoro Obiang Nguema Mbasogo bere alderdiaren kongresuan 2023ko hauteskundeetan seigarren agintaldirako hautagai izendatu zuten."}
{"id": "274672", "revid": "6327", "url": "https://eu.wikipedia.org/wiki?curid=274672", "title": "Teodoro Obiang", "text": ""}
{"id": "274673", "revid": "58701", "url": "https://eu.wikipedia.org/wiki?curid=274673", "title": "Quetzaltenango", "text": "\"Artikulu hau Quetzaltenango hiriari buruzkoa da; beste esanahietarako, ikus \u00abQuetzal\u00bb.\"\nQuetzaltenango ( ahoskatua, baita Xelaj\u00fa edo Xela ezizenaz ezaguna ere) Guatemalako hego-mendebaleko hiria da, izen bereko departamenduko hiriburu dena. 120 km2 ditu, eta 170.000 biztanle (2011). Guatemala-El Salvadorreko sumendien zerrendan kokaturik dago, 2.357 metroko garaieran. Mendebaleko merkataritza- eta administrazio-gune nagusia da. Kafe-ekoizpena eta horren inguruan eratutako zerbitzuak eta industriak dira hiriaren ekonomia-jarduera nagusiak. Horiez gainera, garrantzi handia dute nekazaritzako gaien eraldaketa industriak (garagardogintzak, likoregintzak eta xaboigintzak, bereziki) eta ehungintzak (kotoia eta artilea). Aireportua du.\nHistoria.\nEspainiarrak Ameriketara iritsi zirenean, kitxeen hiria zen, eta Xelaju deitzen zioten bertakoek. Alabaina, espainiarrek kitxeak menderatu zituztenean, hiriari izena aldatu zioten. \"Rep\u00fablica de los Altos\" eratu zenean, hiriburua izan zen errepublika hark iraun zuen denbora laburrean. 1902an Santa Maria sumendiak hiria suntsitu zuen."}
{"id": "274674", "revid": "28807", "url": "https://eu.wikipedia.org/wiki?curid=274674", "title": "Zentzumenak", "text": ""}
{"id": "274676", "revid": "28807", "url": "https://eu.wikipedia.org/wiki?curid=274676", "title": "Zentzumena", "text": ""}
{"id": "274677", "revid": "58701", "url": "https://eu.wikipedia.org/wiki?curid=274677", "title": "L\u00e9on Daudet", "text": "Le\u00f3n Daudet (Paris, 1867ko azaroaren 16a - Saint-R\u00e9my-de-Provence, 1942ko ekainaren 30a) kazetari eta idazle frantsesa izan zen, Alphonse Daudet idazlearen semea.\n\"La Libre Parole\" eta, batez ere, \"L'Action fran\u00e7aise\" aldizkarietako lankidea izan zen. Diputatua izan zen 1919-1924 bitarteko urteetan. Bere eleberri pornografikoek arrakasta txikia izan bazuten ere, Daudet oso ospetsu bihurtu zen aipaturiko aldizkarietan idazten zituen politikari buruzko artikuluengatik.\nAntisemita zen, eta sutsuki aldezten zituen integrismoaren ideiak. Atxilotu egin zuten 1927. urtean, zenbait artikulu iraingarri idazteagatik, eta espetxeratu egin zuten, baina Belgikara ihes egitea lortu zuen urte horretan bertan. Handik bi urtera, amnistia baten bitartez itzuli ahal izan zuen Frantziara. Obra nagusiak: \"Le stupide XIX si\u00e8cle\" (1922, \"XIX. mende ergela\"); \"Charles Maurras et son temps\" (1928, \"Charles Maurras eta bere garaia\"); \"Ecrivains et artistes\" (1929, \"Idazle eta artistak\"); \"Quand vivait mon p\u00e8re\" (1940, \"Aita bizi zenean\")."}
{"id": "274678", "revid": "512", "url": "https://eu.wikipedia.org/wiki?curid=274678", "title": "Dobsonia praedatrix", "text": "Dobsonia praedatrix Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274679", "revid": "336", "url": "https://eu.wikipedia.org/wiki?curid=274679", "title": "Marcel Lefebvre", "text": "Marcel Lefebvre (Tourcoing, 1905eko azaroaren 29a - Martigny, Suitza, 1991ko martxoaren 25a) elizgizon frantziarra izan zen.\nErromako Unibertsitate Gregorianoan ikasketak egin, eta 1929an apaiz ordenatu zen. 1932-1946 bitartean, misiolari izan zen Gabonen, eta gero gotzain (1947), ordezkari apostoliko (1948) eta artzapezpiku (1955-1962) Dakarren.\nVatikanoko II. Kontzilioan, teologia berriaren aurrean Eliza katolikoaren ortodoxia defendatzen zuen \"Caetus internationalis patrum\" fundazioa eratu zuen. 1969an, San Pio X. Nazioarteko Mintegia sortu zuen Ec\u00f4nen, Suitzan, Frantziako gotzainen baimenik gabe. Arauz kontrako hainbat ordenazio egin ondoren, \"a divinis\" zigortu zuten, eta 1983an, Ec\u00f4neko zuzendaritza utzi eta Franz Schmidberger izendatu zuen ondorengo, era honetan Erromako Elizarekin zituen liskarrak areagotuz. 1988an, eskumikatu egin zuten aita santuaren baimenik gabe gotzainak sagaratu izanaren salaketapean.\nMaurrasen eta \"Action Fran\u00e7ais\"en tesiekin lotuta dago Lefebvreren ideologia."}
{"id": "274680", "revid": "1491", "url": "https://eu.wikipedia.org/wiki?curid=274680", "title": "ADEGI", "text": "ADEGI (\"Asociaci\u00f3n de Empresarios de Gipuzkoa\", \"Gipuzkoako Enpresarien Elkartea\") Gipuzkoako enpresariak biltzen dituen elkartea da.\n1977an sortu zen eta lurralde historiko horretako enpresa pribatuak biltzen ditu. Hainbat alorretako enpresak dira: industria, eraikuntza, merkataritza zein zerbitzuen sektorekoak. Enpresen eginkizunetan eragina duten lan eta ekonomiaren arloko erakunde eta eragileen aurrean enpresen interesa defendatu eta bultzatzea da haren eginkizuna.\nSortu zenez geroztik, hainbat ekimen jarri ditu martxan. Besteak beste, 1980an, Elkargi (\"Sociedad de Garant\u00eda Rec\u00edproca\", \"Elkarrekiko Garantia Elkartea\") sortu zuen, eta enpresei laguntza eskaintzeko hainbat erakunde ere eratu ditu: AdegiLan lan-mundurako sarrera eskaintzeko fundazioa, AdegiTop Enpresa Topaketen Programa, Adegi Net Komunikazioko Enpresa Sarea eta AdegiFor Enpresa Formakuntzarako Fundazioa. Cebek-ekin (Bizkaiko Enpresaburuen Konfederazioa) eta SEArekin (Arabako Enpresaburuen Elkartea) batera Confebask Euskal Enpresaburuen Konfederazioa osatu zuen 1983an."}
{"id": "274681", "revid": "28807", "url": "https://eu.wikipedia.org/wiki?curid=274681", "title": "Edvard Hagerup Grieg", "text": ""}
{"id": "274682", "revid": "336", "url": "https://eu.wikipedia.org/wiki?curid=274682", "title": "Gonzalo Manso de Z\u00fa\u00f1iga", "text": "Gonzalo Manso de Z\u00fa\u00f1iga Txurruka (Haro, Errioxa, 1902ko irailaren 25a - Donostia, Gipuzkoa, 1982ko urtarrilaren 14a) Errioxako idazle eta argitaratzailea izan zen.\nBiografia.\nMarrazki eta Arkitekturako ikasketak egin ondoren, Zuzenbidekoak amaitu zituen, Valladoliden eta Madrilen.\nEuskal historiaz, etnografiaz eta folkloreaz arduratuta, Euskal Herriko bazter guztietan ibili zen materiala jasotzen.\n1944. urtean, Pe\u00f1afloridako kondearekin, Alvaro del Valle Lertsundi, Amadeo Delaunet, Jose Mujika, Ciriqui\u00e1in Gaiztarro eta Joaqu\u00edn Irizarrekin batera, Euskalerriaren Adiskideak elkartea berriro antolatu zuen. Elkarte horretako sail batzuetako kide izan zen (Aranzadi, Gipuzkoako Erretratugileen Elkartea, Francisco de Ibero Institutua...).\n1950. urtean, Donostiako San Telmo Museoko zuzendari izendatu zuten. Museo horretako hainbat piezari buruzko monografiak eman zituen argitara: \"El suondoko\", \"Muebles populares vascos\", \"Piezas de Pasajes\", \"Estelas discoidales\", \"Historia del Museo\", \"Las arcas de caballos\", \"La Laya\" eta \"San Telmo\" (1976)."}
{"id": "274683", "revid": "28807", "url": "https://eu.wikipedia.org/wiki?curid=274683", "title": "Gonzalo Manso de Z\u00fa\u00f1iga Churruca", "text": ""}
{"id": "274684", "revid": "28807", "url": "https://eu.wikipedia.org/wiki?curid=274684", "title": "Gonzalo Manso de Zu\u00f1iga", "text": ""}
{"id": "274685", "revid": "90204", "url": "https://eu.wikipedia.org/wiki?curid=274685", "title": "Frank Auerbach", "text": "Frank Auerbach (Berlin, 1931ko apirilaren 29a) ingeles pintorea da, Alemanian jaioa.\nIngalaterran bizi da zazpi urte zituela hara bidali zutenetik. 1947an britainiar hiritartasuna lortu zuenetik Londresen bizi da, eta han egin zituen ikasketak. 1956an, Londresko Beaux-Arts Gallery aretoan egin zuen bakarkako lehen erakusketa. 1978an, bere lanaren atzera begirako erakusketa handia antolatu zuten Arts Council aretoan, eta, 1986an, Britainia Handiko ordezkaria izan zen Veneziako Bienalean. Bere lanetan gai gutxi ukitzen ditu: batez ere bere estudio inguruko eraikinak eta parkeak, edo bere hurbileko lagun edo pertsonen erretratuak pintatzen ditu. Pintzela, espatula nahiz eskuak erabiltzen ditu margotzeko. 1950eko hamarkadan, zuria, beltza eta lur-kolorea bakarrik ageri ziren Auerbachen paletan. Pintura-geruzak bata bestearen gainean etengabe jarriz, ia hiru dimentsiotakoak bilakatzen dira koadroak. Koadro-azalak behin eta berriro urratu eta berriz margotzen ditu."}
{"id": "274686", "revid": "512", "url": "https://eu.wikipedia.org/wiki?curid=274686", "title": "Philippe Decoufl\u00e9", "text": "Philippe Decoufl\u00e9 (Paris, 1961eko urriaren 22a) frantziar koreografoa eta antzerki-zuzendaria da. 1992ko Albertvilleko Olinpiar Jokoetan egin zen ospetsu, haietarako antolatu zituen hasiera- eta amaiera-ekitaldiengatik.\nGaztetan, pailazo izan nahi zuen eta zirkuko eskolan aritu zen. Dantza ere ikasi zuen eta Angersko dantza garaikideko zentroan sartu zen; han, Alwin Nikolaisen ikuskizunetan parte hartu zuen. R\u00e9gine Chopinot eta Karole Armitageren taldeetan dantza egin zuen, eta, ondoren, koreografian murgildu zen. \"Vague Caf\u00e9\" ikuskizunarekin Bagnoleteko Lehiaketako lehenengo saria lortu zuen 1983an. 1986an, berriz, \"Codex\" egin zuen. Bi film labur ere egin zituen garai horretan: \"La Voix des l\u00e9gumes \"(1983), \"Le Petit Bal \"(1993). 1990ean, \"Triton\" ikuskizuna erakutsi zuen Avignongo jaialdian. Frantziako Iraultzaren Bigarren Mendeurrenaren ospakizunetan, \"La Danse des sabots\" zuzendu zuen. 1995ean, \"Decodex \"ikuskizuna prestatu zuen Philippe Guillotel jostunarekin batera. 2006an, \"L'Autre D\u00e9fil\u00e9\" izeneko moda-desfile bat prestatu zuen La Villette parkean, non Com\u00e9die Fran\u00e7aiseko eta Parisko Operako jantziak erakutsi baitzituen."}
{"id": "274687", "revid": "336", "url": "https://eu.wikipedia.org/wiki?curid=274687", "title": "Jose Etxebarrieta", "text": ""}
{"id": "274688", "revid": "46380", "url": "https://eu.wikipedia.org/wiki?curid=274688", "title": "Emiliano Piedra", "text": "Emiliano Piedra Miana (Madril, 1931 - \"ib.\", ) espainiar zinema-ekoizlea izan zen.\nBiografia.\nZinemako banaketa- eta erakusketa-munduan hasi, eta ekoizle-lanetan hasi zen 1960an, \"Canci\u00f3n de cuna\", \"Abuelita Charlest\u00f3n\", \"Han robado una estrella\" edo \"El valle de las espadas\" filmen ekoizle, hain zuzen ere.\nArrakastarik handiena 1965ean iritsi zitzaion, ordea, Orson Wellesek Espainian zuzendu zuen \"Chimes at Midnight\" filmarekin, Cannesko zinemaldian saritu baitzuten. Harrezkero, garrantzi handiko lanei ekin ahal izan zien, hala nola Angelino Fonsek zuzendutako \"Fortunata y Jacinta\" (1969) edo Gonzalo Su\u00e1rezen \"La Regenta\" (1974) filmen ekoizpenari.\nNazioartean berriro ere itzal handia lortu zuen Carlos Saura zuzendariarekin, eta Antonio Gades dantzariarekin osatutako film-trilogia bati esker: \"Bodas de sangre\" (1980), \"Carmen\" (1983) eta \"El amor brujo\" (1985).\nBizitzako azken urteetan telebistako saioak ekoizten jardun zuen, besteak beste, \"El \u00e1ngel ca\u00eddo\" (1990) eta \"El Quijote\" (1990)."}
{"id": "274689", "revid": "336", "url": "https://eu.wikipedia.org/wiki?curid=274689", "title": "Paul-Henri Spaak", "text": "Paul-Henri Spaak (Schaerbeek, Belgika, 1899ko urtarrilaren 25a - Brusela, Belgika, 1972ko uztailaren 31) belgikar politikaria izan zen. Belgikako Alderdi Sozialistako buruetako bat izan zen.\nBiografia.\n1935ean, Garraioetako ministro izan zen, eta 1936-1938 urteetan Kanpo Arazoetakoa. 1938ko maiatzetik 1939ko otsaila arte, gobernuburu izan zen, eta 1939ko irailean, Kanpo Arazoetako ministro izendatu zuten berriro; kargu horretan iraun zuen Bigarren Mundu Gerran (1940-1944), gobernua Londresen erbesteraturik egon zenean.\nGerra ostean, lehen ministro izendatu zuten birritan (1946 eta 1947-1949). Nazio Batuen Erakundeko lehen Biltzarreko lehendakaria izan zen; Alderdi Sozialista jarrera erreformistetara eraman zuen, eta bere ahaleginei esker, Belgika NATOn sartu zen. 1950ean, OECEko eta Europako Kontseiluko lehendakari hautatu zuten. 1954-1957 urte-bitartean, berriro Kanpo Arazoetako ministro izan zen, eta NATOko idazkari nagusia (1957-1961). 1962-1966an berriz ere Kanpo Arazoetako ministro izan ondoren, politikatik erretiratu zen."}
{"id": "274690", "revid": "65203", "url": "https://eu.wikipedia.org/wiki?curid=274690", "title": "Archibald MacLeish", "text": "Archibald MacLeish (Glencoe, 1892ko maiatzaren 7a - Boston, 1982ko apirilaren 20a) Estatu Batuetako olerkaria izan zen.\nLehen Mundu Gerran parte hartu ondoren, Zuzenbideko ikasketak egin zituen Harvard Unibertsitatean. Parisen bizi izan zen, eta han zegoela (1923-28) hasi zen poesia idazten. Garai horretan, Poundek eta Eliotek eragin nabarmena izan zuten MacLeishen literatura-lanetan. Bere obra nagusiak: \"The Pot of Earth\" (1925, \"Lur ontzia\"); \"The Hamlet of A MacLeish\" (1928); \"Konkistatzailea \"(1932, Pulitzer saria, Bernal D\u00edaz del Castilloren \"La Verdadera historia de los sucesos de la conquista de la Nueva Espa\u00f1a\" obran oinarritua). 1952an, \"Collected Poems\" (1917-1952) izeneko lanak argitaratu zituen, eta ondoren \"J. B.\" (1958) eta \"Herakles\" (1967), \"Poetry and Experience\" (1961) saiakera-liburuak, eta beste olerki-liburu bat: \"The Wild Old Wicked Men and Other Poems\" (1968). Azken lanen artean aipagarriena ondorengo lana da: \"The Human Season; Selected Poems\" (1972, \"Gizakiaren sasoia; poema hautatuak\")."}
{"id": "274692", "revid": "512", "url": "https://eu.wikipedia.org/wiki?curid=274692", "title": "Dobsonia viridis", "text": "Dobsonia viridis Dobsonia generoko animalia da. Chiropteraren barruko Pteropodidae familian sailkatuta dago."}
{"id": "274693", "revid": "58701", "url": "https://eu.wikipedia.org/wiki?curid=274693", "title": "Sri Aurobindo", "text": "Sri Aurobindo, jaiotzako izen-deiturez Aurobindo Ghose \u2014\u2014 (Kalkuta, Britainiar Inperioa, gaur egun India, 1872ko abuztuaren 15a \u2013 Puducherry, India, 1950eko abenduaren 5a) filosofoa izan zen.\nBizitza.\nIkasketak Britainia Handian egin zituen. Hezkuntza Kontseilu Nazionaleko buru Kalkutan, kargua utzi zuen politikan sartzeko, eta mugimendu abertzalearen buruzagi bilakatu zen (1906-1910). Ingeles eta bengalerazko zenbait egunkari zuzendu zituen. Jazarpenak jasan ondoren, yogari ekin zion, eta eskola bat ireki zuen Puducherryn, erlijioen sintesi unibertsala lortu nahiz (1914).\nAurobindoren irakaspenak eragin sakona izan du egungo Indiako izpirituan. Haren pentsamenduak mendebaldearen eta ekialdearen arteko lotura izan nahi zuen. Aurobindok ingelesez eta bengaleraz idatzitako liburuek arrakasta handia izan zuten mundu osoan: \"Ikuspenak eta pentsamenduak\", \"Jainkozko bizitza\", \"Yogaren sintesia\", \"Bhagavad-gitaren gainean\" eta abar.\nJarraitzaile asko izanik, 1926an \"ashram\" bat sortu zuen (monasterio antzekoa), gero eta interes handiagoa piztu duena."}
{"id": "274695", "revid": "59723", "url": "https://eu.wikipedia.org/wiki?curid=274695", "title": "Georges Boulanger", "text": "Georges Ernest Jean-Marie Boulanger (Rennes, 1837ko apirilaren 29a - Ixelles, Belgika, 1891ko irailaren 30a) jeneral eta politikari bat izan zen. Kabilian, Italian eta Kotxintxinan izan ondoren, Frantzia eta Alemania arteko gerran (Frantzia-Prusiar Gerra) hartu zuen esku (1870-1871) eta, Tunisiako oste kolonialen buru izan ondoren, Gerrako ministro izendatu zuten 1886an. \nAbertzale sutsua eta alemaniarren aurkakoa, 1888an, hauteskundeetan parte hartu zuen (\"Ligue des Patriotes\") eta lau departamendutan garaile izan ondoren, irabazle izan zen Parisen (1889ko urtarrila). Bere maitaleari jaramon eginda, ordea, ez zen Eliseora joan eta gobernuak Estatuaren aurkako kolpea prestatu zuelako salaketa egin zion. Erbestera alde eginik, bizitza osorako kondenatu zuten Parisen eta, Ingalaterran egon ondoren, bere buruaz beste egin zuen Belgikan, bera baino lehentxeago hila zen maitalearen hilobi gainean. Boulangismoa eta \"Boulangistak\" edo Boulanger jeneralaren jarraitzaile abertzale sutsuak desagertu egin ziren, militarra hil ondoren."}
{"id": "274696", "revid": "336", "url": "https://eu.wikipedia.org/wiki?curid=274696", "title": "Charles Fourier", "text": "Charles Fourier (Besan\u00e7on, 1772ko apirilaren 7a - Paris, 1837ko urriaren 10a) frantses filosofoa izan zen, Robert Owen eta Saint Simonekin batera sozialista utopiko nabarmenetako bat. Berak asmatutako \"grinen erakarpenen teoria\" irudimentsuan oinarrituta, gizartea errotik aldatu eta era harmoniatsuan antolatzeko proposamenak egin zituen, giza harremanak, hezkuntza eta ekonomia (bereziki nekazaritzan eta artisautzan oinarrituta). Horretarako, falansterio izeneko komunitateak asmatu eta zehatz-mehatz deskribatu zituen. Falansterioetan lana aldakorra eta erakargarria izango zen eta giza harremanak libreagoak. Bere ideien inguruan, jarraitzaile multzo handia osatu zen eta Frantzian, Britainia Handian eta Estatu Batuetan abian jarri ziren komunitate batzuk, Fourierek berak begi onez ikusi ez zituenak, baina azkenean denak etorri ziren behera. Beste sozialista utopikoei ere kritikak egin zizkien."}
{"id": "274697", "revid": "336", "url": "https://eu.wikipedia.org/wiki?curid=274697", "title": "Suzanne Lilar", "text": "Suzanne Lilar (Gante, Belgika, 1901eko maiatzaren 21a - Brusela, Belgika, 1992ko abenduaren 11) frantsesezko idazlea izan zen.\nDebuta hiru antzerki-lanekin egin zuen: \"Le Burlador\", 1945; \"Tous les chemins m\u00e8nent au ciel\" (1947, \"Bide guztiek zerura eramaten dute\"); \"Le Roi l\u00e9preux \"(1950, \"Errege legenarduna\"). Ondoren zenbait eleberri argitaratu zituen, maitasunari eta bikoteari buruzko gogoeta eginez: \"La Confession anonyme\" (1960, \"Aitorpen anonimoa\"); \"Le Divertissement portugais\" (1960, \"Dibertimendu portugaldarra\"). Gai horren inguruko saiakera-lanak ere argitaratu zituen: \"Le Couple\" (1963, \"Bikotea\"); \"\u00c0 propos de Sartre et de l'amour\" (1967, \"Sartreri eta maitasunari buruz\"); \"Le Malentendu du deuxi\u00e8me sexe\" (1969, \"Bigarren sexuaren gaizki-ulertua\"). Gizon-emakumeen bikoiztasuna \"Journal de l'analogiste\" (1954, \"Analogistaren egunkaria\") saiakeran landu zuen. \"Une enfance gantoise \"(1976, \"Haurtzaro gantetarra\") lan autobiografikoan idazleak bere jatorriaren bikoiztasunaren berri ematen du."}
{"id": "274698", "revid": "336", "url": "https://eu.wikipedia.org/wiki?curid=274698", "title": "El Lissitzky", "text": "El Lissitzky, jaiotza-izenez Lazar Markovitx Lisitski, errusieraz \u041b\u0430\u0301\u0437\u0430\u0440\u044c \u041c\u0430\u0301\u0440\u043a\u043e\u0432\u0438\u0447 \u041b\u0438\u0441\u0438\u0301\u0446\u043a\u0438\u0439 (Smolensk, Errusia, 1890eko azaroaren 23a - Mosku, Errusia, 1941eko abenduaren 30a) errusiar margolaria, tipografoa eta marrazkilaria izan zen. Arte abstraktuaren aitzindaria izan zen XX. mendearen hasieran.\nBiografia.\nIngeniaritza ikasketak egin zituen Alemanian eta 1919an itzuli zen Errusiara, Marc Chagallen eskutik, eta Vitebskeko Arte Eskolan aritu zen irakasle. Han ezagutu zuen Kazimir Malevitx, geometria-formen nagusigoa alor orotan eskatzen zuen artista, eta haren eraginpean hasi zen Lissitzky bere \"Proun\" geometria-sailetan. Berebiziko eragina izan zuten lan haiek konstruktibismoaren sorreran.\nMoskuko Arte Eskolako irakasle hasi zen 1921ean, baina gobernu sobietarrak arte modernoaren aurka jo zuenean, alde egin zuen. Alemaniara joan eta L\u00e1szl\u00f3 Moholy-Nagy artista hungariarrarekin jardun zuen. 1929an Moskura itzuli zen, eta ikerketa berriak egin zituen konstruktibismoaren alorrean. Eragin handia izan zuen Europako mendebaldean."}
{"id": "274699", "revid": "28807", "url": "https://eu.wikipedia.org/wiki?curid=274699", "title": "Lazar Markovitx Lisitski", "text": ""}
{"id": "274701", "revid": "96586", "url": "https://eu.wikipedia.org/wiki?curid=274701", "title": "Maud Mannoni", "text": "Maud van der Spoel Mannoni (Kortrijk, 1923ko urriaren 23a - Paris, 1998ko martxoaren 15a) herbeheretar jatorriko frantses psikoanalista izan zen.\nFran\u00e7oise Doltoren analista eta laguntzaile izan zen Trousseau ospitalean (1949). 1950ean, Jacques Lacan ezagutu zuen. 1969an, Bonneuil-sur-Marneko Eskola Esperimentala sortu zuen, B. Bettelheimek Estatu Batuetan sortu zuen eskola ortogenikoan oinarritua, eta elkarte horretako formazio- eta ikerketa-zentroa ere antolatu zuen. Lan ugari idatzi zituen: \"l\u00b4Enfant arri\u00e9r\u00e9 et sa m\u00e8re \"(1964, \"Ume atzeratua eta bere ama\"); \"le Premier Rendez-vous avec le psychanalyste\" (1965, \"Lehenengo hitzordua psikoanalistarekin\"); \"l\u00b4Enfant, sa \u00abmaladie\u00bb et les autres\" (1967, \"Haurra, bere \u00aberitasuna\u00bb eta besteak\"); \"le Psychiatre, son \u00abfou\u00bb et la psychanalyse\" (1970, \"Psikiatra, bere \u00aberoa\u00bb eta psikoanalisia\"); \"Amour, haine, s\u00e9paration\" (1993, \"Maitasuna, gorrotoa, bereizketa\"); \"les Mots ont un poids. Ils sont vivants\" (1995, \"Hitzek pisua dute. Bizidunak dira\")."}
{"id": "274702", "revid": "336", "url": "https://eu.wikipedia.org/wiki?curid=274702", "title": "Joshua Reynolds", "text": "Sir Joshua Reynolds (Plympton, Devonshire, Ingalaterra, 1723ko uztailaren 16a - Londres, Ingalaterra, 1792ko otsailaren 23a) ingeles pintorea izan zen.\nIngeles pintore onenetakotzat eta \"Grand Style\" izeneko estiloaren aitzindaritzat hartua da.\nBiografia.\nLondresen hasi zituen pinturako ikasketak, Thomas Hudson irakasle zuela; ondoren Italiara joan zen, eta Erroman pintore klasikoen eta Errenazimentukoen lanak aztertu zituen, batez ere. Horien artean, Rafael eta Il Correggio izan ziren gehien eragin ziotenak. 2.000 lan baino gehiago egin zituen, erretratuak eta gai historikokoak gehienak. Bere garaiko pertsona ospetsu asko marraztu zituen, besteak beste, Dr. Johnson, Siddons andrea eta Edmund Burke. Erretratu-lanekin batera, dena den, paisaia ere landu zuen.\nDotoretasuna, koloreen hautaketa eta pertsonaien alderdi psikologikoa agertzeko maisutasuna dira Reynoldsen ezaugarri nagusiak. Holandara eta Flandriara egindako bidaiaren ondorengo lanetan, Rubens eta Frans Halsen eragina nabari da; errealismo eta bizitasun gehiagoko lanak dira garai hartakoak.\nLan nagusiak: \"Eliot familia\" (1746), \"Ugolino\" (1773), \"Marlborough-eko dukearen familia\" (1777), \"Duchess of Devonshire\" (1775-1776, \"Devonshireko dukesa\")."}
{"id": "274703", "revid": "512", "url": "https://eu.wikipedia.org/wiki?curid=274703", "title": "Dyacopterus brooksi", "text": "Dyacopterus brooksi Dyacopterus generoko animalia da. Chiropteraren barruko Pteropodidae familian sailkatuta dago."}
{"id": "274704", "revid": "336", "url": "https://eu.wikipedia.org/wiki?curid=274704", "title": "Joakin Irizar", "text": "Joakin Irizar Barnoya (Azkoitia, Gipuzkoa, 1893 \u2013 Donostia, Gipuzkoa, 1979) arkitektoa eta gaztelaniazko idazlea izan zen.\nBizitza.\nBergaran egin zituen lehen ikasketak, eta Madrilen arkitekturakoak. Euskal Herriko etxegintza aztertu zuen bereziki. Ildo horretatik, berrikuntza-lanak egin zituen, batez ere: Donostian, Okendo etxea; Zumarragan, Legazpi dorrea; Ormaiztegin, Zumalakarregirena; Azpeitian, Antxieta jauregia; Loiolan, San Ignaziorena eta Garate anaiarena; Pasai Donibanen, Victor Hugorena. Dorretxe, eliza, ermita, santutegi, Erdi Aroko jauregi, eta etxe eta baserri asko berritu zituen.\n1924an, Madrilen bizi zela, \"Ensayo sobre el problema arquitect\u00f3nico vasco\" idatzi zuen eta horrekin \"Euskalerriaren Alde\" aldizkariak antolatutako saria irabazi zuen. Ezaguna da, orobat, Joakin Irizarrek idatzitako \"Las casas vascas\" (1929) lana.\nJakintza-elkarte askotako kide izan zen, eta ardura politikoak ere izan zituen; hain zuzen, Gipuzkoako Aldundiko lehendakariordea izan zen.\n1948an, \"La casa de Zumalac\u00e1rregui\" idatzi zuen Fausto Arotzenarekin batera."}
{"id": "274705", "revid": "6327", "url": "https://eu.wikipedia.org/wiki?curid=274705", "title": "Joakin Yrizar Barnoya", "text": ""}
{"id": "274706", "revid": "512", "url": "https://eu.wikipedia.org/wiki?curid=274706", "title": "Josu Zabaleta", "text": "Josu Zabaleta Kortaberria (Legazpi, 1948ko uztailaren 1a) gipuzkoar itzultzaile eta idazlea da. 2001 eta 2008 urteetan Itzulpengintzako Euskadi Saria jaso zuen, eta 2013an Espainiako Itzulpegintzako Sari Nazionala eman zioten. 2006an euskaltzain urgazle izendatu zuten.\nBizitza.\nPedro Martin Zabaleta idazlearen anaia da. Lehen ikasketak frantziskotarrekin egin zituen, Arantzazun, eta Lovaina (Belgikan) eta Erroman segitu: hantxe lortu zuen Filosofia lizentziatura. Hordago argitaletxearen sortzaileetako bat izan zen (1977) eta \"Euskal klasikoak\" eta gazteentzako \"Tximista Saila\" bildumaren arduradun. Gipuzkoako Itzultzaile Eskolako irakasle (1980-1991), eta Euskal Itzultzaile, Zuzentzaile eta Interpreteen Elkarteko sortzaileetako bat izan zen ere bai.\nItzulpenak.\nLan handia egin du itzulpengintzan.\nA. Frank, Michel Quint, J.A. Paulos, Coscigny-Semp\u00e9, A. Camilleri, S. Hessel.\nHorrez gain, itzulpen-teoria ere landu du; aipatzekoa da \"Senez\" aldizkarian egin duen lana. 1991-2000 bitartean, \"Lur Hiztegi Entziklopedikoaren\" zuzendaria izan zen. Itzultzaileen Nazioarteko Federazioan (FIT) Kontseilu Nagusiko kidea izan da eta Hedadura Urriko Hizkuntzetako Itzultzaileen Batzordeko lehendakari. 2001ean eta 2008an Itzulpengintzaren Euskadi saria jaso zuen. 2006tik, euskaltzain urgazlea da."}
{"id": "274707", "revid": "119347", "url": "https://eu.wikipedia.org/wiki?curid=274707", "title": "Jose Luis Orella", "text": "Jose Luis Orella Untzue (1935eko abenduaren 10a, Iru\u00f1ea, Nafarroa) nafar ikerlaria, historialari eta irakasle bat da. Erdi Aroko Historian aditua da eta arlo horren barnean bereziki, Nafarroako Erresumaren historia eta zuzenbidean.\nBizitza.\nFilosofia eta Letretako ikasketak egin zituen Madrilen, eta Historiakoak Madrilen eta Erroman. Euskalerriaren Adiskideen Elkarteko kidea da, eta Eusko Ikaskuntzako lehendakariorde izan zen 1989 eta 1991. urteen artean.\nDeustuko Unibertsitateko Donostia Campusean Erdi Aroko Historia irakasgaia irakasten du.\nIdazlanak.\nLan nagusiak.\nEusko Ikaskuntzak azken urteotan argitaratzen duen \"Fuentes Documentales Medievales del Pa\u00eds Vasco\" izeneko bildumaren arduradun nagusia da."}
{"id": "274708", "revid": "28807", "url": "https://eu.wikipedia.org/wiki?curid=274708", "title": "Jos\u00e9 Luis Orella Unzu\u00e9", "text": ""}
{"id": "274709", "revid": "28807", "url": "https://eu.wikipedia.org/wiki?curid=274709", "title": "Jos\u00e9 Luis Orella", "text": ""}
{"id": "274710", "revid": "512", "url": "https://eu.wikipedia.org/wiki?curid=274710", "title": "Manuel Ponce", "text": "Manuel Mar\u00eda Ponce Cu\u00e9llar (Fresnillo, Zacatecas, 1882ko abenduaren 8a - Mexiko Hiria, 1948ko apirilaren 24a) Mexikoko musikagilea izan zen. Mexikon, Berlinen eta Bolonian egin zituen musika-ikasketak. Mexiko Hiriko Kontserbatorio Nazionaleko irakaslea izan zen (1909-1915 eta 1917-1922), eta 1934-1935 urteetan, kontserbatorio horretako zuzendari. Mexikar kutsuko erritmoz eta harmoniaz betetako musika-lanak idatzi zituen: pianorako kontzertu bat, eta \"Estrellita\" eta \"La pajarera\" kantuak, adibidez. Geroago, Paul Dukas frantses musikagilearekin ikasi ondoren, Ponceren musika aldatu egin zen, eta zertzelada inpresionistak erabiltzen hasi zen. Musika-lan nagusiak Parisen egindako egonaldiaren ondoren idatzi zituen. Garai hartakoak dira \"Chapultepec\" (1929) eta \"Ferial\" (1940) orkestrarako, eta Andr\u00e9s Segoviari eskainitako \"Concierto del sur\" (1941), gitarrarako eta orkestrarako. Beste obra batzuk: 24 preludio gitarrarako, 5 sonata gitarrarako, 2 piano-kontzertu, biolin-kontzertu bat, eta ehundik gora kantu eta pianorako lan."}
{"id": "274711", "revid": "336", "url": "https://eu.wikipedia.org/wiki?curid=274711", "title": "Katanga", "text": "Katanga Kongoko Errepublika Demokratikoko hegoaldeko eskualdea da, Tanganika aintziraren, Zambiaren eta Angolaren artean dagoena. 496.887 km\u00b2 eta 5.608.683 biztanle (2010) ditu. Hiri nagusiak: Lubumbashi, Kolwezi eta Likasi. Aberastasun handiak daude lurpean: kobrea, kobaltoa, uranioa, zinka, burdina, zilarra, urrea, eztainua eta manganesoa. Upemba eta Kundelunge parke nazionalak daude eskualde horretan.\n1971 eta 1997 artean (Mobutu Sese Sekoren agindupeaneta Kongo Zaire zenean), izen ofiziala Shaba Probintzia zen.\nHistoria.\nBelgikako administraziopean egon zen 1885. urtetik aurrera, eta independentzia-saio ugari izan zen harrezkero. 1960. urtean Kongok independentzia eskuratu zuenean, Shabako eskualdeak Kongotik bereizi nahi izan zuen, Moise Tshombe buru zuela. Shabako independentziaren aldeko askok Angolara erbesteratu behar izan zuten, Kongoko, Belgikako eta Nazio Batuetako militarrek auzian esku hartzea erabaki zutenean. 1977. urtetik aurrera eraso ugari antolatu dituzte Shabako independentziaren aldekoek Angolatik bertatik, arrakastarik gabe."}
{"id": "274712", "revid": "336", "url": "https://eu.wikipedia.org/wiki?curid=274712", "title": "Raymond Kopa", "text": "Raymond Kopa, jaiotzez Raymond Kopaszewski ( ahoskatua; N\u0153ux-les-Mines, Pas-de-Calais, Frantzia, 1931ko urriaren 13a - Angers, 2017ko martxoaren 3a) frantses futbol-jokalaria izan zen.\nBiografia.\nPoloniar etorkinen familia batean hazi zen. Futbol-jokalari gisa, SCO Angers taldean jokatu zuen hasieran, eta Stade Reimsen gero. Azken talde horrekin Frantziako Txapelketa irabazi zuen 1953an eta 1955ean. 1956an, Europako lehenengo Txapelketan, Stade Reims taldea txapeldunorde geratu zen, Di Stefano eta Gentoren Real Madrilen aurka galdu ondoren. Denboraldi hura bukatu zenean, Real Madridek fitxatu zuen, eta talde horrekin Espainiako Liga bi aldiz (1957, 1958) eta Europako Kopa hirutan irabazi zuen (1957, 1958, 1959). 1959an itzuli zen Frantziara, Stade Reimsen jokatzera ostera, eta beste bi aldiz irabazi zuen Frantziako Txapelketa (1960, 1962). 1958an, Europako jokalari onenari ematen zaion Urrezko Baloia jaso zuen. Frantziako selekzioarekin 45 aldiz jokatu zuen eta 18 gol sartu zituen."}
{"id": "274713", "revid": "28807", "url": "https://eu.wikipedia.org/wiki?curid=274713", "title": "Raymond Kopaszewski", "text": ""}
{"id": "274714", "revid": "512", "url": "https://eu.wikipedia.org/wiki?curid=274714", "title": "Edwin Herbert Land", "text": "Edwin Herbert Land (Bridgeport, Connecticut, AEB, 1909ko maiatzaren 7a - Cambridge, Massachusetts, AEB, 1991ko martxoaren 1a) estatubatuar fisikari eta asmatzailea izan zen.\nBiografia.\nHarvard Unibertsitatean ikasten ari zela (1926), argi polarizatuarekin saiakuntzak egin eta Polaroid izeneko polarizadore-mota berri bat garatu zuen. Beste zientzialari gazte batzuekin batera, polarizazioaren metodoa erabili zuen argi-irazki, optika-tresna eta filmekin, eta laborategi bat antolatu zuten Unibertsitatetik hurbil. 1937an, talde horrek Polaroid Corporation enpresa sortu zuen, eta Land izan zen bertako presidente eta ikerketa-burua.\nBigarren Mundu Gerraren garaian eginkizun militarretan lan egin zuen, iragazki infragorriak, egokitze-leiarrak eta arma-bisoreak sortuz.\n1940ko hamarkadaren amaieran, bere produktu arrakastatsuenaren lehen bertsioa merkaturatu zuen: \"Polaroid Land\" argazki-kamera automatikoa. Landek ohorezko sari eta kargu ugari jaso zituen egindako ikerketengatik, horien artean ohorezko doktore titulua, 1957an."}
{"id": "274715", "revid": "28807", "url": "https://eu.wikipedia.org/wiki?curid=274715", "title": "Edwin H. Land", "text": ""}
{"id": "274716", "revid": "512", "url": "https://eu.wikipedia.org/wiki?curid=274716", "title": "Dyacopterus spadiceus", "text": "Dyacopterus spadiceus Dyacopterus generoko animalia da. Chiropteraren barruko Pteropodidae familian sailkatuta dago."}
{"id": "274717", "revid": "56334", "url": "https://eu.wikipedia.org/wiki?curid=274717", "title": "Irving Langmuir", "text": "Irving Langmuir (Brooklyn, New York, AEB, 1881eko urtarrilaren 31 - Woods Hole, Massachusetts, AEB, 1957ko abuztuaren 16a) Estatu Batuetako kimikaria eta fisikaria izan zen. Bi teoriaren sortzailea da: balentzia elektrokimikoarena (Kossel-en elektrobalentziaren teoria eta Lewis-en kobalentziarena uztartzen dituena) eta katalisi heterogeneoarena. Gasezko bonbilla elektrikoa asmatu zuen, eta, hidrogeno arruntaren disoziazioz, hidrogeno atomikoa aurkitu zuen. 1932an, Kimikako Nobel saria jaso zuen."}
{"id": "274718", "revid": "65203", "url": "https://eu.wikipedia.org/wiki?curid=274718", "title": "Vicente Rojo Almaz\u00e1n", "text": "Vicente Rojo Almaz\u00e1n (Bartzelona, - Mexiko Hiria, 2021eko martxoaren 17a) mexikar margolari eta grabatzailea izan zen, jatorriz espainiarra. Lanaren Oinarrizko Eskolan egin zituen eskulturako ikasketak, eta 1949an Mexikora aldatu eta \"Escuela de Pintura y Escultura del Instituto Nacional de Bellas Artes\"en (INBA) sartu zen; han A. Soutoren lantegian hasi zen ikasten, arterako zaletasuna eta argitaratzaile-lanak bateratuz. Izan ere, Rojok zenbait aldizkari sortu eta zuzendu zituen: adibidez, \"Artes\", \"M\u00e9xico en la Cultura\" eta \"La Cultura en M\u00e9xico\". Ospe handia lortu zuen orobat, \"Plural\", \"Artes Visuales\" eta \"Discos Visuales\" aldizkarietarako egindako diseinu grafikoengatik. Rojok euskarri eta teknika ugari erabili izan zituen, baina trebetasun berezia erakutsi zuen alor grafikoetan: akuaforteak, litografiak, serigrafiak eta collageak egin zituen. Margolaritzan, aipagarriak ditu \"Seinaleak\", \"Ukazioak \"eta \"Mexiko euripean\" sailak."}
{"id": "274719", "revid": "65203", "url": "https://eu.wikipedia.org/wiki?curid=274719", "title": "Kiri Te Kanawa", "text": "Kiri Te Kanawa (Gisborne, Auckland, Zeelanda Berria, 1944ko martxoaren 6a) sopranoa da.\nBizitza.\nKantu-ikasketak mezzosoprano gisa hasi zituen, Zeelanda Berrian; baina, Ingalaterran ikasi ondoren, soprano gisa hasi zen. Lehenengo lanak Ingalaterrako opera konpainietan egin zituen: Idamante pertsonaia Mozarten \"Idomeneo\" operan, Ellen Gioachinno Rossiniren \"La donna del lago\"n, edo Bizeten \"Carmen\" operan. Arrakasta handiena eman zion lana Almaviva kondesaren papera izan zen, Mozarten \"Figaroren ezteiak\" lanean. Errepertorio horrez gainera, Kiri Te Kanawak italiar verismoaren tradizioko interpretazioak egin ditu, Giuseppe Verdirekin hasi eta Giacomo Puccinirainokoak: Pucciniren \"La Boh\u00e8me\" operako Mimi, musikagile beraren \"Tosca\" operako protagonista, edo Verdiren \"Otello\"ko Desdemona. Bestalde, frantses eta aleman errepertorioko paperetan espezializatu zen; besteak beste, Gounoden \"Fausto\" operako Margaritan, edo Johann Straussen lanetan agertzen diren hainbat pertsonaiatan."}
{"id": "274720", "revid": "336", "url": "https://eu.wikipedia.org/wiki?curid=274720", "title": "Georg Trakl", "text": "Georg Trakl (Salzburgo, 1887ko otsailaren 3a - Krakovia, 1914ko azaroaren 3a) austriar poeta izan zen.\nFarmazia-ikasketak egin zituen. 1914an, Lehen Mundu Gerran parte hartu zuen botikari gisa. Gerrak eragin handia izan zuen harengan, eta han ikusi zituen krudelkerien ondorioz buruko gaitz batek jota, erietxe militarrean sartu zuten. Droga gehiegi hartuta pozoiturik hil zen.\nTraklen lana laburra, baina trinkoa da. Samurtasunaren nostalgia lehertzear den ekaitzaren etorrerarekin lotzen du, eta etengabea da harengan gaizkiaren obsesioa. Estilo zakarra eta bizia du oso, irudi bitxiez josia; koloreek, errealitatearekin batere zerikusirik ez dutenek, zentzu sinbolikoa dute, eta bere pentsamendua alegoria hertsien bidez ematen du. Rimbaud, Baudelaire eta sinbolista frantsesen eragina nabaria da haren lanetan. Haren obra batzuk: \"Totengan\" (1906, \"Arimen eguna\"); \"Fata Morgana \"(1906); \"Aus goldenem Kelch\" (1939); \"Gedichte\" (1913, \"Olerkiak\"); eta \"Sebastian im Traum \"(1915, \"Sebastian ametsetan).\""}
{"id": "274721", "revid": "46380", "url": "https://eu.wikipedia.org/wiki?curid=274721", "title": "Llu\u00eds Maria Millet", "text": "Llu\u00eds Maria Millet i Millet (Bartzelona, Katalunia, 1906ko ekainaren 21a - 1990eko uztailaren 19a) musikaria izan zen.\nBizitza.\nMusika-munduko familia bateko semea zen, eta konposizio- eta zuzendari-ikasketak egin zituen Bartzelonako Udal Musika Eskolan; han, Vicen\u00e7 Maria de Gibert izan zuen irakasle. Musikagile gisa, batez ere ahotserako musika-lanak egin zituen: \"Poema nadalenc\" (\"Gabonetako olerkia\"), bakarlari, koru eta orkestrarentzat; \"Agar\", koru-olerkia; eta \"El r\u00fastec villancet\", baserri-giroko gabon-kanta, lau ahots eta orkestrarako lana. Bartzelonako hainbat musika-eskolatan ibili zen solfeoa, musikaren historia eta estetika, erlijio-obrak, kanta herrikoiak eta sardanak irakasten, baina ospea Orfe\u00f3 Catal\u00e0 abesbatzaren zuzendari gisa hartu zuen. Koru horren zuzendaritza 1945ean hartu zuen, eta 1977an utzi behar izan zuen kargua, osasun-arazoak zirela eta. Espainiako Gerra Zibilaren ondoren, Milleten ahalegin eta lan handiari esker, berrosatu ahal izan zen abesbatza ezaguna."}
{"id": "274722", "revid": "90204", "url": "https://eu.wikipedia.org/wiki?curid=274722", "title": "Germ\u00e1n S\u00e1nchez Ruip\u00e9rez", "text": "Germ\u00e1n S\u00e1nchez Ruip\u00e9rez (Pe\u00f1aranda de Bracamonte, Salamanca, Espainia, 1926ko irailaren 12a - Dominikar Errepublika, 2012ko otsailaren 12a) enpresaburua eta mezenasa izan zen.\nBiografia.\nAma irakaslea zuen eta aita liburu-saltzailea. Hamar urte zituela, Espainiako Gerra Zibila hasi zen, eta gurasoak espetxera eraman zituzten. Hala, aitona-amonaren babespean gelditu zen. Gerra amaitu zenean, Salamancan hartu zuen bizileku familiarekin; han, gurasoek Cervantes liburu-denda erosi zuten.\nBatxilergoko bosgarren mailan utzi zituen ikasketak familiari lagundu ahal izateko, eta, BBCren diru laguntzari esker, liburuen argitalpenari buruzko ikastaro bat egin zuen Londresen.\n1959an, Anaya S.A. enpresa sortu zuen, batxilergorako testu-liburuak argitaratzeko helburuarekin. Anaya taldeko presidente sortzaile izateaz gainera, Nazioarteko Argitaldarien Elkarteko irakurketari buruzko batzordeko presidente da Genevan, bai eta International Electronic Publishing Research Centre Limited erakundeko presidente ere.\nKanpo estekak.\n Germ\u00e1n S\u00e1nchez Ruip\u00e9rez fundazioaren webgunea"}
{"id": "274723", "revid": "28807", "url": "https://eu.wikipedia.org/wiki?curid=274723", "title": "German Sanchez Ruiperez", "text": ""}
{"id": "274726", "revid": "46380", "url": "https://eu.wikipedia.org/wiki?curid=274726", "title": "Giambattista Tiepolo", "text": "Giambattista Tiepolo (Venezia, 1696 - Madril, 1770) italiar margolari barrokoa izan zen. Italiako rokoko estiloko artista nagusietako bat izan zen.\nXVIII. mendeko artista nagusietakoa izan zen. Fresko egile gisa eta apaintzaile gisa nabarmendu zen, batez ere, baina koadroak, diseinuak eta abar ere egin zituen. Veneziako tradizioari jarraitu zion, kolorearen eta argiaren erabileran bereziki, baina aldi berean oso ezaugarri bereziak ere erakutsi zituen, eta, hortaz, ez zen Errenazimentuko moldeen oso mendeko izan. Venezian egin zituen lan gehienak, baina Italiako hainbat hiritako handikientzako obrak ere osatu zituen.\nBiografia.\nGaztaroa.\nGiambattista Tiepolo Gregorio Lazzariniren lantegian hasi zen margolari gisa, baina berehala hasi zen bere kasa lanean, eta 1717. urterako emana zuen izena veneziar margolarien elkartean.\nHasierako lanetan, Lazzariniren, Giovanni Battista Piazzettaren, Sebastiano Ricciren eta Federico Bencovichen eragina sumatzen da; ezaugarririk aipagarriena argi-itzalen arteko kontrasteak eta kolore biziak dira. Irudiak jarrera behartuetan irudikatzera eraman zuen perspektibaren erabilera bereziak, eta estilo malenkoniatsua, dramatismo handikoa, dute haren obrek. Azpimarratzekoak dira \"Isaaken sakrifizioa\" (1716 ; Ospedalettoko eliza, Venezia) eta \"San Bartolomeren martirioa\" (1719; San Stae, Venezia).\nLehen koadroek argi-iluneko estilotik rokokorako joera erakusten dute. Lehenengo dekorazio-lan handia 1724-1725 urteetan egin zuen, Veneziako Sandi jauregiko aretoetan hain zuzen ere, eta espazio handien dekorazioan azpimarratzekoak da haren lehen maisulana, Udineko artzapezpikutegiaren dekorazioa (1727-1728). Udinen erakutsi zituen, hain zuzen ere, bere berezitasun nagusiak: konposizio dinamikoak, indar handiko irudiak, argiaren erabilera berezia, eta kolore biziak.\n1730eko hamarraldian hainbat lan egin zuen Veneziatik kanpo; buru-belarri aritu zen lanean, eta orduan iritsi zuen bere pinturak heldutasuna. Milango Archinto jauregia dekoratu zuen lehenik, irudi mitikoekin, eta baita Dugnani jauregia ere, kutsu barrokoko irudi historikoekin. Ondoren Bergamon eta Vicenzan aritu zen. Vicenza inguruan, Loschi villan, osatu zuen hain zuzen ere, bere marrazki-sail bikainenetakoa.\nBaina, freskoez gainera, koloreen aberastasunagatik eta konposizio bikainagatik, aipagarriak ditu, orobat, garai hartako zenbait koadro mitologiko, aldare eta erretaula: \"Andre Maria Sortzez Garbia\" (Vicenzako pinakoteka), \"Apolo eta Dafne\" (Louvre, Paris), \"Danae eta Jupiter\" (Estokolmoko Unibertsitatea), etab.\nHelduaroa.\nHurrengo hamarraldia ere oso oparoa izan zen Tiepolorentzat. Orduan egin zuen Milango Clerici jauregiko \"Eguzkiaren orga\" (1740) fresko mitologiko-sinbolikoa, bere maisulanetako bat, Tiepoloren birtuosismoaren eta fantasiaren erakusgarri nagusietakoa; horrez gainera, azpimarratzekoak dira Veneziako Scalzien elizako Loretoko etxe santuko miraria (1743-1744, 1915ean hondatua), Scuola dei Carmineko sabaiko freskoak, Cordellina villako freskoak 1743-1744 bitartean (\"Sendotasunaren eta Zabartasunaren Garaipena\", etab.) eta Labia jauregiko margolanak (\"Antonio eta Kleopatraren elkartzea\").\nGarai honetan formekin esperimentatu zuen eta Paolo Veroneseren obretatik ikasitako konposizio harrigarriko eta argitasun handiko irudiak egin zituen; bestalde, eta oso heziketa jasoa izan ez zuen arren, zenbait obratan kutsu klasikoko ezaugarriak antzematen zaizkio, Francesco Algarotti konde erudito eta arte-bildumagilearekiko harremanaren eraginez.\n1750-1753 urteetan, Giandomenico eta Lorenzo semeekin batera, W\u00fcrzburg-eko (Bavaria) Residenz jauregiko areto nagusia dekoratu zuen Frederiko I.a enperadorearen aginduz. Hiru urte igaro zituen han, bertako printze gotzainaren zerbitzuan. Bere karrerako urterik oparoenetakoak izan ziren: gai historikoak, mitologikoak eta alegorikoak landu zituen W\u00fcrzburgeko egoitzako aretoetako eta Kaisersaal-eko sabaiko freskoetan, besteak beste. Fresko eta obra ofizial monumentalak egin zituen, bizitasun handikoak eta kromatismo oparokoak, baina, obra ofizialez gainera, koadro bikainak ere margotu zituen, gai erromantikoak eta poetikoak erabiliz.\nW\u00fcrzburgetik Veneziara itzuli zen berriro, eta bertako Akademiako lehen lehendakaria izan zen. W\u00fcrzburgeko obra-sailaren monumentaltasuna eta arrandia alde batera utzirik, olerki epiko eta zaldun-olerkietatik ateratako egoerak irudikatu zituen; horrela, kutsu barnekoi eta hurbilekoagoa, eta sentiberatasun handia eman zien Veneziako egonaldi hartako bere lanei. Aipagarriak dira, esaterako, Veneziako Pieta elizako sabaia (1754-155) eta Vicenzako Valmarana villako apaindurak (1757). Ondoko urteetan egin zuen bere maisulanetako batzuk : Veneziako Rezzonico jauregiko apaindurak, Udineko oratorio della Puritako freskoak eta Veneziako Stra herriko Villa Pisaniko sabaia.\nZahartzaroa Madrilen.\n1762an Madrila joan zen Espainiako Karlos III.a erregearen gortera, errege-jauregia apaintzeko enkargua jaso baitzuen (1762-1766). Jauregi hartan egindako irudietan azpimarratzekoak dira \"Espainiako monarkiaren apoteosia\" eta \"Eneasen apoteosia\" fresko arranditsuak, baina ez zuen haietan erakutsi ordu arteko asmamen bikaina. Freskoak dira, ikus daitekeenez, Tiepoloren obra aipagarrienak, baina ezin ahantz daiteke, halaber, hainbat koadro mitologiko eta erlijioso, erretratu bikainak (\"Antonio Riccobono\", \"Prokuradorea\"...) eta beste lan batzuk ere egin zituen. Hala ere, garai hartan molde neoklasikoen zale ziren espainiarrak, eta Giambattistak azken urteak Espainian eman zituen arren, tiepolotarrek (Espainiara laguntzaile eraman baitzituen semeak) ez zuten uste izandako arrakastarik lortu bertan. Azken urteetan, Aranjuezko San Ildefonso jauregian lan egin zuen. Madrilen zegoela, bat-batean hil zen 1770eko martxoaren 27an, eta San Martin elizan hilobiratu zuten.\nDena dela, neoklasikoen eta erromantikoen aitzakiak gorabehera, Giambattista Tiepolok ospe handia izan zuen Europa osoan XVIII. mendean zehar, eta Settecentoko kulturako maisu handienetakotzat hartua da gaur egun."}
{"id": "274727", "revid": "512", "url": "https://eu.wikipedia.org/wiki?curid=274727", "title": "Ernst von Mansfeld", "text": "Peter Ernst II. von Mansfeld kondea, Ernst von Mansfeld izenaz ezagunagoa (Luxenburgo, 1580 - Rakovitza, Bosnia, 1626ko azaroaren 29a) alemaniar militarra izan zen, Peter Ernst von Mansfeld kondearen ezkontzaz kanpoko semea.\nBiografia.\nSasikoa zela eta, ezin izan zuen aitaren oinordeko izan. Protestante egin eta, \"condottieri\" gisa, alemaniar printzeen alde borrokatu zen Hogeita Hamar Urteko Gerran (1618-1648). Frederiko V.a Palatinatuko hauteslearen alde borroka egin zuen Bohemian, baina galtzaile atera zen Mendi Zuriko guduan (1620). Hurrengo bi urteetan baina, Palatinatu Garaiaren eta Beherearen zerbitzura, garaile izan zen, eta Tilly buruzagi katolikoa menderatu zuen Wiesloch-en, 1622an. Ondoren, Mansfeld, bere aliatuekin batera, Herbehereen zerbitzura jarri zen; Espainiako gudarosteak menderatu zituen Fleuresen (1622) eta Frisiako ekialdea bereganatu zuen (1624). Gero, Danimarkako Kristian IV.aren alde egin zuen, baina Wallensteine austriarrak menderatu zuen Dessaun (1626). Handik gutxira hil zen, Veneziarako bidean."}
{"id": "274728", "revid": "58701", "url": "https://eu.wikipedia.org/wiki?curid=274728", "title": "Bohuslav Martin\u016f", "text": "Bohuslav Martin\u016f (Policka, Txekia, 1890eko abenduaren 8a - Liestal, Basilea inguruan, Suitza, 1959ko abuztuaren 28a) txekiar musikagilea eta biolinista izan zen.\nBiografia.\nPragako Kontserbatorioan ikasi zuen Josef Sukekin, eta 1923an, Parisen osatu zituen konposizio-ikasketak Albert Rousselekin. Parisen Stravinski ezagutu zuen, Martinuren musikagintzan eragin handia izan zuena.\n1941ean, Bigarren Mundu Gerraren ondorioz, Estatu Batuetara joan zen ihesi, eta 1953. urtea arte ez zen itzuli Europara.\nOso musikagile emankorra izan zen, eta fintasun handiko lanak utzi zituen. Musika diatonismoan oinarritu zuen gehienbat, baina irudimen harmoniko handia zuen eta erritmo bizia. Txekiako herri-musikaren eragina ere izan zuen.\nLan aipagarrienak ditu: orkestrarako \"Policka\" (1925, \"Atsedenaldia\"), eta \"La Bagarre\" (1928, \"Iskanbila\"); \"Julieta\" (1938), \"Mirandolina\" (1954) eta \"Ariadne\" (1958) operak.\nBalletak, pianorako, biolinerako eta biolontxelorako kontzertuak, koru-musika, ganberako musika, pianorako lanak eta kantuak ere idatzi zituen."}
{"id": "274729", "revid": "28807", "url": "https://eu.wikipedia.org/wiki?curid=274729", "title": "Bohuslav Martinu", "text": ""}
{"id": "274730", "revid": "15251", "url": "https://eu.wikipedia.org/wiki?curid=274730", "title": "Alejandro Larrakoetxea", "text": "Alejandro Larrakoetxea Agirrezabala (Izengoitiak: Legoaldi, Hipolito ; Zeanuri, 1892ko otsailaren 26a - Markina, 1976ko urtarrilaren 25a) Bizkaiko idazlea izan zen, Bedita Larrakoetxearen anaia. Karmeldarra. Larrean egin zituen apaiz izateko ikasketak, eta Gasteizen egin zen apaiz, 1916an. Zuzenbide Kanonikoko irakaslea izan zen Bego\u00f1an, Calahorran eta Erroman. 1936an bitartekari-lanak egin zituen, EAJko diputatuen eta Vatikanoaren artean, eta elkarrizketa luze bat izan zuen Pizzardo kardinalarekin. Harreman horien lekuko da \"Euzkadi y el Vaticano\" (1976) izeneko liburua. Karmeldarren ordenako Nafarroako buru izan zen, 1948-1951 eta 1957-1960 urte bitarteetan, eta ondoren, Vatikanoko artxiboetan ikerlari ibili zen. Grimm anaien ipuin-sorta bat euskaratu zuen, eta 1930-1940 urte bitartean argitaratu zituen Bilbon, \"Grimm anayen ipui\u00f1ak\" izenburupean. \"Euzkadi\" eta \"Karmengo Argia\" aldizkarietan eman zituen argitara lanik garrantzitsuenak. Harena da, halaber, Miguel de Cervantes idazlearen \"La t\u00eda Cornelia\" obraren itzulpena."}
{"id": "274731", "revid": "6327", "url": "https://eu.wikipedia.org/wiki?curid=274731", "title": "Legoaldi", "text": ""}
{"id": "274732", "revid": "58701", "url": "https://eu.wikipedia.org/wiki?curid=274732", "title": "Francisco I. Madero", "text": "Francisco Ignacio Madero Gonz\u00e1lez (Parras, 1873ko urriaren 30a - Mexiko Hiria, 1913ko otsailaren 22a) Mexikoko politikaria zen. Europan egin zituen ikasketak, eta horiek amaitu ondoren Mexikora itzuli zen. 1908an liburu bat argitaratu zuen (\"La Sucesi\u00f3n Presidencial en 1910\"), gobernuak debekatu egin zuena. Porfirio D\u00edaz diktadoreak atxilotu zuen, 1910eko hauteskundeak igaro arte. Hauteskundeak D\u00edazek irabazi zituen. Maderok Estatu Batuetara ihes egin, eta Mexikon matxinada antolatu zuen. Ia Mexiko osoa matxinatu zen Porfirio D\u00edazen aurka. 1911ko otsailean, Mexikon sartu eta Ciudad Ju\u00e1rez hartu zuen, D\u00edaz lehendakaritza uztera behartuz. Hauteskundeen ondoren, lehendakari izendatu zuten (1911ko azaroa). Politikarako eta gizarte-arazoetarako zuen ikuspegi mugatuaren ondorioz, larrialdi asko igaro zituen, Zapataren Plan de Ayala delakoa eta Orozcoren eta F\u00e9lix D\u00edazen matxinadak, besteak beste. Victoriano Huertak eman zuen estatu-kolpeak aginpidetik kendu zuen (1913ko otsaila), eta fusilaturik hil zen.\nSan Luis de Potos\u00ed plana.\nBoterea lortzeko, laguntasunaren bila, hona hemen zer idatzi zuen:"}
{"id": "274733", "revid": "512", "url": "https://eu.wikipedia.org/wiki?curid=274733", "title": "Eidolon dupreanum", "text": "Eidolon dupreanum Eidolon generoko animalia da. Chiropteraren barruko Pteropodidae familian sailkatuta dago."}
{"id": "274734", "revid": "36181", "url": "https://eu.wikipedia.org/wiki?curid=274734", "title": "Juan Mel\u00e9ndez Vald\u00e9s", "text": "Juan Mel\u00e9ndez Vald\u00e9s (Ribera del Fresno, 1754ko martxoaren 11 - Montpellier, 1817ko maiatzaren 24a) espainiar idazlea izan zen. Salamancako Unibertsitatean ikasi zuen, eta ondoren Humanistikako katedradun izan zen han. Salamancan Cadalso ezagutu zuen, eta hari esker izan zuen Europako olerkigintzaren berri. Zenbait lan egin zituen Jose Bonaparterentzat, eta horren ondorioz atzerrira ihes egin behar izan zuen. Olerkigintzan jardun zuen batik bat; olerkiak \"Batilo\" ezizenaz sinatzen zituen. Mel\u00e9ndez Vald\u00e9sen lana XVIII. mendean batera agertzen ziren bi joeren artean dago banaturik: alde batetik, idazlan anakreontikoak eta erotikoak (odak, erromantzeak eta \"letrillak\"), \"rokoko\" garaiko giroaren isla; bestetik, poesia filosofiko morala (odak eta epistolak), askoz errealistagoa. Idatzi zituen lanen artean aipagarrienak hauek dira: \"Las bodas de Camacho\" (1784), \"La paloma de Filis\", \"Odas anacre\u00f3nticas\", \"Idilios\", \"La beneficencia\", \"La mendiguez\", \"Besos de amor\" eta \"La flor de Zurgu\u00e9n.\""}
{"id": "274735", "revid": "336", "url": "https://eu.wikipedia.org/wiki?curid=274735", "title": "Federico Trillo", "text": "Federico Trillo (Cartagena, Espainia, ) espainiar militar eta politikaria da.\nBizitza.\nTradizio militarreko familia batean jaio zen. Zuzenbide-ikasketak egin zituen, Salamancako Unibertsitatean. Armadako Legelari Taldeko kide izan zen lehenik, eta Mediterraneoko Itsasaldeko Fiskal Taldeko kide gero. 1983an, Alianza Popularreko kide zelarik, lege-aholkularitzako buruzagitza onartu zuen. 1989an, Partido Popularreko diputatu hautatu zuten Alacanteko probintziaren ordezkari gisa. 1990eko martxoaren bukaeran, Partido Popularraren X. Biltzarrean, idazkariorde laguntzaile izendatu zuten. Lege-arazoez arduratu zen alderdiaren barruan, eta alderdiaren bozeramaile izan zen Legebiltzarrean zenbait lege eztabaidatzeko orduan (Hiri Segurtasunerako Legea; Corcuera Legea; Espainiako Kode Penalerako lege proiektua). 1993ko hauteskunde orokorretan, Alacanteko Partido Popularreko hautagaien buru izan zen. Espainiako Kongresuko presidente izan zen (1996-2000) eta, gero, Espainiako Defentsa ministro izendatu zuen Jos\u00e9 Mar\u00eda Aznarrek (2000)."}
{"id": "274736", "revid": "119347", "url": "https://eu.wikipedia.org/wiki?curid=274736", "title": "Manuel Mar\u00eda", "text": "Manuel Mar\u00eda Fern\u00e1ndez Teixeiro, ezagunagoa Manuel Mar\u00eda izenaz (Outeiro de Rei, 1929ko urriaren 6a - Coru\u00f1a, Galizia, 2004ko irailaren 8a) galizierazko olerkaria izan zen, Espainiako Gerra Zibilaren ostean Galizian izan den olerkari handienetako bat, Ux\u00edo Novoneyrarekin batera.\nManuel Mar\u00edaren poesiagintzan, hasieran existentzialismoa eta ondoren gizarteko arazoen salaketa dira gaiak. Harreman estua izan zuen Euskal Herriarekin, Gabriel Arestiren bidez. Kontakizunak eta antzerki-lanak ere idatzi zituen.\nLan nabarmenak.\nLan azpimarragarriak: \"Mu\u00f1eiro de bretemas \"(1950, \"Laino errotaria\")\", Advento\" (1954), \"Terra Cha\", \"Morrendo a cada intre\" (1952), \"Documentos personaes\" (1958) \"Mar maior\" (1963, \"Itsaso nagusia\"), \"Proba documental\" (1968), \"Versos pra un pa\u00eds de minif\u00fandios\" (1969), \"Remol\" (1970, \"Hauspea\"), \"Br\u00e9temas de mui\u00f1eiro\" (2000), \"Cami\u00f1os de luz e sombra\" (2000).\n1985ean, Koldo Izagirrek Manuel Mar\u00edaren bi antzerki-lan argitaratu zituen euskaraz \"Berengela izeneko otarantza baten ibilketak eta biribilketak\" eta \"Maiatza zorabiatuaren pastorala\" izenburuekin, Antzerti aldizkarian argitaratuta.\n2005ean Koldo Izagirrek Manuel Mar\u00edaren 32 poema itzuli zituen euskarara, eta hizkuntza bietan argitaratu zituzten Pasaiako udalak, Gipuzkoako Galiziako etxeek eta Fato Cultural Daniel Castelao elkarteak \"Antolox\u00eda homenaxe 32 poemas galegos coa sua traducci\u00f3n ao \u00e9uscaro\" liburuan\".\""}
{"id": "274737", "revid": "28807", "url": "https://eu.wikipedia.org/wiki?curid=274737", "title": "Manuel Mar\u00eda Fern\u00e1ndez Teixeiro", "text": ""}
{"id": "274740", "revid": "46380", "url": "https://eu.wikipedia.org/wiki?curid=274740", "title": "Hans Namuth", "text": "Hans Namuth (Essen, Alemania, 1915eko martxoaren 17a - Long Island, Estatu Batuak, 1990eko urriaren 13a) estatubatuar argazkilari eta zinemagilea izan zen, jatorriz alemaniarra.\nBiografia.\n\"Vu\" aldizkariaren erreportajeetako argazkilaria izan zen. Espainiako Gerra Zibilean parte hartu zuen, errepublikanoen taldean. 1942an, Estatu Batuetako herritartasuna lortu zuen.\nBere ibilbide profesionalean, arte plastikoetako ehunka artista, pintore, eskultore nahiz arkitektori, atera zizkion argazkiak. Artistak (Jackson Pollock, Willem De Kooning, Josef Albers, Louis I. Kahn eta abar) beren lanean murgilduta ikus daitezke Namuthen argazkietan. Artista horiei buruzko hainbat film ere egin zituen: \"Willem De Kooning pintorea\", \"Brancusiren atzera begirakoa Guggenheimen\", \"Louis I. Kahn arkitektoa\" eta abar.\nNamuthen lanak New Yorkeko Leo Castelli galerian egon ziren ikusgai, 1970eko hamarkada osoan zehar. Artisten argazkiak egiteaz gainera, Guatemalako Todos Santos herriko indiarren argazki asko egin zuen."}
{"id": "274741", "revid": "512", "url": "https://eu.wikipedia.org/wiki?curid=274741", "title": "Eidolon helvum", "text": "Eidolon helvum Eidolon generoko animalia da. Chiropteraren barruko Pteropodidae familian sailkatuta dago."}
{"id": "274742", "revid": "1545", "url": "https://eu.wikipedia.org/wiki?curid=274742", "title": "Maurice Saatchi", "text": "Maurice Saatchi (Bagdad, Irak, 1946ko ekainaren 21a) Erresuma Batuko publizista eta politikaria da.\nBiografia.\nAita inportatzailea zuen, eta 1947an Ingalaterrara joan zen familiarekin antisemitismotik ihesi. Saatchik London School of Economicsen egin zituen ikasketak, eta soziologiako lizentzia eskuratu zuen. Ondoren argitalpenaren munduan sartu zen, baina lan hura utzi eta publizitate-agentzia bat sortu zuen anaia Charlesekin: Saatchi&amp;Saatchi. Agentzia hura garrantzi handiko konpainia bihurtu zen, eta beste enpresa batzuk bereganatu zituen. 1979an, Britainia Handiko agentzia handiena zen; 1981ean, Europako handiena, eta, 1986an, munduko handiena. 1978an, Saatchi&amp;Saatchi etxeak Margaret Thatcherren kanpaina babestu zuen, eta, geroztik, ikerketa- eta aholkularitza-zerbitzuak ere eskaini zituen agentziak. 1987an, finantza-gorabehera handiak izan zituen, baina, 1992an, Hego Afrikako William de Klerken aldeko erreferenduma antolatzeko kontratatu zuten Saatchi&amp;Saatchi."}
{"id": "274743", "revid": "56334", "url": "https://eu.wikipedia.org/wiki?curid=274743", "title": "Claes Andersson", "text": "Claes-Johan Rudolf Andersson (Helsinki, Finlandia, 1937ko maiatzaren 30a - ibidem, 2019ko uztailaren 24a) finlandiar idazle, musikagile, psikiatra eta politikaria izan zen.\nBiografia.\nXX. mendearen bigarren erdiko finlandiar gizarteko eta kultura-munduko pertsona ospetsua da.\nMedikuntzan doktoratu eta psikiatrian espezializatu zen. Musikan, piano jotzaile gisa (jazz kontzertuak emanez), musikagile gisa eta letra-idazle gisa aritu zen. Politikan ere parte hartu zuen, lehenik bere herriko parlamentuko diputatu gisa (1987tik aurrera); bere alderdi politikoaren, Ezkerreko Batasunaren, presidente gisa (1990etik aurrera) eta, azkenik, Finlandiako Kultura ministro gisa. Hala ere, literaturan nabarmendu zen batez ere, eta bere izena mundu osora hedatu zen. Antzerkiak eta literatura-kritikako liburu ugari idatzi zituen, baina poesiak eman dio ospe handiena. Bai gaiei bai baliabide estetikoei dagokienez, \"Poesia soziala\" izenaz ezagutzen denaren barruan kokatzen da haren poesia. Ironiaz eta umorez erabiltzen zituen topikoak eta jakite arrunta."}
{"id": "274744", "revid": "28807", "url": "https://eu.wikipedia.org/wiki?curid=274744", "title": "Claes-Johan Rudolf Andersson", "text": ""}
{"id": "274745", "revid": "46380", "url": "https://eu.wikipedia.org/wiki?curid=274745", "title": "Rafael de la Hoz Arderius", "text": "Rafael de la Hoz Arderius (Madril, 1924 - \"ib.\", 2000) espainiar arkitektoa izan zen.\nArkitektoen semea zen. Umetan Kordobara joan zen bizitzera familiarekin, eta han igaro zituen urte gehienak. Madrilen egin zituen arkitektura-ikasketak, eta gero Cambridgeko Massachusetts Institute of Tecnologyn osatu zituen. Espainiako Gerra Zibilaren ondorengo arkitekto nagusietako bat izan zen. Haren lan onenen artean aipagarriak dira, beste askoren artean, Aguinas Ikastetxea (Garc\u00eda Paredes arkitektoarekin elkarlanean), Almanzorreko kapera mudejarraren eraberritze-lana, Sierra Morenako Turris Eburnea monasterioa, Castellana kaleko Castelar eraikina (Madril), Sevillako Erakusketa Unibertsaleko Pabiloi Olinpikoak, eta Espainiako Olinpiar Batzordearen egoitza. Espainiako Arkitektoen Batzorde Gorenaren lehendakari izan zen zenbait aldiz, eta 1986an Arkitektoen Europar Batzordeko lehendakari hautatu zuten. 1995ean, Arkitekturako Antonio Camu\u00f1as saria jaso zuen."}
{"id": "274746", "revid": "6950", "url": "https://eu.wikipedia.org/wiki?curid=274746", "title": "Mikhail Lermontov", "text": "Mikhail Jurievitx Lermontov (; Mosku, Errusia, 1814ko urriaren 15agreg./urriaren 3ajul. - Pyatigorsk, Errusia, 1841eko uztailaren 27agreg./uztailaren 15ajul.) errusiar poeta, margolaria, antzerkigile eta eleberrigile erromantikoa izan zen.\nBiografia.\nMoskun jaioa, XVI. mendetik aurrera Errusiar Inperioan bizi zen familia eskoziar baten ondorengoa zen. Penza probintziako Tarjany herrian bizi izan zen, eta han daude bere gorpuzkiak gordeta. Vasili Zhukovski eta Aleksandr Puxkinen belaunaldi berekoa izan zen.\nHaurtzaroan amonaren ardurapean hazi zen, eta ahalik eta heziketa onena eman zion. Irakasle partikularrak jarri zizkion amonak, eta atzerritarrak ziren tutoreekin ingelesa, frantsesa eta alemanera ikasi zituen txikitatik. Arte eta letrekiko sentikortasuna eta talentua laster agertu zitzaizkion; poesia, pintura, musika eta antzerkian hasi zen.\nFakultateko ikasketak erdizka utzi behar izan zituen eta 1832an Militar Akademian sartu zen, eta militarra izan zen handik aurrera. Alexander Puxkin poeta errusiarraren zentzugabeko heriotzak sumindurik, ospetsu bihurtu zuen \"Poetaren heriotza (Smert poeta\", 1937) poema idatzi zuen. Tsarrak gaizki hartu zuen, eta Kaukasora bidali zuen Txetxeniako errebeldeak menderatzeko.\n1838an San Petersburgora itzuli zen, baina 1839an berriz ere Kaukasora bidali zuten duelu batean parte hartzearen ondorioz. Garai honetan idatzi zuen \"Gure garaiko heroia (Geroy nashego vremeni,1840)\" protagonista, Pechorin, bere islada izanik.\nMaitasun kontuetan zorte txarrak minduta, umore txar eta mingain biziko gizon honek zenbait duelutan hartu zuen parte eta, azkenean, 1841ean, Martynov komandantearekin izandako duelu batean hil zen.\nIdazle ibilbidea.\nPuxkin eta Byron imitatu zituen bere lehen poemetan, baina bere estilo poetikoa berehala finkatu zen, argi eta garbi antzematen da gaien aldaketa. Beste poema batzuetan sutsu islatzen du ikasle gazteen sentimendu eta pentsamendua, mendekoen egoeraren aurrean haien haserrea erakusten duena, tsaristaren despotismoaren aurkakoa eta askatasunaren nahi sutsua adierrazten. 1832-1834 urteetan idatzitako \"Vadim\" eleberri amaitugabean, nekazari zapalduak defendatzen ditu eta Yemelyan Pugacheven matxinadaz hitz egiten du.\nZentsurak debekatutako \"Maskarad\" antzezlanean, Lermontovek nobleziari eraso egiten dio. Bere olerki ezagunenen artean, \"Demon\", \"Mtsyri\" eta \"Pesnia pro tsari\u00e1 Ivana Vas\u00edlievicha, molodogo opr\u00edchnika i udalogo kupts\u00e1 Kal\u00e1shnikova\".\nLanak.\nLord Byron poeta ingelesaren eta Puxkinen eragina izan zuen bere lehen poesietan, baina laster bere estilo propioa garatu zuen.\nBere lan nagusienetakoak:\nFilmerako egokitzapenak.\nBere bizitzari buruzkoak:\nBere lanetan oinarritutako filmak:\nFilmen zerrenda"}
{"id": "274747", "revid": "59723", "url": "https://eu.wikipedia.org/wiki?curid=274747", "title": "Antonio de Nebrija", "text": "Antonio Mart\u00ednez de Cala y Xarava \u2014Antonio de Nebrija, de Nebrixa edo de Lebrija deituraz ezagunagoa\u2014 (Lebrija, Sevilla, Gaztelako koroa, 1441 \u2013 Alcala de Henares, Madril, Gaztelako koroa, 1522ko uztailaren 5a) espainiar humanista izan zen. Gaztelaniaren historian toki nabaria du, 1492an, Kristobal Kolon Ameriketara iritsi baino hiru hilabete lehenago, gaztelaniaren lehen gramatika (\"Gram\u00e1tica Castellana\"), latin-gaztelania hiztegi bat eta 1494. urte inguruan gaztelania-latinr beste hiztegi bat idatzi zituelako, hizkuntza moderno deiturikoen formalizazioan aitzindari bihurtzen dutenak. Gramatika moderno guztiak, europarrak (frantsesa, italiera, ingelesa, alemana, portugesa, poloniera...) zein amerindiarrak, Nebrijaren gramatikatik abiatzen dira, kronologikoki gero idatziak baitira, berrogeita hamar eta berrehun urte artean.\nHorrez gain, historialaria, pedagogoa, itzultzailea, exegeta, inprimatzailea, irakaslea eta poeta ere izan zen. Irakasle eta egile gisan izan zuen ibilbidea oso luzea izan zen garai hartarako, mende erdia baino gehiago hartu baitzuen, 1470etik hasita, 1522an 81 urte zituela hil zen arte.\nBiografia.\nAntzinako Nebrissa Venerian jaio zen, Nebrija deitua dagokigun pertsonaiaren garaian, gaur egun Lebrija, Sevillako probintzian. Bost anai-arrebetatik bigarrena izan zen. Aita Juan Mart\u00ednez de Cala izan zuen eta ama Catalina de Xarana y Ojo. Sorterriaren izena hartu zuen, jaiotzako deituren ordez. Americo Castroren \"La realidad hist\u00f3rica de Espa\u00f1a\" tesiaren arabera, aita familia marranokoa zen, eta ama, berriz, familia judu sevillarrekoa, 1391ko pogrom bortitzen ondorioz katolizismora bihurtua.\nDirudienez, XV. mendean Gaztelan nagusi zen giro antisemitaren ondorioz, Nebrijak ez zuen inoiz bere jatorriaz ezer idatzi, nahiz eta, leinu judu-konbertsokoa zela diotenen arabera, hebreeraren inguruan egin zuen azterketa sakonak (ezohiko jarduera izan bide zena sasoi hartan) bere jatorria salatzen duen. Dena den, 1506an Salamancan inkisizioak kargu hartu zionean ez zen balizko jatorri judu hau bere akusazioaren astungarri gisa erabilia izan eta, urte berean, bere seme Sanchok Boloniako Unibertsitatearen baitako Espainiako Kolegio Errealean onartua izateko eskatzen zizkioten odol-garbitasun frogak aurkeztu ahal izan zituen arazo handirik gabe.\nGaztetan Salamancako Unibertsitatean ikasi zuen Nebrijak eta hemeretzi urte zituenean Italiara joan zen, non 1463ko martxoaren 2an Boloniako San Klemente Ikastetxean sartu zen Teologia ikastera, Kordobako gotzaindegiaren beka bati esker, eta 1470 arte jarraitu zituen ikasketak Boloniako Unibertsitatean. Espainiara itzuli zenean, \"Elio\" ezizena hartu zuen eta Sevillan egin zuen lan Fonseca artzapezpikuarentzat. Sevillako katedraleko kaperan irakatsi zuen 1470 eta 1473 artean eta urte horretan lortu zuen Gramatikako irakasle izatea Salamancako Unibertsitatean. Alcala de Henareskoan ere irakasle izan zen. XV. mendearenamaieran. Espainian errenazimendu propiorik egon ote zen aski gai eztabaidatua izan da historialarien artean, baina Nebrijak Espainian Italiako Errenazimentuaren ideiak sartu zituela onartu ohi da. Espainiar humanistetan garrantzizkoena izan zen.\n1473an ezkondu zen Isabel Sol\u00eds de Maldonadorekin:\nBikoteak sei seme-alaba izan zituen: Marcelo, Alonso, Fabi\u00e1n eta Sebastian bikiak, Antonio eta Sancho; denak erudizio handikoak, azkena batez ere. Francisca izan zen alaba; hura ere ez zen atzera geratu, aitaren gaixoaldietan bera izaten baitzen ordezko.\nNebrijak idatzitako \"Gram\u00e1tica castellana\" (1492) hizkuntza erromantze baten lehendabiziko azterketa gramatikala da, Isabel Katolikoari eskainia. Halaber, Alcalako \"Biblia poliglotaren\" idazketan esku hartu zuen. Bestalde, kulturaren alor asko landu zituen: latinaren gramatika, pedagogia, idazle klasikoei buruzko iruzkinak, historia eta arkeologia lanak, etab. \"Introductiones latin\u00e6\" (1481), \"Cosmographia\" (1489), \"Vocabulario latino-espa\u00f1ol\" (1492) eta \"Reglas de ortograf\u00eda castellana\" (1517) horietako batzuk dira.\nAntonio de Nebrijaren ideia gramatikalak.\nNebrija, Prisciano, Diomedes Grammaticus eta Elio Donato bezalako latindar gramatikarien lanean oinarritu zen arren, bere ideiek, zenbait puntutan, haiekiko desadostasunera eraman zuten. Gainera, Nebrijak gramatika zientzia ororen oinarria zela uste zuen. Nebrijaren kasuan, gramatika honela banatzen zen: ortografia, prosodia, etimologia eta sintaxia. Banaketa horrek Aro Modernora arte iraun du. Era berean, beste nebrijar bereizketa batek oraintsu arte iraun du: perpausaren zatiak zortzi direla uste duena: izena, izenordaina, artikulua, aditza, partizipioa, preposizioa, adberbioa eta juntagailua, eta bere oharretan gerundioa gehitzen du.\nNebrijak, latina, beste hizkuntza denen gainetik, hizkuntza gorentzat hartzen du eta, horregatik, zenbat eta gehiago hurbildu hizkuntza bat latinera, hainbat eta perfektuagoa da, haren aburuz. Horren ondorioz, gaztelaniazko gramatika latinezko gramatikatik eratorria da. Hala ere, Nebrijaren originaltasuna agerikoa da, bere generoan benetako berrikuntzak ekarri baitzituen, gainontzeko hizkuntza arruntek baino askoz lehenago. Gaztelaniaren jatorria godoek ekarritako \"latin ustel\" baten eta beste hizkuntza batzuen arteko nahasketan zegoela iradoki zuen.\nHaren lanak eragin handia izan zuen unibertsitate munduan, espainiar eta europar gramatiken alorrean. Hizkuntza bizien ikasketa biziberritzeko ondare klasikoa jaso zuen, baina historian toki nabaria ematen dio gaztelaniazko lehen gramatika (1492) konposatu izanak, gramatika erromanikoen artean ere lehena, eredu gisan balioko diena.\nNebrijak gaztelania Errege-erregina Katolikoen lurraldeak bateratzeko faktore bezala ikusten zuen, Cristoforo Landino edo Lorenzo Medici bezalako florentziarrek toskanar hizkuntzak Italia bateratzeko balioko zuela defendatu zuten bezala. Hortik dator Nebrijaren esaldi ezaguna bere Gramatikan: \"hizkuntza beti izan da inperioaren lagun\"\nNebrija, inprimatzaile.\nBere lorpen filologikoez gain, Nebrija funtsezkoa izan zen inprimategia Salamancara eramateko, hiri horretan argitaratu zen bigarren liburua bere \"Introductiones\" izan baitzen, eta baliteke inprenta ere berak gidatzea eta egoera hori estaltzen saiatu izatea, merkataritza negozioak bere postu akademikoarekin bateraezinak izango zirelako. Hala ere, haren seme Alonso eta biloba Antonio inprimatzaile bihurtu ziren, eta Salamancan argitaratutako XV. mendeko liburu gehienak gehienak Nebrijarenak edo bere zirkuluko egileenak izan ziren. Salamancako lehen inprimategia Libreros kalean zegoen. Era berean, Espainian eta mendebaldeko munduan egile-eskubideak eskatu zituen lehen egilea izan zen, Erresuma Batuko 1709ko Ana Erreginaren Estatutua edo 1662ko eztabaidak baino askoz lehenago, horietan Koroen Batasunak esku hartu zuelarik.\nHiru belaunaldik segitu zuten inprimatzaile lanetan, eta \"Gramatika\" ospetsuaren lanen inpresio-pribilegioa haienganatu zuten.\nNebrija eta Inkisizioa.\nHebreeraz zituen ezagutzak \"De literis hebraicis (1515)\" lanean erakutsi zituen, hebreeratik latinera eta gaztelaniara egindako lehen transkripzio fonetikoak biltzen zituen lanean. Bibliaren inguruan egin zuen interpretazioak, jatorrizko hebrear eta greziarretatik abiatuta, eta ez latinetik, jatorri juduko beste hebraista batzuen laguntzarekin, arazo ugari sortu zizkion Salamancako agintari, eliza eta akademikoekin eta, ondoren, baita Alcalakoekin ere. Izan ere, bere babeslea zen Isabel Katolikoa hil ondoren, Inkisizioak Nebrija prozesatu zuen Bibliako testuak bere jatorrizko egoerara, interpolaziorik gabe, itzultzeko asmoa zuen azterketa filologikoekin jarrai ez zezan, Itun Zaharraren kasuan, errabinoen laguntzarekin kontatuz, Inkisizioak, lan hori, filologo eta armadakoei kendu nahi zien bitartean.\nNebrijaren aurkako Ofizio Santuko Auzitegiaren prozesu inkisitoriala Diego de Deza inkisidoreak zuzendu zuen, Biblia jatorrizkoetatik itzuli eta interpretatzearen aldeko Nebrijaren tesien kontrakoa. Prozesua Nebrijak inkisitoriako kartzelak zapaldu gabe itxi bazen, 1507an Francisco Jimenez de Cisnerosek Deza ordezkatu zuelako izan zitekeen. Cisnerosi zuzendu zion Nebrijak bere \"Apologia\", Arnao Guill\u00e9n de Brocarrek Logro\u00f1on argitaratua, ziur asko 1507ko udan.\nLanak.\n\"Latinezko sarrerak (1481)\". Introductiones latinae, Salamanca [elkarren segidako berrinprimaketekin]; hirugarren idazketa, Salamanca, 1495 [Recognitio bezala ezagutzen dena]; azken edizioa, egileak zuzendua: Alcala, Arnao Guill\u00e9n de Brocar, 1523. Edizio faksimilea: Salamanca, Unibertsitatea, 1981, P. Amat eta E. de Bustosen proemioa aurkeztuz.\nMateries grammatice, Salamanca, [Oxforden bi orri baino ez dira kontserbatzen, hala ere, Nietoren izen bereko lanari egokitu dakizkiokeenak] (1485 inguruan).\nRepetitio lehena [De membris et partibus grammaticae] [galdua] (1485 inguruan)\nRepetitio secunda [De corruptis ignorantia quarundarum litterarum vocibus], Salamanca (1486)\nSarrera latinoak erromantzea latinarekin kontrajarrita (1488 inguruan) Miguel \u00c1ngel Esparza eta Vicente Calvoren sarrerarekin. Nodus Publikationen, M\u00fcnster. 1996.\nDifferentiae excepte ex laurentio valla Nonio marcello &amp; servio Honorato, Salamanca (1489)\nAnotationes in libris pandectarum (1489 inguruan). Edizio modernoa: Madril, Azterketa Juridikoen Institutu Nazionala, 1965; A. Garc\u00eda y Garc\u00eda (arg.) eta A. Domingo (arg.), Salamanca, Unibertsitatea, 1996.\nEspainiako antzinako gauzen erakusketa (1491 inguruan), Burgos, Fadrique de Basilea. Edizio modernoa: Gonz\u00e1lez Llubera, Londres, Oxford University Press, 1926.\nGaztelaniaren artea (1492)\nLatinezko eta gaztelaniazko hiztegia (1492)\nEspainol-latindar hiztegia (1494).\nCosmographia, Salamanca, 1498)\nOrationes (1500).\nApologia, Logro\u00f1o, Arnao Guillen de Brocar (1507).\nDe liberis educandis libellus (1509).\nDe literis hebraicis (1515). Titulu osoa: de literis hebraicis cum quibusdam annotationibus in scripturam sacram, Alcala, Arnao Guill\u00e9n de Brocar (1515).\nEgun eta orduen aniztasunaren taula, Alcala, Arnao Guill\u00e9n de Brocar, (1516). Edizio modernoa: Antonio de Nebrija Fundazioa, 2001.\nEspainiako ortografiaren arauak (1517)\nDe medicinali materia, Alcala, Arnao Guill\u00e9n de Brocar (1518).\nLatinezko eta frantsesezko hiztegia, Paris, R\u00e9nauld Chaudi\u00e8re (1519).\nThalichristia, Alcal\u00e1, Arnao Guill\u00e9n de Brocar, (1522).\nHil ondoren, bere ortografia arauak gaztelaniaz argitaratu ziren (1523).\nArtis rhetoricae compendiosa coaptatio (1529)\nDictionarium medicum, Anberes (1545). Edizio modernoa: Dictionarium medicum: el Diccionario m\u00e9dico de Elio Antonio de Nebrija, introducci\u00f3n, edici\u00f3n y glosario de Avelina Carrera de la Red, Salamanca, Universidad, 2001.\nRerum a Fernando &amp; Elisabe Hispaniarum felicissimis Regibus gestarum Decades duas; necnon belli Nauariensis libro duos, Granada, Sancho de Nebrija (1545).\nGainera, Nebrijak pedagogia, pisuak, neurriak, zenbakikuntza, kosmografia, teologia, medikuntza, zuzenbidea eta abarri buruzko lan txikiagoak idatzi zituen."}
{"id": "274748", "revid": "336", "url": "https://eu.wikipedia.org/wiki?curid=274748", "title": "Reggio nell'Emilia", "text": "Reggio nell'Emilia Italiako iparraldeko hiri bat da, izen bereko probintziako hiriburua, Emilia-Romagna eskualdean, Crostolo ibaiaren ertzean, Parma hiriaren hego-ekialdean kokatua. 167.678 biztanle ditu (2009-12-31)\nErrepide- eta burdinbide-gune garrantzitsua da. Nekazaritza-gaien (mahatsa, gazta, haragia) merkataritza eta industria (janari-industria, ardogintza, kimika-industria, burdinbide-gaiak, metalurgia, tresneria elektrikoa) dira ekonomia-jarduera nagusiak.\nArkitektura aldetik, aipagarriak dira XIII. mendeko katedrala, Madonna della Ghiara Ama Birjinaren eliza (1597-1619), Parmeggiani galeria eta XV-XVI. mendeetako jauregi ugari.\nHistoria.\nMarco Emilio Lepido erromatarrak sortu zuen K.a. II. mendean, Emiliako galtzadan, Regium Lepidi izenarekin. Lombardiako dukeen egoitza izan zen ondoren, eta herri burujabea zen XII. mendean. Este etxearen mende egon zen 1409tik 1796ra bitartean, eta Piemonteko eskualdean 1859. urteaz geroztik."}
{"id": "274749", "revid": "512", "url": "https://eu.wikipedia.org/wiki?curid=274749", "title": "Enrico Bombieri", "text": "Enrico Bombieri (Milan, ) italiar matematikaria da. Milanen ikasi zuen, G. Riccirekin batera; gero, Cambridgeko Trinity Collegera joan zen, eta han H. Davenportekin lan egin zuen. 1974ko Vancouverreko Nazioarteko Matematikarien Kongresuan, Fields domina jaso zuen. Hauek dira Bombierik landu dituen arlo garrantzitsuenak: zenbaki lehenen teoria, funtzio balio-bakarrak eta Bieberbachen aierua, aldagai anitzeko funtzio konplexuen teoria, ekuazio partzial diferentzialen teoria eta gainazal minimalak. Fields domina lan horiengatik eta batez ere Sergei Bernsteinen dimentsio handiagoetako problema lantzeagatik jaso zuen. 1966ean, katedra bat eman zioten Pisako Unibertsitatean; han, De Giorgi eta haren geometria landu zituen bereziki.1980an, Balzan saria eman zioten. Frantziako Zientzien Akademiako kide ere aukeratu zuten, eta gaur egun Estatu Batuetan dihardu, Princetongo \"Institute for Advanced Study\" ospetsuan."}
{"id": "274750", "revid": "512", "url": "https://eu.wikipedia.org/wiki?curid=274750", "title": "Nitrato", "text": "Nitratoa azido nitrikoaren gatza edo esterra da (NO3-). Nitrato organiko eta ez-organikoak daude; lehenengoen artean, ezagunak dira potasio nitratoa, sodio nitratoa (Txileko nitratoa), amonio nitratoa, etab.; nitrato organikoen artean, ezagunak nitroglizerina eta nitrozelulosa dira. Solido kristalizatuak dira, eta bismutilo nitratoa (BiO\u00b7NO3) eta gisako gatz basiko batzuk izan ezik, denak disolbatzen dira uretan. Nitratoak berotuz gero, oxigenoa askatu eta desegin egiten dira. Nitrato organiko askok eztanda egiten dute berotzen direnean edo elkar jotzen dutenean, nitroglizerinak bereziki. Hori dela eta, arriskutsua da erregaien inguruan jartzea. Naturan libre aurki daitezkeen sodio nitratoa eta potasio nitratoa izan ezik, beste guztiak industrian ekoizten dira. Nitrato alkalinoak, kaltzio nitratoa eta amonio nitratoa ongarri gisa erabiltzen dira nekazaritzan."}
{"id": "274751", "revid": "90204", "url": "https://eu.wikipedia.org/wiki?curid=274751", "title": "Yannick Noah", "text": "Yannick Noah (Sedan, 1960) frantses tenis-jokalaria da. Marcel Bernardek 1946an Frantziako nazioartekoak irabazi zituenetik, Noah izan da sari hori irabazi duen lehen frantsesa. Yannick Noahren jokoaren ezaugarri nagusia zerbitzuan oinarritutako joko ikusgarria da. Ospetsu egin zen 1983an Roland-Garrosen Frantziako Nazioartekoetako bakarkako titulua irabazi zuenean Mats Wilanderri irabazita. Frantziako taldeko kapitain izendatu zuten Davis kopan. Hala, 1991n, Frantziak lehiaketa hori irabazi zuen, Estatu Batuen kontra, lehenengo aldiz 1932. urteaz geroztik, eta berriz ere 1996an, Suediaren kontra. Emakumeen Fed Cup-eko Frantziako taldeko buru izendatu zuten gero, eta taldea txapeldun izan zen 1997an; lehenengo aldia zen Frantziako taldeak titulu hori irabazten zuena. Urte hartan bertan, kargu guztiak utzi eta laguntza-taldeetan hasi zen lanean, bereziki haurrak babesteko elkarte batean."}
{"id": "274752", "revid": "1545", "url": "https://eu.wikipedia.org/wiki?curid=274752", "title": "Samotrazia", "text": "Samotrazia () Greziako ipar-ekialdeko uhartea da. Egeo itsasoaren iparraldean dago, Hebroseko \"nomo\" edo departamenduan, Trazia eta \u0130mroz uhartearen artean. 180 km2 ditu, eta 2.723 biztanle (2005). Hiri nagusia, Samotrazia, ipar-mendebaleko kostaldean dago. Uharte menditsua da (Fengari mendia, 1.600 m). Laborantza eta arrantza dira ekonomia-jarduera nagusiak.\nHistoria.\nK.a. VIII. mendean Samosko kolonoak bertara heldu zirenean, Traziako Samos izena hartu zuen uharteak. Erdi Aroan bizantziarren, genoarren eta turkiarren mende egon zen.\n1863. urtean bertan aurkitu zuten \"Samotraziako Garaipena\" izenaz ezagutzen den marmolezko eskultura (K.a. III-II. m.). Emakume hegalduna irudikatzen du, eta K.a. IV. mendearen bukaeran Demetrio I.a Poliorcetesek Salaminan izan zuen garaipenaren omenez eginikoa bide da. Heleniar eskulturaren maisulanetako bat da aipaturiko eskultura (Louvreko museoan, gaur egun)."}
{"id": "274753", "revid": "336", "url": "https://eu.wikipedia.org/wiki?curid=274753", "title": "Robert Walpole", "text": "Robert Walpole (Houghton, Norfolk, Ingalaterra, 1676ko abuztuaren 26a - Londres, Ingalaterra, 1745eko martxoaren 18a) politikaria izan zen. Whig Alderdiko buruzagi izan zen. 1708an, gerra-idazkari izan zen eta 1710ean, itsas armadako buru. 1712an, Tory Alderdiak hauteskundeak irabazirik, ustelkeria zela eta egin zizkioten salaketengatik Londresko dorrean sartu zuten. Aske utzi zutenean, Hannoverko etxearen alde agertu zen, eta, dinastia haren eta Jurgi I.a Erresuma Batuko erregearen arteko harreman onei esker, berriro zenbait kargu eman zizkioten, eta gobernuan esku handia izan zuen harrezkero.\nIngalaterrako parlamentu-sistema ezarri zuen, eta lehen gobernuburua izan zen; politika bakezalea egin zuen, zerga apalak ezarri zituen eta ardoaren eta tabakoaren gaineko zergak finkatu zituen. Jurgi II.a Erresuma Batukoaren garaian ere eragin handia izan zuen, Karolina erreginaren laguntzari esker, batez ere, baina Karolina hil ondoren (1737), oposizioak egin zizkion kritika ugariei aurre egin ezinik, 1742an dimisioa eman zuen."}
{"id": "274754", "revid": "90523", "url": "https://eu.wikipedia.org/wiki?curid=274754", "title": "Carlos Alcolea", "text": "Carlos Garc\u00eda Alcolea \u2014\"Carlos Alcolea\" izen-deiturez ezaguna\u2014 (Coru\u00f1a, Galizia, 1949 - Madril, Espainia, 1992ko irailaren 20a) espainiar margolaria izan zen. Luis Gordilloren bideari jarraituz 1970-1980 hamarkadan garatu zen Madrilgo Figurazio Berriaren edota \"Laurogeiko Hamarkadako Pintura\" delako mugimenduaren kide izan zen.\n1971n egin zuen lehen erakusketa Madrilgo Amad\u00eds galerian. Erakusketa hartan besteak beste Pierre Bonnard edo David Hockney artista zaharragoen lanetan inspiraturiko margolanak aurkeztu zituen. Alcolearen margolanak kolore distiratsuak eta dinamikotasun handia du, eta oso sortze-prozesu gogoetatsua islatzen du, formak eta marrazkia nagusi direla. Bere lan adierazgarrienen artean \"Biluzia eskaileratan behera\" (1976-1977), \"Matisse egunez, Matisse gauez\" (1977), edota igerilekuei buruzko oihal-sorta dira aipagarriak. \"Aprender a nadar\" (1980, \"Igeri egiten ikastea\") saiakera idatzi zuen bere margolaritzari buruzko teorietan oinarrituta. 1992an, hil ondoren, Arte Ederretako Espainiako Saria eman zioten."}
{"id": "274755", "revid": "512", "url": "https://eu.wikipedia.org/wiki?curid=274755", "title": "Oswald Spengler", "text": "Oswald Spengler (Blankenburg, Alemania, 1880ko maiatzaren 29a - Munich, Alemania, 1936ko maiatzaren 8a) filosofoa izan zen.\nBizitza.\n1904an, doktoretza eskuratu zuen Hallen, eta 1911 arte eskola-irakasle izan zen. 1911n, Municha joan zen, eta bere lan nagusia, \"Der Untergang,\" idazten hasi. Historizismoaren teorialari nagusietakoa izan zen, eta Nietzschek eta Diltheyk eragin handia izan zuten haren pentsaeran. Spenglerrek gizartearen aurrerabidearen mitoa baztertu zuen, eta historia kultura-ziklotan antolatua dela zioen; hala, kulturaren garapena organismo bizienarekin alderatzen zuen, eta lau aro edo aldi bereizi zituen (gaztaroa, helduaroa, zahartzaroa eta heriotza), eta Mendebaldeko kulturaren gainbehera edo zahartzaroa hasia zela zioen. Naziek haren teoria batzuk aintzat hartu zituzten hasieran, baina, oro har, kritika asko jaso zituen.\nBesteak beste, hona haren bi idazlan: \"Der Untergang des Abendlandes\" (1920, \"Sartaldearen gainbehera\"); \"Der Mensch und die Technik \"(1931, \"Gizakia eta teknika\")."}
{"id": "274758", "revid": "512", "url": "https://eu.wikipedia.org/wiki?curid=274758", "title": "L\u00e9on Walras", "text": "Marie-Esprit-L\u00e9on Walras (\u00c9vreux, Frantzia, 1834ko abenduaren 16a - Clarens, Suitza, 1910eko urtarrilaren 5a) frantses ekonomialaria izan zen.\nBiografia.\nMeatze Ingeniaritzako ikasketak hasi zituen, baina aitak bultzaturik, Ekonomia ikasteari ekin zion 1858an. 1870ean, Lausanako Zuzenbide Fakultatean sortu berria zen ekonomia-katedra hartu zuen. Bertan aritu zen eskolak ematen 1892 arte; Pareto italiar ekonomialariak hartu zuen orduan Walrasek utzitako katedra.\nErabilpen marjinalaren teoria bat proposatu zuen; teoria horren arabera, salgaien prezioak salerosketan parte hartzen dutenen erabilpen marjinal erlatiboaz finkatzen dira. Ekonomiaren oreka orokorrari adierazpen matematikoa eman zion eredua sortu zuen; lan horregatik ekonomia matematikoaren sortzailetzat hartu ohi da.\nIdatzi zituen obren artean aipagarriak dira, besteak beste: \"\u00c9l\u00e9ments d\u00b4\u00e9conomie politique pure\" (1874-1877); \"\u00c9tudes d\u00b4\u00e9conomie sociale\" (1896); \"\u00c9tudes d\u00b4\u00e9conomie politique appliqu\u00e9e\" (1898)."}
{"id": "274759", "revid": "28807", "url": "https://eu.wikipedia.org/wiki?curid=274759", "title": "Marie Esprit L\u00e9on Walras", "text": ""}
{"id": "274760", "revid": "512", "url": "https://eu.wikipedia.org/wiki?curid=274760", "title": "Eonycteris major", "text": "Eonycteris major Eonycteris generoko animalia da. Chiropteraren barruko Pteropodidae familian sailkatuta dago."}
{"id": "274761", "revid": "10891", "url": "https://eu.wikipedia.org/wiki?curid=274761", "title": "Bene Bergado", "text": "Benedicta \"Bene\" Bergado Manzanos (Salamanca, 1963) bizkaitar artista da. 1986an Arte Ederretan lizentziatu zen, Arte Grafikoen espezialitatean, Euskal Herriko Unibertsitatean. 1987tik 1997 bitartean, Unibertsitate bereko Arte Ederretako Fakultatean irakasle izan zen. Bizkaiko Artea sarian accesita (1990-1992) lortu zuen, eta hainbat beka jaso ditu, Bizkaiko Foru Aldundiak sorkuntza artistikoari emandakoa 1986 eta 1988an, eta Ertibilen lan poltsa 1987-1998an, besteak beste. 1994an egin zuen Basaurin bere aurreneko bakarkako erakusketa. Orduz geroztik, Bartzelonan (1998), Murtzian (1999) eta Milanen (2000) erakutsi ditu bere lanak. Talde-erakusketa askotan parte hartu du, Euskal Herrian, Espainiako beste erkidego batzuetan zein atzerrian: seitan 1988an, hamarretan 1999an eta lautan 2000an. 1999 eta 2000 urteko Arco arte-azokan ere erakutsi zituen bere lanak Espacio M\u00ednimo Galeriaren eskutik, eta 2000 urteko Gure Artea erakusketarako hautatu zuten."}
{"id": "274762", "revid": "28807", "url": "https://eu.wikipedia.org/wiki?curid=274762", "title": "Benedicta Bergado Manzanos", "text": ""}
{"id": "274763", "revid": "98220", "url": "https://eu.wikipedia.org/wiki?curid=274763", "title": "Com\u00e9die-Fran\u00e7aise", "text": "Com\u00e9die-Fran\u00e7aise () edo Th\u00e9\u00e2tre-Fran\u00e7ais () Frantziako komedia-antzezleek sorturiko konpainia da, Moli\u00e8reren taldeak, \"Th\u00e9atre du Marais\"ek eta Borgoinako konpainiak bat egin ondoren (1680). \"Com\u00e9die-Fran\u00e7aise\" delakoak berebiziko garrantzia izan du Frantziako antzerkiaren historian.\nKonpainia horren antzokia Parisko Errege Jauregia eraikuntzaren ondoan dago, gaur egun. Estatuak diruz laguntzen dio, eta frantses antzerki-lan klasikoak aurkezteaz gainera, gaur egungo egileen lanak ere ezagutarazten ditu. \"Com\u00e9die-Fran\u00e7aise\" taldea hogeita hamarren bat kidek osatzen dute; horiek taldearen administrazioan eta kudeaketan dihardute. Bestalde, administratzaile bat izendatzen da sei urtez behin, eta berak hautatzen ditu egitarauak eta zuzendariak. \"Com\u00e9die-Fran\u00e7aise\"n ospetsu egin diren antzerkigileen artean aipagarriak dira: Baron, Talma, Mlle Mars, Rachel, Sarah Bernhardt, C\u00e9cile Sorel, Madeleine Renaud, Louis Seigner, Jacques Charon, Denise Gence."}
{"id": "274764", "revid": "96586", "url": "https://eu.wikipedia.org/wiki?curid=274764", "title": "Gamaliel", "text": "Gamaliel (; ) Talmudeko errabino eta farisear nagusia izan zen, Sanedringo lehendakaria ('Nasi') izan zena (30-50 CE), 68. urtea baino lehenago Palestinan hila. Gamaliel Zaharra ere deitzen zioten. Talmuden jaso diren hiru gutun idatzi zituen. Agripa erregearen kontseilaria eta San Pauloren maisua izan zen (\"Apostoluen Egintzak\", XXII, 3). Simon Petri eta apostoluen alde agertu da euren auzian (\"Apostoluen Egintzak\", V, 34-42). Hala ere, ebanjelio sinoptikoen arabera, Nazareteko Josuaren auzian egon behar zen ere, bere izena aipatu ez arren, Sanedringo lehendakari gisa. Edozein kasutan, farisear nagusi hau saindutu zuen Erromako elizak."}
{"id": "274765", "revid": "28807", "url": "https://eu.wikipedia.org/wiki?curid=274765", "title": "Gamaliel I.a", "text": ""}
{"id": "274766", "revid": "28807", "url": "https://eu.wikipedia.org/wiki?curid=274766", "title": "Rabban Gamaliel", "text": ""}
{"id": "274767", "revid": "119347", "url": "https://eu.wikipedia.org/wiki?curid=274767", "title": "Javier Gonz\u00e1lez de Durana", "text": "Javier Gonz\u00e1lez de Durana Isusi (Bilbo, Bizkaia, 1951 -) bizkaitar arte espezialista, ikertzaile eta irakaslea da.\nBiografia.\nDeustuko Unibertsitatean Filosofia eta Letretako lizentzia lortu zuen 1975ean eta doktoregoa 1983an Madrilgo Universidad Complutensean.\nEuskal Herriko Unibertsitateko irakasle titularra da Historian Garaikidean. Real Academia de Bellas Artes de San Fernandoko kidea da 1996. urtetik. REKALDE Erakusketa Aretoko zuzendaria izan zen, \"REKarte\" aldizkariko zuzendaria (1992-1997), baita \"Kobie-Bellas-Artes\" eta \"Bidebarrieta\" aldizkarietako erredakzio-batzordeko kidea ere.\nArco\u00b497 eta Arco\u00b498 Arte Garaikideko Azokako (Madril) ohorezko batzordeko kidea izan da. Bilboko Arte Ederretako Museoko patronatu batzordeko kidea izan da 1985-1986 eta 1991-1998 urteetan. Bilboko Guggenheim Museoko aholkularitza-batzordeko kidea, administrazio-kontseilukoa eta aholkularia izan da. Eusko Ikaskuntzaren Arte Plastiko eta Monumentalak Saileko lehendakaria izan zen 1983tik 1984ra. 1992tik 2001era Rekalde aretoaren zuzendaria, 2001tik 2008ra arte Arabako Artiumen zuzendaria izan da baita ere. 2008tik 2011ra Tenerife Espacio de las Artes zuzendu zuen eta 2011tik 2014ra arte Cristobal Balentziaga museoa. San Fernandoko Arte Ederren Errege Akademiako akademikoa da.\nAntolatu dituen erakusketak.\nArte komisario bezala arrakasta handiko erakusketen arduraduna izan da. Hona hemen batzuk:\nBibliografia.\nLiburu ugari argitaratu ditu:"}
{"id": "274768", "revid": "28807", "url": "https://eu.wikipedia.org/wiki?curid=274768", "title": "Javier Gonz\u00e1lez de Durana Isusi", "text": ""}
{"id": "274769", "revid": "56334", "url": "https://eu.wikipedia.org/wiki?curid=274769", "title": "Kurgan (Errusia)", "text": "Kurgan () Errusiako hiria da, Kurgan oblasteko hiriburua. Tobol ibaiaren ertzean dago, Kazakhstango mugatik gertu, Moskutik 1.730 km ekialdera. 2010ean 333.606 biztanle zituen.\nEkonomia.\nKimika, lanabesak eta elikadura-industriak ditu."}
{"id": "274770", "revid": "56334", "url": "https://eu.wikipedia.org/wiki?curid=274770", "title": "Andres Eliseo Ma\u00f1arikua", "text": "Andres Eliseo Ma\u00f1arikua Nuere (Askao kalea, Bilbo, Bizkaia, 1911ko azaroaren 10a \u2013 ) historialari eta apaiz katolikoa izan zen.\nBizitza.\nGasteizko eta Logro\u00f1oko apaizgaitegietan Teologiako ikasketak egin ondoren, Zuzenbide Kanonikoan lizentziatu zen, Erromako Gregoriar Unibertsitatean. Deustuko Unibertsitateko Zuzenbideko irakasle izan zen 1944. urtetik aurrera (Zuzenbidearen Historia, Erromatar Zuzenbidea, Bizkaiko Historia). Euskalerriaren Adiskideen Elkarteko eta Eusko Ikaskuntzako kide ere izan zen. \"Surge\", \"Euskera\", \"Scriptorium Victoriense\" eta \"Estudios Vizca\u00ednos\" aldizkarietan eman zituen argitara lan aipagarrienak.\nIdazlanak.\nObra nagusiak: \"Santa Mar\u00eda de Bego\u00f1a en la Historia Espiritual de Vizcaya\" (1950), \"Historiograf\u00eda de Vizcaya, De Lope de Salazar a Labayru\" (1971), \"\u00c1lava, Guip\u00fazcoa y Vizcaya a la luz de su Historia\" (1977), \"La Cristianizaci\u00f3n del Pa\u00eds Vasco\" (1978), \"La Historia de Vizcaya en las Cr\u00f3nicas medievales\" (1984) eta \"Vizcaya, ss. VIII al XI. Or\u00edgenes del Se\u00f1or\u00edo\" (1984)."}
{"id": "274771", "revid": "6327", "url": "https://eu.wikipedia.org/wiki?curid=274771", "title": "Andr\u00e9s El\u00edseo Ma\u00f1aric\u00faa Nuere", "text": ""}
{"id": "274772", "revid": "512", "url": "https://eu.wikipedia.org/wiki?curid=274772", "title": "Aleksandr Ostrovski", "text": "Aleksandr Nikolaievitx Ostrovski (errusieraz: \u0410\u043b\u0435\u043a\u0441\u0430\u0301\u043d\u0434\u0440 \u041d\u0438\u043a\u043e\u043b\u0430\u0301\u0435\u0432\u0438\u0447 \u041e\u0441\u0442\u0440\u043e\u0301\u0432\u0441\u043a\u0438\u0439; Mosku, 1823ko apirilaren 12agreg./martxoaren 31jul. - Schelikovo, 1886ko ekainaren 14agreg./ekainaren 2ajul.) errusiar antzerkigilea izan zen.\n843an, merkataritzarako epaitegi batean hasi zen lanean ofizial gisa, eta han ezagutu zituen gerora bere antzerki-lanetan agerraraziko zituen burgesia merkatariaren eta burokraziaren giroa eta ohiturak. 1885ean, antzerki-eskola bateko zuzendari izendatu zuten, eta Moskuko Antzoki Inperialen errepertorioa aukeratzeko ardura izan zuen. 1884an, Moskuko antzokietako zuzendari izendatu zuten. Hasieran, merkatarien bizimoduaren eta giroaren satira garratzak idatzi zituen, eta gogor kritikatu zuen Errusiako burokrazia. Drama historikoa eta folklorea oinarri zuen fantasiazko antzerkia ere landu zituen. Antzerki-lan nagusiak: \"Svoi Lyudi sochtemsya\" (1850, \"Norbera moldatzen da beretarren artean\"); \"Bednost\u00b4ne porok\" (1854, \"Pobrezia ez da bizioa\"); \"Dokhodnoe Mesto\" (1857, \"Aberasteko lanpostua\"); \"Vospitannica\" (1859, \"Begi ninia\"); \"Groza\" (1860, \"Ekaitza\"); \"Les\" (1871, \"Basoa\")."}
{"id": "274773", "revid": "90204", "url": "https://eu.wikipedia.org/wiki?curid=274773", "title": "Helio Pi\u00f1\u00f3n", "text": "Helio Pi\u00f1\u00f3n (Onda, 1942) espainiar arkitektoa da.\nBartzelonako Arkitekturako Goi Mailako Eskola Teknikoan (E.T.S.A.B.) egin zituen arkitekturako ikasketak, eta 1966an graduatu zen. Ikasle garaian, Albert Viaplana arkitektoarekin (1933) batera lan egin zuen. Urte asko egin dituzte elkarrekin, eta E.T.S.A.B.eko proiektuen katedraren ardura izan dute biek. Zenbait sari eskuratu ditu: adibidez, Ciutat de Barcelona saria (1983), Santseko plazaren ordenazioagatik jasotakoa, edo Arkitekturako FAD saria, 1984an. Lehiaketei dagokienez, lehenengo saria eskuratu zuen Valentziako Arkitektoen Kolegio Ofizialaren egoitzarako lehiaketan, 1977an, eta Bartzelonako Bes\u00f3s parkerako ideien lehiaketan, 1982an. 1984an, Huelvako Rio Tintoko kaia berrerabiltzeko ideien lehiaketako lehen saria eta Esplugas de Llobregateko udalarena irabazi zituen, eta, handik bi urtera, Rotterdameko Zuidpleinen ordenaziokoa.\nKanpo estekak.\n http://www.epdlp.com/arquitecto.php?id=4949"}
{"id": "274774", "revid": "336", "url": "https://eu.wikipedia.org/wiki?curid=274774", "title": "Rawalpindi", "text": "Rawalpindi (, ), arruntean Pindi () deitua, Pakistango ipar-ekialdeko hiria da, Punjab probintzian, Himalaiako mendialdearen oinetan, Islamabad hiriaren hego-mendebalean, Indo ibaiaren mendebalean.\nEkonomia.\nErrepide- eta burdinbide-gune garrantzitsua da. Merkataritza eta industria (petrolio- eta gas-findegiak, burdinbide-gaiak, kimika-industria, armagintza, tresneria elektrikoa, ehungintza, janari-industria) dira ekonomia-jarduera nagusiak. Base militarra du. Aipagarriak dira hiritik hurbil dauden Taxila hiri zaharreko hondakinak. Unibertsitatea du; nazioarteko aireportua.\nHistoria.\nBertan errenditu ziren sikhak Gujarateko guduaren ondoren, eta, hala, Ingalaterraren mende geratu zen, 1849an. Rawalpindin izenpetu zuten britainiarrek Afganistango independentziako hitzarmena. Pakistango hiriburua izan zen 1959tik 1969ra bitarteko urteetan."}
{"id": "274775", "revid": "56334", "url": "https://eu.wikipedia.org/wiki?curid=274775", "title": "Mikhail Xolokhov", "text": "Mikhail Alexandrovitx Xolokhov (; Kruzhilin, Vexenskaia, Errusiar Inperioa, 1905eko maiatzaren 24a - Vexenskaia, Sobietar Batasuna, 1984ko otsailaren 21a) errusierazko idazlea izan zen.\nBizitza.\nNekazari-familia bateko semea zen. 1920an, Armada Gorrian sartu zen. Bi urtez Moskun izan ondoren, 1924an, jaioterrira itzuli zen. 1926an, \"Donskie Rasskazi\" (\"Don ibaiko ipuinak\", Olga Martinez de Marigortak eta Roberto Serranok euskaratua) kontakizun-bilduma argitaratu zuen arrakasta handiz. Gizakiaren eta izadiaren arteko harremanak islatu zituen obra horretan.\n1940an, ospe handia lortu zuen eleberria kaleratu zuen: \"Tikhii Don\" (1928-1940, \"Don barea\"). Obra handi horretan, berriz, kosakoen eta gobernu zentralaren arteko liskarrak aztertu zituen. 1941. urtean Stalin saria jaso zuen obra horrengatik. Errusiako gaur egungo historia aztertu zuen ondorengo lanetan: \"Podniataia tselina\" (1932-1960, \"Luberriak\") eta \"Oui Srazhalis za rodinu\" (1942, \"Aberriaren alde borrokatu ziren\"). 1961ean, Alderdi Komunistako batzorde zentraleko kide egin zuten, eta lau urte geroago Literaturako Nobel saria eskuratu zuen."}
{"id": "274776", "revid": "1545", "url": "https://eu.wikipedia.org/wiki?curid=274776", "title": "Jos\u00e9 Blanco (poeta)", "text": "Jos\u00e9 Blanco (Barakaldo, Bizkaia, 1965eko otsailaren 18a) gaztelaniazko idazlea eta artista grafikoa da. Txikitan hasi zen poemak zirriborratzen, baina batez ere Filologiako ikasketak egin eta Barakaldoko literatura lantegi batean parte hartu ondoren hasi zen buru-belarri idazten.\nBere lehen bi poema-bildumak, \"Las obras de la mar. Las obras del amor\" (1992) eta \"Cuaderno de bit\u00e1cora\" (2000), sari bana jaso izanari esker argitaratu ziren: Arcipreste de Hita nazioarteko poesia-saria, batetik, eta Mariano Rold\u00e1n poesia-saria, bestetik. 1997an \"Canci\u00f3n triste de Europa\" argitaratu zuen, berak sortutako abesti eta obra grafikoarekin batera. Bereak dira \"Mira mi coraz\u00f3n preso en el \u00e1mbar de los instantes eternos\" (2005) eta \"Las nubes\" (2006) poema-liburuak ere. Blancoren obra (bai poetikoa, bai grafikoa) hainbat antologiatan eta aldizkari eta argitalpen espezializatutan jasoa izan da. 1999. urteaz geroztik, \"Metamorfosis\" aldizkariaren koordinatzailea da."}
{"id": "274777", "revid": "219", "url": "https://eu.wikipedia.org/wiki?curid=274777", "title": "Charles Ferdinand Ramuz", "text": "Charles Ferdinand Ramuz (Cully, Vaud kantonamendua, Suitza, 1878ko irailaren 24a - Pully, Suitza, 1947ko maiatzaren 23a) frantsesko poeta, eleberrigile eta saiakera-egilea izan zen. Parisen bizi izan zen 1902-1914 urteetan, eta Suitzan hartu zuen gero bizilekua. Oso idazle oparoa izan zen, eta hainbat genero landu zituen.\nPoesia-lanen artean aipagarriak dira ondorengoak: \"Le petit village\" (1903, \"Herri txikia\"); \"Chansons\" (1914, \"Kantuak\"); \"Le grand printemps\" (1917, \"Udaberria\"); eta \"Salutation paysanne\" (1921,\" Laborarien agurra\"). Eleberrigintzari dagokionez, nabarmentzekoak dira \"Aim\u00e9 Pache, peintre vaudois\" (1911, \"Aim\u00e9 Pache, Vaud-eko pintorea\"); \"Le r\u00e8gne de L\u00b4Esprit malin\" (1917, \"Izpiritu gaiztoaren erresuma\"); \"Terre du ciel\" (1918, \"Zeruko lurraldea\"); eta \"La grande peur dans la montagne\" (1926, \"Mendian izandako beldur handia\"). Stravinskiren musika duen \"Histoire du soldat\" edo \"Soldaduaren historia\" idatzi zuen 1918. urtean. 1945ean argitaratu zen Ramuzen \"Egunkaria\"."}
{"id": "274778", "revid": "46380", "url": "https://eu.wikipedia.org/wiki?curid=274778", "title": "Aquilino Gomes Ribeiro", "text": "Aquilino Ribeiro, (Beira Alta, 1885eko irailaren 13a - Lisboa, 1963ko maiatzaren 27a) portugaldar idazlea izan zen.\nPortugalgo eleberrigile nagusia izan zen XX. mendearen hasieran, eta herrialde hartako historiako idazlerik oparoenetakoa. 1914an idatzi zuen lehen lana, \"Jardim das Tormentas\" (\"Ekaitzen lorategia\") eta ondoren argitaratu zituen \"Terras do demo\" (1919, \"Deabruaren lurrak\"), eta bere idazlan nagusia, \"Estrada de Santiago\" (1922, \"Santiagoko Bidea\"). Lan aipagarriak idatzi zituen bizitzako azken urteetan: \"A casa grande de Romarig\u00e3es\" (1957, \"Romarig\u00e3esko etxe handia\") eta \"Quando os lobos uivam\" (1958, \"Otsoek ulu egiten dutenean\"). Aquilino Ribeirok Portugaldik kanpo egon behar izan zuen hainbat alditan, iraultza sozialaren alde erakutsi zuen jarreragatik; Portugalgo nekazarien giza moldeak eta hizkuntza-moldeak landu zituen batez ere, eta, geroko idazle askoren ustez, Portugalgo nekazarien eredu bihurtu zen Malhadinhas izeneko pertsonaia sortu zuen \"Estrada de Santiago\" eleberrian."}
{"id": "274779", "revid": "46380", "url": "https://eu.wikipedia.org/wiki?curid=274779", "title": "Joan Sales", "text": "Joan Sales Vall\u00e9s (Bartzelona, Katalunia, 1912ko azaroaren 19a - Bartzelona, Katalunia, 1983ko azaroaren 12a) kataluniar idazlea izan zen.\nBiografia.\nEspainiako Gerra Zibila amaitu zenean Frantziara erbesteratu zen lehenik, Dominikar Errepublikara ondoren, eta Mexikora azkenik.\nMexikon argitaratu zuen \"Quaderns de l\u00b4exili\" (\"Erbesteko koadernoak\") lana. 1948an, Bartzelonara itzuli zen, eta \"Viatge d\u00b4un moribund\" (\"Hil zorian dagoenaren bidaia\") poema-bilduma kaleratu zuen.\n1956an kaleratu zuen \"Incerta gl\u00f2ria\" (\"Zalantzazko aintza\") eleberria, bere obrarik ezagunena. Lan horrekin Joanot Martorell saria irabazi zuen.\nTeknikari eta aholkulari gisa argitalpen-lan askotan parte hartu zuen, hala nola Ferran Soldevilaren \"Hist\u00f2ria dels Catalans\"en. Haren lan nagusia, ordea, argitaratzailearena izan zen; \"Club Editor\" argitaletxea sortu zuen 1955ean, emaztearekin batera. Bertan eman zion hasiera, besteak beste, \"El Club dels Novellistes\" eta \"El Pi de les tres Branques\" bildumei.\nHil ondoren argitaratu da \"Contes d\u00b4ahir i d\u00b4avui\" (1987), berak hautatu eta egokituriko kontakizun-liburua."}
{"id": "274781", "revid": "336", "url": "https://eu.wikipedia.org/wiki?curid=274781", "title": "Giulio Alberoni", "text": "Giulio Alberoni (Fiorenzuola d'Arda, 1664ko maiatzaren 21a - Piacenza, 1752ko ekainaren 26a) italiar kardinala eta Filipe V.a Espainiakoaren Lehen ministroa izan zen.\nEspainiako Ondorengotza Gerran frantses osteen buruzagia izen zen Vend\u00f4meko dukeak berekin eraman zuen Espainiara, eta haren karrera moldatu zuen han. Elisabet Farnesio eta Filipe V.aren ezkontza negoziatu zuen. Erreginak aholkulari gisa harturik, frantsesak gortetik egoztea lortu zuten bien artean. Kardinalgoa eta Lehen ministro kargua batera eskuratu zituen, eta espainiar politikaren zuzendaritzaren jabe egin zen. Utrechten Espainiak galduriko abantailak berreskuratzen saiatu zen, eta diplomazia-ekintza ugari garatu zituen, Frantziako erregeordearen aurka bereziki. Aliantza Laukoitza eratu zela, eta frantses armadaren mehatxuak zirela eta, Filipe V.ak amore eman behar izan zien Alberoniren etsaien eskariei. Beraz, kardinala kargutik kendu eta Espainiatik egotzi zuen (1719). Italiara joanik, Inozentzio XIII.a aita santuarentzat lan egin zuen."}
{"id": "274782", "revid": "56334", "url": "https://eu.wikipedia.org/wiki?curid=274782", "title": "Pello Irazu", "text": "Pello Irazu Mendizabal (Andoain, Gipuzkoa, ) eskultorea da. Nahiz eta beste alor batzuk ere landu, bere obra eskulturagintzan oinarritu du gehienbat, eskultura forma eta material berrietara egokituz. Euskal Herriko eskulturagintza berriztatu duen belaunaldiko partaide garrantzitsutzat jotzen dute Irazu kritikariek.\nBizitza.\nBere lehenengo lanak, besteak beste, Jorge Oteizaren eraginpean egin zituen, hark espazioaren eta materialen inguruan egindako gogoetak jasoz. 1980tik aurrera taldekako erakusketa askotan parte hartu du, eta bakarkakoak ere asko egin ditu 1983an bere lana Bilboko Arte Eder Museoan aurkeztu zuenetik. Harreman estua du azken urteotan Madrilgo Soledad Lorenzo galeriarekin, eta galeria horretan eta New Yorkeko John Weber galerian erakusten ditu sarritan bere lanak. Madrilgo Arco Arte Garaikidearen Azokara ere asko joan da azken urteotan, Donostiako DV eta Iru\u00f1eko Moises P\u00e9rez de Alb\u00e9niz galerien eskutik, azken edizioetan."}
{"id": "274784", "revid": "512", "url": "https://eu.wikipedia.org/wiki?curid=274784", "title": "Juan Mart\u00edn D\u00edez", "text": "Juan Mart\u00edn D\u00edez, El Empecinado gisa ere ezaguna (Castrillo de Duero, Valladolid, 1775eko irailaren 5a - Roa, Burgos, 1825eko abuztuaren 20a), espainiar gerrillaria izan zen.\nBiografia.\nLaboraria zen eta frantses indarren aurkako lehen gerrilla-talde garrantzitsua antolatu zuen Espainian, 1808an.\nCuenca eta Guadalajara aldean borrokatu zen, batez ere, eta arrakasta handia izan zuen lehen urteetan. 1812ko otsailean, galera handiak eragin zizkioten frantsesek haren taldeari Sig\u00fcenza hiritik hurbil, baina taldea berriro osatu eta Guadalajarako hiria hartu zuen urte berean.\nGoi-mailako karguak eman zizkioten Espainiako armadan gerra ondoren, eta 1820an, Riego liberalaren matxinadan parte hartu zuen. Ondoko hiru urteetan, politika-kargu batzuk izan zituen gobernu liberalean, eta absolutistek preso hartu zuten, 1823an. Bi urtez preso eduki ondoren, heriotza-zigorra ezarri zion auzitegi batek; urkabera zeramatela esku-loturak hautsi zituen, eta baioneta-zartadez hil behar izan zuten."}
{"id": "274785", "revid": "512", "url": "https://eu.wikipedia.org/wiki?curid=274785", "title": "Eonycteris robusta", "text": "Eonycteris robusta Eonycteris generoko animalia da. Chiropteraren barruko Pteropodidae familian sailkatuta dago."}
{"id": "274786", "revid": "28807", "url": "https://eu.wikipedia.org/wiki?curid=274786", "title": "Empecinado", "text": ""}
{"id": "274787", "revid": "28807", "url": "https://eu.wikipedia.org/wiki?curid=274787", "title": "El empecinado", "text": ""}
{"id": "274788", "revid": "1545", "url": "https://eu.wikipedia.org/wiki?curid=274788", "title": "Volinia", "text": "Volinia (, , , , ) edo Lodomeria ekialdeko Europako eskualde historikoa da, Mendebaldeko Bug eta Pripiat ibaien artean hedatzen dena. Gaur egun Ukraina, Polonia eta Bielorrusiaren artean banaturik dago. Zati handiena Ukrainako ipar-mendebaldean dago eta, administrazioari dagokionez, hiru oblastetan banaturik: Volinia, Zhytomyr eta Rivne.\nHistoria.\nEslaviarren mende egon zen Galitziako lurralde bihurtu aurretik. 1200. urtean printzerriko hiriburua zen, eta 1253an Inozentzio IV.ak erreinu bihurtu zuen. Tartariarren gerran Lituaniaren eta Poloniaren artean banatu zuten Volinia. 1793tik 1795era bitarteko urteetan Errusiak beretu zuen, eta Poloniaren aurkako politika nazionalista bultzatu zuten bertan.\nErrusiako Gerra Zibilean zenbait gudu izan ziren lurralde horretan, eta Rigako hitzarmenaren ondorioz (1921), Errusiaren eta Poloniaren artean banatu zuten. 1945ean Errusiaren mendean geratu zen. Sobietar Batasuna desegin zenean, Volinia Ukrainako parte izatera pasatu zen."}
{"id": "274789", "revid": "512", "url": "https://eu.wikipedia.org/wiki?curid=274789", "title": "Gonzalo Jim\u00e9nez de Quesada", "text": "Gonzalo Jim\u00e9nez de Quesada (Kordoba, 1495 - Mariquita, Kolonbia, 1579ko otsailaren 16a) espainiar konkistatzailea izan zen. Pedro Fern\u00e1ndez de Lugoren agindupean joan zen Santa Martara 1535ean, justizia-buruzagi kargua eskuratuta. 1536an, Rio Grande (Magdalena ibaia) esploratzera joan zen, ausardia handiz zeharkatu zituen mendiak, eta tinko jarraitu zuen espedizioko talde handi bat galdu zuela jakinda ere. Chibcha leinuen lurraldeak hartu zituen, eta beste bi espediziorekin topo egin zuen: El Doradora zihoanarekin, batetik, eta Federmann esploradorearen espedizioarekin, bestetik. Bogota hiria sortu zuen, eta \"Nueva Granada\" izena eman zion konkistatutako lurraldeari. 1549. urtea arte ez zuen lortu lurralde hartako gobernari izatea. El Doradoren bila egin zuen beste bidaia bat, baina ez zuen emaitza onik lortu. Historiari buruzko lan interesgarriak idatzi zituen; besteak beste, \"Compendio Historial, Relaci\u00f3n de la Conquista y de los Ratos de Suesca.\" "}
{"id": "274790", "revid": "336", "url": "https://eu.wikipedia.org/wiki?curid=274790", "title": "Charles Hubert Hastings Parry", "text": "Charles Hubert Hastings Parry (Bournemouth, Hampshire, 1848 otsailaren 27a - Rustington, Sussex, 1918ko urriaren 7a) ingeles musikagile eta musikologoa izan zen. Oxforden, Sttutgarten eta Londresen egin zituen ikasketak. 1883an Oxfordeko Unibertsitateko koru-zuzendaria izan zen, eta 1900-1908 urteetan musika-irakaslea. 1894. urtean Royal College of Music erakundeko zuzendaria izan zen. Parryren musikak, haren irakaspenek eta idatziek eragin handia izan zuten XX. mendearen hasierako Ingalaterrako musikan, bereziki Ch. V. Stanford eta E. Elgar musikagileengan. Lan aipagarriak ditu: \"Prometeus Unbound\" (1880), korurako; \"Blest Pair of Sirens\" (1887) orkestrarako eta korurako; \"Judith\" (1888), \"Job\" (1892), eta \"Saul errege\" (1894) oratorioak. Sinfoniak, moteteak, abestiak eta organorako musika ere idatzi zuen. Musikari buruz idatzitako liburuak: \"Studies of Great Composers\" (1886, \"Musikagile ospetsuei buruzko azterlanak\"); \"The Evolution of the Art of Music\" (1896, \"Musika antzearen aurrerabidea\"); \"Johann Sebastian Bach: the Story of the Development of a Great Personality\" (1909); eta \"Style in Musical Art\" (1911, \"Estiloa musikan\")."}
{"id": "274791", "revid": "59723", "url": "https://eu.wikipedia.org/wiki?curid=274791", "title": "Aleksei Nikolaievitx Tolstoi", "text": "Aleksei Nikolaievitx Tolstoi (errusieraz: \u0410\u043b\u0435\u043a\u0441\u0435\u0301\u0439 \u041d\u0438\u043a\u043e\u043b\u0430\u0301\u0435\u0432\u0438\u0447 \u0422\u043e\u043b\u0441\u0442\u043e\u0301\u0439; Pugatxiov, 1883ko urtarrilaren 10agreg./1882ko abenduaren 29ajul. - Mosku, 1945 otsailaren 23a) errusiar idazlea izan zen. Eleberriak eta ipuinak idatzi zituen, batez ere. Konde baten semea zen, eta Leon Tolstoi XIX. mendeko eleberrigilearen familiakoa. Ingeniaritza-ikasketak egin zituen San Petersburgoko Unibertsitatean. Boltxebikeen Urriko Iraultzaren garaian, Zurien aldekoa izan zen, eta Gerra Zibila amaitzean, Europako mendebaldera atzerriratu zen (1919-1923). 1923an, Errusiara itzuli, eta hantxe geratu zen. Ipuin-kontalari trebea zen eta era askotako lanak idatzi zituen, denbora pasakoak asko. Lan ezagunenak hauek dira: \"Detstvo Nikity\" (1921, \"Nikitaren haurtzaroa\"), beste bi libururekin batera bere haurtzaroko eta gaztaroko autobiografia biltzen duena; \"Sestry\" (1920-1921, \"Ahizpak\"), \"Vosemnadtsaty god\" (1927-1928, \"1918. urtea\"), eta \"Khmuroe utro\" (1940-1941, \"Goiz iluna\") trilogia; \"Pyotr I\" (1929-1945, \"Petri Lehena\") historia-eleberri amaitu gabea, eta \"Ivan Izugarria\" (1943) antzerkia."}
{"id": "274792", "revid": "28807", "url": "https://eu.wikipedia.org/wiki?curid=274792", "title": "Xabier Agirresarobe", "text": ""}
{"id": "274793", "revid": "56334", "url": "https://eu.wikipedia.org/wiki?curid=274793", "title": "Eduarda Dion\u00edsio", "text": "Eduarda Dion\u00edsio (Lisboa, Portugal, 1946 - \"ibidem\", 2023ko maiatzaren 22a) portugaldar idazlea izan zen.\nBiografia.\nAldizkari eta egunkarietan idazteaz gainera, literatura-antologien apailatzaile, antzerkigile eta antzezle ere bada. Kontagintzaren eraberritze interesgarri baten protagonista izan da, zeinean nahasten baititu lagunarteko hizkera, deskribapenak eta diskurtso dokumentala, eta irakurketa parte-hartzailea bultzatzen baitu. Bere obran Portugalgo azken hogeita hamar urteetako historia politiko eta soziala islatzen dira. Artea, bizitza eta politika hartzen dituen literatura-sentiberatasun berri baten bidez, eta erregimen autoritario baten aurkako borroka, krabelinen iraultzaren berotasuna, utopiaz kargatutako itxaropena eta geroko frustrazioak bizi izan zituen belaunaldiaren begiez, herrialde hartako giroa jasotzen du bere obran."}
{"id": "274794", "revid": "90204", "url": "https://eu.wikipedia.org/wiki?curid=274794", "title": "Philippe Djian", "text": "Philippe Djian (Paris, Frantzia, 1949ko ekainaren 3a) frantsesezko idazlea da.\nBizitza.\nLehenengo kontakizun-bilduma 1981ean argitaratu zuen: \"50 contre 1\". Lan horretan, nabarmena da Ernest Hemingway, Richard Brautigan eta \"beat generation\"eko idazleen eragina. Gero, \"Bleu comme l'enfer \"(1982) eta \"Zone \u00e9rog\u00e8ne \"(1984) idatzi zituen.\nLehenengo arrakasta nabarmena, baina, \"37\u00ba2 le matin \"(1985) eleberriaren zinemarako egokitzapenarekin iritsi zitzaion. Erotikoa, gogorra eta onirikoa, handinahikeria guztietatik baztertu den idazle baten eta poliki-poliki erotasunak jota gelditzen den maitalearen arteko maitasun-istorioa da. Lan hori idazle-belaunaldi baten oinarri izan zen. Philippe Djianen hizkera ahozko moldetik oso hurbil dago.\nBeste lan aipagarri batzuk: \"Maudit Man\u00e8ge\" (1986), \"\u00c9chine\" (1988), \"Lent dehors\" (1991), \"Sotos\" (1993), \"Assassins\" (1994), \"Criminels\" (1997), \"Sainte Bob\" (1998), \"Vers chez les blancs\" (2000), \"Ardoise\" (2002), \"\u00c7a, c'est un baiser\" (2002), \"Frictions\" (2003), \"Impuret\u00e9s\" (2005), \"Impardonnables\" (2009), \"Incidences\" (2010), \"Vengeances \" (2011).\nKanpo estekak.\n http://philippedjian.canalblog.com/"}
{"id": "274795", "revid": "512", "url": "https://eu.wikipedia.org/wiki?curid=274795", "title": "Sinclair Ross", "text": "Sinclair Ross (Shellbrook, Saskatchewan, 1908ko urtarrilaren 22a - Vancouver, 1996ko otsailaren 29a) kanadar idazlea izan zen, ingelesez idazten zuena.\nBanku batean lan egin zuen bizitza osoan, Kanadako armadan 1942 eta 1946 bitartean jardundako garaian izan ezik. Ingalaterran, Grezian eta Espainian bizi izan zen, harik eta 1980an berriro Kanadara itzuli zen arte. Bere literaturari dagokionez, lehenengo kontakizunengatik da, batez ere, ezaguna; kontakizun haietan, Depresio Handiaren garaian baserritarrek eta hiritarrek bizi izan zuten bizimodu latz eta behartsua izan zuen kontagai. Haren lanak \"The lamp at noon and other stories\" (1968, \"Lanpara eguerdian eta beste istorio batzuk\") eta \"The race and other stories\" (1982, \"Lasterketa eta beste istorio batzuk\") bildumetan jaso zituen. Eleberrietan, berriz, aipagarriak dira \"As For Me and My House\" (1941, \"Niretzat eta nire etxearentzat\"); \"The Well\" (1958); \"Whir of gold\" (1970, \"Urrearen durundia\"); eta \"Sawbones Memorial\" (1974)."}
{"id": "274796", "revid": "512", "url": "https://eu.wikipedia.org/wiki?curid=274796", "title": "Tomas Hern\u00e1ndez Mendizabal", "text": "Tomas Hern\u00e1ndez Mendizabal (Donostia, Gipuzkoa, 1940ko irailaren 15a - 2021eko abenduaren 25a) gipuzkoar pintore, eskultore eta batez ere, kartelgilea izan zen.\nKartelgile gisa nabarmendu da batez ere Hern\u00e1ndez Mendizabal (Donostiako jazzaldia, Donostiako estropadak, Tolosako inauteriak...).\nBiografia.\nDonostiako Gros auzoan jaioa, Viteri eskolan egin zuen lehen hezkuntza. Hamahiru urterekin lanean hasi zen mandatu-mutil gisa, Mercadal akademian marrazketa eta errotulazioa ikasten zuen bitartean. Olio-pintura ere ikasi zuen Jose Camps margolariarekin sei hilabetez eta Gipuzkoako Arte Elkartean sartu ondoren, Ascensio Martiarena izan zuen gidari marrazketa ikasteko eta Jesus Olasagasti erretratugintzan. \n1968 urtean ezkondu zen eta hiru seme-alaba izan zituzten.\nArlo profesionalean, inprimategietan jardun zuen: 1958tik 1960ra bitartean Donostiako Egia auzoko Slenco inprimategian, gero Gr\u00e1ficas Valverde inprentan, Antonio Valverde idazle eta margolariarena zena. Tokia arte grafikoen unibertsitate gisa gogoratuko zuen Tomasek. Handik haren anaiarena, Santiago Valverde zenaren Savasa inprimategira pasa zen, Usurbilen, nondik 2003 urtean erretiratu zen.\nDiseinugile grafiko, margolari eta eskultore izateaz gain, hiriko animatzaile sozio-kulturak gisa ere nabarmendu zen bizitza osoan.\nLanak.\nBere lanen erakusketa ugari egin zituen 1966-1982 bitarteko urteetan Euskal Herrian, Espainian, Frantzian eta Alemanian zehar. Azken urteotan egindako lanak bilduz erakusketa bat egin zuen 1998an Zarautzen eta Tolosan, betiere bere lanaren ezaugarri nagusia izan den gaien aniztasuna nabarmendu zuena.\nEskulturari dagokionez, epaimahaiaren aipamen berezia lortu zuen \"Tanti Potto\" lanarekin, Donostiako Udalak Pasealeku Berrian eskultura bat kokatzeko antolaturiko zuen deialdian. Amara Berri auzoko Etxeberri plazan dagoen \"Trikitilariak\" eskultura Donostiako udalak eskatu zion 1991n.\nKartelgintzaren alorrean, azken urteetan berak jarraitu zuen Tolosako Inauteriak iragartzen dituen kartela egiten eta Donostian inauteriaren inguruan ospatzen diren hainbat jaitan ere eragile- eta koordinatzaile-lanetan jardun zuen. Kartelaz gain, horiei lotutako horma-irudiak, apaingarriak, foiletoak etab. sortu zituen.\nKomikigintzan Ipurbeltz aldizkariaren sorrerari lotua egon zen eta bere lanen aztarnak utzi zituen. \nTipografian, 1975 urtean, \"Gr\u00e1ficas Valverde\" lanean ari zela, euskal alfabeto tipografiko bat sortu zuen.\nEgun zenbait museok gordetzen dituzte bere lanen laginak: besteak beste, Donostiako San Telmo Museoa, Granadako Arte Garaikidearena edo Wiesbadengo Arte Ederren museoa."}
{"id": "274797", "revid": "512", "url": "https://eu.wikipedia.org/wiki?curid=274797", "title": "Vicente Huidobro", "text": "Vicente Huidobro (Santiago, Txile, 1893ko urtarrilaren 10a - Cartagena, Txile, 1948ko urtarrilaren 2a) Txileko idazlea izan zen.\nBiografia.\nEuropara bidaia eginik (1916), Parisen bizi izan zen lehenik, eta han sartu zen harremanetan mende-hasierako abangoardia artistikoarekin (Arp, Picasso, Apollinaire). \"Kreazionismo\" deituriko doktrina plazaratu zuen (tradizio poetiko guztiaren ukatzea, barreneko sormen-ekintza gisa hartzea poesia). Madrilera joan eta \"Ultra\" aldizkariko lankide izan zen. Espainiako Gerra Zibilean parte hartu zuen. Frantsesez eta espainieraz idatziriko poesian, asmakuntza-ahalmen nabaria azaldu zuen, eta Hego Ameriketako mendearen lehen erdiko poesiaren berritzaile handia da, eta geroagoko belaunaldietan ere eragina izan du.\nHona Huidobroren poesia-liburu batzuk: \"Ad\u00e1n\" (1916), \"Ecuatorial\" (1918), \"Tout \u00e0 coup\" (1925), \"Altazor o el viaje en paraca\u00eddas\" (1931). Halaber, prosazko obran zenbait eleberri aipatzekoak dira: \"M\u00edo Cid Campeador\" (1929), \"Cagliostro\" (1934)."}
{"id": "274798", "revid": "336", "url": "https://eu.wikipedia.org/wiki?curid=274798", "title": "Sidon", "text": "Sidon (arabieraz: \u0635\u064a\u062f\u0627, \"\u1e62ayd\u0101\"; fenizieraz: , \"\u1e62ydwn\"; antzinako grezieraz: \u03a3\u03b9\u03b4\u03ce\u03bd; latinez: \"Sidon\"; hebreeraz: \u05e6\u05d9\u05d3\u05d5\u05df, \"\u1e62\u012b\u1e0f\u014dn\"; turkieraz: Sayda) Libanoko hirugarren hiririk nagusiena da. Antzinako Feniziako hiria zen, Mediterraneo itsasoaren ertzean.\n1900ean 10.000 biztanle inguruko hiria bazen ere, 2000. urtean 200.000 inguru zituen, gehienak musulman suniak. Hiritik gertu, garia eta barazkiak lantzen dira, eta fruta ekoizten da. Antzinako portua ontzi txikiek erabiltzen dute. Hirian findegi bat dago.\nHistoria.\nK.a. 2000. urtean Ekialdeko Mediterraneoko porturik garrantzitsuena izan zen, itsasoko herriek suntsitu zuten arte (K.a. 1200 inguru). Harrezkero, Tirok beretu zuen itsasoko nagusitasuna. Asurbanirpal II.aren denboretatik Asiriaren mende izan zen; nagusien aurka matxinaturik, K.a. 678an Asaradonek desegin zuen. Akemenestarrekin Feniziako satrapiako hiriburua izan zen, harik eta Artaxerxes II.aren erregealdian matxinatu ziren arte; K.a. 344an hark su eman zion hiriari. Helenismoaren garaian eta erromatarren denboran indarberritu zen. 637an arabiarren esku geratu zen, eta XII. mendean hartaz jabetzearren gogor borrokatu ziren gurutzatuak eta Saladinoren gudarosteak. Gurutzatuek XIII. mendearen amaieran alde egin zuten handik. XVII. mendean, Fakhredin drusoen emirrarekin, hiria berriro bizkortu zen."}
{"id": "274799", "revid": "28807", "url": "https://eu.wikipedia.org/wiki?curid=274799", "title": "Saida", "text": ""}
{"id": "274800", "revid": "336", "url": "https://eu.wikipedia.org/wiki?curid=274800", "title": "Luigi Sturzo", "text": "Luigi Sturzo (Caltagirone, Sizilia, 1871ko azaroaren 26a - Erroma, 1959ko abuztuaren 8a) Italiako politikaria eta soziologoa izan zen.\nSorterriko apaizgaitegian ikasi ondoren, 1894an apaiztu zen. Siziliako meatzarien eta laborarien egoera txarra hobetu nahiz, zenbait mugimendu sozialetan esku hartu zuen. 1905-1920 denboraldian, Caltagironeko alkate izan zen. 1919an, \"Partito Popolare Italiano\" (Italiako Alderdi Popularra) sortu zuen, kristau-demokraziaren lehen mugimendua izan zena. 1919ko azaroko hauteskundeetan, 508 diputatu hautetsietarik 101 alderdi horretakoak izan ziren. Hala eta guztiz ere, faxismoaren aurkako jarrera harturik, 1924an erbesteratu zen. 1946an, Italiara itzuli zen, eta \"Democrazia Cristiana\" (Kristau demokrazia) alderdia eratu zuen. 1952an, biziarteko senatari izendatu zuen Italiako lehendakariak. Zenbait liburu idatzi zituen, hala nola \"Italia eta Faxismoa\" (1926), \"Eliza eta Estatua\" (1936), \"Egiazko bizia\" (1943), \"Italia eta datorren mundua\" (1945)."}
{"id": "274801", "revid": "105290", "url": "https://eu.wikipedia.org/wiki?curid=274801", "title": "Eskifaia Abesbatza", "text": "Eskifaia abesbatza gipuzkoarra da, Javier Bustok 1978an Hondarribian sortua.\nNazioartean, sona handiko jaialdietan parte hartu izan dute (Santander, Donostia, Salamanca, Valentzia, Fano, Frankfurt, Santiago de Cuba, Valle de Losne, Alacant). Horrekin batera, Europa mailako sari garrantzitsuenak ere lortu ditu Eskifaia Abesbatzak, hala nola Gorizia, Spittal, Mainhausen, Marktoberdorf, Tolosa edota Toursekoak.\nNahiz eta abesbatzak musika korala \"a capella\" kantatzen duen, Fruhbeck de Burgos, Alldis, Bertini edota Fedossejev zuzendari ezagunekin ere aritu izan dira kontzertu sinfoniko-koraletan.\nAbesbatzaren azkeneko lanetan ikuspuntu berritzaileak lantzen saiatu dira, eta era guztietako ikuskizunak eskaini dituzte. Hainbat lanetan parte hartu arren, bi disko dituzte argitaratuak. 1994 eta 1998 urteen artean,\nMaite Oca izan da Eskifaia Abesbatzako zuzendaria. Haren ondoren, Mikel Zeberio aritu da zuzendari-lanetan, eta egun Gorka Aierbe aritzen da egiteko horretan."}
{"id": "274803", "revid": "512", "url": "https://eu.wikipedia.org/wiki?curid=274803", "title": "Gilberto Gil", "text": "Gilberto Passos Gil Moreira (Salvador da Bahia, Bahia, Brasil, 1942ko ekainaren 26a) brasildar abeslari eta musikagilea da.\nBiografia.\nElis Reginak berak idatzitako melodia batzuk abestu zituen, baina 1966an hasi zen Gilberto Gil ospetsu bihurtzen, \"Louva\u00e7\u00e3o\" bere lehen diskoa argitaratu zuenean. Dena dela, Caetano Veloso eta Tropikalia mugimenduko beste abeslari batzuekin lan egin izanak eraman zuen Brasilgo kantagintza abangoardistaren lehen mailara.\n1975ean, \"Refazenda\" disko bikaina argitaratu zuen, oinarrizko gai gisa mistizismoa, ekologia eta orekaren bilaketa harturik, eta, handik bi urtera, 1977an, \"Refavela \"argitaratu zuen, musika beltzaren kutsu nabarmeneko diskoa. Handik zenbait urtera, 1990eko hamarraldian, bide berri bati ekin zion Gilek, \"Realce\" diskoarekin, zeinean erabili baitzituen erritmo berri harrigarriak eta hasi baitzen kultura eta musika anglosaxoiarekiko harremana agertzen. Gaurko brasildar abeslari eta musikagile handienetako bat da Gilberto Gil.\n2003an, Luiz In\u00e1cio Lula da Silva lehendakaritzara heldu zenean, Gilberto Gil aukeratu zuen Kultura ministro izateko."}
{"id": "274805", "revid": "336", "url": "https://eu.wikipedia.org/wiki?curid=274805", "title": "Thomas Henry Huxley", "text": "Thomas Henry Huxley (Ealing, 1825eko maiatzaren 4a - Eastbourne, 1895eko ekainaren 29a) ingeles naturalista izan zen. Medikuntza-ikasketak amaitu baino lehen, 1846an, britainiar itsas-armadan kirurgialari laguntzaile sartu zen, eta lau urteko bidaia bati ekin zion Hego Itsasoetan barrena. Aukera hartaz baliaturik, urpeko bizitza aztertu zuen, eta itzulitakoan \"Ozeanoko hidrozooen historia\" (1858) argitaratu zuen. Darwinen adiskidea eta haren teoriaren jarraitzailea izan zen. Aitzindari izan zen Biologia praktikoaren irakaskuntzan: Londresko \"School of Mines\" delakoan Zoologiako irakasle izan zen, Londresko \"Royal College of Surgeons\"en Anatomiakoa, \"Royal Society\"ko lehendakaria, etab. Ekarpen handiko obra du Biologia, Anatomia Konparatu, Paleontologia eta Antropologiaren alorrean. Giza arrazaren etorkia eta gizakien eta tximino antropoideen antzekotasunak aztertu zituen obra ospetsu batean: \"Evidence of Man\u00b4s Place in Nature\" (1863, \"Gizonak izadian duen leku argi eta garbia\")."}
{"id": "274806", "revid": "336", "url": "https://eu.wikipedia.org/wiki?curid=274806", "title": "Kathleen Raine", "text": "Kathleen Jessie Raine (Ilford, Londres, \u2013 ) britainiar poeta izan zen. Natura-zientzietako ikasketak egin zituen, Cambridgeko Unibertsitatean. Han William Empson eta Charles Madge poetak ezagutu zituen, eta bigarrenarekin ezkonduko zen aurrerago. Nahiz eta hasieran \"zientziaren poesia\" deritzonaren jarraitzailea izan, Empsonen eredura, geroxeago poesia mistikoagora eta neoplatonikora jo zuen, William Blakeren eta XVIII. mendeko mistiko Emanuel Swedenborgen eraginpean. Haren lehen poema-liburuak naturari buruzkoak dira: \"Stone And Flower\" (1943, \"Harri eta lore\") eta \"Bizi\". Gero \"Bazter mortu batean\" (1974), \"Erretratu obala \"(1977), eta \"Lurraren orakulua\" (1980) liburuak etorri ziren. Bestalde, liburu autobiografiko bat idatzi zuen (\"Agur, soro zoriontsuak\"), eta baita poesia-kritikako beste zenbait ere: \"William Blake eta mitologia tradizionala\". Aurrerago bere poemen bildumak argitaratu zituen: \"Poema guztiak\" (1981); \"Poema hautatuak \"(1989)."}
{"id": "274807", "revid": "512", "url": "https://eu.wikipedia.org/wiki?curid=274807", "title": "Eonycteris spelaea", "text": "Eonycteris spelaea Eonycteris generoko animalia da. Chiropteraren barruko Pteropodidae familian sailkatuta dago."}
{"id": "274808", "revid": "1545", "url": "https://eu.wikipedia.org/wiki?curid=274808", "title": "Guillaume-Thomas Raynal", "text": "Guillaume-Thomas Raynal (Saint-Geniez-d'Olt, Frantzia, 1713ko apirilaren 12a - Paris, Frantzia, 1796ko martxoaren 6a) historialaria eta filosofoa izan zen. Jesusen Lagundian sartu eta apaiz katoliko egin zen, baina albora utzi zuen erlijio-bizitza, eta historiari buruzko obrak idazteari ekin zion. Entziklopedista zen, eta gogor salatu zituen Frantziako politika koloniala eta Erromatar Eliza Katolikoa bera.\n1750-1754 urte-bitartean, \"Mercure de France\" aldizkari literarioa argitaratu zuen. \"Histoire philosophique et politique des \u00e9tablissements et du commerce des Europ\u00e9ens dans les deux Indes\" (1770, \"Europarren merkataritzaren historia filosofikoa eta politikoa bi Indietan\") obra zela eta, Geneva, Berlin eta San Petersburgo hirietara erbesteratu behar izan zuen. 1787an, Frantziara itzuli zen, eta Estatu Jeneraletako diputatu hautatu zuten bi urte geroago. Sortu zen Biltzarra zorrozki kritikatu zuen, Konbentzioaren aurka agertu zen, eta Direktorioa onartu zuen. Frantziako Institutuko kide izendatu zuen Direktorioak, 1795ean."}
{"id": "274809", "revid": "28807", "url": "https://eu.wikipedia.org/wiki?curid=274809", "title": "Guillaume Raynal", "text": ""}
{"id": "274810", "revid": "137486", "url": "https://eu.wikipedia.org/wiki?curid=274810", "title": "Jon Mikel Euba", "text": "Jon Mikel Euba Aurre (Zornotza, 1967ko apirilaren 18a) euskal artista kontzeptuala, eskulturagilea eta idazlea da. \nBerlinen, Luxemburgon, Istanbulen, Bilbon eta Amsterdamen 2000 eta 2008aren artean egindako hainbat lan egonaldiren ondoren, Bilbon finkatu zen behin betiko, eta hor egiten du lan gaur egunera arte.\nGainera, \"Action Unites, Worlds Divide (On Praxis, An Unstated Theory)\" masterraren zuzendaria izan zen Arnhemeko Dutch Art Institute-an, Herbereetan, 2014 eta 2017 bitartean. \nBiografia.\nJaiotza eta ikasketak.\nZornotzan jaioa 1967ko apirilaren 18an, Jon Mikel Euba Arte Ederretako Fakultatean lizentziatu zen 1991n, Euskal Herriko Unibertsitatean (EHU), Ikus-entzunezkoetan eta Pinturan. \nTxomin Badiolarekin zein Angel Badosekin batera hainbat tailerretan ere lan egin zuen. \nBere formakuntza jarraitu zuen Artelekun, Donostian, 1992 eta 1995 bitartean. \nSariak.\nAccesitak lortu ditu ondorengo sariketa hauetan: Gure Artea (1989), Bizkaiko Artea (1990) eta Sestaoko VI. Pintura Lehiaketan (1990). Bigarren sariak jaso ditu, berriz, Muskizko Pintura Lehiaketan (1990), Parisko \"Les \u00c9toiles de la Peinture\" sariketan (1990) eta Mungiako Torrebillela Pintura Lehiaketan (1992). \nErakusketak, agerpenak eta proiektuak.\nBere lanak bilduma garrantzitsuen parte dira. Esaterako, Museo Nacional Centro de Arte Reina Sof\u00eda (MNCAR), Madrilen; Museo de Arte Contempor\u00e1neo (MACBA), Bartzelonan; Museo de Arte Contempor\u00e1neo de Castilla y Le\u00f3n (MUSAC), Leonen; The Contemporary Art Museum of Luxembourg (MUDAM), Luxemburgon; Fonds R\u00e9gional d'Art Contemporain Poitou-Charentes (FRAC), Frantzian; Tenerife Espacio de las Artes (TEA), Tenerifen; Centro Ord\u00f3\u00f1ez-Fundaci\u00f3n de Fotograf\u00eda (COFF), Donostian; eta Kultura Ministerioan, Madrilen. \nBakarkako erakusketak egin ditu Donostiako Galer\u00eda DV-n (\"Music for Boys\" erakusketa, 1999) eta Tabakaleran (\"Cybernetics of the Poor: tutoriales, ejercicios y partituras\", 06-03-2020/23-08-2020), Salamancako Imago Universitatisen (Amobil erakusketa, 2001), Madrilgo Amad\u00eds aretoan (\"Escenarios\" erakusketa, 2000) zein Soledad Lorezno aretoan (\"Condensed Vel\u00e1zquez\" erakusketa, 2007; C\"\u00f3mo explicar Re:horse a un caballo vivo\" erakusketa\",\" 2011), Berlingo Kunstlerhaus Bethaienen (K.Y.D., 2002), Iru\u00f1eko Mois\u00e9s P\u00e9rez de Alb\u00e9niz galerian (\"Gatika doble final\" erakusketa, 2003; \"Jugando con piedras\" erakusketa, 2007), eta Bartzelonako Fundaci\u00f3 Tapiesen (\"Kill'em all+Fiesta 4 puertas\", 2003). \nBilboko, bizi den hiriko, CarrerasM\u00fagica-n \"Notaci\u00f3n Adicional y Equivalencias [Discurso expositivo dirigido a un p\u00fablico especializado]\" erakusketa, 2011n, \"One per Minute, 24 minutes in Istanbul\", 2019ko uztailaren 5etik 30era arte, eta \"Animales que aguantan el peso de cargas misteriosas\", 2021eko maiatzaren 22tik uztailaren 30era arte, erakusketak egin ditu. \nManifiesta IV Frankfurt-en, Istanbuleko 2005eko Biurtekoan, Veneziako Biurtekoan eta Busaneko Biurtekoan (Hego Korea) parte hartu du ere.\n2010ean, Primer Proforma 2010 proiektu pegagogiko esperimentalean parte hartu zuen, Musacen, Leonen. 2015ean, Itziar Okariz, Asier Mendizabal eta Sergio Prego artistekin batera, Kalostra eskola proiektua burutu zuen Donostian. 2006tik aurrera, idazketan zentratzen den proiektu bat garatzen du, helburu bezala praxia garatzea duena, teoria teknikoa bilakatzeko. \nAlderdi artistikoa alde batera utziz, 2017an \"Writing Out Loud\" argitaratu zuen, eta 2021ean, \"Vulnerario\", artistak aurreko bost edo sei urteetan idatzitako testuak elkartzen dituena, performatiboa eta didaktikoa elkartuz.\nLanak eta bilakaera artistikoa.\nJon Mikel Euba 1980ko hamarkadaren bukaeratik aktibo dauden euskal artisten belaunaldiaren parte da. Bere lanak sentimendu tragikoaren ideiarekin lotura estua du, Oteizatik hartua eta Unamunotik datorrena.\nBideoa, instalazioa eta marrazkia erabiliz, zinemari eta underground komikiei erreferentzia argiak eginez, 1990eko hamarkadatik aurrera bere lana indarkeriari, bereziki Euskal Herrian bizi izandako indarkeriari, buruzko hausnarketa bat bezala garatu du Jon Mikel Eubak. Bere proposamenek ikuslearen parte-hartze aktiboa eskatzen dute, eta arte politikoa ez den arren, Euskadiko berehalako testuinguru sozialera lotzen dira. Horrela, bere lan ugari irudiaren irakurketa kodeetara lotuak daude, indarkeria sozialaren kutsu handiarekin. \nBere produkzioa akzio artearen barruan sailkatzen da, gorputza praktika artistikoaren erdigunean kokatuz. Bere lanak Alfred Hitchcock eta Jean-Luc Goddard bezalako autore-zinemaren eragina du, baita 1970eko hamarkadako akzio zinema eta zinema performatiboko autore aurrekariena ere, Vito Acconci, Bruce Nauman eta Paul McCarthy bezalakoak. \nHermetismo apur batekin, bere lanek ikusleari papera aktibo bat eskaintzen diote kontakizun bisualaren eraikuntzan, eszena kezkagarriak edo ustez zentzugabeak erakutsiz, egunerokotasunaren testuingurua suspense elementu batean bilakatuz. \nBere ohiko ikonografiak automobilak bezalako elementuak hartzen ditu, orekagabetasun eta istriputasun egoerak jasaten dituztenak. Eszenatoki eta espazio opresiboekin ere lan egiten du, eta ikonografia horren testuinguruan kolore beltzak funtsezko papera hartzen du, orokorrean eszena inguratzen duen ingurumen naturalari kontrajarriz.\nKasu gehienetan, zerbait gertatu edo zerbait gertatu behar deneko uneak islatzen ditu lan horietan. Bitarteko berri horiekin egiten duen lanarekin batera, pinturaren arloko beste sail batzuk ere lantzen ditu, paretetan eta eraikinetan eginiko mural handiak esaterako. \nBere lana marrazkian, prozedimendu bezala, eta eskulturan oinarrituta dago, bitarteko ezberdinen bidez eginak. 90eko hamarkadaren bukaeratik aurrera, praktika bat garatuz doa, \"teknika ekonomiko\" baten garapenaren bidez berezko produkzio sistemak sortzeko beharrak gidatua. \nBilaketa bat da, adi berean erresistentzia forma bat, beste prozesu batzuetan inmertsioa dakarrena, beste pertsona batzuk sartzea dakarrena, hauetan artista filtro edo bitartekari bezala lan egiten. 2006tik aurrera, izaera performatiboko lan multzo bat egin zuen, hauen emaitzak \"performance\" serie batean islatuz, non planteamendu didaktiko bat gehitzen duen berarekin lan egiten duten parte-hartzaile ezberdinentzat.\nLanen eta instalazioen zerrenda.\nFiesta 4 puertas (2001).\nDiapositiben proiekzio da, dimentsio aldakorrekoa. Lengoaia multimediaren berehalakotasuna eta indar soziala gehitzen ditu lanak. Jon Mikel Eubak, hainbat pantailetan zatitua, Ram\u00f3n G\u00f3mez de la Sernaren gregueria ezagun bat proiektatzen du, abangoardia espainiarreko kazetari eta idazle nabarmen honek asmatutako genero literarioa, kritika sozial zorrotzeko esaldi motzek osatua. \nInstalazio batean zabaldua, Eubak idatzizko material hori elementu zinematografiko batean bilakatzen du. Eskala eta testuinguru aldaketa xume batek testua eta testuaren irudia sistema narratibo baten barnean sartzea ahalbidetzen dio, denbora faktorea ere gehitzen duena, irudi aldaketa bakoitzak aurrekoaren esanahia ukatzera iritsiz. \nGatika doble final (2001).\nAuto bakar bat basoaren ondoan, identitate ezkutu bat eta autoaren kristalak iluntzeko ekintza dira Eubak erabilitako elementu narratiboak. Gatikako udalean (Bizkaia) filmaturik, basoz betea, Eubak egia eta gezurraren ideiei buruz hausnartzera gonbidatzen gaitu, eta errealitate-fikzioa dilema faltsuari buruz ere. 1970eko hamarkadako lan kolektiboetan inspiratuz, artistak bi pertsona grabatzen ditu, beste artisten izenak auto baten kristaletan margotuz, autoaren bidez ikustea saihesten duena, honen gidaritzapena legez aurkakoa eginez. \nBestalde, basoko paisaia baten ideiarekin jokatzean, 1990ko hamarkadako euskal testuinguruan, beldurra eta mesfidantza eragiten ditu. Indarkeria espliziturik ez badago ere, eta ekintzaren soinu errealak performance bat ikusten ari garena gogoratzen badigu ere, zinema eta komunikabideek barneratzea eragiten diguten gramatika bisualak Eubaren ekintzak suspentseko filme bat bailitzan ikustera eramaten gaitu. \nK.Y.D. KILL'EM ALL (2002).\nGasteizeko Artiumean antolatu zuen erakusketa da, 2002ko abenduaren 12a eta 2003ko irailaren 2a artean. Bi argazki taldek -Gora eta Buruz Bera- eta bi bideo-instalaziok -Amobil eta K.Y.D. Kill'em all- osatzen dute, biak 2002koak. \nAmobilek autoaren barne espazioa akzioaren eta mugimenduaren esperientziarekin tartekatzen du. Amorebieta eta Bilbao hitzen laburdura da Amobil, eta bi argazkietan zatiturik agertzen da: autoaren barnealdea gidariaren ikuspuntutik berreraikitzen duen bat, eta kopilotoaren ikuspuntutik berreraikitzen duen beste bat. Akzioak bereziki arreta jartzen du autoak abiadura handian egiten duen ibilbidean (Zornotza-Bilbo). Autoaren kristaleko margoe kanpoarekin kontaktua saihesten dute, patua jakitea zailtzen duena. Eszena bi planotan zatitua egoteak, barnealdearen estutasun klaustrofobikoak, eta autoaren mugimendu azkarrak zein zakarrak atmosfera itogarri eta frenetiko bat sortzen laguntzen dute, pertsonai klandestinoen ihesean pentsatzea eragiten duena, agian delituren bat egin dutenak. \nK.Y.D. Kill'em all bideo-instalazioak hiru bideo aurkezten ditu, independenteak direnak baina erlazio estua gordetzen dutenak haien artean. K.Y.D. William Faulknerren esaldi batetik datoz \"Kill your darlings\" (zure maitatuak hil), suediar zuzendari Ingmar Bergmanek erabiltzen zuena proiektu berri bat sortzerakoan, aurrekoen oroimena suntsitzea funtsezkoa zela azaltzeko. Artistak esaldi hori berrerabiltzen du, kasu honetan, aurretiko piezek erabilitako erantzunez eta baliabide teknikoez aldentzeko. Kasu honetan, Jean Renoirren The River, Alfred Hitchcocken The Trouble with Harry eta Andy Warholen Harlot erabiltzen ditu erreferentzia bezala. \nLehen bideoa, K.Y.D. NAPPING, bahiketa eta haur siestaren arteko hitz joko bat dena, egoera ia estatiko bat aurkezten du, pertsonaien parte-hartze fisikorik ia ez dagoela. Gazte talde bat erakusten digu, auto baten barnean lotan edo hilak egon daitezkeenak. Eszenan bakarrik haien inguruan zerbait mugitzen dela ikus dezakegu, eta haien presentziak katu baten mugimenduek nabarmentzen du. Ikuslea zerbait gertatuko delakoaren esperoan dago, eta zerbait gertatu dela uste du. \nBigarren bideoan, K.Y.D.n, egoera aldatzen da, ekintza bi pertsonai anonimoek gehitzen baitute; haien aurpegiak ez ditugu inoiz ikusten, eta ustezko hildakoen gorputzak ateratzen eta manipulatzen dituzte, autotik atera autoaren inguruko hainbat puntutan kokatzeko. Nahasmena handitu egiten da pertsonai horiek ustezko hildakoen poltsikoak erregistratzen dituztenean. \nAzkenik, hirugarren bideoak, KONTUZ KYD, lehen bideoaren eszenaren antza duen eszena bat erakusten digu, baina gauez. Testuingurua eta lanaren pertzepzioa aldatu egiten dira, gauaren iluntasunak atmosfera guztiz ezberdina sortzen baitute. Pertsonai batek argi foko oso indartsu batekin eszenatokia argitzen du, antzerkitasun handiko kontraste nabariak sortuz, Caravaggio edo Zurbar\u00e1nen konposizio tenebristetara atzera eramaten gaituztenak. \"A posteriori\" egindako emaitza bat da, independenteki egina. \nGora eta Buruz Bera bi argazki taldeak hiru eta lau argazkik, batez beste, konposatzen dituzte. Artistak irudi eta hitzei buruzko analisia eta hausnarketa egiteko duen asmoa, hauen ohiko testuingurutik kanpo, ikustarazten dute. \nSin t\u00edtulo (40 eta 43), \"Un minuto de Silencio\" seriekoak (2004).\nFormatu handiko bi papera hauek hasiera batean talde handiago baten parte izan ziren (\"Un minuto de silencio\"), eta elkarri lotuak, bata bestearen ondoan, bata bestearen atzean, espaziorik gabe, giltzarri sinpleekin zintzilikaturik, horma-irudi bat osatu zuten \"Some Things are Moving\" erakusketan (Sociedad Lorenzo Galeria, Madril, 2005). Halere, urte bat lehenago argitaratu zituen Eusko Jaurlaritzak, bizkaitar artistak Gure Artea Saria irabaztean. \nLan honen bidez, Eubak sailkapenak eta kalifikazioak saihestea nahi zuen: \u00abBere testuinguruaz hitz egiten duen euskal artista ordezkatzeaz aspertuta, gaur egun estereotipo horretatik ihes egiten saiatzen ari naiz; estereotipo horrek hain erraz uzten die komisario batzuei nire lana guztiz ulertu gabe, batzuek arte politiko deitzen dioten modaren ondorioz\u00bb. \nBere imaginarioaren iturri nagusia masa komunikabideak dira. Koaderno batean rock izarren edo momentu klimatikoan dauden kirolarien argazkiak hartzen ditu, gero manipulatzeko; serigrafikoki erraldoituz eta horma batean bilakatuz, energia bilketa dinamikoa eta argazki zein ikuslearen artean tentsioa bilatzen ditu. Jon Mikel Eubarentzat, txuri-beltzean dauden serigrafia horiek, non giza forma lausoak, ia abstraktuak, ikus ditzazkegun, bere kolaboratzaileentzat pausuak dira, ekintza kolektiboen saio bana edo gehiago egiteko, grabatuak izan daitezen. \nIzan ere, serie hau lortu ezin izan zuen bideo bat sortzeko saiakeratik dator; argazkiak hartzea eta proiektu berri bat bilakatzea erabaki zuen, partitura bat bailitzan jarraitu zitekeen sekuentzia bat. Zentzu honetan, 2002ko argitalpenean honakoa idatzi zuen: \u00abLiburuaren sorkuntza-prozesuan, Pier Paolo Pasoliniren testu bat nuen buruan, eta haren arabera, zinema-gidoia beste egitura bati dagokion egitura da. Era berean, bideo berri bat egiteko ezintasunaren hipotesitik abiatuta, liburu hau argitaratuta ikusi nahi nuen beste modu batera nola heldu ahal nion\u00bb.\nOne and Three Boxes (2008).\nPareta beltz batean jarritako hiru irudi dira, proiekzioen bidez ikusgarriak. Hiru laukizuzen txuri dira, eta bakoitzak beste bi laukizuzen ditu bere barruan; bata beltza, bestea grisa, bata besteari ia guztiz kontrajarriak daude. Madrileko Sof\u00eda Erregina Museoan ikusgarri dago. \nAproximaci\u00f3n Utrecht (2008).\nBi zatiz osatua dago: \"Aproximaci\u00f3n Utrecht Down\", ezkerrera eta eskuinera laukizuzen beltzak dituen zaldi batena, eta \"Aproximaci\u00f3n Utrecht Up\", laukizuzen karratu bat buruan duen zaldi bat. \"VLZQZ volumen 1 en dos/volumen 2 en cuatro\" lanak duen zentzu bera du, zaldi erretratuek boterearen ideia nola islatzen duten hausnartzera gonbidatzen gaituena.\nVLZQZ volumen 1 en dos/volumen 2 en cuatro (2008).\nVel\u00e1zquezek margotutako hiru zaldi erretratuen bidez, gaur egun Pradoko Museoan ikusgarri, Jon Mikel Eubak zaldi erretratu tradizionalaren figurazioa itzultzen du, boterearen ikono eta erakusle, forma geometriko oinarrikoetara. Errekurtso honen bidez, gorputz eta zaldien gorputz formak sintetizatzearen bidez, artistak boterea historikoki aurkezteko moduari buruz hausnartzera gonbidatzen gaitu. Izenburuek zaldiek lurrean dituzten hankei erreferentzia egiten die, eta zaldiak estaliak daude, bakarrik pertsonak ikusgai geldituz. \nVEL\u00c1ZQUEZ (2008).\n\"VLZQZ Volumen 3 en dos\", \"VLZQZ Volumen 4 en dos\" eta \"VLZQZ Volumen 5 en dos\" lanek konposatzen dute. Aurreko bi lanen helburu bera du, zaldi erretratuek boterea erakutsi diguten moduari buruz hausnartzera gonbidatzea. \nVLZQZ VOLUMEN 6 EN CUARTO (2008).\nAurreko bost bolumenen helburu bera du, zaldi erretratuek boterearen ideia nola islatu duten ideiari buruz hausnartzera gonbidatzea. \nBREDA IV EN DOS (Dos l\u00edneas de desarrollo divergentes) (2008).\nPaperez egindako zaldi erretratu bat da, baina zaldunaren hankak bakarrik daude ikusgai. Izenak dioen bezala, zaldia bi hanken gainean bermatzen da.\nSobre producci\u00f3n sobredosis sobreponiendo (2014).\n\"Editar, producir, programar\" ekitaldien barnean Jon Mikel Eubak Artelekun, Donostian, 2013ko uztailaren 25ean eta 26an emandako hitzaldiaren traskripzioa da, eremuak programak antolatua. Argitalpen honen bidez, eremuak martxan jarritako argitalpen lerroari jarraitasuna eman nahi zion. Horrez gain, programaren barnean hautatutako proiektuak dokumentatu nahi ditu, artistak, kritikoak eta ikusleak bilduko lituzkeen argitalpen-plataforma bat sortzeko testu eta idatzizko ezberdinak bildu. \n\"Writing out loud\" (2017).\nJon Mikel Eubak \"Action unites, words divide (On praxis, an unstated theory)\" masterrean, Herbereetako Dutch Art Institutean ematen dena, egindako zortzi hitzaldien bilketa da, gazteleratik ingelerara itzuliak. 2014-2015 urteetan eman ziren hitzaldiak, \"If I Can\u00b4t Dance, I Don't to be Part of Your Revolution\" (\"Ezin badut dantzatu, ez dut zure iraultzaren parte izan nahi\"; Emma Goldman anarkista eta feminista lituaniarraren esaldi ospetsu bat) arte erakundeak gonbidaturik. Idazkeran zentratutako proiektu zabalago baten parte da, artista ia hamarkada batez bilatzen saiatu dena. Honen bidez praktika forma bat definitu nahi du, teoria tekniko batean garatu daitekeena. \nEubaren idazkeran zentratutako proiektua honek idazkerarekin duen erlaziotik dator, konbentzio-multzo bat bezala ikusten duena. Forma idatzira duen edozein fideltasunez askatzeko duen beharratik dator, ikuspegi performatibo bat hartuz, honen bidez erresistentzia bat eratzeko. Idazkeraren bidez ez du erantzun literario fin bat lortu nahi, baizik eta artista bezala duen ikuspegitik metodologia baten produkzioa eta komunikazioa egitea, praktika artistikoan sendo finkatutako metodologia. \nEubaren idatziak interpretatzeko partiturak balira bezala idatziak daude, notak bezala hasiz. Sakonago garatzen dira besteen aurrean ozenki hitz egitearekin lotura estua duen prozesu baten bidez. \n\"Cybernetics of the Poor\": tutoriales, ejercicios y partituras (2020).\nDonostiako Tabakaleran egindako erakusketa, Diedrich Diederichsen alemaniar kritiko kulturalak eta komisarioak zein Tabakalerako arte garaikidearen zatiaren arduradunak, Oier Etxeberriak, gidatua. Zibernetika eta artearen artean historikoki eman izan diren konexio forma ezberdinei buruzko analisia proposatzen du. Tabakalerak eta Kunsthalle Wienen artean koproduzitua, Viena eta Donostiako hirien artean 2019an ospatutako nazioarteko seminarioaren izena du. \nTokiko eta nazioarteko 24 artisten lanak eskaintzen ditu: Jon Mikel Euba, Lili Reynaud-Dewar, Camila Sposati, Constanze Ruhm, Ana de Almeida, Alicja Rogalska, Gema Intxausti, Luke Fowler, Alex Mendizabal, Sharon Lockhart, Cory Arcangel, eta Pedro G. Romerok parte hartzen dute. Don Van Vliet, Cornelius Cardew, Anthony Braxton, Elena Asins, Hanne Darboven, Edgar Degas, J\u00f6rg Schlick, Peter Roehr, Douglas Huebler, Heinrich Riebesehl, Mike Kelley eta Guy de Cointeten lanak daude. \nAnimales que aguantan el peso de cargas misteriosas (2021).\nJon Mikel Eubak honakoa esan zuen lan honi buruz: \"umetan kontatu zidaten garai batean hegal batean ibiltzeko bideak egiteko erabiltzen zen sistema asto bat pisu handiz kargatzea eta gailurrerantz botatzea zela. Astoak, alderantzizko energia izugarri ekonomizatzen duen animaliak, ahalik eta malda horizontalenak deskribatuko ditu beti, eta, sigi-saga, gailurrera eramango dute, jasandako kargari dagokionez ahalik eta esfortzu txikiena eginez. Bidea animaliaren bidez definitu ondoren, giza erabilerarako itzultzen zen, pista deiturikoetan zabalduz. Forma hori \u2014zig-zagean lortutako bidea\u2014 honako ekuazio honen emaitza gisa ikus dezakegu: 1. Lehendik dagoen oztopo bat: hegala; 2. Desio edo helburu bat: malda igotzea, 3. Neurketa- eta kalkulu-tresna bat: astoa, berez \u201cenergia aurreztea\u201d premisa duena; eta, amaitzeko, 4. Ekuazioari zerbait gehigarria erantsi behar zaio: karga. Prozesu artistikoan, antzera, azkenean forma bat ager dadin \u2014hala sigi-saga nola hasieran ez dakigun mendi-hegala\u2014, intuizioz baino ez dakigu egitura bat ahalik eta gehien kargatu behar dugula, material erreal, ideal eta bizidun ugarirekin, haien guztien pisuaren eta energia aurrezteko animalien premisaren arteko erlazioak bidea sor dezan. \nBide horrek, ibiltzean, hegalaren zabaleraren neurriak emango dizkigu, eta amaierara iristean (egiten badugu) forma erakutsiko digu \u2014sigi-saga eta mendiaren altuera\u2014. Astoak egiten duen bezala, ihesbideak sortu beharko dira, edozein azenario mota aurrean jarriz, norabide jakin batean bizi garen animaliaren bila. Gu geu astoa, hegala, karga, pista eta azenarioa garela da prozesu artistikoaren berariazko ezaugarria. Aurrekoa bete ondoren, egitura edo estrategia batek forma bat eman diezaguke, baina ez du zentzurik bermatzen; izan ere, zentzua beste leku batean egongo da beti, eta ezezagunaren eta motibazioaren konplexutasunaren mende egongo da, baita gure ekintzaren benetako beharrari dagokionez esku hartzen duten faktoreek bat egiteko duten moduaren mende ere.\n\"Karga misteriotsuen pisua jasaten duten animaliak\" (\"Animales que aguantan el peso de cargas misteriosas\") dira une honetan lantzen dudan proiektuaren izenburua. TEAk tailer bat proposatzeko egin duen gonbitari erantzunez, horretarako prestatzen duena nahikoa ez ote den beldur naizenez, bultzada nabarmen kontrafobiko batean, halako proposamen kopuru bat eramango dut, non ezinezkoa izango baita esleitutako denboran egitea, horrela parte hartzen dutenak beti gutxiegi geratzeko gogoa izan dezaten. Hori da nire politika.\" Bilboko CarrerasM\u00fagican ikusgarri dago gaur egun.\nVulnerario (2021).\nErrealitateari aurre egiteko tresna bat da. Liburu hau hasiera batean Eubarentzako erremedio bat bezala hasi zen, baina edozein publikorentzako eskuliburu atsegin batean bilakatu da. Hemen, Eubak notak, nota autobiografikoak, elkarrizketak, kasuak, irakurketak eta idazketari erreferentziak sartu egiten ditu (Ferlosio, Rousseau, Tsviet\u00e1ieva, Barthes, Natalia Ginzburg, Foucault, Oteiza, Hitchcock, Godard, Murnau eta Pasolini, askoren artean). Lan artistikoetan bezala, Eubak irakurleari papera aktibo bat ematen dio, egunerokoa suspentseko eta, bereziki, analisiko elementu bat eszena ustez garrantzigabeak aurkeztuz bilakatzen duena. \n352 orrikoa, lau zatitan bereiztua dago. Lehenengoa erabaki bat hartzeko pertsona batek dituen zailtasunen narrazioa da, zehazki lan bat uztearena. Bigarrenean, \"Los motivos menores (arrazoi gutxienekoak)\", egunkari moduan dokumentatzen dira autoreak \"Vulnerario\" sortzeko izandako zailtasunak, beste kasuren artean. Hirugarrenean, saiakera modukoa, \"Dirigir\" (\"zuzendu\") deitua, pertsona bat bakoitzarekin hitz egiteko gaitasunik ez duela, baina besteekin bai, esaten digu. Laugarrenean, \"M\u00e1s peque\u00f1o que lo menor (txikiena baino txikiagoa)\", lan egiteko metodo kolektiboaren krisiari buruz hitz egiten du. "}
{"id": "274811", "revid": "28807", "url": "https://eu.wikipedia.org/wiki?curid=274811", "title": "Jon Mikel Euba Aurre", "text": ""}
{"id": "274812", "revid": "512", "url": "https://eu.wikipedia.org/wiki?curid=274812", "title": "Rogelio Salmona", "text": "Rogelio Salmona (Bogota, 1929ko apirilaren 28a - \"ib.\", 2007ko urriaren 3a) kolonbiar arkitektoa izan zen.\nIkasketak Kolonbiako Unibertsitate Nazionalean egin zituen, eta 1948. urteaz geroztik Le Corbusierren estudioan lan egin zuen. Fernando Mart\u00ednez Sanabria, Guillermo Berm\u00fadez eta An\u00edbal Morenorekin batera, nazioartean ospea zuen lehenengo kolonbiar arkitekto-mugimendua osatu zuen; funtzionalismoa gainditu eta arkitekturarako irtenbide berriak aurkitzea zen talde horren asmo nagusia. Egin zituen lanen artean aipagarriak dira \"El Polo\" apartamentu-saila, Berm\u00fadez Uma\u00f1arekin batera egina, 1959an; \"El Parque\" apartamentu-saila, hiriburuaren erdigunean; \"Jorge Eli\u00e9cer Gait\u00e1n\" zentroa (1983); \"Museo Quimbaya de Armenia\" (1984; 1988ko Arkitekturako Sari Nazionala); Cartagenako \"Casa de Hu\u00e9spedes Ilustres\" (1978-1982; 1986ko Arkitekturako Sari Nazionala); eta Kolonbiako Artxibo Nazionalaren egoitza (1989an hasia, eta 1990eko Arkitekturako Sari Nazionala)."}
{"id": "274813", "revid": "512", "url": "https://eu.wikipedia.org/wiki?curid=274813", "title": "Joseba Torre", "text": "Joseba Torre Alonso (Bilbo, Bizkaia, 1968 -) bizkaitar musikagilea da.\nBiografia.\nBilboko J.C. de Arriaga Kontserbatorioan eta J. de Antxieta Musika Ikasketa Zentroan egin zituen lehen Musika ikasketak. Parisko Musika Kontserbatorio Nazionalean Konposizio eta Orkestra Zuzendaritza ikasketak egin zituen. Musikologian lizentziatu zen Paris VIII Unibertsitatean, eta hainbat ikastaro egin ditu musika, informatika eta elektronikaren inguruan.\nArlo horretan egin zituen lehen lanak, Espainian, Frantzian eta Ingalaterran. Gaurko Musikaren Nazioarteko Elkarteak eta Unescoren Konpositoreen tribunak behin baino gehiagotan aukeratu dute Espainia ordezkatzeko.\nPablo Sorozabal Nazioarteko Lehiaketa irabazi zuen 1992an, eta besteak beste, Radio Nacional de Espa\u00f1ak eskaintzen duen Ojo Cr\u00edtico eta Eusko Jaurlaritzaren Musikaste sariak jaso ditu.\nHainbat lehiaketatan epaimahaikide izan da, eta Euskal Herriko Musikagileen Elkarteko lehendakaria da gaur egun."}
{"id": "274814", "revid": "28807", "url": "https://eu.wikipedia.org/wiki?curid=274814", "title": "Joseba Torre Alonso", "text": ""}
{"id": "274815", "revid": "90204", "url": "https://eu.wikipedia.org/wiki?curid=274815", "title": "Bernard Tschumi", "text": "Bernard Tschumi (Lausana, 1944ko urtarrilaren 25a) suitzar arkitektoa da. Aita Jean Tschumi arkitektoa zuen (1904-1962).\nZ\u00fcricheko Eskola Politekniko Federalean ikasi zuen. Ondoren, irakasle izan zen Ingalaterran, Londresko Arkitektura Elkartean, eta orobat Estatu Batuetan, Architecture and Urban Studieseko Institutuan eta Princetongo unibertsitatean. Arkitekturaren teorialaria da, eta hainbat lan idatzi ditu, horietako asko \"Architecture and Disjonction\" lanean bilduak. 1983an, la Villetteko parkea (Paris) berritzeko lehiaketa irabazi zuen. Tschumik galeria luze bat eraiki zuen, Zientzien gunera eramaten duena, eta aisiarako hainbat gune eraiki zituen inguruan. Horrez gainera, Marne-la-Vall\u00e9en, Parisko aldirietan, arkitektura-eskola bat sortu zuen, eta gaur egungo Arte Estudio Nazionala, Tourcoingetik hurbil. Tschumik arkitektura beste diziplina batzuekin lotzen du, hala nola zinemarekin, literaturarekin edo filosofiarekin.\nKanpo estekak.\n http://www.tschumi.com/"}
{"id": "274816", "revid": "336", "url": "https://eu.wikipedia.org/wiki?curid=274816", "title": "Arnold Wesker", "text": "Arnold Wesker (Londres, Ingalaterra, 1932ko maiatzaren 24a - Brighton, 2016ko apirilaren 12a) ingelesezko antzerkigilea izan zen.\nBizitza.\nJudu familia batean hazia eta hezia. Ikasketak amaituta, iturgin eta gozogile lan egin zuen, besteak beste. Azken lanbide hori bere lehen antzerki lanerako inspirazio-iturri izan zen, \"The Kitchen\", 1957an idatzia eta 1960ean ekoitzia. Ordurako, arrakasta handiz jokatu zen Britainia Handian bi mundu-gerren artean finkatutako judu familia baten bilakaera politikoari buruzko trilogia: \"Chicken Soup with Barley\" (1958), \"Rooots\" (1959) eta \"I'm talking about Jerusalem\" (1960).\nUrte haietan britainiar gizartea gogor kritikatu zuen Angry Young Men taldeko kide ezaguna izan zen.\nGero \"Chips with Everything\" (1962) idatzi zuen, Erresuma Batuko Aire Armadako gizarte-egituren azterketa sakona. Beste idazle batzuekin batera, \"Centre 42\" sortu zuen (1961-1971), sindikatuek finantzatutako antzerki-talde bat, kultura langileengana helarazteko asmoz. Weskerren beste zenbait lan aipagarri: \"The Wedding Feast\" (1974), \"Words on the Wind\" (1980), \"Caritas\" (1981), \"Whatever Happened to Betty Lemon?\" (1986), \"Little Old Lady &amp; Shoeshine\" (1987), \"Men Die Women Survive\" (1990), \"Bluey\" (1993), \"Circles of Perception\" (1996), \"Barabbas\" (2000), \"Longitude\" (2002), \"The Rocking Horse\" (2007)."}
{"id": "274817", "revid": "65203", "url": "https://eu.wikipedia.org/wiki?curid=274817", "title": "Jorge Edwards", "text": "Jorge Edwards Vald\u00e9s (Santiago, Txile, 1931ko ekainaren 29a - Madril, 2023ko martxoaren 17a) txiletar idazle, kazetari, literatura kritikari eta diplomazialaria izan zen. 1999an Cervantes saria eman zioten.\nBiografia.\n1957an sartu zen karrera diplomatikoan. Salvador Allenderen garaian, Parisen egon zen enbaxadore. Haren aurkako estatu kolpearen ostean, kargu guztiak utzi eta Espainiara erbesteratu zen.\n1952an argitaratu zuen lehen liburua, \"El patio\", kontakizun laburren bilduma. Literatura-genero horretan, \"Las m\u00e1scaras\" ere idatzi zuen (1967). Baina eleberrigintzan lortu du osperik handiena: \"Gente de la ciudad\" (1961), \"El peso de la noche\" (1964). Goi-mailako burgesiaren giroa islatzen du eleberri horietan. \"Persona non grata\" (1973) eta \"Los convidados de piedra\" (1978) eleberrietan, berriz, idazlea eta konpromisoaren gaia ditu hizpide, Txileko orduko egoera politikoaren ikuspuntutik. Beste lan batzuk, \"Fantasmas de carne y hueso \"(1993), \"El origen del mundo\" (1996), \"El sue\u00f1o de la historia\" (2000), \"El in\u00fatil de la familia\" (2004), \"La casa de Dostoievsky\" (2008) eta \"La muerte de Montaigne\" (2011) dira."}
{"id": "274818", "revid": "336", "url": "https://eu.wikipedia.org/wiki?curid=274818", "title": "Jonas", "text": "Jonas (, \"Y\u00f4n\u0101\", eusk. uso; ' edo '; ) Biblian aipatzen den profeta txiki bat da, bosgarrena Itun Zaharrean (\"Erregeen II. liburua\" XIV, 25).\nBibliak dioenez, K.a. VIII. mendearen inguruan bizi izan zen. Nazaret herritik hurbil jaio zen, eta Amittayren semea zen, Zabulonen leinukoa. Jeroboam Israelgo erregearen eta Osias Judaren erreinuko erregearen garaikoa zen. Mirarigile gisa aurkezten du tradizioak, haren izena daraman liburuaren ildoan."}
{"id": "274819", "revid": "512", "url": "https://eu.wikipedia.org/wiki?curid=274819", "title": "Aki Kaurism\u00e4ki", "text": "Aki Olavi Kaurism\u00e4ki (Orimattila, Finlandia, 1957 -) finlandiar zinema-zuzendaria da.\nBiografia.\nZinema-zuzendari izateaz gainera, aktore, ekoizle eta gidoigile ere bada.\nFrantziako \"Nouvelle vague\" joeraren mireslea da. Anaia Mikarekin batera, laurogeiko hamarkadan Finlandian egin den zinematografia mundu osoan erakutsi du. Oso film ankerrak eta gogorrak egiten ditu, eta kritika onak jasotzen ditu gehienetan zinema-jaialdietan.\nFinlandiaren gainbeherari buruzko hiru filmeko sorta bat egin du: \"Itzalak paradisuan \"(1986)\", Ariel \"(1988) eta \"Pospolo-lantegiko neskatila\" (1990). Komediak ere egin ditu Leningrad cowboys rock taldeko musikariak protagonista direla. Munduko musika-talderik okerrena izan arren, oso umore fina dute, eta horrek Estatu Batuetako musika-giroko ateak ireki dizkie.\nBeste film batzuk: \"Soldatapeko hiltzailea kontratatu dut\" (1991), \"Bohemia bizitza\" (1992), \"Hodei iragankorrak \"(1996), \"Juha\" (1999), \"Iraganik gabeko gizona\" (2002), \"Argiak ilunabarrean\" (2006), \"Le Havre\" (2011)."}
{"id": "274820", "revid": "28807", "url": "https://eu.wikipedia.org/wiki?curid=274820", "title": "Aki Kaurismaki", "text": ""}
{"id": "274821", "revid": "96586", "url": "https://eu.wikipedia.org/wiki?curid=274821", "title": "Guillermo Endara", "text": "Guillermo David Endara Galimany (Panama Hiria, - Panama Hiria, ) panamar politikaria eta legegizona izan zen. Errepublikako presidente izan zen 1989tik 1994ra.\nBizitza.\nHiritar Oposizioko Aliantza Demokratikoko buru zela, irabazletzat hartu zuen bere burua 1989ko lehendakaritzarako hauteskundeetan (estatubatuar ikuskariek emaitza hura ontzat hartu eta gero), baina Manuel Antonio Noriega jeneralak balio gabe utzi zituen hauteskunde haiek. Urte hartan bertan, Errepublikako lehendakaritza hartu zuen, Estatu Batuetako base batean kargua zin egin ondoren. 1990ean, Defentsa Indarrak ezeztatu zituen eta erakunde berri bat sortu zuen, Polizia Nazionala hain zuzen. Agintaldian egon zen bitartean, bidegabekeria hazi egin zen, baita herrialdearen pobretasun-maila ere. 1992an egin zen erreferendum batean, ez ziren onartu Endarak konstituziorako proposatzen zituen erreformak. 1994an amaitu zen bere agintaldia. Ernesto P\u00e9rez Balladares izan zen haren ondorengoa."}
{"id": "274822", "revid": "336", "url": "https://eu.wikipedia.org/wiki?curid=274822", "title": "Tunku Abdul Rahman", "text": "Tunku Abdul Rahman Putra Al-Haj ibni Almarhum Sultan Abdul Hamid Halim Shah (Alor Setar, Kedah, Malaysia, 1903ko otsailaren 8a - Kuala Lumpur, Malaysia, 1990eko abenduaren 6a) malaysiar politikaria izan zen.\nBiografia.\nKedah-ko sultanaren semea zen. Malaysian, Thailandian eta Ingalaterran ikasi zuen. Malaysiako Erakunde Nazional Batuaren (UMNO, United Malays National Organisation) buru zen, eta Malaysiako lehen ministro bilakatu zen, 1955eko hauteskundeak bere alderdiak irabazi ondoren.\nBera izan zen 1956an Londresen Malaysiako independentziaren baldintzak negoziatu zituen batzordearen buru, eta 1957an, Malaysiak burujabetza lortu zuenean, \"tunku\"a (printzea) lehenik, Malaysiako (1957-1963) eta gero Malaysiako Federazioko (1963-1970) gobernuburu bihurtu zen. Izan ere, Abdul Rahman izan zen 1963an Malaysiako Federazioaren sorrera eragingo zuen Malaysia, Singapur, Sarawak eta Sabah-en arteko elkartasunaren bultzatzaile nagusia.\nHasierako urte zail haietan, lan handia egin zuen federazioa sendotzen. 1969ko hauteskundeen eraginez matxinada etnikoak hasi zirenean, dimititu egin zuen."}
{"id": "274823", "revid": "512", "url": "https://eu.wikipedia.org/wiki?curid=274823", "title": "Leonid Andreiev", "text": "Leonid Nikolaievitx Andreiev (Orel, Errusiar Inperioa, 1871ko abuztuaren 21agreg./abuztuaren 9ajul. - Mustam\u00e4ggi, Finlandia, 1919ko irailaren 12a) errusiera idazlea izan zen.\nBizitza.\nLege-karrera labur baten ostean, idazteari ekin zion, Gorkik hartarako bihotz emanik. \"Bazen behin\" bere lehen eleberri laburrak ospea ekarri zion. Sexu-kontuak errealismoz tratatu zituen \"Lezea\" eta \"Lainopean\" (1902) eleberri laburretan, eta kritika gogorrak bildu zituen. Horietan eta 1906an agertuko zen \"Gobernaria\" izenburukoan, agerikoak ziren Gorkiren errealismoa eta Tolstoiren giro tragikoa, bizitzaren zentzugabetasunaren kontzientziarekin batera. Beste zenbait kontakizunetan, \"The Red Laugh\" (1904, \"Irri gorria\"), \"Ilunpea\" (1907), \" The Seven Who Were Hanged\" (1907, \"Zazpi urkatuak\", Jose Morales Beldak euskaratua) lanetan, esaterako, arazo sozialak tratatu zituen, iraultzaileen adorea gai harturik. Haren antzerkian, batetik, Errusiako bizitza, \"Anfissa\" (1904), ukitu zuen, modu aski errealistaz, eta bestetik, drama sinboliko ezkorrak ondu zituen: \"Pentsamendua\" (1902), \"Gizon baten bizitza\" (1907), \"Ozeanoa\" (1911), \"Storitsin irakaslea\" (1912)."}
{"id": "274824", "revid": "28807", "url": "https://eu.wikipedia.org/wiki?curid=274824", "title": "Leonid Nikolaievitx Andreiev", "text": ""}
{"id": "274825", "revid": "2048", "url": "https://eu.wikipedia.org/wiki?curid=274825", "title": "Arnaldo Bertrand Zaldukoa", "text": "Arnaldo Bertrand Zalduakoa Lapurdiko eta Arberoako bizkondea izan zen (1170-1192). Aldi gogorretan bizi izan zen, Akitaniako duke ingelesak Baionan sartu nahirik zebiltzanean, hain zuzen. Lortu ere lortu zuen hori Rikardo Lehoi Bihotzak, Baionako foruarekin, nobleziari kolpe handi bat emateaz gainera, burgesiaren lagun egitea erdietsi baitzuen. Bertrand Gaskoniako eta Ipar Euskal Herriko jaunekin elkartu eta Rikardo Lehoi-bihotzaren kontra altxa zen; Baiona eskuratu zuen 1177an. Rikardo Lehoi-bihotzak, ordea, setiatu eta bereganatu egin zuen berriro, handik hamar egunera. Arnaldo Bertrandek Uztaritzen eskatu behar izan zuen babesa. Han egokitu zen, lapurtarrei bere eskubide guztiak salduta gero. Lapurdiko baile geratu zen bera. Gilen Raimundo Zalduakoa, Arnaud Bertranden iloba, izan zen Lapurdiko azken bizkondea (1192-1193). Eskubideak Akitaniako duke ingelesari saldu ondoan, Akitaniaren mendeko lurralde bihurtu zen Lapurdi."}
{"id": "274826", "revid": "512", "url": "https://eu.wikipedia.org/wiki?curid=274826", "title": "Giuseppe Di Stefano", "text": "Giuseppe Di Stefano (Catania, Sizilia, Italia, 1921eko uztailaren 24a - Milan inguruan, Italia, 2008ko martxoaren 3a) italiar tenorra izan zen.\nBiografia.\nBere herriko Bellini Kontserbatorioan ikasi ondoren, Milanera eta Erromara joan zen, opera-ikasketak egitera. Gerraosteko urte latzetan, Arturo Toscaniniren laguntza jaso zuen, eta 1946an kantatu zuen lehen aldiz, Masseneten \"Manon\" opera. Arrakasta itzela izan zuen, eta harrezkero, 1950eko eta 1960ko hamarraldietako opera-kantari onentzat hartu zuten, Mario del Monacorekin batera.\nMunduko opera-antzoki nagusietan, eta bere garaiko opera-kantari handienekin kantatu zuen: Renata Tebaldirekin, Anita Cerquettirekin eta batez ere Maria Callasekin. Obrarik ezagunenetako protagonista izan zen: Donizettiren \"L'elisir d'amore\" eta \"La Favorita\"; Masseneten \"Manon\" eta \"Werther\"; Verdiren \"Rigoletto\" eta \"La Traviata\", eta, oro har, obra liriko guztietakoa. 1991n, omenaldia egin zioten Milango Scalan; garai hartako abeslaririk onenek parte hartu zuten bertan."}
{"id": "274827", "revid": "512", "url": "https://eu.wikipedia.org/wiki?curid=274827", "title": "Charles Lamb", "text": "Charles Lamb (Londres, 1775eko otsailaren 10a - Edmonton, 1834ko abenduaren 27a) britainiar idazlea izan zen. 1796an argitaratu zuen bere lehen obra, lau sonetok osaturiko poesia-bilduma bat. Sona handia lortu zuen \"A Tale of Rosamund Gray\" narrazioari esker 1798an. 1801. urtean idatzi zuen, drama-idazle isabelinoen ereduari jarraiki, \"John Woodvil\" drama. 1807an eman zuen argitara Shakespeareren antzerkian oinarrituriko \"Tales from Shakespeare\" (\"Ipuinak\"), bere arreba Maryrekin batera idatzi zituenak. 1810-1811 urteetan Shakespeare eta Hogarth idazle britainiarren gaineko saiakerak argitaratu zituen, baina haren obrarik ezagunenak 1820-1825 urte-bitartean \"Elia\" izenaz idatzi zituen saiakerak izan ziren, geroago \"Eliaren saiakerak\" izenburuko bilduma osatu zutenak. Harenak dira, halaber, ondorengo lanak: \"The Adventures of Ulysses\" (1808); \"Mrs. Leicester\u00b4s School\" (1809); eta \"Specimens of English Dramatic Poets Who Lived About the Time of Shakespeare\" (1808)."}
{"id": "274830", "revid": "336", "url": "https://eu.wikipedia.org/wiki?curid=274830", "title": "Dimitri Kabalevski", "text": "Dimitri Borissovitx Kabalevski (; San Petersburgo, Errusiar Inperioa, 1904ko abenduaren 30a - Mosku, Sobietar Batasuna, 1987ko otsailaren 14a) musikagilea eta pedagogoa izan zen. Moskuko Musika Kontserbatorioan ikasi zuen, Miaskowskirekin (konposizioa) eta Goldenweiserrekin (pianoa). 1939tik aurrera konposizioko irakaslea izan zen, eta 1940ko hamarkadan, hainbat artikulu idatzi zuen \"Sovietska\u00efa Musika\" aldizkarian. Bigarren Mundu Gerraren ondoren, Europan zehar ibili zen pianista gisa bere lanak interpretatzen. Musika-lan ugari konposatu zituen: kontzertuak, ganbera-musika, sinfoniak nahiz operak. Haren musika-lan asko musika herrikoian daude oinarrituta. Sobietar Batasunaren Estatuaren saria irabazi zuen hainbat urtetan (1946, 1949, 1951 eta 1966an) eta Herriaren Artista izendatu zuten 1963an. Lanen artean ditu: \"Haurrentzako piezak\" (1937-1938)\"; 24 Preludio\" (1943); \"Shakespeareren sonetoak\" (1953); \"Leninistak\" (1959); \"Colas Breugnon\" (1938, opera) eta \"Nikita Verchinine\" (1955, opera)."}
{"id": "274831", "revid": "336", "url": "https://eu.wikipedia.org/wiki?curid=274831", "title": "Lucas van Leyden", "text": "Lucas van Leyden (Leiden, 1494 \u2013 \"ibidem\", ), Lucas Hugensz edo Lucas Jacobsz jaioa, holandar margolari, grabatzaile eta marrazkilaria izan zen. Bere garaiko grabatzaile handienetakoa izan zen, eta ospe handia eman zioten zurean eta kobrean egindako grabatuek. Cornelis Engelbrechtsz margolari flandestarrarekin egin zituen lehen ikasketak, eta 1514an Anberesera alde egin zuen. Bertan ezagutu zuen Albrecht D\u00fcrer 1521ean, eta eragin handia izan zuen harengandik ondoko obretan. Behatzaile zorrotza eta grabatzaile dotorea izan zen, eta pintore gisa, joera eklektiko samarra agertu zuen bere garaiko margolaritza-eskola garrantzitsuenen aurrean. Obra nagusiak: \"Jesus gurutzea aldean duela\" eta \"Maria Madalena munduko atseginetara emana\" grabatuak; \"Azken Juizioa\", bere margolan nagusia; \"Lot eta bere alabak\" eta \"Moises haitzari ura jariarazten\", \"Biblia\"ko gaietan oinarrituriko pintura obrak, eta \"Xake jokalariak\" eta \"Predikua elizan\", herri-gaietan oinarrituriko margolanak."}
{"id": "274832", "revid": "1545", "url": "https://eu.wikipedia.org/wiki?curid=274832", "title": "Juan Marino Ortuoste Blanco", "text": ""}
{"id": "274833", "revid": "512", "url": "https://eu.wikipedia.org/wiki?curid=274833", "title": "Epomophorus angolensis", "text": "Epomophorus angolensis Epomophorus generoko animalia da. Chiropteraren barruko Pteropodidae familian sailkatuta dago."}
{"id": "274834", "revid": "96586", "url": "https://eu.wikipedia.org/wiki?curid=274834", "title": "Teresa del Valle", "text": "Teresa del Valle Murga (Donostia, Gipuzkoa, 1937ko apirilaren 1a) antropologo, irakasle eta ikertzaile gipuzkoarra da. 2018an Euskal Herriko curriculum nabarmenenei ematen zaien Eusko Ikaskuntza-Laboral Kutxaren Humanitate, Kultura, Arteak eta Gizarte Zientzien Saria jaso zuen.\nBiografia.\n1958an Berrizko Mesedetakoetan moja sartu, eta 1960an Estatu Batuetara joan zen, Mikronesiara misiolari joateko behar zuen prestakuntza eskuratzera. Han zegoela ikasketekin jarraitu zuen alor desberdinetan. Levenworth Collegen Historian eta Arteetan (Antropologian) graduatu zen, eta, ondoren, master bana burutu zituen Saint Louis eta Hawaiiko unibertsitateetan. 1968tik 1972ra Guam-eko unibertsitateko Historia Saileko irakasle lan egiten zuen bitartean Mikronesia aldeko Ikerketa Gunean ikerlari jardun zuen. Doktoretza 1978an erdietsi zuen Hawaiiko Unibertsitatean. Europara itzuli eta 1980an Geografia eta Historian lizentziatura eskuratu zuen (Bartzelonako Unibertsitate Autonomoa) eta 1981n doktoretza (EHU).\nIrakasle eta ikerlari jardun du zenbait unibertsitatetan: Guam-en (\"Instructor\", \"Researcher\", 1971-72), Princeton-en (\"Visiting Felow\", 1986) eta Nevada-Reno Unibertsitateko Basque Studies Programan (1985-1991). Estatu Batuetan hainbat urte eman ondoren, 1979an itzuli zen eta UPV/EHUrekiko harremana hasi zuen. Gizarte Antropologia irakasteko kontratatu zuten lehen pertsona izan zen. Bertan 1984. urtean antropologia feministaren alorreko lehen ikastaroa eman zuen 'Diferenciaci\u00f3n y jerarquizaci\u00f3n sexual' izenburupean. 1988. urtean UPV/EHUko Gizarte Antropologiako lehen katedra lortu zuen. Urte hartan ere Gizarte Antropologiako Saileko zuzendari izendatu zuten. Emakumearen Ikerketen Mintegia sortu zuen 1981ean, eta haren zuzendaria izan zen 1990tik 1994era eta 1992tik 1994ra. EASAko (European Association of Social Anthropologists) sortzaileetariko bat izan zen, eta haren lehen presidenteordea. Eusko Ikaskuntza erakundean ere Gipuzkoako presidenteordea izan zen (2006-2010).\nDoktoretza-ikastaroak, bestelako ikastaroak eta euskal antropologiari buruzko hitzaldiak eman izan ditu hainbat unibertsitatetan, bai Europan bai Estatu Batuetan.\nTeresa del Valle UPV/EHUko Gizarte Antropologiako katedradunak Mikronesia eta Euskal Herria izan ditu ikergai hainbat gaietan: antropologia feminista, antropologia politikoa, erritualak, gizarte aldaketa, baita espazio eta denbora kategoriak ere, hurrenez hurren. Irakaskuntza eta ikerketa uztartu izan ditu Teresak. Bere ikerketak, Euskal Herrian, Hawaiin, Mexikon eta Iparramerikan garatu ditu, batik bat. Esan bezala, espazio eta denborarekin zerikusia duten gaiak landu ditu bereziki, besteak beste: jabetza eta ahaidetasunari buruzkoak; etnizitatea eta erritualak; sozializazio berrien eragina harreman eta egitura paritarioetan; eta, emakume eta gizonen botereari buruzko teorizazioa.\nBere ikerlari- eta irakasle-lanei esker Emakunderen Berdintasunerako Saria eman zioten 2010. urtean. Gaur egun EHUn Gizarte Antropologiako katedradun emeritua da.\nBibliografia.\nHainbat argitalpenetan parte hartu du, eta 200 artikulutik gora idatzi ditu Teresa del Vallek. Hauek dira nagusiak:"}
{"id": "274835", "revid": "28807", "url": "https://eu.wikipedia.org/wiki?curid=274835", "title": "Teresa Del Valle Murga", "text": ""}
{"id": "274836", "revid": "65203", "url": "https://eu.wikipedia.org/wiki?curid=274836", "title": "Jean-Louis Trintignant", "text": "Jean-Louis Xavier Trintignant (Piolenc, Frantzia, - Collias, 2022ko ekainaren 17a) frantses antzezlea eta zinemagilea izan zen.\nBiografia.\n1956an hasi zen zineman lanean, eta arrakasta handia izan zuen berehala Roger Vadimek zuzendutako \"Et Dieu\u2026 cr\u00e9a la femme\" (1956) filmean Brigitte Bardotekin batera egindako antzezpenagatik. Antzerkian ere ari izan zen aldi berean; alor horretan aipagarria du 1959an \"Hamlet\" antzeztuz izan zuen arrakasta.\nFrantzian eta Italian lan egin izan du gehienbat. Antiheroi oinazetuak, polizia bihozgabeak eta hiltzaile hotz eta ankerrak interpretatu izan ditu maiz."}
{"id": "274837", "revid": "28807", "url": "https://eu.wikipedia.org/wiki?curid=274837", "title": "Jean Louis Trintignant", "text": ""}
{"id": "274838", "revid": "98444", "url": "https://eu.wikipedia.org/wiki?curid=274838", "title": "Krzysztof Zanussi", "text": "Krzysztof Pius Zanussi (Varsovia, 1939ko ekainaren 17a) poloniar zinemagilea da.\nFisika, filosofia eta zinema-ikasketak egin zituen. Film laburrak eta telebistarako dokumentalak egin zituen bere lehen film luzea egin aurretik, \"Struktura Kryszta\u0142u\" (1969), kritikak goraipatua eta nazioarteko hainbat zinemalditan saritua izan zena. Poloniako gizartearen kritika egin eta berrogeita hamar urtez nagusi izan zen sistema politikoaren ustelkeria salatu izan du bere filmetan. Ospe handia izan du mundu osoan eta zenbait film egin ditu atzerrian: \"The Catamount Killing \"(1974), \"Wege in der Nacht \"(1979) eta \"A Man from a Far Country\" (1981), Juan Pablo II.a Aita Santuaren biografia. Zanussi da, Andrzej Wajda eta Krzysztof Kie\u015blowskirekin batera, poloniar zinemagilerik ezagunena."}
{"id": "274839", "revid": "96586", "url": "https://eu.wikipedia.org/wiki?curid=274839", "title": "Mar\u00eda F\u00e9lix", "text": "Mar\u00eda de los \u00c1ngeles F\u00e9lix G\u00fcere\u00f1a ( ahoskatua; \u00c1lamos, - Mexiko Hiria, ) Mexikoko aktorea izan zen. \"La Do\u00f1a\" izenez ere ezaguna da. Antzerkia ikasi zuen Guadalajaran. Bere edertasunagatik berehala hasi zen nabarmentzen. 1942an egin zuen lehen agerpena zineman, \"El pe\u00f1\u00f3n de las \u00e1nimas\" (1942) filmean. Mexikoko ekoizpen onenaren \"Ariel\" saria lortu zuen birritan. Argentina, Mexiko, Italia, Frantzia eta Espainian egin zuen lana. Haren edertasun aparta ezin hobeto erretratatu zuen Gabriel Figueroa argazki-zuzendariak. Bost aldiz ezkondu zen garai hartako pertsonaia ospetsuekin, besteak beste, Jorge Negreterekin eta Agust\u00edn Lararekin. Nazioarteko hainbat zuzendarirekin lan egin zuen: Carmine Gallone (\"Mesalina,\" 1951), Jean Renoir (\"French Can Can,\" 1954), Juan Antonio Bardem (\"Sonatas,\" 1959), Luis Bu\u00f1uel (\"Los ambiciosos,\" 1960) eta Juan Ib\u00e1\u00f1ez (\"La generala,\" 1970)."}
{"id": "274840", "revid": "28807", "url": "https://eu.wikipedia.org/wiki?curid=274840", "title": "Mar\u00eda de los Angeles F\u00e9lix Guere\u00f1a", "text": ""}
{"id": "274841", "revid": "28807", "url": "https://eu.wikipedia.org/wiki?curid=274841", "title": "La Do\u00f1a", "text": ""}
{"id": "274842", "revid": "336", "url": "https://eu.wikipedia.org/wiki?curid=274842", "title": "Just Fontaine", "text": "Just \"Justo\" Fontaine ( ahoskatua; Marrakex, Frantziar Maroko, 1933ko abuztuaren 18a - Tolosa Okzitania, 2023ko martxoaren 1a) frantziar futbol-jokalari izan zen. Munduko Futbol Txapelketa bateko azken fasean gol gehien sartu dituen erdiko aurrelaria da.\nBiografia.\nNizako OGC taldean hasi zen jokatzen, eta talde harekin Frantziako Kopa eta Liga Txapelketa irabazi zituen 1954an eta 1956an, hurrenez hurren. Hurrengo urtean, Stade de Reims taldera aldatu zuten, eta 1958ko Kopa eta Liga Txapelketa irabazi zituen han. Hurrengo urtean, Europako Kopako finala galdu zuen, Alfredo Di Stefano eta Francisco Gentoren Real Madrilen kontra. 1960an, berriz irabazi zuen Frantziako txapelketa. Bi urtetan, txapelketako golegile nagusia izan zen: 1958an, 34 gol eta 1960an, 28 sartu zituen.\nFrantziako selekzioarekin 31 gol sartu zituen 20 partidatan. 1958ko Munduko Futbol Txapelketan, Suedian, Frantzia hirugarren geratu zen: Fontainek 13 gol sartu zituen guztira, orain arte mundu-txapelketa bateko azken fasean jokalari batek sartu duen gol-kopururik handiena."}
{"id": "274843", "revid": "336", "url": "https://eu.wikipedia.org/wiki?curid=274843", "title": "Pier Luigi Nervi", "text": "Pier Luigi Nervi (Sondrio, 1891ko ekainaren 21a - Erroma, 1979ko urtarrilaren 9a), italiar ingeniari eta arkitektoa izan zen. Irakaslea izan zen Erromako Unibertsitateko Arkitektura Fakultatean. Funtzionalismoa defenditu zuen, eraikuntza ahalik eta lasterrena, merkeena eta egokiena egiteko xedez. Hormigoi armatuaren teknika maisutasun handiz landu zuen: hormigoiaren erresistentzia aztertu zuen, eta hormigoi-mota berri bat eta enkofratzeko molde berriak asmatu zituen. Industria-eraikinak eta jende askok erabili ahal izateko eraikinak egin zituen batez ere. Lan nagusiak: Florentziako estadioa (1929-1931); Orvietoko, Orbetelloko eta Torre del Lagoko aireportuetako hangarrak (1936-1941); Palermoko, Gaetako eta Trapaniko petrolio-biltegiak; Turingo erakusketa jauregia (1948-1950); Rio de Janeiroko Maracan\u00e3 estadioa (1949-1950); Turingo Fiat fabrika (1949-1950); UNESCOk Parisen duen egoitza (1953-1957); Erromako Flaminio estadioa; Milango Pirelli etxe orratza (1961); Luigi Morettirekin batera, Montrealgo burtsaren dorrea."}
{"id": "274844", "revid": "95298", "url": "https://eu.wikipedia.org/wiki?curid=274844", "title": "Antonio Buero Vallejo", "text": "Antonio Buero Vallejo (Guadalajara, 1916ko irailaren 29a - Madril, 2000ko apirilaren 29a) espainiar antzerkigilea izan zen. 36ko Belaunaldian kokatzen zaio. 1986an Miguel de Cervantes saria eman zioten.\nBiografia.\nErrepublikaren aldekoa eta marxista, Gerra Zibila bukatu ondoren heriotzara kondenatua, 1947an barkatu zioten zigorra. Pintorea eta marrazkigilea hasieran, berea da Miguel Hern\u00e1ndezi hil aurretik kartzelan zegoela egindako erretratu ezaguna. Gero, antzerkia hartu zuen adierazpide bakartzat. 1949an Lope de Vega saria lortu zuen eta, hari esker, bere lehen lana, \"Historia de una escalera\", aurkeztu zuen.\nHasieran antzerki existentziala eta errealista zena eduki sozial eta politiko ageriagoz bete zen denborak aurrera egin ahala. Hauek ditu lan aipagarrienetako batzuk: \"En la ardiente oscuridad\" (1950, \"Illunpe goritan\", Maria Dolores Agirrek euskaratua), \"Hoy es fiesta\" (1956), \"Las cartas boca abajo\" (1957), \"Un so\u00f1ador para un pueblo\" (1958), \"El concierto de San Ovidio\" (1962), \"La doble historia del doctor Valmy\" (1964an debekatua, 1976an antzeztua), \"Llegada de los dioses\" (1971), \"La Fundaci\u00f3n\" (1974), \"Di\u00e1logo secreto\" (1984), \"L\u00e1zaro en el laberinto\" (1986), \"M\u00fasica cercana\" (1989), \"Las trampas del azar\" (1994) eta \"Misi\u00f3n al pueblo desierto\" (1999).\nObra.\nHaren antzerki obrak estrenaldi dataren arabera:\nBuero Vallejo zineman.\nBuero Vallejoren zenbait obra zinemara eraman izan dira:"}
{"id": "274845", "revid": "336", "url": "https://eu.wikipedia.org/wiki?curid=274845", "title": "Isaac Schapera", "text": "Isaac Schapera (Garies, Namaqualand, Hegoafrika, 1905eko ekainaren 23a - Londres, Ingalaterra, 2003ko ekainaren 26a) antropologoa izan zen. Haren metodo etnologikoa zehatza izateaz gainera, globala izan zen, ezagutu zituen herrietako kulturaren dimentsio eta adierazpen ugari aztertu baitzituen: sinesmenak, erlijioa, festak, ahaideak, sexu-portaera, ohiturazko zuzenbidea, migrazioak.\nBizitza.\nLurmutur Hirian hazi eta hezi zen, baina Ingalaterrara joan zen ikasketak sakontzera. Han, Alfred Reginald Radcliffe-Brownen ikasle izan zen eta, besteak beste, Bronislaw Malinowski ezagutu zuen. 1929an, Hegoafrikara itzuli zen, eta hurrengo urtetik aurrera eskolak ematen hasi zen Johannesburgoko Unibertsitatean. Hotentotak, boskimanoak eta batez ere egungo Botswanako tswanak aztertu zituen.\n1950ean, Britainia Handira itzuli zen, eta Antropologiako irakasle gisa lan egin zuen, erretiroa hartu zuen arte (1969). Egindako ikerketa antropologikoen inguruko lan asko argitaratu zituen."}
{"id": "274846", "revid": "336", "url": "https://eu.wikipedia.org/wiki?curid=274846", "title": "Zhao Ziyang", "text": "Zhao Ziyang (Henan, 1919ko urriaren 17a - Pekin, 2005eko urtarrilaren 17a) txinatar politikaria izan zen. Txinako hegoaldean, 1950. urte inguruan, hasi zuen bere jarduera politikoa. Bertan, hainbat kargu bete zituen Alderdi Komunistaren barruan; Zhao Ziyangen ekintza nagusia Guangdongen egin zuen lurren banaketaren legea izan zen. Probintzia hartako arduradun nagusi izan zen 1967. urtera arte. Urte hartan, Kultura Iraultzaren ondorioz, bazterturik gelditu zen alderdian. Baina 1971n, berriz ere indarrean agertu zen Mongoliako buru politiko gisa. Handik urtebetera, atzera, Guangdongen zen, berriz ere, Iraultza Biltzarraren buru; Sichuanen ekonomiaren erreforma arrakastatsu bat bideratu zuen, Deng Xiaoping lagun zuela, 1980. urtera arte. Alderdiaren Batzar Nagusiko kide izan zen 1973tik aurrera, eta Politburoko kide 1979tik aurrera. 1980an, lehen ministrorde aukeratu zuten, eta urte hartan bertan, gobernuburu izendatu zuten Hua Guofengen ordez. 80. hamarraldian, Zhao marxismoaren errebisionistatzat hartua izan zen. Gobernuaren gardentasuna eta elkarrizketa nazionalaren alde egin zuen, jende xehea barne hartuko zuena. 1989an Tiananmen plazako protestak etorri ziren. Buruzagi komunistak protestak itoaraztearen aldekoak ziren. Zhao ez zegoen ados. Manifestariak ez ziren sakabanatu, eta masakrea gertatu zen. Horren guztiaren ondoren, Zhaori kargu guztiak kendu zizkioten eta etxean egotera behartu zuten. 2005ean hil zen, gaixotasunez."}
{"id": "274847", "revid": "512", "url": "https://eu.wikipedia.org/wiki?curid=274847", "title": "U Nu", "text": "U Nu (Myanmar, 1907ko maiatzaren 25a - Yangon, 1995eko otsailaren 14a) birmaniar politikaria izan zen.\nBirmaniaren burujabetasunaren alde borrokatzeagatik atxilotu egin zuten ingelesek (1941). Japoniarrak Birmanian sartu zirenean (1942) askatu zuten. Kanpo Arazoetako ministroa (1943-1945) eta Propagandako ministroa (1944-1945) izan zen. Bigarren Mundu Gerra bukatu zenean, Faxismoaren Aurkako Liga sortu zuen Aung San jeneralarekin, eta Birmaniaren burujabetasun osoa eskatu zuten. Aung San jeneralak 1947ko urtarrilaren 7an Londresen sinatu zuen burujabetasun-ituna 1948ko urtarrilean jarri zen indarrean, baina, bitartean, Aung San hil zuten eta U Nu bilakatu zen Batzar Legegile eratu berriko lehendakari. Gobernuko buru izan zen 1948-1958 bitartean, Ne Winek estatu kolpea jo arte. Gero ere beste bi bider izan zen gobernuko buru, 1960an eta 1988an, eta beste hainbat bider egon zen atzerrian eta kartzelan. Parlamentuzko aginpidearen eta sozialismo bigunaren aldekoa izan zen."}
{"id": "274848", "revid": "119347", "url": "https://eu.wikipedia.org/wiki?curid=274848", "title": "Charlie Sheen", "text": "Charlie Sheen, Carlos Irwin Est\u00e9vez jaioa, (New York, 1965eko irailaren 3a) estatubatuar antzezlea da.\nBiografia.\n\"Apocalypse Now\" filmeko Martin Sheen protagonistaren semea da, baita Emilio Estevez aktorearen anaia ere, txikitatik zineman lantxoak egiten hasi zelarik. Ikasketak amaitu eta hainbat lanbidetan lan egin zuen, eta lan horietako batetik iritsi zitzaion zinemako antzezle izateko aukera. Txakur bat entrenatzen ari zela, haren jabeak bere lehen filmerako paper bat eskaini zion. Horrela hartu zuen parte \"Grizzly\" filmean. Hurrengo hiru urteetan, idazle, ekoizle eta zuzendari gisa jardun zuen, eta hamahiru filmetan parte hartu zuen. 1986an, \"Platoon\" filmeko protagonista izan zen (1987ko film onenaren saria). Urte hartan bertan egin zuen \"Wall Street\", Michael Douglas eta Daryl Hannahrekin batera, aurrekoan bezala, Oliver Stoneren zuzendaritzapean. 1989an, \"Navy Seal\" egin zuen, eta aipagarria du halaber urte bereko \"Courage mountain\"."}
{"id": "274849", "revid": "28807", "url": "https://eu.wikipedia.org/wiki?curid=274849", "title": "Carlos Irwin Estevez", "text": ""}
{"id": "274851", "revid": "46380", "url": "https://eu.wikipedia.org/wiki?curid=274851", "title": "Andres Vesalio", "text": "Andres Vesalio (jaiotza-izena: \"Andries Van Wesel\"; Brusela, 1514ko abenduaren 31 - Zante, Veneziako Errepublika, 1564ko urriaren 15a) flandriar anatomista izan zen.\nBiografia.\nLovainako eta Parisko unibertsitateetan egin zituen ikasketak. Inperioko gudarosteko kirurgilaria izan zen eta Paduako Unibertsitateko Anatomiako eta Kirurgiako katedra sortu zuen.\n\"De humani corporis fabrica libri septem\" (1543, \"Giza gorputzaren egiturari buruzko zazpi liburukiak\"), sarritan \"Fabrica\" soilik deitua, obra idatzi zuen, giza anatomiako lehen liburu zehatz eta osoa, behaketa errealetan oinarritua eta irudi ugarikoa; giza gorpuekin egindako ikerketetan oinarriturik Galenoren printzipio batzuk okerrak zirela frogatu zuen Vesaliok lan hartan, eta anatomia modernoaren oinarriak finkatu zituen.\n1544an, Espainiara erbesteratu zen eta Karlos I.aren eta, geroago, haren seme Filipe II.aren mediku gisa lan egin zuen. 1564an, Jerusalemgo hilobi santura erromes joan eta itzulerako bidaian hil zen."}
{"id": "274853", "revid": "28807", "url": "https://eu.wikipedia.org/wiki?curid=274853", "title": "Andries Van Wesel", "text": ""}
{"id": "274854", "revid": "512", "url": "https://eu.wikipedia.org/wiki?curid=274854", "title": "Epomophorus crypturus", "text": "Epomophorus crypturus Epomophorus generoko animalia da. Chiropteraren barruko Pteropodidae familian sailkatuta dago."}
{"id": "274855", "revid": "58701", "url": "https://eu.wikipedia.org/wiki?curid=274855", "title": "Bernardo Clairvauxkoa", "text": "Bernardo Clairvauxkoa (, ; Fontaine-l\u00e8s-Dijongo gaztelua, Dijon, 1090 edo 1091 - Clairvauxko abadia, Ville-sous-la-Fert\u00e9, 1153ko abuztuaren 20a) frantziar abade zistertarra izan zen, Clairvaux abadetxearen sortzailea eta bertako lehen abadea. Alexandro III.ak kanonizatu zuen 1174an, eta Pio VIII.ak Elizako doktore izendatu zuen 1830ean.\nBizitza.\n1128an, Tenpluko Ordena onarrarazi zuen Troyesko Kontzilioan, eta ordena horren araudia berriro idatzi zuen; hala, Mendebalde kristauan garrantzi handia hartu zuen. Handik aurrera arazo publikoetan sartu zen, eta aita santuen aholkulari izan zen. \u00c9tampesko Kontzilioan (1131), Inozentzio II.aren alde agertu zen, hainbat erregeren jarrerak eraginik. Petri Abelardoren arrazionalismoaren etsaia izan zen, eta hura kondenatzea lortu zuen Sensko Kontzilioan (1140). 1146an, Bigarren Gurutzadaren aldeko predikuak zabaldu zituen, Eugenio III.a aita santuak eta ikasleek eskatuta. Eztabaida gogorrak izan zituen Cluny ordenarekin. Liburu polemikoak, predikuak eta poemak (Ama Birjinari zuzenduak) idatzi zituen."}
{"id": "274856", "revid": "336", "url": "https://eu.wikipedia.org/wiki?curid=274856", "title": "Jos\u00e9 Luis Iturralde", "text": "Jos\u00e9 Luis Iturralde P\u00e9rez (Donostia, Gipuzkoa, 1908ko martxoaren 17a - 1985) gipuzkoar musikagilea izan zen.\nBiografia.\nDonostian hasi zituen Solfeo, Biolin, Organo eta Konposizio Ikasketak. Victoria Eugenia antzokiko biolin-jotzailea izan zen.\nGero Madrilera joan zen, Conrado del Camporekin ikastera, hura baitzen garai hartan Espainiako konposizio-irakaslerik ospetsuena.\n\"Cuarteto en sol menor\", haren lehen obra, 1934. urtean estreinatu zen.\n1955etik aurrera, Donostiako kontserbatorioko irakasle lanetan aritu zen. Easo Abesbatzaren zuzendaria izan zen.\nObra nagusiak: zarzuela: \"La melod\u00eda de Borda-Berri\" (1944); \"Concierto para viol\u00edn y orquesta\" (1953); ganbera-musika: \"Cuarteto n\u00famero 4\" (1958); \"Cuatro escenas vascas\" (1949), \"Obertura vasca\" (1952), \"Nuestra Se\u00f1ora del Coro\" (1966) eta \"Quinteto en fa mayor\" (1983)."}
{"id": "274857", "revid": "336", "url": "https://eu.wikipedia.org/wiki?curid=274857", "title": "Andr\u00e9 Hercule de Fleury", "text": "Andr\u00e9 Hercule de Fleury (Lod\u00e8ve, 1653 - Paris, 1743) kardinal eta politikari frantsesa izan zen. Fr\u00e9jusko apezpiku eta Luis XV.aren irakasle izan zen; haren uste osoa irabazi ondoren, Estatuko ministro, Borboiko dukearen ordezko (1726) eta kardinal izendatua izan zen. Barnean, ekonomia eraberritu zuen, eta hala finantzak hobeto administratu zituen. Kanpoko politikan, Espainiarekin zituen harremanei esker, merkataritza bultzatu zuen, eta bakeari eutsi. Hala ere, Poloniako Erregetzarako Gerran parte hartzera behartu zuten, negoziazio baten bidez berehala bukarazi bazuen ere (Vienako Ituna, 1738): Estanislaok, eta haren bidez Frantziak, Lorrena hartu zuen, Polonia uztearen truke. Ezin saihestu ahal izan zuen Austriako Erregetzarako Gerra. Bere garaikideek beldurtitzat eta handitasunik gabekotzat erizten zioten Fleuryren politikari, baina hura ministro izan zen garaia Luis XV.aren erreinaldiko zoriontsuenetakoa izan zen."}
{"id": "274858", "revid": "336", "url": "https://eu.wikipedia.org/wiki?curid=274858", "title": "Helen Hayes", "text": "Helen Hayes MacArthur (Washington Hiria, 1900eko urriaren 10a - Nyack, New York, 1993ko martxoaren 17a), Helen Hayes Browne sortua, estatubatuar aktorea izan zen. Zineman eta antzerkian, maila goreneko sariak eta ikuslegoaren onarpena jaso zituen urte askotan zehar. \"Antzerkiko Lehen Dama\" ezizena ezarri zioten, alor horretan egin zuen lan oparoarengatik.\nBizitza.\nHelen Hayes Washington Hirian jaio zen 1900eko urriaren 10ean. Bost urte besterik ez zituela egin zuen debuta antzezle gisa, eta ospe handia lortu zuen Washingtongo errepertorio-konpainia batean. New Yorken, 1908an egin zuen estreinaldia, \"The Old Dutch\" musikalean. Zenbait obratan parte hartu zuen Broadwayn, eta bere lanik goraipatuena 1935ean egin zuen, \"Victoria Queen\" antzezlanean. \n1931n jokatu zuen bere lehenbiziko rol nagusia zineman, \"The Sin of Madelon Claudet\" filmean, eta Emakumezko aktore onenaren Oscar saria irabazi bertan egindako lanarengatik. 1940ko hamarkadan, ordea, zinema alde batera utzi zuen, eta bere senar Charles MacArthur produktorearekin Nyack herrian kokatu zen. 1956an senarra hil zitzaion, eta geroago alaba bakarra.\n1969an, George Seatonen \"Airport\"-ekin, bigarren Oscar saria eskuratu zuen, bigarren mailako aktore onenarena. Telebistan ere aritu zen, eta arrakasta lortu zuen 1980ko hamarkadan Agatha Christie idazleak sortutako Miss Marple jokatzean."}
{"id": "274859", "revid": "1545", "url": "https://eu.wikipedia.org/wiki?curid=274859", "title": "Nigel Kennedy", "text": "Nigel Kennedy (Brighton, ) britainiar biolin-jotzailea da. Yehudi Menuhin Musika Eskolan ikasi zuen pianoa jotzen, eta, 1972tik aurrera, New Yorkeko Juilliard Interpretazio Eskolan. Lehen kontzertua 1977an eman zuen, Londresko Royal Festival Hallen, Philarmonia Orchestrarekin. Nazioartean hainbat itzuli egin ditu BBC Symphony eta Hall\u00e9 Orchestrarekin. Bere interpretazioen artean, Edward Elgarren \"Biolin eta orkestrarako kontzertua si minorrean, opus 61\" eta Felix Mendelssohnen \"Kontzertua mi minorrean, opus 64\" azpimarratu behar dira. Gaurko musika-estiloak ere landu izan ditu, jazza adibidez, St\u00e9phane Grappelli musikariarekin. 1990ean, Montr\u00e9aleko Urrezko Arrosa eman zioten telebistarako egin zuen Antonio Vivaldiren \"Lau urtaroen\" grabazioagatik. Britainiarren artean musika klasikoaren zaletasuna pizten lagundu du bere lanaren bidez, eta Britainia Handiko musika klasikoaren suspertzaile garrantzitsuenetako bat da."}
{"id": "274860", "revid": "336", "url": "https://eu.wikipedia.org/wiki?curid=274860", "title": "Dolly Parton", "text": "Dolly Rebecca Parton (Sevierville, Tennessee, AEB, 1946ko urtarrilaren 19a) estatubatuar kantaria eta antzezlea da. Country musikaren historiako kantari onenetako bat da.\nBiografia.\nParton 12 seme-alabetatik laugarrena izan zen. Bospasei urterekin idatzi zuen bere lehen abestia. Zortzietan izan zuen bere lehen gitarra. 10 urterekin hasi zen kantatzen Knoxvilleko irrati erregionalean. Nerabe zela, bertako izarra bihurtu zen. 1964an Sevier County High Schoolen graduatu eta biharamunean, anbizioz gainezka, Nashvillera abiatu zen.\n1967-1974 urteetan, Porter Wagoner kantariaren taldean aritu zen. 1974an, \"Traveling Family Band\" taldea sortu zuen, eta zenbait jiratan parte hartu zuen, 1977ra arte. Urte horretan, \"Gypsy Fever\" taldea eratu zuen, bederatzi musikarirekin.\nAntzezle gisa \"9 to 5\" filmean (1980) egin zuen debuta, Colin Higginsen zuzendaritzapean. Gainera, izen bereko kantua idatzi zuen film hartarako. Halaber, \"The Best Little Whorehouse in Texas\" (1982, Colin Higgins) eta \"Steel Magnolias\" (1989, Herbert Ross) filmetan parte hartu zuen.\n1986an, Tennesseeko jolas-parke baten jabe egin zen eta Dollywood izena jarri, Memphisko ElvisenGracelanden eredua jarraiki, biak hegoaldeko estatu berean."}
{"id": "274861", "revid": "336", "url": "https://eu.wikipedia.org/wiki?curid=274861", "title": "Adamantios Korais", "text": "Adamantios Korais (; Esmirna, Anatolia, 1748ko apirilaren 27a - Paris, 1833ko apirilaren 6a) greziar humanista izan zen. Greziako literatura modernoaren aitzindaria eta greko hizkuntza modernoaren eraberritzaile nagusia izan zen. Montpellierren egin zituen Medikuntzako ikasketak, baina bukatu gabe utzi, eta Greziaren independentziaren aldeko lanetan murgildu zen. Lehen idatzietan Hipokrates eta Teofrastoren lanak itzuli zituen greko modernora, eta \"Greziako Literaturako Liburuak\" eta \"Parerga\" izeneko bildumak eskaini zituen 1895-1827 urte-bitartean. 1728-1835 urteetan, greko modernoaren lehen hiztegia eman zuen \"Atakta\" izenburuaz. XVIII. mendeko liberalismoan hezi zen eta ez zituen onartu Eliza ortodoxoaren edota Bizantziar Inperioko idatzien oinarriak greko modernoa moldatzerakoan. Parisen eman zituen Koraisek urte asko; han sortu zuen \"Filohelendarren Elkartea\" (\"Soci\u00e9t\u00e9 Philhell\u00e9nique de Paris\") eta idatzi asko idatzi zuen Greziaren independentziaren alde."}
{"id": "274862", "revid": "336", "url": "https://eu.wikipedia.org/wiki?curid=274862", "title": "Jacopo Peri", "text": "Jacopo Peri (Erroma, 1561 - Florentzia, 1633), izengoitiz Il Zazzerino, italiar musikagilea izan zen, ogibidez abeslaria.\nMedicien gorteko musikari izan zen, \"musika-zuzendari nagusia\" eta, 1618an, \"kamarlengo nagusia\". Giovanni de' Bardi eta Jacopo Corsirekin batera, Camerata Fiorentinako kide izan zen; \"camerata\" haiek antzinako musika-drama berpiztea zuten helburu, errezitazioa edo antzezpen-estiloa erabiliaz. Perik garrantzi handia izan zuen geroago opera sortuko zen estilo dramatiko berriaren sorreran.\nIrizpide horrekin eta Corsiren laguntzarekin batera, 1594an \"Dafne\" idatzi zuen, ziurrenez lehen opera izan zena, Ottavio Rinucciniren libreto batean oinarrituta. Askoz arrakasta handiagoa lortu zuen \"Euridize\" (1600) operarekin, Rinucciniren beraren libretoarekin. 1609an, pieza lirikoez osatutako liburu bat argitaratu zuen; haietan ahots bakarrerako madrigalak tartekatu zituen. Balletak, intermezzoak eta eliza-musika ere idatzi zituen."}
{"id": "274863", "revid": "28807", "url": "https://eu.wikipedia.org/wiki?curid=274863", "title": "Il Zazzerino", "text": ""}
{"id": "274864", "revid": "96586", "url": "https://eu.wikipedia.org/wiki?curid=274864", "title": "George Santayana", "text": "George Santayana (jaiotza-izena: \"Jorge Agust\u00edn Nicol\u00e1s Ru\u00edz de Santayana\"; Madril, 1863ko abenduaren 16a - Erroma, 1952ko irailaren 26a) Estatu Batuetako filosofoa izan zen, Espainian jaioa.\nBederatzi urte zituela Estatu Batuetako Boston hirira joan zen familiarekin, eta Estatu Batuetan bizi izan zen aurrerantzean. Harvardeko, Berlingo eta Cambridgeko unibertsitateetan ikasi ondoren, Harvardeko Unibertsitateko irakasle izan zen (1889-1912). Erromako komentu batean eman zituen bizitzako azken urteak. Santayanaren filosofiak joera naturalistaren eta idealistaren arteko sintesia du oinarri; munduko gauzak azaltzeko ezinbestekoa da materialismoa, eta kontzientziari dagokio bereziki balio berriak sortzea. Obra nagusiak: \"The Sense of Beauty\" (1896, \"Edertasun sena\", Alberto Gabikagojeaskoa Mentxakak euskaratua); \"The Life of Reason\" (1905-1906, \"Arrazoiaren bizitza\"); \"Realms of Beeing \"(1927-1951, \"Izakiaren esparruak,\" lau liburukitan banatua). Literatura-obrak ere idatzi zituen: \"The Last Puritan\" eleberri autobiografikoa (1935, \"Azken puritanoa\")."}
{"id": "274865", "revid": "28807", "url": "https://eu.wikipedia.org/wiki?curid=274865", "title": "Jorge Agust\u00edn Nicol\u00e1s Ru\u00edz de Santayana", "text": ""}
{"id": "274866", "revid": "336", "url": "https://eu.wikipedia.org/wiki?curid=274866", "title": "Giuseppe Ungaretti", "text": "Giuseppe Ungaretti (Alexandria, Egipto, 1888ko otsailaren 8a - Milan, 1970eko ekainaren 1a) italiar poeta izan zen. Ikasketak Frantzian egin zituen, eta Literaturako irakasle izan zen Brasilgo Sao Pauloko Unibertsitatean (1937). \"Popolo d\u00b4Italia\" eta \"Gazzetta del popolo\" egunkarietan idatzi zuen. Frantziako dekadentismoaren eragina (Rimbaud, Mallarm\u00e9, Val\u00e9ry eta abarrena) nabari da haren obretan, eta haren ondorioz Italian sortu zen hermetismoaren aitzindaria izan zen. Obra nagusiak: \"Il porto sepolto\" (1916, \"Urperatutako Kaia\"); \"Allegria\" (1931, \"Poza\" Eduardo Gil Berak 1992an euskaratua); \"Sentimento del tempo\" (1933, \"Denboraren sendimendua\"); \"Il dolore\" (1947, \"Mina\"); \"La terra promessa\" (1950, \"Agindutako lurra\"); \"Un grido e paesaggi \"(1952, \"Oihu bat eta ikuspegi batzuk\"). Saiakera-bilduma bat \"Il deserto e dopo\" (\"Basamortua eta gero\") egin zuen, halaber. Shakespeareren, Luis de G\u00f3ngoraren, St\u00e9phane Mallarm\u00e9ren eta William Blakeren obra batzuk italierara itzuli zituen."}
{"id": "274867", "revid": "336", "url": "https://eu.wikipedia.org/wiki?curid=274867", "title": "Henri Giraud", "text": "Henri Giraud (Paris, Frantzia, 1879ko urtarrilaren 18a - Dijon, Frantzia, 1949ko martxoaren 11) Frantziako Armadako jenerala izan zen. I. Mundu Gerran borrokatu zuen eta II. Mundu Gerran ere bai, VII. armadako eta, ondoren, IX. armadako buru izan zelarik. 1940an, alemaniarrek preso hartu zuten, baina 1942an ihes egin zuen K\u00f6nigsteindik. Ipar Afrikako frantses tropen buru izan zen 1942ko azaroan eta, Darlan hil zutenean (1942ko abendua), Aljeriako agintaritza hartu zuen. De Gaulle jeneralarekin zituen tirabirak gorabehera, Aljerian sortu zen Frantziako Askatasun Nazionaleko Batzordeko lehendakari izan zen harekin batera (1943ko ekaina). Baina De Gaullek gaina hartu zion eta lehendakaritza utzi behar izan zuen (1943ko azaroa), armadako komandante kargua ere utzi zuelarik (1944ko apirila). Hala ere, Ipar Afrikan armada bat eratu zuen, Juin jeneralarekin batera, eta, AEBn laguntzaz, Tunisiako garaipena, Korsikaren liberazioa eta Italian lehorreratu zen frantses armadaren antolamendua berak egin zituen neurri handi batean.\nBiografia.\nHenri Giraud Parisen jaio zen, Frantzian, 1879ko urtarrilaren 18an. Aita ikatzaren salerosketan aritzen zen eta, 1898tik 1900era bitartean, \u00c9cole Militaire de Saint-Cyr-en ikasi zuen. Ondoren, frantziar armadan sartu zen, 1914ra arte Iparraldeko Afrikan soldadutza egin zuelarik; urte horretan, Frantziara itzularazi zuten I. Mundu Gerran borrokatu zezan. Gerra garaian, abuztuan, atzeman egin zuten, baina bi hilabete geroago ihes egin eta Frantziara itzuli zen Herbehereetan zehar. Geroago, Giraud, Konstantinoplan egon zen soldadutzan Louis Franchet d'Esp\u00e8rey jeneralaren agindupean. 1933an, Marokora bidali zuten Rifeko matxinoen aurka borrokatzeko. Abd el-Krim atzeman ondoren, Ohorezko Legioko kide izendatu eta geroago komandante egin zuten Metzen.\nHarrapaketa eta ihesa.\nII. Mundu Gerra hasi zenean, Giraud, Gerrako Kontseilu Nagusiko kidea zen eta desadostasunak izan zituen Charles de Gaullerekin ibilgailu blindatuen erabileraren inguruan zituen taktikak zirela-eta. 1940ko maiatzaren 10ean, Herbehereetara bidali zutenean, armadaren VII. taldeko Komandante bilakatu zen, horrela, maiatzaren 13an alemaniar tropak atzeratu ahal izan zituen Bredan, nahiz eta hildako asko izan ziren. Ondorioz, VII. Armadak IX. Armadarekin bat egin behar izan zuen.\nArdenetan zehar alemanen erasoa geldiarazten saiatzen ari zen bitartean, maiatzaren 19an, alemaniar tropek atzeman zuten Wassignyn. Aginte garrantzitsua zuen frantses jeneral bat zenez, Gestapok kartzelaratu egin zuen K\u00f6nigsteinen, Dresdenetik gertu, garai hartan, segurtasun handiena zuen espetxe gisa erabiltzen baitzen kartzela hura hierarkia altuko gerra-presoentzat.\nBi urte baino gehiagoz egon zen bere ihesa arreta handiz planeatzen; alemana ikasi zuen eta bere inguru gertuko mapa bat buruz ikasi zuen jasotzen uzten zioten posta-paketeetatik lortzen zituen alanbreak bildumatzen zituen bitartean. 1942ko apirilaren 17an Giraudek ziegako barroteak puskatzea lortu zuen eta kable luze bat osatuz espetxetik ihes egin zuen ia 40 metroko altuera zuen tontor arrokatsu batean jaitsiz.\nIhesaren ostean, bere bibotea erabat moztu zuen ez nabarmen geratzeko eta Bad Schandaura bidaiatu zuen bertan britaniar SOEko kontaktuarekin elkartzeko. Hainbat trikimailu erabili ondoren, bidaiari arrunt bat balitz bezala alemaniar trenetan ihes eginez, Suitzako mugara heldu, herrialdea oinez zeharkatu eta, azkenean, Vichyko gobernura iritsi zen.\nKooperazioa Aliatuekin.\nSegituan Frantzia osoak izan zuen Girauden ihesaren berri. Heinrich Himmlerrek hau hiltzeko agindua eman zion Gestapori eta Pierre Laval Alemaniara itzul zedin ohartarazten saiatu zen. Giraudek bere babesa azaldu zien P\u00e9taini eta Vichyko gobernuari, baina uko egin zion alemanekin elkarlanean aritzeko eskaerari. Arrazoi honengatik, bat etorri zen aliatuen lehorreratzea Ipar-Afrikan egitearekin, baina operazio hartako komandante bera izateko eskaera egin zuen. Azkenean, Giraudek Aljeriara bidaiatu eta 1942ko azaroaren 7an \"Seraph\" izeneko britaniar urpekoan bidaiatu zuen Gibraltarrera, bertan Dwight David Eisenhower jeneralarekin elkartzeko. Eisenhowerrek, \"King-Pin\" izengoitia ezarri zionak, Zuzi Operazioaren ondoren frantses tropak Aljerian, Marokon eta Tunisian zuzentzeko eskatu zion Alemaniaren aurkako borroka berrabiarazteko estutu zitzan, baina Henrik desengainu handia hartu zuen berak operazio osoa zuzentzea espero baitzuen eta ez kideak armetatik jabetuaraztea soilik. Uko egin zion segituan Aljerrera joateari non Frantziako Erresistentziak itxaroten zion eta Gibraltarren geratu zen azaroaren 9ra arte. Horrela, Frantziako Erresistentziak, 1942ko urriaren 23an, Cherchellen Mark W. Clark aliatuen taldeko jeneralarekin eginiko akordio sekretuekin bat etorririk, Zuzi Operazioa burutzea erabaki zuen kontuan hartu gabe.\n1942ko azaroaren 8an, Erresistentziak estatu-kolpe bat eman zuen. inguru Gaizki hornitutako 400 gizonek, gauean zehar kostako artilleria eta tropa kolaborazionistak indargabetu, Aljerreko puntu estrategiko gehienak hartu eta Vichyko gobernuko buruzagi zibil eta militar gehienak atxilotu zituzten, modu horretan, egun horietan Aljer bisitatzen zebiltzan Alphonse Juin jeneralaren eta Fran\u00e7ois Darlan almirantearen boterea baliogabetuz. Tropa aliatuek Aljer okupatu zuten eta Juinek eta Darlanek su-etena eska zezaten lortu zuten, Vichyko gobernuak ezarritako politika neutralean jarraitzeari uko eginez. Gainera, kolpistekin bat egiteari ezetza eman zien ontziak hondoratu egin zituzten.\nHitler haserre bizian jarri zen estatubatuarren lehorreratzearen hasieraz jakin zuenean eta frantsesek Iparraldeko Afrikan aurka egiteko zuten nahia zalantzan jarriz, Wehrmachtek Frantziako hegoalde osoa okupa zezan agindu zuen oraindik alemaniarren tropengandik libre baitzegoen 1940az geroztik.\nBestalde, Eisenhower Darlanek bere burua Ipar eta Mendebaldeko Afrikako gobernadore militar izendatu izanaren alde agertu zen. Ekintza honek Charles de Gaulle jenerala, Frantziako Indar Askeko buruzagi nagusia, haserrarazi zuen bera Darlanen boterea onartzera ukatu baitzen iraganean Vichyko gobernuari izan zion leialtasuna zela eta. Azaroaren 9ko arratsaldean, Giraud Aljerrera iritsi zen, baina bere presentziak eta nazien aurka borrokatzera animatzeko emandako hitzaldiak ez zuten espero zen ondoriorik izan; horregatik, hurrengo egunean, bat etorri zen Darlan, Iparraldeko Afrikako Frantziako Armadako komandantea, mendean hartzearekin.\nDarlanek Vichyko gobernuak erabilitako legean mantendu zituen eta talde degaullisten ekintza politikoak onartzeari uko egin zion. Azken egoera hau, ordea, Frantziako Erresistentziak ezin izan zuen onartu. Ondorioz, 1942ko abenduaren 24ko arratsaldean zehar, Ferdinand Bonnier de la Chapelle 22 urteko monarkiko frantsesak, Darlanen Aljerreko bulego zentralean agertu eta bi aldiz tirokatu zuen.\nAlmirantearen hilketaren ondoren, Giraudek aliatuen babesa jaso zuen, nahiz eta estatubatuarrak haserrarazi zituen Zuzi Operazioan zehar Eisenhowerren tropei laguntza eman zien Frantziako Erresistentziako hainbat lider atzemateko agindua eman zuenean, inongo kexarik gabe Robert Murphy Roosevelten ordezkariaren aldetik.\nGiraudek 1943an Etxe Zurian egindako batzarrean parte hartu zuen Roosevelt, Churchill eta de Gaullerekin batera. Geroago, negoziazio zailen ostean, Vichyko hitleriar legeen abolizioa eta Aljeria iparraldeko kontzentrazio-esparruetan zeuden presoak askatzea onartu zituen. Henri Giraud eta Charles de Gaulle Comit\u00e9 fran\u00e7ais de la Lib\u00e9ration Nationaleko (CFLN) eta Frantziako Indar Askeko presidentekide bilakatu ziren. Bien bitartean, AEBk Giraud De Gaulle bezain bitarteko pertsonalista ez izatea espero zuen CLNF zuzentzeko garaian.\nBotere politikotik urruntzen.\nHala ere, De Gaullek bere posizio politikoa finkatu zuen Girauden kontura, bera baino jakitunagoa baitzen egoera politikoaren inguruan eta, gainera, bere mugimendu politiko propioa ere bazuen. Giraudek, ordea, bere aginterako itxaropen guztiak bere eginkizun apolitikoetan bakarrik ezarriak zituen militar profesional gisa. Britaniarren eta estatubatuarren aurrean ere indarra galdu zuen Korsika inbaditzeko zituen asmoak azken minutura arte ezkutatu izanagatik. Irailaren 13an Giraudek Korsikako lehorreratzea zuzendu zuen Front National, joera komunista zuen bertako erresistentzia taldea, hornituz. Egoera honek Charles de Gaulleren kritikak eragin zituen.\nOrdurako De Gaulleren jarraitzaileek, hobeto antolatuak, Iparraldeko Afrikako frantziar administrazioko ia postu politiko nagusi guztiak okupatuak zituzten Giraud armadarengan zuen agintera soilik atxikitzen zelarik eta horretan lagunduko zion tresna politikoa falta zuelarik. De Gaulleren aldeko mugimenduarekin izan zituen gatazketan, Giraud, galtzaile atera zen eta presidentekidetza galdu zuen 1943ko azaroan.\nAliatuek Giraudek bere inteligentzia-sare propioa mantentzen zuela jakin zutenean De Gaulleren zerbitzuei konpetentzia eginez, CFLNk Iparraldeko Afrikako Frantziako Indarren komandanteburu postutik kendu zuen. Giraudek uko egin zion armadako Ikuskatzaile Jeneral postuari, non botere eraginkor osoaren falta zuen eta erretiratzea erabaki zuen. 1944ko abuztuaren 28an, Aljerian bere aurkaeginiko atentatu batetik bizirik atera zen.\nGerraosteko bizitza.\n1946ko ekainaren 2an, Giraud, Frantziako Biltzar Konstituziogileko ordezkari izendatu eta Frantziako Laugarren Errepublikako Konstituzioa egiten lagundu zuen. Gerrako Kontseiluko kide gisa mantendu zen eta intsignia bat jaso zuen Alemaniatik egindako ihesarengatik, baina ezin izan zuen gehiago politikaren eraginaz gozatu De Gaullerengatik erabat ordezkatua izan baitzen. Bi liburu argitaratu zituen bere esperientzien inguruan: \"Mes Evasions\" eta \"Un seul but, la victoire: Alger 1942-1944\".\nHenri Giraud 1949ko martxoaren 11n hil zen Dijonen."}
{"id": "274868", "revid": "105290", "url": "https://eu.wikipedia.org/wiki?curid=274868", "title": "Hirugarren Estatu", "text": "Hirugarren Estatua Nafarroako, Zuberoako eta Europako herri askotako Gorte Nagusietan ordezkaritza zuten hiru gizarte-mailetako bati, burgesiari edo hirietako eta herrietako ordezkariei zegokienari, ematen zitzaion izena. Hirugarren Estatu honetara biltzen ziren nobleen ordezkari ez ziren eta elizako hierarkiakoak ez ziren ordezkari guztiak, eta XIII. mendetik aurrera hasi zitzaizkien ordezkari burgesak laborariei nagusitzen. XVII. mendetik aurrera, gizarte-maila nagusi bihurtu zen Hirugarren Estatua (Ingalaterrako burgesiak bere baldintzak eta nagusigoa ezarri zuen Komunen Ganberaren bidez XVII. mendean), eta Frantziako koroaren barnean ez zen egoera hori XVIII. mende-bukaera arte argitu (1789ko iraultza). Burgesiaren iraultzaren bidez bideratu zen industria herri berrietan, nekazaritzako erreforma eta industria-iraultzaren ondorioz egituratu zen XIX. mendean langileriaren klase berria, zenbaitetan \"laugarren estatua\" ere deitua."}
{"id": "274869", "revid": "119347", "url": "https://eu.wikipedia.org/wiki?curid=274869", "title": "Georges Moustaki", "text": "Georges Moustaki, jaiotza izenaz Giuseppe Mustacchi (Alexandria, Egipto, 1934ko maiatzaren 3a - Niza, Frantzia, 2013ko maiatzaren 23a) Egipton jaiotako frantses egile abeslaria izan zen, jatorriz greziarra. XX. mendeko kantagintzaren erreferente nagusietakoa. 30 disko kaleratu zituen \u20142008an azkena, \"Solitaire\"\u2014, eta antzerkirako eta zinemarako musika ere ondu zuen. \"Chanson\" doinuen erreferenteetako bat bihurtuta, Europako ezkerreko mugimenduetan izan zen estimatua, batik bat. \u00abNire sentimenak hurbiltzen dira grebalariengana, libertarioengana, ez ideologia edo mugimendu batera\u00bb, esan zuen 2012an, Philippe Poutou ezker muturreko Alderdi Antikapitalista Berriko hautagaia jendaurrean sostengatu zuenean.\nBiografia.\nGreziako Korfu uhartekoak zituen gurasoak, eta hainbat kulturaren eragina izan zuen txikitan (Greziakoa, Ingalaterrakoa, Portugalgoa, Espainiakoa, Italiakoa, Alemaniakoa eta arabiar herrietakoa, besteak beste).\nBere jaioterri Alexandrian egin zituen haurtzaroa eta nerabezaroa. Hango frantses lizeoan ikasi zuen; hainbat kulturaren eragina barneratu zuen hango korridoreetan, eta hamaika hizkuntzaren oihartzunak jaso. Nassim aitak, gainera, bost hizkuntza hitz egiten zituen; eta Sarah amak, bost. Hain zuzen, liburu saltzailea zen aita, eta liburuz betetako dendan hasi zen Moustaki antzerkiarekin, musikarekin eta zinemarekin zaletzen.\n1951n Parisa joan zen. Han, liburuzain, kazetari eta zerbitzari gisa hasi zen lanean. Georges Brassensi eta Edith Piafi kantuan entzunda piztu zitzaion kantagintzarako zaletasuna eta pasioa. Edith Piafekin elkartu zen, eta izugarrizko arrakasta izan zuten elkarrekin (\"Milord\" abestia izan zen garai hartako ezagunena). Arrakasta hark aukera eman zion abeslari eta egile gisa zuen ahalmena erakusteko. Serge Reggianik abestutako \"Sarah\", \"Ma libert\u00e9\", \"Votre fille \u00e0 vingt ans\" abestiek izen handia eman zioten. 1969an, \"Le M\u00e9t\u00e8que\" diskoa grabatu zuen, eta milioi bat ale baino gehiago saldu zituen disko hartatik. Orobat izan ziren famatuak \"Temps de vivre\", \"Bahia\", \"Ma solitude\" eta \"Il est trop tard\" abestiak. Euskaraz ere kantatu zuen Moustakik, Imanol Larzabalekin batera: \"Hori bera da denen ixtoria\" (Elkar, 1996) diskoko \"Zergatik\" kantuan abestera gonbidatu zuen Imanolek, eta Moustakik onartu.\nFrantses hiritartasuna hartu zuen 1990eko hamarraldiaren hasieran.\nAzken kantaldia 2009ko urtarrilaren 8an egin zuen, Bartzelonan. Ez zuen amaitzerik izan, arnasa hartzeko zailtasunak sortzen zizkion gaitz bat zuelako. 2011ko urriaren 13an jendaurrean kantatzeari utziko ziola jakinarazi zuen, osasun arazo haien ondorioz."}
{"id": "274870", "revid": "28807", "url": "https://eu.wikipedia.org/wiki?curid=274870", "title": "Joseph Mustacchi", "text": ""}
{"id": "274871", "revid": "28807", "url": "https://eu.wikipedia.org/wiki?curid=274871", "title": "Moustaki", "text": ""}
{"id": "274874", "revid": "90523", "url": "https://eu.wikipedia.org/wiki?curid=274874", "title": "Luis Seoane", "text": "Luis Seoane (Buenos Aires, Argentina, 1910eko ekainaren 1a - Coru\u00f1a, Galizia, 1979ko apirilaren 5a) galiziar margolari, olerkari eta saiakera-idazlea izan zen.\nBiografia.\nEspainiako Gerra Zibila amaitu zenean, Buenos Airesera erbesteratu zen, eta Argentinan bertan argitaratu zituen lehen idazlanak: \"Fardel de eisiliado\" (1952, \"Erbesteratuaren fardela\"); \"Na br\u00e9tema Sant-Yago\" (1959, \"Santiago lainopean\"); \"As cicatrices\" (1959, \"Orbainak\"); eta \"A maior abondamento\" (1972). \"Castelao artista\" (1969) eta \"Comunicaciones mezcladas\" (1973, \"Komunikazio nahasiak\") lanetan bildu zituen saiakera garrantzitsuenak.\nErtilari iaioa (margolaria, horma-irudien egilea, zeramikaria eta aldizkari-sortzailea) izan zen, bestalde, eta, Isaac D\u00edaz de Pardorekin batera, Galiziako Formen Laborategia eta Maside Museoa (gaur egungo artea biltzen duena) sortu zituen. Azken urteetakoak dira \"Bestiario\" (1976); \"Im\u00e1genes celtas\" (1977, \"Irudi zeltak\"); eta \"Im\u00e1genes de Galicia\" (1978, \"Galiziako irudiak\") idazlanak."}
{"id": "274875", "revid": "512", "url": "https://eu.wikipedia.org/wiki?curid=274875", "title": "Epomophorus gambianus", "text": "Epomophorus gambianus Epomophorus generoko animalia da. Chiropteraren barruko Pteropodidae familian sailkatuta dago."}
{"id": "274876", "revid": "1545", "url": "https://eu.wikipedia.org/wiki?curid=274876", "title": "Gy\u00f6rgy Ligeti", "text": "Gy\u00f6rgy S\u00e1ndor Ligeti (; Dics\u00f6szentmarton, Transilvania, 1923ko maiatzaren 28a - Viena, 2006ko ekainaren 12a) hungariar jatorriko austriar musikagilea izan zen.\nBizitza.\nKonposizio-ikasketak egin zituen Kolozsv\u00e1ren eta Budapesten. Budapesteko Kontserbatorioko irakasle izan zen, 1950-1956 bitartean. 1956an, Vienara joan zen eta Europako abangoardiarekin harremanetan jarri zen. Koloniako WDR (Westdeutscher Rundfunk) musika elektronikoko estudioan lan egin zuen, eta 1960. urtean orkestrarako idatziriko \"Apparitions\" lanarekin mundu osoan egin zen ezagun. 1961ean, Stockholmeko Kontserbatorioko irakasle izan zen, eta 1964. urtean Musikako Suediar Errege Akademiako kide izendatu zuten.\nB\u00e9la Bart\u00f3ken eragina du Ligetiren musikak; serieko teknika elektronikoa erabili zuen gehienbat, eta alor honetan berrikuntza ugari sartu zituen. Lan nagusiak ditu \"Atmosferak\" (1961); \"Ehun metronomoentzako poema sinfonikoa\" (1962); \"Abenturak\" (1962-1963); \"Kontzertu bikoitza\" flauta, oboe eta orkestrarako (1971-1972)."}
{"id": "274877", "revid": "512", "url": "https://eu.wikipedia.org/wiki?curid=274877", "title": "Rudolf Nureiev", "text": "Rudolf Nureiev (Irkutsk, Errusia, 1938ko martxoaren 17a - Paris, Frantzia, 1993ko urtarrilaren 6a) errusiar dantzaria eta koreografoa izan zen. Zenbaiten aburuz, Nureiev bere belaunaldiko dantzari hoberena izan zen.\nBiografia.\nNureiev Transiberiar tren batean jaio zen, Irkutsk (Siberia, Sobietar Batasuna) Baxkir-Tatarren familia batean.\n1958an, Leningradeko Kirov balletaren bakarlari izan zen, eta antzezpen askotan parte hartu zuen. 1961ean, Parisen, babesa eskatu zion frantses gobernuari. Hori izan zen artista sobietar baten lehen desertzioa Gerra Hotzean, eta nazioarteko zeresan handi sortu zuen. Ondoren mundu osoan ibili zen, Cuevas markesaren balletarekin, eta Chicagoko Operako balletarekin. Geroago, ingeles Royal Balletean sartu zen, eta Margot Fonteyn dantzari famatuarekin bikotea osatu zuen.\nKoreografo gisa lan ugari egin zituen; besteak beste, Prokofieven \"Romeo eta Julieta\" (1977); \"Manfred\" (1979); \"The Nutcracker\" (1980, \"Intxaur kraskailua\"). 1962an, \"Nureiev\" izeneko biografia argitaratu zen; 1977an antzezle nagusia izan zen \"Valentino\" filmean. Nureieven jauziak eta jirabira bizkorrak Vatslav Nijinskiren jauzien parekotzat jo izan dira. Antzezpen aipagarriak izan zituen; besteak beste, Albrecht \"Giselle\"n; Armand \"Marguerite and Armand\"en; eta Siegfried \"Beltxargen Aintzira\" lanean."}
{"id": "274878", "revid": "90204", "url": "https://eu.wikipedia.org/wiki?curid=274878", "title": "Jon Oria", "text": "Jon Oria Oses (Lizarra, Nafarroa Garaia, 1931ko martxoaren 21a - Torrevieja, Alacanteko probintzia, ) historialaria izan zen.\nBizitza.\nGaztetan bere jaioterritik aldenduta, Ingalaterrako Nottinghamgo Unibertsitatean graduatu zen, eta Cambridge eta Londreskoetan osatu zuen bere prestakuntza, haietan lortutako bekei esker.\nBere historialari-lana atzerrian garatu ostean, Alemanian eta Frantzian ere bizi izan zen. 1980ko hamarkadaren amaieran, osasun-arazoak zirela kausa, Alacanteko Torreviejan hartu zuen bizilekua. 1981ean Londresen aurkeztutako \"Mysticism in the Work of Marguerite de Navarra (1492-1549)\" doktorego-tesiaz gain, arteari eta historiari buruzko liburu ugari eman zituen argitara, besteak beste \"Plato and Renaissance\" eta \"Picture Dictionary in Spanish\" (1984), \"Visi\u00f3n anglosajona del pueblo vasco\" (1991), \"\u00daltimos Reyes de Navarra\" eta \"Navarra es una colonia espa\u00f1ola y francesa\" (1994). Artegintzan ere ibili zen, gehienbat eskulturan, eta pintura eta zeramika ere landu zituen."}
{"id": "274879", "revid": "28807", "url": "https://eu.wikipedia.org/wiki?curid=274879", "title": "Jon Oria Oses", "text": ""}
{"id": "274880", "revid": "336", "url": "https://eu.wikipedia.org/wiki?curid=274880", "title": "Anton Rubinstein", "text": "Anton Grigorievitx Rubinstein (Vychvatinetz, Podolia, 1829ko azaroaren 28a - Peterhof, San Petersburgo, 1894ko azaroaren 20a) errusiar pianista, musikagilea eta irakaslea izan zen.\nBiografia.\nBederatzi urte zituela eman zuen lehen kontzertua. Konposizio-ikasketak egin zituen Berlinen S. Dehnekin, 1844-1846 urte-bitartean.\n1849. urtean San Petersburgora joan zen, Elena Pavlovna dukesaren pianista izan zen, eta operak idatzi zituen. 1854-1858 urte-bitartean Europan zehar eman zuen kontzertu-denboraldi baten ondoren, ospetsu egin zen.\n1862an San Petersburgoko Kontserbatorioa sortu zuen, eta hango zuzendari izan zen 1867 arte.\n1867-1886 urte-bitartean kontzertu-saioak eman zituen Europan, eta 1872-1873 urteetan Estatu Batuetara jo zuen.\nRubinsteinek gaur egun arteko errusiar pianisten eskolaren oinarriak finkatu zituen. Teknika ezin hobea zuen, Lisztenaren parekoa.\nOpera aipagarriak ditu, besteak beste: \"Dmitri Donsk\u00f3i\" (1852); \"Paradisu galdua\" (1855); \"Babelgo dorrea\" (1872); eta \"Neron\" (1879)."}
{"id": "274881", "revid": "28807", "url": "https://eu.wikipedia.org/wiki?curid=274881", "title": "Anton Grigorievitx Rubinstein", "text": ""}
{"id": "274882", "revid": "336", "url": "https://eu.wikipedia.org/wiki?curid=274882", "title": "Roberto Eduardo Viola", "text": "Roberto Eduardo Viola' (Buenos Aires, \u2013 Buenos Aires, ) argentinar militar eta politikaria izan zen. Diktadura garaiko aldi labur batean, 1981eko martxotik abendura, Argentinako \"de facto\"-ko presidentea izan zen.\nBizitza.\nMilitar-ikasketak egin zituen, eta garrantzi handiko postuak izan zituen, Estatu Nagusiko buru eta armadako buruzagi nagusi, besteak beste. 1976an, Mar\u00eda Estela Mart\u00ednez de Per\u00f3n lehendakaria (1974-1976) kargutik kenarazi zuen estatu-kolpean parte hartu zuen, eta 1978tik aurrera herrialdean diktadura gogorra ezarri zuen Batzorde Militarreko kide izan zen. Bi urte geroago, Errepublikako lehendakari izendatu zuten 1981-1984 urte-bitarterako. Ezin izan zuen agintaldia amaitu, kargutik kendu baitzuten, 1981eko abenduan.\nErregimen militarra bukatu zenean, eta ostera demokrazia ezarri zenean, 17 urteko kartzela-zigorra ezarri zioten, diktadurako urteetan giza eskubideak urratzeagatik. 1990ean, Carlos Menem lehendakariaren gobernuak zigorra barkatu zion, eta askatasunean bizi izan zituen bere bizitzako azkeneko lau urteak."}
{"id": "274883", "revid": "88969", "url": "https://eu.wikipedia.org/wiki?curid=274883", "title": "Abraham bar Hiyya", "text": "Abraham bar \u1e24iyya ha-Nasi (Bartzelona, Katalunia, 1070 - Proventza, Frantzia, 1136) matematikari eta astronomo judua izan zen.\nBiografia.\n\"Hibbur ha-Meshihah ve-ha-Tishboret\" (\"Neurketa eta Kalkuluari buruzko tratatua\") liburua idatzi zuen, Tivoliko Platonek latinera itzulia, eta hark eman zion ospea. Europan inoiz idatzitako aljebra arabiar zaharrena da. Bigarren testu batean, ekuazio koadratikoaren lehenengo ebazpen osoa azaldu zuen. Euklidesen geometria ezagutzeaz gainera, beste greziar testu batzuk ere ezagutzen zituen, besteak beste, Teodosioren \"Esferikoak\" eta Apolonioren \"Konikak\". Gainera, matematikari arabiarren aljebra, bereziki, al-Khwarizmi eta al-Karajirena, landu zuen.\nBeste testuen artean, \"Yesod ha-Tebunah u-Migdal ha-Emunah\" izenekoa idatzi zuen, matematika, astronomia, optika eta musikari buruzko entziklopedia, historiako lehenengo entziklopedia hebrearra. Astronomiari buruz ere idatzi zuen, bereziki, Lurraren formari eta izarren orbitei buruz."}
{"id": "274884", "revid": "28807", "url": "https://eu.wikipedia.org/wiki?curid=274884", "title": "Abraham bar Hiyya Ha-Nasi", "text": ""}
{"id": "274885", "revid": "512", "url": "https://eu.wikipedia.org/wiki?curid=274885", "title": "Leire Ortueta", "text": "Leire Ortueta Aldama (Leioa, Bizkaia, 1971) ballet-dantzaria da.\nBizitza.\nBederatzi urte zituela hasi zen dantzan, eta hamaseirekin erabaki zuen dantzari profesionala izatea. Oinarrizko prestakuntza Areetako Ion Beitiaren Eskolan egin ondoren, Londresko Royal Ballet Schoolera joan zen, eta 1990ean hasi zen eskola horretako hainbat funtziotan parte hartzen: \"Napoli\" eta \"The Rake's Progress\"en esaterako. London Royal Ballet Company famatuan sartu zen ondoren, eta lehen dantzari eta bakarlari izatea lortu du.\nHainbat ikuskaritan parte hartu du: \"Loti Ederra\", \"Beltxargen Aintzira\", \"Romeo eta Julieta\", \"Herman Schmerman\", \"Bayad\u00e8re\", \"La Valse\", \"Intxaur-kraskagailua\", \"Present Histories\". Rol propioak egin ditu \"If this is still a Problem\" eta \"Fearful Symmetries\" obretan. Albatros papera egin zuen \"The Rhyme of the Ancient Mariner\" (William Truckett) telebistarako obra laburrean, Arts Council/BBC-ren \"Dance for the Camera\" sailaren barruan."}
{"id": "274886", "revid": "96586", "url": "https://eu.wikipedia.org/wiki?curid=274886", "title": "Te\u00f3filo Stevenson", "text": "Te\u00f3filo Stevenson Lawrence (Puerto Padre, Las Tunas, 1952ko martxoaren 29a - Habana, 2012ko ekainaren 11) kubatar boxeolari amateurra izan zen. Olinpiar Jokoetan urrezko hiru domina lortu zituen boxeolari bakarra eta, adituen iritzian, historiako boxeolari amateur onena izan zen.\nBiografia.\nAlcides Segarraren esanetara sortu zen Kubatar Eskolako boxeolari onena izan zen, Roberto Balado eta F\u00e9lix Sav\u00f3nekin batera. Munich 72, Montr\u00e9al 76 eta Mosku 80 Olinpiar Jokoetako urrezko hiru dominez gainera (Kubak boikota egin zuen 1984ko Olinpiar Jokoetan, eta ez zuen parte hartu), hiru aldiz irabazi zuen afizionatuen munduko txapelketa, hamar aldiz Kubako txapelketa, urrezko domina bat irabazi zuen Panamerikar Jokoetan, zortzi aldiz atera zen txapeldun Erdialdeko Amerikako Txapelketetan, eta 72 borroka irabazi zituen nazioarteko lehiaketetan.\nGuztira, 321 aldiz borrokatu zen, eta borroka horietatik 309 irabazi zituen. 1988an erretiratu zen, eta Kubako boxeolari-hautatzaile gisa lan egin zuen handik aurrera."}
{"id": "274887", "revid": "20653", "url": "https://eu.wikipedia.org/wiki?curid=274887", "title": "Palmiro Togliatti", "text": "Palmiro Togliatti ( ahoskatua; Genova, 1893ko martxoaren 26a - Jalta, Sobietar Batasuna, 1964ko abuztuaren 21a) italiar politikaria izan zen. Alderdi Sozialistako kide, eta \"Avanti\" aldizkari komunistako erredaktoreetako bat zen. Italiako Alderdi Komunistaren sortzaileetako bat izan zen (1921). Faxismoa baino lehen, Sobietar Batasunera erbesteratu zen eta Komiterngo idazkari egin zuten (1937). 1937-1939 urteetan, komisario politikoa izan zen Espainiako Gerra Zibilean. 1944an, Italiara itzuli zen, eta sailik gabeko ministroa izan zen Badoglioren aginpidean (1944). 1944-1946 urteetan, halaber, ministro izan zen, hots, Bonomiren, Parriren eta De Gasperiren aginpidean. 1947. urtean, aginpideko gainerako komunistak bezala, kargutik kendu zuten, eta oposizio-buru bihurtu zen Togliatti. Alderdiaren barne-arazoei dagokienez, estalinizazioaren aurka agertu zen, eta Moskuren eta Pekinen arteko auzia piztu zenean, herrialde bakoitzeko Alderdi Komunisten erabakiak errespetatzearen alde agertu zen."}
{"id": "274888", "revid": "65203", "url": "https://eu.wikipedia.org/wiki?curid=274888", "title": "Richard Neville, Warwickeko 16. kondea", "text": "Richard Neville, Warwickeko 16. kondea (?, 1428ko azaroaren 22a - Barnet, Hertfordshire, 1471ko apirilaren 12a), izengoitiz Warwick Erregegilea (ingelesez: \"Warwick the Kingmaker\") deitua, aitoren seme, administrari eta militar ingelesa izan zen.\nBizitza.\nBi Arrosen Gerran York etxearen alde, eta Henrike VI.aren eta Lancaster etxearen kontra jardun zuen. Saint Albanseko Guduan garaipena lortu zuen, eta Northamptongo Guduan Henrike VI.a erregea garaitu eta atxilotu zuen; azkenik York etxea hautatu zuten erregetzarako.\nHenrike VI.a errege ohiaren osteek, ordea, Yorkeko dukea menderatu zuten eta Warwickek ihes egin behar izan zuen. Londresera itzuli zenean, Yorkeko seme Eduardo IV.ak errege izendatu zuen bere burua (1461), eta Margarita Anjoukoaren armadari nagusitu zitzaion. Eduardo IV.a errege berriak ohorez hartu zuen Warwick, baina honen esanaren kontra, Elizabeth Woodvillerekin ezkondu izanagatik, Margarita Anjoukoaren zerbitzuan jarri zen Warwick, eta Henrike VI.a izendarazi zuen berriro errege. Azkenik, Eduardoren osteek garaitu eta hil zuten Warwick."}
{"id": "274889", "revid": "6327", "url": "https://eu.wikipedia.org/wiki?curid=274889", "title": "Erregegilea", "text": ""}
{"id": "274890", "revid": "1545", "url": "https://eu.wikipedia.org/wiki?curid=274890", "title": "Chadli Bendjedid", "text": "Chadli Bendjedid (; Bouteldja, 1929ko apirilaren 14a - Aljer 2012ko urriaren 6a) aljeriar politikaria izan zen. 1979tik 1992ra bitartean, Aljeriako Errepublikako lehendakaria izan zen.\nBizitza.\n1950eko hamarkadan, Aljeriaren burujabetasuna lortzeko gerra hasi zenean, Nazio Askatasunerako Frontean sartu zen. Horren aurretik, Frantziako armadan hartu zuen parte eta desertatu egin zuen gerra horren hasieran. 1965ean, Ahmed Ben Bella agintetik kentzen lagundu zion Houari Boumedieneri. Iraultzaren Kontseiluko kide eta Defentsa ministro izan zen. 1978an, Boumedien hil zenean, FLNren idazkari nagusi izendatu zuten eta, 1979an, errepublikako lehendakari hautatu zuten. 1984an eta 1988an berriro hautatu zuten lehendakari.\nPresidente izan zen bitartean, estatuaren partaidetza ekonomian gutxitu egin zuen eta hiritarren gaineko bijilantzia ere bai. 1980ko hamarkada bukaeran, petrolioaren prezioa erori zenean, Aljeriako ekonomia krisi larrian sartu zen eta FLNren aurkako protestak, berriz, ugaritu, alderdi bakarra baitzen. Pixkanaka, demokraziaranzko urratsak emanez joan zen Bendjedid; besteak beste, Aljeriako konstituzioa aldatu, eta alderdi-aniztasuna ezarri zuen.\n1991n, Salbaziorako Islamiar Fronteak (FIS) irabazi zituen hauteskundeak. FISeko kideen eta poliziaren arteko borroka gogorren ondorioz, zibilez eta militarrez osaturiko segurtasun-batzorde bat eratu zen, eta kargua uztera behartu zuen Bendjedid, 1992an.\n2012a hasieran, Aljerreko ospitale militar batean sartu behar izan zuten, prostatako minbiziak hartu baitzuen, eta giltzurrunak ere kalteturik zitueko. Urte horretako urriaren 6an hil zen. Gobernuak 8 eguneko dolu nazionala agindu zuen haren omenez."}
{"id": "274891", "revid": "1545", "url": "https://eu.wikipedia.org/wiki?curid=274891", "title": "Frantziako Espazio Ikerketarako Zentroa", "text": "Frantziako Espazio Ikerketarako Zentroa (jatorrizko izena, ), CNES siglez ezaguna, Frantziako erakunde publikoa da, espazioko gaiei buruzko politikan hartzen diren erabakiak aplikatzeko 1961. urtean sortua, Charles de Gaulle presidentearen ekimenez.\nFrantziak espazioaren alorrean egin zituen lehenengo lanak CNESen sorreraren aurrekoak dira, zenbait aitzindarik egindako lanaren ondorio, Bigarren Mundu Gerraren ondoren Alemaniak utzitako ondarearen herentziarena eta zenbait elkarte eta laborategiren lorpenarena. Horiei esker, bestalde, 1945etik 1961era bitarteko urteetan, Frantzia ez zen gehiegi aldendu Estatu Batuetatik eta Sobietar Batasunetik. Orduz geroztik, CNESek hazkunde izugarria izan du, izan ere, aginpidean izan diren gobernuek ikerketa espazialen alorrean Frantzia munduko lehenengo herrialdeetako bat izatea nahi izan baitute. CNESek lau gune ditu: Hormis egoitza, Parisen; Tolosa Okzitaniako espazio-zentroa; Guyana Frantseseko espazio-zentroa; eta jaurtitzaileen zentroa, \u00c9vryn."}
{"id": "274892", "revid": "28807", "url": "https://eu.wikipedia.org/wiki?curid=274892", "title": "CNES", "text": ""}
{"id": "274893", "revid": "28807", "url": "https://eu.wikipedia.org/wiki?curid=274893", "title": "Centre national d'\u00e9tudes spatiales", "text": ""}
{"id": "274895", "revid": "512", "url": "https://eu.wikipedia.org/wiki?curid=274895", "title": "James H. Clark", "text": "James H. Clark (Plainview, Texas, 1944ko martxoaren 23a) estatubatuar informatikaria eta enpresaburua da.\nFisikako ikasketak egin zituen New Orleansko Unibertsitatean (1971), baina informatikako doktoregoa egin zuen, Utahko Unibertsitatean. Ordenagailuen teknologian izan diren enpresa indartsuenetako bi sortu zituen: Silicon Graphics, Inc. (SGI) eta Netscape. SGI enpresak 3 dimentsioko aplikazio aurreratuetarako softwarea eta prozesatzaileak sortzen ditu: hegaldien simulaziorako, diseinu aeroespazial eta automoziokorako, Interneteko irudietarako, zinemako efektu berezietarako, eta abar. 1994an, Clarkek Netscape enpresa sortu zuen Marc Andreesenekin batera, eta Interneteko lehen bilatzailearen bertsio aurreratua (NCSA Mosaic) merkaturatu zuen. Clarkek Healtheon Corp. enpresa ere sortu zuen. Enpresa horrek Internet eta web teknologia erabiltzen ditu informazio- eta komunikazio-sistemak sustatzeko osasungintzan."}
{"id": "274897", "revid": "58701", "url": "https://eu.wikipedia.org/wiki?curid=274897", "title": "Katia Krafft", "text": "Katia Krafft, jaiotza-izenaz Katia Conrad (Soultz-Haut-Rhin, Frantzia, 1942ko apirilaren 17a - Japonia, 1991ko ekainaren 3a), bulkanologo frantsesa izan zen.\nBiografia.\nEstrasburgon Kimikako ikasketak egin ondoren, Geokimikako tesia egin zuen Mulhouseko Kimika Eskolan. 1970ean, Maurice Krafftekin ezkondu zen. Senarrarekin batera, sumendien jarduera argazkien, filmen, liburuen eta hitzaldien bidez ezagutzera eman izateagatik da gehienbat ezaguna.\n1975ean, Geografia Elkartearen Saria eta Esplorazio Saria jaso zuten senar-emazteek. Hogeita bost urtez ibili ziren munduan zehar, sumendien erupzioak aztertzen, ikertzen eta filmatzen. Erupzio horietako batean, Japoniako Unzen sumendiarenean, aurkitu zituen heriotzak.\nHainbat dibulgazio-lan argitaratu zituzten egindako ikerketei buruz: \"Les Volcans\" (1975, \"Sumendiak\"); \"Volcans et d\u00e9rive des continents \"(1978, \"Sumendiak eta kontinenteen jitoa\"); \"Volcans du monde \"(1987, \"Munduko sumendiak\"); \"Les Feux de la Terre\" (1991, \"Lurraren suak\")."}
{"id": "274898", "revid": "28807", "url": "https://eu.wikipedia.org/wiki?curid=274898", "title": "Katia Conrad", "text": ""}
{"id": "274899", "revid": "512", "url": "https://eu.wikipedia.org/wiki?curid=274899", "title": "Epomophorus grandis", "text": "Epomophorus grandis Epomophorus generoko animalia da. Chiropteraren barruko Pteropodidae familian sailkatuta dago."}
{"id": "274900", "revid": "58701", "url": "https://eu.wikipedia.org/wiki?curid=274900", "title": "Otelo Saraiva de Carvalho", "text": "Otelo Nuno Rom\u00e3o Saraiva de Carvalho (Louren\u00e7o Marques, Ekialdeko Afrika Portugaldarra, 1936ko abuztuaren 31 - Lisboa, 2021eko uztailaren 25a) portugaldar militar eta politikaria izan zen. 1974ko Krabelinen Iraultzaren arduradun nagusia izan zen.\nBiografia.\nKontinenteko Komando Operatiboko (COPCON) buruzagia izan zen, eta garrantzi handiko eginkizun politiko-militarrak hartu zituen bere gain. Iraultzaren Batzordeko kidea izan zen. Vasco Gon\u00e7alvesen eragin komunistatik aldendurik, baina Eduardo Augusto de Melo Antunesen bide militar moderatuarekin bat egin gabe, bizitza politikoaren erradikalizazio une handienetan parte hartu zuen, herri-demokraziaren tesien alde.\n1976an, Portugaleko Errepublikako lehendakaritzarako hautagai aurkeztu zuen bere burua, alderdi handien laguntzarik gabe, eta botoen % 16 eskuratu zituen. Gudarosteko teniente-koronel zelarik, atxilo hartu zuten 1984an legez kanpoko talde armatu batekin lotura zuelakoan; bost urte geroago, behin-behineko askatasuna eman zioten, eta, 1995eko amnistiari esker, libre geratu zen. \"Alvorada em Abril\" argitaratu zuen, Iraultzaren sorreraren kontakizun xehea."}
{"id": "274901", "revid": "56334", "url": "https://eu.wikipedia.org/wiki?curid=274901", "title": "Tomismo", "text": "Tomismoa Tomas Akinokoa, filosofo, teologo, santu eta Elizako doktorearen ezagutzaren eta pentsamenduaren ondare gisa sortu zen eskola filosofiko eta teologikoa da. \u201cTomismo\u201d hitza aipatu egilearen izenetik dator. Haren \"Summa Theologiae\" lana Erdi Aroko teologian eta filosofian eragin handia izan zuen obra garrantzitsuenetarikoa izan zen. Agustin Hiponakoaren pentsamendu tradizionalaren aurrean, kristau irakaspenen eta Aristotelesen filosofiaren pentsamenduaren arteko sintesia gertatzen da Tomismoan, gaur egun filosofia eta teologiako klaseetan aztertzen jarraitzen dena.\nAurrekariak.\nTomas Akinokoarentzat onartu beharrezko kontzeptu bakarra egia da, heldu eta praktikatu behar duguna edozein zirkunstantziatan. Horregatik, errealismoan kokatuko genuke, errealitatea den bezala, bere esentzian, ezagutu ahal dela aldarrikatzen duten pentsalarien artean. Tomismoan pentsamolde askok eragina izan zuten arren (besteak beste, pentsamolde grekoak edo juduak) , haren oinarrian Aristotelesen pentsamendua dago. Tomasek Aristotelesen obren iruzkinak egin eta haren terminologia ere erabiltzen du Tomismoa abian jarriz. Eragin neoplatonikoa eta Agustindarra (Agustin Hiponakoarena), Jainkoari buruzko bere teorietan ere ikusten dugu, hain zuzen, Jainkoa den entitate absolutuki on hori edonon dagoen eta parte hartzen duen ideietan.\nHizkuntza.\nTomismoak hiru esaldi mota bereziten ditu hizkuntza deskriptiboan: unibokoa, analogikoa eta ekibokoa.\nTomismoan, \"definizio\" kontzeptua izatearen generoa bezala ulertu behar dugu, generoaren kontzeptutik haratago dagoena. Aristotelesen metafisikan oinarritzen da; horrela generoak, hizkuntzan gutxienez, taldea edota subjektuari erreferentzia egiten dio. Horrexegatik, ondorioztatu genezake, definizioen multzoa, \"izatea\"ren generoa edota lehenengo substantzia dela.\nMetafisika.\nOntologia Tomista bi axioma nagusitan oinarritzen da. Kontraesanik ezaren printzipioan, proposizioa bat eta haren ezeztapena aldi berean eta gauza berari buruz egiazkoak ezin direla izan ondorioztatzen duena, eta kausalitatearen printzipioa, efektu orok edota ondorio guztiak hasierako elementu batetik sortuak edo \u201ckausatuak\u201d direla dioena. Edozein elementu, fisikoa izan edo ez fisikoa izan, axioma hauek betetzekotan, teorikoki, existitzen da.\nIzatea.\nTomismoak izatea \u201cdena\u201d edota \u201cizaten den hori\u201d bezala definitzen du. Izatearen kontzepzio hau, esaldi berak esaten digunez, bi partetan banatzen da. \u201cHori\u201d partea, esentziari, formari, \u201cizatetasunari\u201d, existitu daitekeen edo ez elementu horri erreferentzia egiten dio, eta \u201cizaten den\u201d partea, latinezko \u201cesse\u201d-ari (izatea esan nahi duena), existentzia edota errealitatea deritzonari. Hortaz, den zerbait, izate bat, \u201cexistitzen den esentzia bat da\u201d.\nIzate hori bi alderditan banatuta dago. Batetik, bere baitan dagoen hori, \u201csubstantzia\u201d deituko duguna, eta, bestetik, dagoen hori, akzidentea. Substantziak beren kabuz existitzen diren izate modu primarioak dira.. Akzidenteak berriz, substantzien nolakotasunak dira. Substantziak bere baitan existitzen dira, akzidenteak, berriz, haien generoa utzi, haien lehenengo izatea utzi, eta beste substantziak definitzeko erabiltzen dira. Horrela, esan genezake, \u201cgorri hau argia da\u201d, non akzidentea argia den eta gorria substantzia den, edo, \u201csagarra gorria da\u201d, non substantzia akzidentea bihurtuz.\nGauzen esentziek gauzei esanahia ematen diete, eta berez, kuiditateak forma ematen dio elementuei, materia, entitate definitu indibiduala bilakatuz. Elementu hauek bitan banatu ditzakegu: \u201clehenengo materia\u201d, formarik gabeko materia, definitu gabea, eta \u201cforma substantziala\u201d, karakteristikak dituen materia dena. Beraz, Tomistek esaten dute materia gorputza dela, eta forma substantziala arima. Izate guzti hauek propietate transzendental batzuk izango dituzte: egiazkotasuna, indibidualitatea, ongia\u2026\nKausalitatea.\nAristotelesek bezalaxe, Tomistek lau kausalitate mota bereizten dituzte:\nBeste pentsalari eta filosofo askok ez bezala, Tomas Akinokoak hasierako kausa bat dagoela onartzen du, kate infinituaren aukerari amaiera ematen diona. Lehenengo kausa hau beharrezko da den guztia \u201ckausatu\u201d ahal izateko.\nOngia.\nAristotelesek bezala, Akinokoak gauza guztiek lortu nahi duten elementu gisa definitu zuen \"ongia\". Gauza guztiek helburu bat dute, eta helburu hori betetzekotan onak direla esaten dugu. Horrela, aizto bat ona dela esan daiteke, bere helburua betetzen badu, ondo moztea. Gaitza, beraz, Agustin Hiponakoaren kontzepzioaz abiatuz, ez da elementu propio bat, baizik eta ongiaren falta. Horrexegatik berdin du pertsona batzuek gaitza nahi izatea, ongiaren jokoan abiatuko direlako.. Gaitzak ongiaren azpian jokatzen du, txarto dagoena zuzenduz eta haren inpaktua gutxituz, Jainkoaren zeregina delako. Jainkoa, dagoen guztiaren azkenengo helburua denez, ongia bera izango da, azkenengo balio absolutu zuzentzailea, ongiarako bidea eratuko duena.\nJainkoaren existentzia.\nTomas Akinokoak Jainkoaren existentzia era arrazional baten bidez froga daitekeela uste du, bost bideen hauen eskutik:\nFedea onartu arren, arrazoiak erlijioaren eta Jainkoaren existentziaren oinarria izan behar du. Hortaz, erlijioak planteatzen duen edozein arazoren aurrean sinestea ez da erantzun-bide bakarra. baizik eta arrazoiaren bidez erantzunak bilatu behar dira.\nJainkoari buruz.\nTomismoak, bai filosofian zein teologian, eliza katolikoaren Jainkoari buruzko ikuspegia defendatzen du. Hauentzat, Jainkoa, kosmos osoan, aldi berean eta hasieratik, esentzia eta existentzia dituen izate bakarra da. Horrexegatik Jainkoak ezin du materiarik izan, eta hortaz, gorputzik ere ez. Akzidenterik gabekoa eta sinplea, perfekzioaren irudikatzailea (\u201cactus purus\u201d), jakintza guztia eta perfektua duena da.\nJainkoari buruz analogikoki bakarrik hitz egin daiteke. Izan ere, perfektu eta infinitua denez, gizakiek ezin dute hari buruzko elementu guztiak ezagutu; Jainkoak errebelatu dituenak bakarrik ezagutu ditzakete. Horrexegatik, esaten da Jainkoak natura bikoitza daukala, ezkutua, \"Deus absconditus,\" gizakiek ezagutzen ez dutena, eta lehen aipatutako izaera errebelatua, \"Deus revelatus\". Errebelazio hauek Jainkoak sortutako elementuetan aurki ditzakegu, hau da, naturan eta bizi garen munduan. Horrenbestez, adibidez, ongiari buruz hitz egiterakoan, ezin dugu eredu perfektua ezagutu, Jainkoan errebelatutakoa naturan dagoelako, eta izate perfektu bakarra hura delako. Ongia edo beste edozein elementu epaitu eta aztertzeko, mundu errealean oinarritu behar gara.\nAntropologia.\nTomismoak Aristotelesen gizakiaren definizioarekin bat egiten du: gizakia \u201canimalia arrazionala\u201d da. Hala eta guztiz ere, gizakien substantziari buruzko beste ideia batzuk ditu. Izan ere, gizaki guztien esentzia naturala berdina denez, eta izatearen definizioa \u201cexistitzen den esentzia\u201d denez, gizakiak desberdintzen dituen elementu bakarra norbanakoaren ezaugarri espezifikoak izango dira. Akzidentea gizakiak desberdintzeko agertuko den elementu bakarra izango da.\nArima.\nTomistek, Aristotelesek egiten duen moduan, izaki bizidunen forma substantzialtzat definitzen dute arima. Horrela, landareek \"arima begetatiboa\" dute, animaliek \"arima sentsitiboa\" eta gizakiek arrazionala eta hilezkorra den arima \"intelektuala\" dute.\nArima hauek, bakarrak izan arren, bost gaitasun dituzte:\nArima motaren arabera gaitasun batzuk edo beste batzuk edukiko dira. Landareek lehenengo biak izango dituzte, animaliek laurak eta gizakiek guztiak. Gizakietan Jangurak bi alderdi edukiko ditu: arrazionala, borondatearekin zerikusia daukana, eta irrazionala, pasioekin lotuta egongo dena.\nEtika.\nAristotelesek bezala, Tomas Akinokoak zoriontasuna \"bizitza osoan zehar, giza natura perfekziora eta giza bizitza aberastera daramaten ondasun guztiak (osasuna, aberastasuna, ezagutza, lagunak, etab.)\" lortzean datza. Azkenengo ongia bezala kokatuz. Beste alde batetik, eta aurreko definizioari zentzua emateko, bertutea \u201ckalitate oneko ohitura, denboran zehar errepikatzen dena, eta akzio zein erreakzioetan ikusten dena\u201d definizioa eman zuen, bertutea zer den zehaztuz, haren perfekzioa ulertu dadin.\nBertute hauek izan daitezke edo kardinalak (naturan aurkitzen ditugunak), zuhurtzia, neurritasuna, justizia eta indarra bezalakoak edo teologikoak (Jainkoak emandakoak bere maitasun edo \"agape\" osoz), fedea, karitatea eta itxaropena bezalakoak.\nJainkoaren graziari esker gizakiek ondo jokatu dezakete. Hala eta guztiz ere, Jainkoa lehenengo motor bat izan arren, ez ditu guztiz baldintzatzen jokaera hauek. Hasiera ematen badie ere, gizakia, bere kabuz ondo jokatzea erabaki dezake. Zoriontasuna lortzeko meritua, hortaz, Jainkoaren eta gizakien artean dago, lehenengoa gabe eta haren graziarik gabe ezin izango luketelako jokatu, eta bigarrena gabe meritua propioa ez zelako izango. Jainkoak hasiera ezartzen du, baina handik aurrera gizakiak bakarrik daude.\nEmozioei dagokienez, honelako definizioa proposatzen dute Tomistek: \u201congia edo gaizkia irudikatzen dugunean agertzen diren sentimen-gosearen higidura bat\u201d. Agustin Hiponakoaren ikuspegi moderatua partekatzen dute. Emozio gehienak neutralak izango dira, pertsonaren edo testuinguruaren arabera zentzu negatiboa edo positiboa hartuko dutenak. Beste batzuk, berriz, bertutetsuak edo biziotsuak izango dira beti, testuingurua kontuan izan gabe.\nNeutraltasun egoera hau dela eta, testuingurua eta zirkunstantziak oso garrantzitsuak dira ebaluaketa moralak egiteko. Ekintza berak kontuan izan behar dira ebaluaketak egiteko. Hala eta guztiz ere, Jainkoaren borondateari jarraitzen badiote, guztiz onak direla esango dugu.\nLegea.\n\u201cHerriaren onerako arrazoiaren ordenantza, komunitate baten zaintzapean egin direnak\u201d. Horrela definitzen du Tomismoak legea, lau lege mota desberdinduz:\nAukeramen askea.\nTomismoaren arabera, ez dago kontraesanik Jainkoaren probidentziaren eta gizakiok dugun aukeramen askearen artean.\nJainkoa, dagoen guztiaren motorra dena, lehenengo kausa izan arren, gizakiari, erabakitzeko aukeramena ematen dio. Erlijioaren bidez lege eta arau batzuk ezarri arren, aukeramen askearen bidez, Jainkoak hauek betetzeko ala ez betetzeko gaitasuna ematen digu. Azken epaiketa aukeramen askearen bidez egindako erabakietan oinarrituko da, horregatik epaiketa hau gerta dadin, Jainkoak ezin du influentzia zuzena izan.\nEpistemologia.\nTomismoaren ezagutzaren teoriaren barruan, egiari buruzko teorian, esaten da, zerbait egiazkoa dela, \"kanpoko errealitatea eratzen duenean\". Existitzen den edozer egiazkoa dela esan daiteke, kanpoko munduan parte hartzen badu.\nAkinokoak planteatutako ezagutzaren teoria, geroago, enpirismotzat hartuko zen. Tomismoak, ezagutza eskuratzeko, zentzumenen eginbeharra azpimarratzen du. Dedukzioak ezin dira ezagutza hutsetik abiatu.\nAristotelesek hiru zatitan banatzen du adimena: sentsazioa, irudimena eta ulermena. Objektu bat hautematean, gogamenak irudi sentsorial bat osatzen du. Aurrez hautemandako objektua gogoratzen duenean, haren forma irudikatzen du, eta irudi horri \u201cmamu\u201d esaten zaio. Mamu horri buruzko informazioa ateratzen duenean, bere adimena erabiltzen du. Beraz, unibertsalei buruzko giza ezagutza guztia (espezieak eta propietateak bezala) mamutik eratortzen da. Mamu hauen bidez, gaur egungo irudimena izango liratekeenak, ezagutzera heldu gaitezke Tomismoa Aristotelesen aurka jartzen da: \"Arimak ez du ezer ulertzen mamurik gabe\" aitortuz. Oinarrian ezagutza era berean ulertu eta mekanismo enpiriko berdinak erabili arren, Tomistek mamu hauen ikusountu indibidualista bat planteatzen dute. Aristotelesekin mamuak berberak dira guztiontzat. Akinokoarekin, berriz, bakoitzak bere mamu propioak ditu.\nEragina eta ondorengo hurbilak.\nTomismoak bide berri bat zabaldu zuen Teologian. Agustin Hiponakoak berreskuratutako neoplatonismoarekin batera, Tomismoaren bitartez, Aristotelesen irakaspenak berreskuratu ziren.\nHala ere, agustindar teologo tradizionalen eraginez, Tomas Akinokoaren tesi batzuk 1277an kondenatu zituzten Erdi Aroko eskola teologiko garrantzitsuenak ziren Paris eta Oxfordeko eliz agintariek . Halaber, frantziskotarren ordenak Akinoko domingotarraren ideien aurka egin zuen. Edozein kasutan, domingotarrek Tomasen obraren defentsa instituzionalki bere gain hartu zuten 1286an, eta handik aurrera ordenaren filosofia ofizial bilakatu zen, bere erakundeetan irakatsia izateko.\nTomismoaren defendatzaile goiztiar eta nabarmenak izan ziren bere maisu izandako Alberto Magno, gaiztotutako Richard Knapwell, Guillermo Macclesfeld, Giles Lessineskoa, Juan Qidortekoa, Bernardo Auverniakoa eta Tomas Suttonekoa, beste askoren artean, nahiz eta garai hartako filosofo, pentsalari eta, jakina, teologo ugarik kondenatu zuten. Akinokoaren lehen oposiziogileen artean Guillermo de la Mare, Enrique Gantekoa, Gil Romakoa eta Jon Duns Escoto daude.\nAkinokoren kanonizazioak, 1323an, 1277ko kondenaren ezeztapena ekarri zuen. Geroago, Akinokoak eta bere eskolak aurkari bikain bat aurkituko zuten bide modernoan, bereziki Gilen Ockhamekoaren eta haren jarraitzaileen aldetik.\nTomismoak, nagusiki, Giovanni Capreolo (1380-1444) edo Tommaso Viokoa (1468-1534) bezalako teologo domingotarrek sostengatutako doktrina izaten jarraitu zuen. Denborarekin, XVI. mendean, tomismoak gotorleku bat aurkitu zuen Iberiar Penintsulan, Francisco Vitoriakoa (zuzenbide naturalaren teorian egindako lanagatik bereziki nabarmena), Domingo Sotokoa (teoria ekonomikoan egindako lanagatik nabarmena), Juan Santo Tomasekoa, eta Domingo B\u00e1\u00f1ez domingotarren bidez, Salamancako karmeldarren bidez (hau da, salmantikarren bidez); eta, neurri batean, baita sortu berri diren jesuiten bidez ere, bereziki Francisco Su\u00e1rez eta Luis Molinakoaren bidez.\nModernitatean.\nAro Berrian zehar, gizakiaren ikuspegi antropozentriko berriarekin, eta zientzia zein filosofiaren berpizkundearekin, erlijio edo, behintzat, pentsamendu erlijiosoak, Tomismoa haien artean, alde batera utzi ziren, garrantzia galduz.\nGorputzaren eta arimaren arteko Descartesen dualismoa Aristotelesen eta Tomas Akinokoaren ikuspegien kontra agertu zen. Izan ere, azken horiek, ikuspegi enpiriko batetik, existitzen denaren eta munduan dagoen horren garrantzia azpimarratu zuten, ezagutza hutsa adimenetik baztertuz. Descartesek, bere partez, kontrako teoria bat planteatzen du: mundua engainagarria da, ezin dugu sinetsi ustez kanpoan agertzen dena, gure baitan dagoen horretan bakarrik sinets dezakegu, gure \"nian\", beraz, gure pentsamendu eta adimen hutsean. Horren bidez bakarrik lortuko dugu benetako ezagutza.\nIlustrazioan nagusi zen arrazionalismo filosofikoari erantzunez, Salvatore Rosellik, Santo Tomas Ikastetxeko teologia irakasleak, Summa philosophica (1777) argitaratu zuen, non Akinokoaren interpretazio aristotelikoa eskaintzen den, zentzumenak ezagutza-iturri gisa baliozkotuz. Angelicumen irakasten zuen bitartean, Rosellik neotomismoaren oinarriak XIX. mendean ezarri zituela uste da. J.A. Weisheipl historialariaren arabera, XVIII. mendearen amaieran eta XIX. mendearen hasieran \"Italian, Espainian eta Frantzian tomismoaren berpizkundearekin zerikusia izan zuten guztiek eragin zuzena izan zuten Roselliren lan monumentalean\", Tomismoaren berpizkunderako bidea zabaldu zuen pertsona garrantzitsuenetarikoa izan zela azpimarratuz.\nG. K. Chesterton idazleak, bere partez, Aro Berriaren amaieran, Tomismoaren ikuspuntua azpimarratu zuen garatutako beste korronte askoren aurrean. Izan ere, pentsalari horren arabera, XVI. mendetik garatutako filosofia edota pentsatzeko era gehienak zentzu komunaren kontrakoak ziren, errealismotik aldentzen zirenak. Hobbesek ez ditu gizakiak ikusten, otsoak baizik. Hegelek aktoak eta ez errealitatearen momentu konkretu horretan dauden elementuak. Tomismoak bere partez dauden gauzak ikusten ditu, errealismoan oinarritzen baita. Gizakiak gizakiak dira eta arrautzak arrautzak, errealitatea agertzen diren substantzia propioen egiazkotasuna azpimarratzen du."}
{"id": "274902", "revid": "56334", "url": "https://eu.wikipedia.org/wiki?curid=274902", "title": "Santos I\u00f1urrieta", "text": "Santos I\u00f1urrieta de la Fuente (Gasteiz, Araba, 1950eko uztailaren 8a) arabar margolaria da.\nBiografia.\nGasteizko Arte eta Lanbide Eskolan ikasi zuen 1964tik 1967ra, eta bere jaioterrian egin zituen lehenengo erakusketak 1970etik aurrera, bakarka zein taldeka. 80ko hamarkadan ere erakusketa ugari egin zuen.\n1980an Carmelo Ortiz de Elgearekin batera jarri zituen bere lanak ikusgai Tuteran eta, hurrengo urtean, Arteder Bilboko Arte Garaikidearen Azokan aurkeztu zituen bere lanak, Ederti galeriaren eskutik. 1982an bigarren saria eskuratu zuen Eusko Jaurlaritzak antolatutako Gure Artea lehiaketan, eta hurrengo urtea Lanzaroten eman zuen lanean. Handik itzultzerakoan, figurazioari ekin zion gehien bat; 90eko hamarkadan kolore indartsuak nagusitu ziren bere lanetan.\n1990eko hamarkadaren erdialdera Balear Uharteetako Manacorrera joan zen bizitzera, eta han dihardu lanean, nahiz eta ia urtero erakutsi bere lana Euskal Herriko hainbat erakustoki eta galeriatan."}
{"id": "274903", "revid": "105290", "url": "https://eu.wikipedia.org/wiki?curid=274903", "title": "Panislamismo", "text": "Panislamismoa musulmanen mugimendua da, XIX. mendearen bukaeran eta XX. mendearen hasieran sortua, Europako nazioen mendekotasunetik askatu eta herri musulman guztien batasuna lortzeko helburuarekin eratua izan zena. 1871 eta 1897 artean, Yamal al-Din al-Afganik mundu islamiarraren batasun espirituala predikatu zuen eta islamiar herrien independentzia finkatzeko europarren teknika eta zientzia-ezaguerak hartu beharra aldarrikatu zuen. Bere aldetik, Abdulhamid II.ak, Turkiako sultanak (1876-1909), europarrei aurre egiteko, bere herria islamiar estatu buru-bakarra egin nahi izan zuen. Lehen Mundu Gerraren ondoren, Turkiarren Inperioa deseginik, panislamismoa krisian amildu zen eta pitinka panarabismoak hartu zuen haren lekua, kongresu batzuk egin ziren arren (Meka, 1926; Kairo, 1926; Jerusalem, 1931). Azkenik, 1950etik aurrera, Anaia Musulmanen erakundearekin zertxobait indartu zen berriro."}
{"id": "274904", "revid": "46380", "url": "https://eu.wikipedia.org/wiki?curid=274904", "title": "P\u00edo Cabanillas Alonso", "text": "P\u00edo Cabanillas Alonso (Madril, 1958ko abenduaren 9a) espainiar abokatu, enpresaburu eta politikoa da. Uni\u00f3n de Centro Democr\u00e1tico (UCD) alderdiko ministro P\u00edo Cabanillas izan zenaren semea, 1998an Espainiako Irrati Telebistako zuzendari izendatua. Madrilgo Unibertsitate Complutensean egin zituen Zuzenbide-ikasketak eta 1980an lizentziatu zen. Estatu Batuetan sakondu zituen ikasketak, eta, harrezkero, komunikabideen inguruko legegintzaren alorreko aditu gisa lan egin zuen Europan eta Estatu Batuetan. 1985etik aurrera, Europar Batasunaren inguruko zenbait erakundetako kide izan zen, eta, 1989an, New Yorkera aldatu zen News Corporation komunikabideen taldeko abokatu orokor laguntzailearen kargua hartzera. 1991n, PRISA taldean sartu zen; 1993an, Sogecableko zuzendari orokor eta, handik hiru urtera, PRISAko nazioarteko harremanetarako zuzendari hautatu zuten; 1998an, Espainiako Irrati Telebistako zuzendari izendatu zuten, eta 2002an utzi zuen kargu hori. Harrezkero, enpresa pribatuan dihardu."}
{"id": "274905", "revid": "119347", "url": "https://eu.wikipedia.org/wiki?curid=274905", "title": "Jacky Ickx", "text": "Jacques Bernard \"Jacky\" Ickx (Brusela, 1945eko urtarrilaren 1a) belgikar auto-gidari ohia da. Motoziklismoko gidari gisa hasi zuen karrera. Hiru aldiz izan zen moto-kroseko Belgikako txapeldun. 1964an, 2 Formulara pasatu zen (1967an, Europako txapeldun izan zen), eta, aldi berean, turismoen kategorian ere lehiatu zen (Belgikako txapeldun izan zen 1965ean). 1967an, 1 Formulako Ferrari taldean sartu zen, eta 1968an irabazi zuen lehenengo lasterketa: Frantziako Sari Nagusia. Hurrengo urtean, munduko txapeldunorde izan zen Brabham-Ford taldearekin. 1970ean, Ferrari taldera itzuli zen, eta berriz ere txapeldunorde gelditu zen. 1976an, Watkins Glennen izan zuen istripu larriaren ondorioz, 1 Formula utzi eta beste era bateko lehiaketetan parte hartzen hasi zen: sei aldiz izan zen txapeldun Le Manseko 24 Orduetan (1969, 1975, 1976, 1977, 1981 eta 1982), eta, Porsche 856 batekin, beste bi aldiz Munduko Iraupen Txapelketan (1982 eta 1983)."}
{"id": "274906", "revid": "1545", "url": "https://eu.wikipedia.org/wiki?curid=274906", "title": "Jacques Bernard Ickx", "text": ""}
{"id": "274907", "revid": "336", "url": "https://eu.wikipedia.org/wiki?curid=274907", "title": "Julia Levy", "text": "Julia Levy (Singapur, 1934ko maiatzaren 15a) kanadar immunologoa da.\nBiografia.\nVancouver eta Londresko unibertsitateetan ikasketak egin ostean, mikrobiologiako irakasle izan zen Vancouverko Unibertsitatean. Unibertsitateko beste irakasle batzuekin batera, bere botika-konpainia sortu zuen, eta hainbat gaixotasunen eta minbizi-motaren aurkako botika eta tratamenduak ikertzen eta garatzen lan egin zuen.\n1986an, Johnson&amp;Johnson konpainiak eskatuta, fotofrin izeneko gaiaren ikerketa-programaz arduratu ziren, eta 1993an fotofrina maskuriko minbiziaren tratamenduan erabiltzea onartu zuen Kanadako gobernuak. Azaleko, biriketako, urdaileko eta umetoki-lepoko minbizietarako ere erabil daiteke. Gero, artritisa, psoriasia, esklerosi anizkuna eta beste gaitz autoimmune batzuk BPD (BenzoPorphyrin Derivative) izeneko bigarren belaunaldiko botika fotodinamikoekin tratatzeko ikerketa-programa bati ekin zion Julia Levyk."}
{"id": "274908", "revid": "63274", "url": "https://eu.wikipedia.org/wiki?curid=274908", "title": "Ninfa", "text": "Ninfak () edo andderusak maila apaleko jainkosak ziren, iturri, ibai, baso edo mendietan bizi zena. Ninfek zelaien, basoen eta, oro har, izadiaren emankortasuna irudikatzen zuten. \nGenealogia.\nHomeroren poemen arabera Zeusen alabak ziren. Haitzuloetan bizi ziren eta hilkorrak izanik ere, guztiz bizialdi luzea zuten. \nEzaugarriak.\nJainkosa nagusien laguntzaileak ziren (Artemisarenak bereziki), eta goragoko maila bateko beste ninfen zerbitzuan ere izaten ziren (Kalipsorenak edo Zirtzerenak esaterako). Oro har, ez ziren gizonen etsai. Bestalde, amodioarekin zerikusia duten mito askotan azaldu ohi dira Pan edo Priapo jainkoen edo satiroen maitale gisa, nahiz eta Zeus, Apolo, Hermes eta beste askorekin ere harremanak izan zituzten. Bizi-ingurunearen arabera, mota anitzetakoak ziren: \"ozeanidak\" itsas zabaleko ninfak ziren; \"nereidak\" edo itsaso bareko ninfak; \"oreadak\", mendikoak eta haitzuloetakoak; \"alseidak\", arboladietakoak, etab."}
{"id": "274909", "revid": "96586", "url": "https://eu.wikipedia.org/wiki?curid=274909", "title": "Buddy Rich", "text": "Buddy Rich (New York, Ameriketako Estatu Batuak, 1917ko irailaren 30a - Los Angeles, Ameriketako Estatu Batuak, 1987ko apirilaren 2a) bateria-jotzailea eta jazzeko orkestra-zuzendaria izan zen.\nBizitza.\n\"Music-hall\"eko artista-familia batean jaio zen. Bateria jotzen bere kabuz ikasi zuen, eta debuta hemezortzi urte zituela egin zuen Broadwayn. Profesional gisa, 1938an hasi zen Joe Marsalaren orkestran. Ondoren, Bunny Beriganekin (1938), Artie Shawrekin (1939), Tommy Dorseyrekin (1939-1942) eta Benny Carterrekin (1942) batera jo zuen. Ameriketako Estatu Batuetako Armadan bi urte egin ondoren, Tommy Dorseyren zuzendaritzapean itzuli zen musikara (1944-1946). Charlie Venturarekin (saxofoi tenorra) eta Chubby Jacksonekin (kontrabaxua), \"Big Four\" taldea sortu zuen. 1953-1954 bitartean Harry Jamesen orkestran aritu zen, eta ondoren Tommy Dorseyrekin (1954-1955) hasi zen atzera. Europan zehar bira bat egin zuen Harry Jamesekin, 1957an, eta orkestra handi bat sortu zuen 1966an. Azken urteetan telebistako showetan parte hartu zuen, bateria jotzen eta kantatzen."}
{"id": "274910", "revid": "336", "url": "https://eu.wikipedia.org/wiki?curid=274910", "title": "Jessica Tandy", "text": "Jessie Alice Tandy, ezagunagoa Jessica Tandy gisa (Londres, Ingalaterra, 1909ko ekainaren 7a - 1994eko irailaren 11), estatubatuar zinema- eta antzerki-antzezlea izan zen.\nBiografia.\nHamasei urte zituela hasi zen antzezten, eta 1929. urteaz geroztik profesional egin zen. Ospe handia lortu zuen Broadwayko antzokietan Blanche Du Bois pertsonaiarekin, Tennessee Williamsen \"A Streetcar Named Desire\" (1951, \"Desira izeneko tranbia\") lanean. Lan horregatik Tony saria jaso zuen.\nHollywooden \"The Seventh Cross\" (1944) lanarekin egin zuen debuta. Hume Cronynekin batera arrakasta ugari lortu ditu Broadwayn. Elkarrekin lan egin zuten \"The Marriage\" (1954) telebistako saioan.\nEgin dituen filmen artean aipagarriak dira: ' (1951, \"Rommel, basamortuko azeria\"); \"The Birds\" (1963, \"Txoriak\"); \"Cocoon\" (1985); ' (1988, \"Cocoon: itzulera\"). \"Driving Miss Daisy\" (1989, \"Miss Daisy paseatzen\") lanean parte hartu zuen, eta antzezle onenaren Oscar saria eman zioten paper horregatik. Handik bi urtera, bigarren antzezle onenaren Oscar sarirako izendatu zuten \"Fried Green Tomatoes\" (1991, \"Tomate berde frijituak\") lanagatik."}
{"id": "274911", "revid": "512", "url": "https://eu.wikipedia.org/wiki?curid=274911", "title": "Garry Trudeau", "text": "Garry Trudeau (New York, 1948ko uztailaren 21a) estatubatuar karikatura-egilea da.\nYale Unibertsitatean egin zituen ikasketak. 1968tik 1970era, ikasketak amaitu gabe artean, zerrenda komikoak marraztu zituen Yaleko \"Daily News\" egunkarirako, zeinetan unibertsitateko irakasle asko satirizatzen baitzituen. Lizentzia lortu zuenean, Universal Press Syndicate zenak Estatu Batuetako politikarien marrazkiak egiteko kontratatu zuen. Trudeauk lanpostua onartu zuen, eta 1970ean \"Doonesbury\" marrazki-zerrenda 30 egunkaritan azaldu zen, \"Washington Post\" barne. Polemika handia eragin zuen, eta bahitu ere egin zuten zenbaitetan. Irakurleen eskariek, baina, zentsuratutako marrazkietako batzuk argitaratzera behartu zituen egunkariak. Marrazki horiei esker, Pullitzer Saria irabazi zuen 1974an. 1975 inguruan. \"Doonesbury\"k 40 milioi bat irakurle zituen, eta 400 egunkaritan agertzen zen; Britainia Handian, \"The Guardian\" egunkarian azaldu zen."}
{"id": "274912", "revid": "28807", "url": "https://eu.wikipedia.org/wiki?curid=274912", "title": "Garretson Beekman Trudeau", "text": ""}
{"id": "274913", "revid": "58701", "url": "https://eu.wikipedia.org/wiki?curid=274913", "title": "Jean Jaur\u00e8s", "text": "Auguste Marie Joseph Jean L\u00e9on Jaur\u00e8s (Castres, - Paris, ) frantses politikari, historialari eta filosofoa izan zen.\nBiografia.\nFilosofia-irakaslea izan zen Okzitaniako Tolosako Unibertsitatean. Diputatu hautatu zuten 1885ean. Carmauxko meatzarien alde egin zuen 1892an, eta hurrengo urtean haien ordezkari izan zen Diputatuen Ganberan, talde sozialistako buruzagi. Alderdi Sozialistaren sortzaileetako bat izan zen; armada profesionalaren aurka armada herritarra izango zenaren sorrera proposatu zuen. Arbitrajea proposatzen zuen nazioarteko gatazkak konpontzeko.\n\"Histoire socialiste de la R\u00e9publique\" lanaren zuzendaria izan zen, eta beste aldizkari batzuetan ere parte hartu zuen. \"L\u00b4Humanit\u00e9\" egunkaria sortu zuen Aristide Briandekin, 1904an. Ez zuen onartu burges-gobernuekin elkarlanean aritzea, eta grebaren bidez eta beste herrialde sozialistei laguntza eskatuz, gerra galarazten saiatu zen.\nLehen Mundu Gerra eta Jean Jaur\u00e8s.\nLehen Mundu Gerraren hasi baino egun batzuk lehenago hil zuen eskuindar batek. Besteak beste, hilketa honen eraginez, Frantziako gobernuak eta herriak gerrarekin bat egin zuten. Izan ere, Jaur\u00e8s zen Frantziak gerraren aurka zuen gizonik garrantzitsuena.\nJean erail eta berehala eta bere politika arloan bere desagerpenarekin batera, idei eta pertsonai gudazaleek berebiziko indarra hartu zuten beraien aurkari nagusiena hilda baitzegoen."}
{"id": "274914", "revid": "1545", "url": "https://eu.wikipedia.org/wiki?curid=274914", "title": "Liang Shu-ming", "text": ""}
{"id": "274915", "revid": "336", "url": "https://eu.wikipedia.org/wiki?curid=274915", "title": "Rudolf Otto", "text": "Rudolf Otto (Peine, 1869ko irailaren 25a - Marburg, 1937ko martxoaren 6a) alemaniar filosofo eta teologo luteranoa izan zen.\nBizitza.\n1897-1914 urte-bitartean Teologiako eta Filosofiako irakaslea izan zen G\u00f6ttingengo Unibertsitatean; 1914-1917 urteetan, Teologia irakatsi zuen Breslauko Unibertsitatean, eta 1917-1929 urteetan, irakasle izan zen Marburgeko Unibertsitatean. Ottok erlijiotasunaren jatorria aztertu zuen, eta erlijioaren filosofiari egin zion ekarpenik handiena \"Das Heilige\" (1917, \"Santutasuna\") lana izan zen. Jainkoaren handitasun mugagabea, eta gizakiak haren aurrean duen xumetasuna eta miresmena dira liburuko gai nagusiak. Friedrich Schleiermacher filosofoaren eragina izan zuen.\nBeste lan aipagarri batzuk: \"Aufs\u00e4tze das Numinose betreffend\" (1923, \"Numinotasunari buruzko saiakera\"); \"Die Gnadenreligion Indiens und das Christentum\" (1930, \"Graziaren erlijioa Indian eta kristautasuna\"); \"Das Gef\u00fchl des \u00dcberweltlichen\" (1932, \"Lurraz gaindiko sentipena\")."}
{"id": "274916", "revid": "336", "url": "https://eu.wikipedia.org/wiki?curid=274916", "title": "Roman de Renart", "text": "Roman de Renart XII. eta XIII. mende-hasierako poema satiriko frantsesa da.\nEzaugarriak.\nEgile askoren lana da eta 27 atal ditu, binaka errimaturiko zortzi silabako ahapaldiz osaturikoak.\nAnimaliek (Renart azeria, Ysengrin otsoa, Chanteclair oilarra, Noble lehoia, Brun hartza, Tibert katua) eta beren munduak gizarte feudala irudikatzen dute, eta aristokrazia, apaizgoa eta garai hartako literatura-generoen karikatura egiteko erabiltzen ditu egileak.\nRenart azeria, giza adimenaren sinboloa, Isengrin indartsuari, nobleziari, garaitzen zaio bere zuhurtziari eta amarruei esker. Obra horren iturriak antzinateko alegiak (Fedro, Esopo) eta Europako folklorea dira.\nEragina.\nHain arrakasta handia izan zuen, non frantses hizkuntzaz azeria adierazteko erabiltzen zen izen zaharra (\"goupil\") alde batera utzi eta harrezkero protagonistaren izena hartu baitzen (\"Renart &gt; renard\").\nJuan Mari Arzallusek euskarara itzuli du (\"Azeri axiantea\")."}
{"id": "274917", "revid": "28807", "url": "https://eu.wikipedia.org/wiki?curid=274917", "title": "Azeri axiantea", "text": ""}
{"id": "274918", "revid": "28807", "url": "https://eu.wikipedia.org/wiki?curid=274918", "title": "Le Roman de Renart", "text": ""}
{"id": "274920", "revid": "512", "url": "https://eu.wikipedia.org/wiki?curid=274920", "title": "Antunes da Silva", "text": "Armando Antunes da Silva (Evora, 1921 - \"ib.\", 1997) portugaldar kontakizun-idazle eta olerkigilea izan zen. Bere herriko nekazari pobreen aldeko lanean nabarmendu zen, eta jarduera horri eskaini zion literatura-lan askoren edukia; izan ere, lan gehienetan, bai olerkietan zein hitz lauzkoetan, bere herriko nekazari-inguruetako gizarte- eta ekonomia-desberdintasunen gaia erabili zuen.\nAntonio de Oliveira Salazarren diktadurari aurre egin zion, eta horren eraginez erbestean bizi izan zen berrogei urtez. Lehen ipuin-bilduma 1946an eman zuen argitara, \"Gaimirra\" izenburupean; haren ondoren idatzi zituen zenbait olerki-liburu, besteak beste, \"Esta terra nossa\" (1952,\" Gure lur hau\") eta \"Canzoes do vento\" (1957,\" Haizearen abestiak\"). Geroago eleberrigintzan murgildu zen, arrakasta handiz, eta hiru maisulan eman zituen argitara: \"Su\u00e1o\" (1960), \"Alentejo \u00e9 sangue\" (1966) eta \"Terras velhas semeadas de novo\" (1976)."}
{"id": "274922", "revid": "336", "url": "https://eu.wikipedia.org/wiki?curid=274922", "title": "Laurens Van der Post", "text": "Laurens Van der Post (Philippolis, 1906ko abenduaren 13a - Londres, 1996ko abenduaren 16a) hegoafrikar idazlea izan zen.\nBere obra guztia Afrikako herrietako kultura zabaltzeko asmoaz idatzia dago. Lehen eleberria \"Probintzietan\" (1934) Hegoafrikako arrazakeriaren aurkako lehen salaketetako bat izan zen. Bigarren Mundu Gerran hiru urte igaro zituen kontzentrazio-esparru batean, eta esperientzia hartan oinarri hartuta \"Hazia eta ereilea\" (1963) eta \"Ilberriko gaua\" (1970) idatzi zituen. Bi liburu horietako lehenengoan oinarri hartuta \"Eguberri on, mister Lawrence!\" filma egin zen, 1983an. Beste zenbait lan aipagarri: \"Flamenko luma\" (1955); \"Jung eta gure garaiko historia\" (1976); \"Beste pertsona bat izan\" (1982); \"Blady\" (1991). Boskimanoen kulturarekin eta zibilizazioarekin liluratuta, \"Kalahariko mundu galdua \"(1958), \"Ehiztariaren bihotza\" (1961), \"Marisorgin baten kantua\" (1975), \"Boskimano baten testamentua\" (1984), eta \"Boskimano zuri batekin paseeran\" (1986) idatzi zituen."}
{"id": "274923", "revid": "512", "url": "https://eu.wikipedia.org/wiki?curid=274923", "title": "Epomophorus labiatus", "text": "Epomophorus labiatus Epomophorus generoko animalia da. Chiropteraren barruko Pteropodidae familian sailkatuta dago."}
{"id": "274924", "revid": "96586", "url": "https://eu.wikipedia.org/wiki?curid=274924", "title": "William Randolph Hearst", "text": "William Randolph Hearst (San Frantzisko (Kalifornia), AEB, 1863ko apirilaren 29a - Beverly Hills, AEB, 1951ko abuztuaren 14a) politikaria eta enpresaburua izan zen.\nBizitza.\nBerrogeitik gora egunkariren eta aldizkari-sail baten jabea, besteak beste, New Yorkeko \"Morning Journal\" eta \"New York American\"en jabea. Kazetaritza sentsazionalista sustatu zuen, eta hartaz baliatu zen eragin handiko kanpainak bultzatzeko. Ezagunenetariko bat Estatu Batuek, Kubaren auzia zela medio, Espainiaren aurka aldarrikaturiko gerrarena da. Izan ere, Hearstek era guztietako hilketak egotzi zizkien espainiarrei egunkarietan; hala, hein handi batean, Estatu Batuen esku-hartzearen (1898) eragile izan zen.\nBide beretik, \"arrisku horia\" izenaz ezagutu zenaren zabaltzailea izan zen, Asia aldeko herrialdeetatik Mendebalderantz etor zitekeen arriskuarena, alegia. Politikan saiatu arren, ez zuen ondorio onik lortu.\nHearsten bizitza izan zen Orson Wellesen \"Citizen Kane\" filmaren inspirazio-iturria."}
{"id": "274925", "revid": "512", "url": "https://eu.wikipedia.org/wiki?curid=274925", "title": "Ikazkinak", "text": "Ikazkinak () XIX. mendearen hasieran Italiako hegoaldean masoi mugimenduko adar gisa osatu zen elkarte sekretua izan zen.\nHistoria.\nIkazkinen mugimendua Napoliko Erresuman sortu zen 1812. urte aldera, Joachim Murat, Napoleonek ezarritako erregea, agintetik kendu eta Fernando IV.a eta Maria Karolina Bi Sizilietako errege-erreginak berriro ezartzeko asmoz. Helburu hura lortutakoan (1815), ikazkinak ideia liberalen alde borrokatu ziren austriarren eta monarkia absolutuen aurka eta matxinadak bultzatu zituzten Napolin (1820), borboien aurka, eta Piemonten (1821).\nMazzinik 1831. urtean sortu zuen \"Giovine Italia\" elkarte sekretuak hartu zuen ikazkinen lekukoa. Ikazkinen barne-antolamendua masoien logien modukoa zen. Mugimendua Frantziara (1821-1822, monarkiaren berrezarpenaren aurka) eta Espainiara (ikazkin errepublikazaleak, 1858tik aurrera) igaro zen ondoko urteetan.\nItaliaren bateratzearen aldeko matxinadak.\n1817.\nLehen ikazkin-matxinada Maceratan saiatu zen, Aita Santuen Lurraldean, 1817ko ekainaren 24tik 25erako gauean, baina Aita Santuaren poliziak, prestaketen berri izan zuenean, ekintza itzali zuen jaio aurretik. Hamahiru konspiratzaile heriotzara kondenatuak izan ziren, eta, ondoren, Pio VII.a Aita Santuak barkatu zituen.\nUrte bereko uztailean, austriar tropek \u2014oraindik Napolin zeuden, Borboiak tronura itzuli ondoren\u2014 Bi Sizilietako Erresumatik erretiratzea osatu zuten, eta Laval Nugent von Westmeath austriar jenerala bi Sizilietako armadaren komandante goren eta gerra ministro bihurtu zen.\n1820-1823.\nC\u00e1dizko espainiar portuan, 1820ko urtarrilaren 1ean, Simon Bolivarren matxinada Hego Amerikan zapaldu behar zuten indar militarren ofizialek ez zuten ontziratu nahi izan. Euren erabakia Espainia osora hedatu zen, Fernando VII.a erregea 1812ko C\u00e1dizko Konstituzioa berriz ere urte bereko martxoaren 10ean onartzera behartuz. Gertaera hauen albisteak ikazkin italiarren arima piztu zuen eta 1820-1821 urteetako altxamendu konstituziogileak eragin zituen, guztiek erregimen absolutisten pixkanakako liberalizazioa helburu izan zuten arren, hala ere, Estatutik estatura eta hiritik hirira konnotazio ezberdinak hartu zituzten.\nSizilian matxinada separatista bat lehertu zen 1820ko uztailaren 15ean, Palermon 1812ko Siziliako Konstituzioa berrezarri zuen gobernu bat eratuz. 1820ko azaroaren 7an, Borboiek armada bat bidali zuten Florestano Peparen aginduetara (geroago Pietro Colletta jeneralak ordezkatu zuena), Sizilia birkonkistatu zuena gudu odoltsuen bidez eta monarkia absolutua berrezarri zuena, Sizilia Napoliren mende jarriz.\nNapolin, 1820ko uztailaren 1ean hasi ziren Michele Morelli (1790-1822) eta Giuseppe Silvati (1791-1822) ofizial gazteen eskutik, hiria hartzearekin amaitu ziren: Guglielmo Pepe jeneralak, matxinatuen buruak, lortu zuen Fernando I.ak konstituzio bat sinatzea.\nAltxatu ziren estatuetan ordena berrezartzeko, Aliantza Laukoitzaren europar potentziak, 1820ko abenduan bildu ziren Troppauko Kongresuan. Fernando I.a, 1821eko urtarrilean Ljubljanan hurrengo Kongresura deitua, gobernu iraultzaileak hara joateko baimena eman zion, zinpean, konstituzioa europar biltzarraren aurrean defendatzeko. Erregeak, baina, napolitar Parlamentuarekin irtetean hartutako konpromisoak ezeztatuz, austriarren esku-hartze militarra eskatu zuen, hauen tropak penintsulatik jaitsi zirelarik. Austriarrek Pepek zuzendutako armada napolitarra garaitu zuten Antrodocoko guduan 1821eko martxoaren 7an eta Napoli konkistatu zuten martxoaren 23an. Konstituzioa baliogabetua izan zen eta 30 iraultzaile hiltzera kondenatu zituzten (horien artean Pepe, Morelli eta Silvati).\nPalermon, 1821eko abuztuan, hogei \"ikazkin-salmenta\" antolatu ziren, gobernua boteretik kentzeko eta Espainiako konstituzioa ezartzeko; matxinada Bonaventura Calabr\u00f3 apaizak gidatu zuen, 1822ko urtarrilaren 12rako aurreikusitako matxinada bat antolatu zuena, \"Siziliar bezpera\" berri bat sortuz. Hala ere, bileren segidak polizia borboitarraren susmoa piztu zuen, konspiratzaile bat traizionatzeko konbentzitu zuena. Urtarrilaren 11ko gauean hasi ziren lehen atxiloketak eta aitorpenak, biharamunean gertatutako matxinada saiakera herabe bat erreprimitu eta konspiratzaileak espetxeratu egin zituzten. Urtarrilaren 31n, bederatzi konspiratzaile, horien artean bi apaiz, hiltzera kondenatuak izan ziren, eta euren buruak, burdinazko kaioletan itxita, Porta San Giorgion eskegita egon ziren 1846 arte.\nBasilicatan, Ikazkinen matxinaden sustatzaileen artean Domenico Corrado doktorea eta Francesco eta Giuseppe Venita anaiak zeuden, iragan borboitarren soldaduen artean, alferrik saiatu zirenak eskualde osoa altxatzen Konstituzioa babesteko. Bere jarduera subertsiboak itzaltzeko, Borboien gobernuak Roth austriar jeneralak zuzendutako erregimentu bat bidali zuen. Calvellon aurkitu ondoren, hiltzera kondenatu zituzten beste iraultzaile batzuekin batera fusilatze bidez. Corrado Potenzara eraman zuten eta bertan fusilatu zuten, 1822ko martxoa eta apirila artean.\nNapolin errebeldeen helburu bakarra konstituzioa aldarrikatzea zen bitartean, Turinen 1821eko urtarrilean lehertu zen matxinadak austriarren aurkako tentsioak eta antsietateak hartu zituen, hiri horretan jada lehenago agertu zirenak savoiatarren poliziak odolez itzalitako ikasleen altxamenduekin. Azken matxinada honek Viktor Emanuel I.a Savoiakoaren abdikazioa eragin zuen. \"Risorgimento\"ko ikurrak ziren gizon batzuek parte hartu zuten, horien artean Santorre di Santa Rosa. Altxamenduak Carlos Felix Sardiniakoa erregea Turinera itzultzean eta Austriako tropen esku-hartzearekin amaitu ziren, berak hala eskatuta.\nMilanen ere, alderdi abertzale eta anti-austriar batek parte hartu zuen altxamenduetan, hauen inspiratzaileen artean Piero Maroncelli Forl\u00eckoa aipa daiteke, Austriako Poliziak atxilotu zuena. Dokumentu konprometigarri batzuen aurkikuntzak, agintariei Federico Confalonierik ere parte hartu zuen matxinada zapaltzea ahalbidetu zien. Confalonie, matxinadak porrot egin eta berehala, Spielbergeko gotorlekuan giltzapetua, Maroncelli eta Silvio Pellico hilabete batzuk lehenagotik atxilotuta zeuden lekua. Ondorengo errepresioek erbestera bultzatu zituzten italiar abertzale asko, Antonio Panizzi kasu, atzerrian jarduten jarraitu zuena, propagandistikoki konprometituz eta Italiako arazoa konpontzeko interesa zuten atzerriko potentzietako pertsona ospetsuekin harremanak ezarriz.\nModena eta Reggioko dukerrian poliziak konspirazio ikazkin bat aurkitu zuen, honen errepresioa bederatzi heriotza zigorrekin amaitu zelarik: zazpi presok ihes egitea lortu zuten, eta, beraz, euren irudia zintzilikatu zuten; beste bati hamar urteko kartzela-zigorra ezarri zitzaion trukean, eta burua moztuta exekutatu zuten bakarra, Giuseppe Andreoli apaiza izan zen.\nMatxinada liberalen garaia 1823ko irailaren amaieran amaitu zen, Espainian C\u00e1diz errenditu ostean, Trocaderoko guduaren ondorioz, non Karlos Alberto Sardiniakoak ere parte hartu zuen. Gudu hori Luis XVIII.aren frantziar indarrek irabazi zuten eta Aliantza Santuak Espainian monarkia absolutua indarrez berrezartzeko zuen boterearen ondorioz. Hirurteko Liberalari Hamarkada Deitoragarria jarraitu zion Espainian.\n1824-1847.\nElimila-Romagnan, 1824an, Ravenako poliziaren zuzendari Domenico Matteucci \"Carbonari\"en konspirazio baten ondorioz hil ondoren, Agostino Rivarola kardinala erreprimitzera bidali zuten. Rivarolak 1825eko abuztuaren 31n epaiketa egin eta gizarte maila guztietako 514 pertsona zigor ezberdinetara kondenatu zituen. Ondoren, hiltzera kondenatutako zazpi lagunei zigorraren kommutazioa eta barkamena eman zitzaien beste askorentzat. Erroman, 1825ean, justizia pontifizioak masoneria zapaldu zuen, Angelo Targhini eta Leonida Montanari burua moztu zieten, behin baino gehiagotan damutzeko eskatu ondoren.\n1828an matxinada berriak gertatu ziren Cilentoan, 1820an Bi Sizilietako Erresuman eman zen Konstituzioaren berrezartzea lortzeko. Matxinatuen saiakera tragikoki amaitu zen hogeita hamahiru heriotza-epaiekin, eta Boscoko herria kanoikadekin suntsitu zuen Del Carretto mariskalak. Modenako dukerrian, 1831ko otsailaren 3an, porrot egin zuen Ciro Menottiren altxamendu herrikoi bat saiatu zen: Menotti eta Vincenzo Borelli urkatuak izan ziren.\nEmilia-Romagnan, 1831n, Italiako Probintzia Batuen estatu txikia erreprimitua izan zen 1831ko martxoaren 25ean Celleko guduan, Riminin. Gudu honetan tropa austriarrak lehen aldiz aurkitu ziren soilik italiarrez osatutako gudaroste bat. Aurreko egunetan Giuseppe Sercognani Pesaroo Guardia Nazionaleko komandanteak zuzendutako boluntario zutabea, Erromarantz zihoazela Probintzia Batuen gobernuaren izenean, Rietin garaitu zuten (1831ko martxoaren 8-11) aita santuen tropek. Altxamendu hauen ondorioz, Erroman zeuden europar potentzien ordezkariek 1831ko maiatzean Gregorio XVI.a aita santuari memorandum bat eman zioten, non Aita Santuari erreforma administratibo sakonak eskatzen zizkioten, 1831ko uztailaren 5eko ediktu baten bidez partzialki onartuak izan zirenak.\n1832an Romagnako matxinada berriz hasi zen, indar sanfedistekin batera Albani kardinalak erreprimituta. Urtarrilaren 20an eta 21ean Guardia Zibilarekin izandako lehen liskar baten ondorioz Cesena eta Forl\u00ecko sarraskia gertatu zen. Beste gudu batzuk urtarrilaren 24an Faenzan gertatu ziren eta urtarrilaren 25ean Forl\u00ec hirian. Aita Santuaren eta Austriako tropak elkartu eta Bolonian urtarrilaren 26an sartu ziren, matxinadarekin amaituz. Austriarren Boloniako esku-hartzea orekatzeko, frantziarrek, otsailaren 26an, itsas espedizio batekin Ancona okupatu zuten, eta bertan sei urtez egon ziren. Nolan, 1832ko abuztuan, matxinada txiki bat gertatu zen, Angelo Peluso fraideak zuzendua. Azkar erreprimitu zuten eta fraidearen heriotza zigorrarekin amaitu zen, Luigi d'Ascoli eta Domenico Morici taldekideekin batera; beste 28 matxinoei zigor txikiagoak ezarri zitzaizkien.\n1834an, Mazzinik antolatua eta Ramorinok landan zuzendua, Savoiaren inbasioak ez zuen matxinada errepublikarrik eragin Sardiniako Erresuman. Aldi berean, Genovan, Garibaldik Savoiatarren Armadaren matxinada bat antolatu zuen. Saiakera iraultzaile hauen porrotak, Garibaldiren ihesa eragin zuen, Savoiako poliziatik ihesi, Hego Amerikara erbesteratu zen.\n1835eko martxoan Leopoldo Borboi-Bi Sizilietakoa Siziliako Erresumako teniente kargutik kendu zuten, bost urte lehenago Fernando II.a anaiak emandako kargua. Leopoldok uharteko liberalen adostasuna lortu zuen, eta, horregatik, Metternichtarren susmoak zituzten Orleanseko ondorengo batekin ezkonduko zenarena, bere botereak handitzeko saiakera gisa. 1837ko uztailaren 12an, koleraz kutsatutako itsasontzi bat portura iristeari buruzko zurrumurru kontrolatugabeen ondorioz, Messinan matxinada piztu zen, egun gutxiren buruan, 1812ko Konstituzioa berrezartzea eskatzen zuten Catania eta Siracusako matxinadek jarraituta; Siziliako altxamendu hauek Del Carrettok erreprimitu zituen eta abertzale askoren fusilamenduarekin amaitu ziren. Hil bereko 23an, Abruzzo ko Pennen altxatu ziren, Domenico de Caesarisen buruzagitzapean; matxinada Tanfano Koronelak erreprimitu zuen eta zortzi errebelderen fusilamenduarekin amaitu zen. Tanfano lau urte beranduago hil zuten, L'Aquilan, 1841eko irailaren 8an, borboitarren aurkako altxamenduan, beste hiru matxinatu ere fusilatu zituzten egun berean.\nFlorentzian, 1844ko azaroaren 28an, Toskanako Dukerri Handiaren, Modena eta Reggioko Dukerriaren eta Parmako eta Piacenzako Dukerriaren gobernuek Florentziako Ituna sinatu zuten, 1815ean Vienako Kongresuak Lunigiana eta Garfagnanako hiru estatuen artean aurreikusitako lurralde aldaketa txikiei buruzkoa. Kronologikoki, italiar populazioak, kontsulta plebiszitariorik gabe, Vienako akordioen arabera erabakitako subiranotasun aldaketa baten menpe egon ziren azken aldia da.\n1845eko irailean Pietro Renzik, ehun bat abertzalerekin, Rimini okupatu zuen, gainontzeko Romagnan matxinada pizteko itxaropenarekin, altxamenduek ez zuten nahi bezalako eraginik izan, eta matxinada aita santuaren mertzenario eta boluntarioek ezabatu zuten; altxamendu hauetan zehar Luigi Carlo Farinik, garai hartan Luccan erbesteratua, \"Di Rimini Principi Manifestua\" idatzi zuen:"}
{"id": "274926", "revid": "10891", "url": "https://eu.wikipedia.org/wiki?curid=274926", "title": "Sokoto", "text": "Nigeriako ipar-mendebaleko estatua. 102.535\u00a0km2 (Nigeriako bigarren estatua da eremuari dagokionez) eta 4.392.391 biztanle (1991). Lurralde idorra da (basamortu-lurraldea Nigerreko mugan), eta sabanako landareak eta zuhaixka arantzadunak dira landare ugarienak. Nekazaritza da ekonomia-jarduera nagusia.\nHistoria.\nFulanien eta hausen \"jihad\" edo erlijio-gerren ondoren, fulanien esku geratu zen Sokotoko lurraldea (1808), eta fulanien inperio handia eratu zen. 1903an britainiar gudarosteek fulaniak menderatu zituzten, eta inperioa Nigeria iparraldeko babespeko herrialdearen parte bihurtu zen. Nigeriak independentzia eskuratu zuenean, Nigeriako Iparraldeko eskualdea osatu zuen, eta Ipar-mendebalekoa 1967tik aurrera. Gaur egun, Sokotoko estatuak fulanien inperioko emirerri handienak izan ziren Sokoto eta Gwandu emirerriak eta Kontagore emirerria izan zen lurraldearen iparraldea hartzen ditu."}
{"id": "274927", "revid": "119347", "url": "https://eu.wikipedia.org/wiki?curid=274927", "title": "Jose Frantzisko Aizkibel", "text": "Jose Frantzisko Aizkibel Epelde (Azkoitia, Gipuzkoa, 1798ko martxoaren 9a - Toledo, Espainia, 1864ko ekainaren 17a) bibliografoa eta hiztegigilea izan zen.\nBizitza eta lanak.\nAzkoitian jaioa, latina espainiera baino lehenago ikasi zuen. Erroman kalonje baten zerbitzuan jardun zuen, eta kultura zabalaren jabe egin. Gero, Granada Ega dukearen idazkari berezi gisa Europan zehar ibili zen, bere heziera sakonduz. Euskaraz idatzitako liburuak bilatzeari ekin zion etengabe, eta eskuratzen zuen bakoitzari buruzko azalpen zehatza utzi zuen bere \"De la Bibliograf\u00eda y Literatura Bascongada \"izenburuko eskuizkribuan. Garibairen errefrauen iruzkin- eta interpretazio-lanaren ardura hartu zuen, Espainiako Historiako Akademiaren gomendioz.\nUtzi zuen obrarik garrantzitsuena hiztegia da: \"Diccionario Basco-Espa\u00f1ol titulado Euskeratik Erderara biurtzeko Itztegia\" (1885). Tolosan argitaratu zen hiztegi horrek Larramendi du iturburu nagusi \u2014nahiz eta euskaratik erdarara idatzia egon, Larramendirena ez bezala\u2014 eta bertan \"k\", \"z\" eta \"g \"hizkiak beren gaurko balioarekin erabiltzen dira, lehen aldiz Hegoaldean."}
{"id": "274928", "revid": "10891", "url": "https://eu.wikipedia.org/wiki?curid=274928", "title": "Jos\u00e9 Lerga Donamaria", "text": "Jos\u00e9 Lerga Donamaria (San Martin Unx, Nafarroa, 1817 - \"ib.\", 1892ko maiatzaren 26a) nafar buruzagi karlista izan zen.\nBiografia.\n16 urte besterik ez zituela, Lehen Karlistaldian Eraso koronelaren agindupean jarri zen. Katalunian eta Portugalen borrokatu ondoren, Huescako lurretan atxilo hartu zuten. Preso liberalen ordez trukatu zuten, eta Kataluniara borrokara zihoala, zauritu egin zuten, Huescan, lehenengo aldiz. Osatu eta gero, bigarrenez zauritu zuten Herrerako guduan (Aragoi), eta teniente koronel kargua eskuratu zuen. Eloko guduan, hirugarrenez zauritu zuten. Bergarako besarkadaren ondoren, Frantziara erbesteratu eta hamahiru urtez egon zen bertan. Hirugarren Karlistaldian, Areatzako erasoan, laugarrenez zauritu, eta atxilo hartu zuten. 1875ean, mariskal izendatu zuten. Nafarroako komandante nagusi eta Lizarrako gobernadore militar izan zen, bestalde. Harena da \"Breve rese\u00f1a de la vida militar de don Jos\u00e9 Lerga escrita por \u00e9l mismo\" obra biografikoa (1892)."}
{"id": "274929", "revid": "95298", "url": "https://eu.wikipedia.org/wiki?curid=274929", "title": "Javier Cillero", "text": "Javier Cillero Goiriastuena (Bilbo, Bizkaia, 1961eko azaroaren 30a) bizkaitar idazle eta itzultzailea da. Kazetaritza eta Itzulpengintza ikasketak egin ondoren, Renoko Basque Studies Program-en ibilia da euskal literatura lantzen. 1994an argitaratu zuen lehen narrazioa, Lizardi Saria jasotakoa: \"Eddy Merckxen gurpila\". Harrezkero \"Norena da Virginia City?\" (1995) kronika-liburua, \"Uztailaren 4a, Renon\" (1999) antzerki-lana, eta \"Hollywood eta biok\" (1999) ipuin liburua plazaratu ditu. \"Baiona Blues\" lanarekin Ignacio Aldecoa Ipuin Lehiaketa irabazi zuen 1996an. Igartza Saria eta Donostia Hiria Saria ere eskuratu ditu. 2001ean gazteentzako abentura-liburu bat argitaratu zuen: \"Thailandiako noodle izugarriak\", eta 2006an, Renon kokatua dagoen kontakizun liburu bat: \"Ero hiria\". Bestalde, hainbat idazleren literatura-lanak euskarara itzuli ditu, hala nola Mark Twain, Roald Dahl, Charles Dickens, Robert Bloch, Ross Macdonald eta Ernest Hemingwayrenak."}
{"id": "274930", "revid": "688", "url": "https://eu.wikipedia.org/wiki?curid=274930", "title": "Joni Mitchell", "text": "Joni Mitchell (Fort Macleod, Alberta, ), Roberta Joan Anderson jaioa, kanadar abeslaria eta musikagilea da. Chuck Mitchell musikariarekin ezkondu zen eta harengandik hartu zuen izena. 1967an, New Yorkera joan zen, eta han argitaratu zuen bere lehen diskoa: \"Song to a Seagull\" (1968). 1968an, Judy Collinsek Mitchellen zenbait kantu grabatu zituen, \"Both Sides Now\", besteak beste, eta arrakasta handia izan zuen. Arrakasta handi horri esker, Mitchellen diskoak ere zabaltzen hasi ziren. Aurrerago, Kaliforniara joan zen bizitzera, eta han grabatu zituen bere diskorik ezagunenak: \"Clouds\" (1969), \"Ladies of the Canyon\" (1970), \"Blue\" (1971), \"Court and Spark\" (1974) eta \"Turbulent Indigo\" (1994). Bere musika barnekoia eta lirismo handikoa da, eta jarraitzaile ugari ekarri zizkion. Beste disko batzuetan, \"Hejira\" (1977) eta \"Mingus\" (1979) diskoetan esaterako, bere ohiko rock eta folk musikaz harago, jazz musika ere sartu zuen. Beste disko batzuk: \"Shadows and Light\" (1980), \"Wild Things Run Fast\" (1982), \"Dog Eat Dog\" (1985), \"Chalk Mark in a Rainstorm\" (1988), \"Night Ride Home\" (1991), \"Turbulent Indigo\" (1994), \"Taming the Tiger\" (1998), \"Both Sides Now\" (2000), \"Travelogue\" (2002), \"Shine\" (2007)."}
{"id": "274931", "revid": "28807", "url": "https://eu.wikipedia.org/wiki?curid=274931", "title": "Roberta Joan Anderson", "text": ""}
{"id": "274932", "revid": "96586", "url": "https://eu.wikipedia.org/wiki?curid=274932", "title": "Joyce Carol Oates", "text": "Joyce Carol Oates (Lockport, New York, AEB, 1938ko ekainaren 16a -) estatubatuar idazlea da.\nBiografia.\nHizkuntza eta ingeles-literaturako ikasketak egin zituen. Estatu Batuetako kontakizun onenen antologia bat prestatu ondoren, literaturan buru-belarri murgiltzea erabaki zuen. Kontakizun-liburuak argitaratu zituen lehenbizi: \"By the North Gate\" (1963), \"Upon the Sweeping Flood And Other Stories\" (1966). Bien bitartean, bere lehenengo eleberria argitaratu zuen, \"With Shuddering Fall\" (1964). Gero, 1969an, \"Them\" argitaratu zuen, \"A Garden of Earthly Delights\" (1967) eta \"Expensive People\" (1968) eleberriekin batera trilogia bat osatu zuena.\nJoyce Carol Oatesen eleberri guztiak errealismo sozialaren eta eleberri gotikoaren nahasketa moduko bat dira; azaltzen diren pertsonaiak bizitza-esperientzia handikoak dira beti, eta amaiera tragikoa izaten dute sarritan.\nBeste lan batzuk: \"Bellefleur\" (1980), \"American Appetites\" (1989), \"What I Lived For\" (1994), \"Zombie\" (1995), \"Will You Always Love Me? And Other Stories\" (1996), \"Man Crazy\" (1997), \"Broke Heart Blues\" (1999), \"Blonde\" (2000), \"Middle Age: A Romance\" (2001), \"I'll Take You There\" (2002), \"The Tattooed Girl\" (2003), \"Missing Mom\" (2005), \"Black Girl / White Girl\" (2006), \"The Gravedigger's Daughter\" (2007), \"My Sister, My Love\" (2008), \"Wild Nights!\" (2008), \"Little Bird of Heaven\" (2009), \"Dear Husband\" (2009), \"A Fair Maiden\" (2010), \"Sourland: Stories\" (2010), \"Give Me Your Heart: Tales of Mystery and Suspense\" (2011)."}
{"id": "274933", "revid": "1545", "url": "https://eu.wikipedia.org/wiki?curid=274933", "title": "Jovan Risti\u0107", "text": "Jovan Risti\u0107 (; Kragujevac, 1831ko urtarrilaren 16agreg./urtarrilaren 4ajul. - Belgrad, 1899ko irailaren 4agreg./abuztuaren 23ajul.) serbiar politikaria izan zen.\nBiografia.\nFrantzian eta Alemanian egin zituen ikasketak eta Mihailo Obrenovi\u0107 printzearen ordezkari izan zen Konstantinoplan 1861-1867 urteetan. Milan Obrenovic bigarren printzeorde izendatu zuten 1868an, eta konstituzio berria prestatu zuen 1869-1872 bitartean, printzea adin nagusira heldu bitartean. 1872an, lehen ministro eta Kanpo Arazoetarako arduradun nagusi izendatu zuten; haren ekinaz bihurtu zen Serbia hegoaldeko estatu eslaviarren buru. 1876-1878 urteetan Serbiaren independentzia osoa eskuratu zuen turkiarrengandik, baina ekonomian ez zuen horrelakorik lortu, ondoren izenpetu behar izan zuen hitzarmenaren, Austria eta Hungariaren artekoaren, arabera (1881). 1889an itzuli zen aginpidera, erregeorde gisa, Milan Obrenovicek erregetza utzi ondoren, eta Errusiarekiko aliantzen alde jokatu zuen beti aurrerantzean. 1893an utzi zuen politika."}
{"id": "274934", "revid": "512", "url": "https://eu.wikipedia.org/wiki?curid=274934", "title": "Allen Ginsberg", "text": "Allen Ginsberg (Paterson, New Jersey, 1926ko ekainaren 3, - New York, 1997ko apirilaren 5). Estatu Batuetako poeta, idazlea, irakaslea, ikonoklasta, mugimendu alternatiboen partaide ospetsu eta puskatzailea.\nBiografia.\nColumbiako Unibertsitatean ikasketak egin ondoren, Hego Amerikan, Ipar Afrikan, Europan eta Indian izan zen. William Carlos Williams-en babespean, lehen poemak argitaratzen hasi zen: \"Howl and Other Poems\", 1956; \"Kaddish and Other Poems\", 1961; \"Reality Sandwiches and Later Poems\", 1963; \"Baby Poems\", 1968. \"Beat belaunaldia\" deiturikoan, poeta ezagunen artekoa da Ginsberg, Jack Kerouac, William Burroughs eta Carl Salomonekin batera. Jazza, droga eta oro har baztertuen mundua agertzen du bere lanetan, Estatu Batuetako gizartearekiko kritika zorrotzarekin batera. \"Zen\" filosofiarekiko lilura berezia zuen. Hauek ditu azken lanak: \"Cosmopolitan Greetings: Poems 1986-1992\" (1994), \"Journals 1954-1958\" (1995). Hil zen arte, Literatura kritikako irakasle izan zen Columbiako Unibertsitatean (Nueva York).\n\"Ulua\" I eta II.\nBere poema epiko \"Howl\" ziur aski bere lan ezagunena izan daiteke. Hasierako lerroa, \"Nire belaunaldiko buru argienak ikusi ditut suntsituta / eromenez\" askotan errepikatua izan da. Testuaren bitartez olerkariak kapitalismoaren indar txikitzailea eta gizartearen konformismoa horren aurrean salatu nahi zuen. Poemaren lehenengo partea, Carl Solomoni eskainita, 1955eko urrian San Franciscoko arte areto batean Allen Ginsberg eta Jack Kerouacek antolatutako poesia errezitalean irakurri zuen Ginsbergek. Arrakasta erabatekoa izan zen eta hurrengo urtean, 1956an, City Ligths Books-eko editorea zen Lawrence Ferlinghettik \"Howl and Other Poems\" poema liburuan argitaratu zuen. Liburuak hasieran ez zuen bide luzea egin: lizuna zela eta, bahitua izan zen. Horri esker adierazpen askatasunaren aldeko kanpaina handi bat antolatu zen eta, azkenik, Clayton W. Horn epailak gizarte intereseko poema deklaratu zuen, debekua altxatuz. Ordurako \"Ulua\" Beat belaunaldiaren ikurra bilakatua zen.\n\"Ulua\"ren bigarren atala Ginsbergek peiote drogaren eraginpean idatzi zuen. Horretan idazlearen grina esperimentala ikus daiteke eta zen drogen eraginez idatzi zuen azken aldia izan; esaterako LSDz ere esperimentatu zuen.\n\"Ulua\" poema Harkaitz Canok euskaratu zuen (Susa, 2005). \nKanpo estekak.\n[[Kategoria:Ameriketako Estatu Batuetako poetak]]\n[[Kategoria:Hippie mugimendua]]\n[[Kategoria:Estatubatuar juduak]]\n[[Kategoria:Beat belaunaldia]]\n[[Kategoria:Ameriketako Estatu Batuetako idazleak]]\n[[Kategoria:Ameriketako Estatu Batuetako anarkistak]]\n[[Kategoria:Hippie mugimendua]]\n[[Kategoria:Ameriketako Estatu Batuetako budistak]]\n[[Kategoria:LGBT literatura]]\n[[Kategoria:Gizon homosexualak]]\n[[Kategoria:Budismora konbertituak]]\n[[Kategoria:LGBT juduak]]\n[[Kategoria:New Yorken hildakoak]]\n[[Kategoria:Gibeleko minbiziaren ondorioz hildakoak]]"}
{"id": "274935", "revid": "336", "url": "https://eu.wikipedia.org/wiki?curid=274935", "title": "Kotxintxina", "text": "Kotxintxina (, ) frantsesek Vietnamgo hegoaldeko lurraldeari eman zioten izena da. Historikoki izen hauek eduki zituen vietnameraz: \"Gia \u0110\u1ecbnh\" (1779\u20131832), \"Nam K\u1ef3\" (1834\u20131945), \"Nam B\u1ed9\" (1945\u201348), \"Nam ph\u1ea7n\" (1948\u201356), \"Nam Vi\u1ec7t\" (1956\u201375), eta azkenean \"Mi\u1ec1n Nam\".\nKanbodiako ekialdean zegoen, Siamgo golkoaren ertzean, Hegoaldeko Txinako itsasoaren hegoaldean. 64.100 km2. Hiriburua, Saigon (egun, Ho Chi Minh).\nEkonomia.\nNekazaritza (arroza batez ere, artoa, patata, kokoak, kotoia) eta arrantza dira ekonomia-jarduera nagusiak.\nHistoria.\nChampa eta Khmer erresumetan banatua izan da mendeetan zehar Kotxintxinako lurraldea. XV. mendean hartu zuen Kotxintxina Le Thanh Tong enperadore vietnamdarrak. Nguyen familiaren mende egon zen XVII-XVIII. mendeetan, eta Txinaren esku geroago. Frantsesek bere mendeko lurralde egin zuten Saigon 1859. urtean. Bigarren Mundu Gerra amaitutakoan Viet Minh-en mende geratu zen Saigon, baina britainiarrek Kotxintxina hartu zuten Saigon frantsesen esku uzteko (1945). 1949 arte egon zen Kotxintxina frantsesen esku."}
{"id": "274938", "revid": "56334", "url": "https://eu.wikipedia.org/wiki?curid=274938", "title": "Vidal de Nicol\u00e1s", "text": "Vidal de Nicol\u00e1s Moreno (Portugalete, - 2016ko urriaren 26a) bizkaitar poeta izan zen. Frantziara erbesteratu zen Espainiako Gerra Zibilean eta Frantziako Argel\u00e8s-sur-Mer hiriko kontzentrazio-esparruan egon zen atxiloturik 1940-1941 urteetan. 1943. urtean itzuli zen Bilbora, baina 1958. urtean atxilotu zuten bigarrenez, artista- eta intelektual-talde batekin batera. \n1962. urtean kartzelatu zuten hirugarrenez PCEko kide zela salaturik. Azken urteetan Ermuko Foroaren bozeramaile-lanetan nabarmendu zen. Euskal nazionalismoa garrazki kritikatu zuen, bereziki azken urteetan.\n\"4 poetas de hoy\" bilduman eman zituen argitara bere lehen poemak (1960). \"Estampa Popular de Vizcaya\", \"Opus International\", \"Il contempor\u00e1neo\", \"Les lettres fran\u00e7aises\", \"40 poemas\", \"The Penguin Book of Socialist Verse\", \"Poes\u00eda castellana de c\u00e1rcel\", \"La memoria y la sangre\" eta \"Antolog\u00eda po\u00e9tica vasca\" agerkarietan irakur daitezke Vidal de Nicol\u00e1sen olerkiak. Frantsesera, italierara eta ingelesera itzuli dira haren lan aipagarrienak."}
{"id": "274939", "revid": "46380", "url": "https://eu.wikipedia.org/wiki?curid=274939", "title": "Jos\u00e9 Rebolledo Palafox", "text": "Jos\u00e9 Rebolledo Palafox (Zaragoza, 1775eko urriaren\u202f 28a - Madril, 1847ko otsailaren 15a) espainiar jenerala izan zen, Iberiar Penintsulako Gerran nabarmendu zena.\nBizitza.\nFamilia aberatseko semea zen.\u00a0Gerrako merituak zirela medio, brigadier karguraino iritsi zen. 1808an, Espainiako armadako kapitain nagusi izendatu zuten, Fernando VII.ak erregetzari uko egin ondoren. Iberiar Penintsulako Gerran gogor babestu zuen Zaragoza frantsesen aurka, oste frantsesen lehenengo setioan, 1808ko ekainaren 14tik abuztuaren 13ra. 1808ko abendutik 1809ko otsailera izan zen bigarren setioa, eta hiriak errenditu behar izan zuen aldi hartan, izurrite ikaragarria zabaldu baitzen. Frantsesek preso hartu zuten Palafox jenerala eta Vincennesera eraman zuten. 1813an Valen\u00e7ayko Hitzarmena sinatu ondoren itzuli zen Espainiara, Fernando VII.a erregearekin batera. Honek Espainiako noblezia titulua eman zion: Zaragozako duke."}
{"id": "274940", "revid": "6950", "url": "https://eu.wikipedia.org/wiki?curid=274940", "title": "Salustio", "text": "Salustio \u2014izen osoa: Gaio Salustio Krispo\u2014 (Amiterno, Antzinako Erroma, K.a. 86 - K.a. 35) historialaria eta politikaria izan zen.\nTribuno eta pretore izan zen. K.a. 50. urtean Erromako Senatutik bota zuten, baina Zesarren laguntzarekin berriro onartu zuten. Zesarri Afrikara lagundu zion eta Numidiako gobernari izan zen. Ondasun asko eskuratu zituen eta estatuaren kontura aberastu zelako salatu zuten, baina berriro ere Zesar haren alde atera zen eta ez zuten zigortu.\nZesar hil ondoren Erromara itzuli eta politika alde batera utzi zuen; Kirinalen eraiki zuen egoitza aberatsera erretiratu zen historia-lanak idaztera. Tuzididesen dizipulua izan zen; hizkuntza arkaikoa eta zehaztasun handiko estiloa, dramatismo bizikoa, erabili zituen bere lanetan. Erromatar historiografiaren oinarriak finkatu zituen, greziarren moldeak alde batera utzirik.\nIdazlanak.\nLan nagusiak: \"De Catiliniae coniuratione\"; \"Bellum Iugurthinum\" (\"Jugurtaren aurkako gerra\", Gidor Bilbaok euskaratua); eta \"Historiae\", osorik gorde ez dena.\n\"De Catiliniae coniuratione\" lanarekin gertaerak urtez urte azaltzeko tradizioa alde batera utzi eta bere garaiko historiako gertaera bat azaltzen du, 63-62 urte-bitarteko altxamendua, hain zuzen ere. \"Bellum Iugurthinum\" lanean historia laburtzeko gaitasun handia erakusten du Salustiok. \"Historiae\" lana 40-35 urte-bitartean idatzi zuen; Silaren heriotzarekin hasi eta Ponpeioren Gerra arteko historia biltzen du horretan. Salustioren iritziz, historiografia ez zen gertaera batzuen kronika soilik, baita gertaera horren iturburuaren bilaketa ere."}
{"id": "274941", "revid": "512", "url": "https://eu.wikipedia.org/wiki?curid=274941", "title": "Epomophorus minimus", "text": "Epomophorus minimus Epomophorus generoko animalia da. Chiropteraren barruko Pteropodidae familian sailkatuta dago."}
{"id": "274942", "revid": "28807", "url": "https://eu.wikipedia.org/wiki?curid=274942", "title": "Caio Salustio Crispo", "text": ""}
{"id": "274943", "revid": "28807", "url": "https://eu.wikipedia.org/wiki?curid=274943", "title": "Gaio Salustio", "text": ""}
{"id": "274944", "revid": "28807", "url": "https://eu.wikipedia.org/wiki?curid=274944", "title": "Gaio Salustio Krispo", "text": ""}
{"id": "274945", "revid": "336", "url": "https://eu.wikipedia.org/wiki?curid=274945", "title": "Franco Battiato", "text": "Franco Battiato (Catania, Sizilia, Italia, 1945eko martxoaren 23a - Milo, 2021eko maiatzaren 18a) italiar kantugilea eta abeslaria izan zen.\nAbeslari ospetsuentzako kantak egin zituen hasieran, baina gero bere diskoak grabatzen hasi zen. Battiatoren lehen diskoak oso espresionistak ziren: \"Festus\" (1971) eta \"Pollution\" (1972). Gero, musika sofistikatuagoa eta esperimentalagoa egin zuen: \"Sulle corde di Aries\" (1973) eta \"Mademoiselle La Gladiator\" (1975). 1980ko hamarraldian, arrakasta handiko diskoak plazaratu zituen: \"L'era del Cinghiale Bianco\" (1979), \"Patriots\" (1980), \"La voce del padrone\" (1981) eta \"L'Arca di No\u00e8\" (1982). Musika elektronikoko diskoak ere grabatu zituen, hala nola \"Clic\" (1974). Rocka eta musika klasikoa nahasten dituzten opera batzuk egin zituen: \"Genesi\" (1987) eta \"Gilgamesh\" (lehenaren jarraipena). Hala ere, pop musika egiten jarraitu zuen. 1995ean \"Il cavaliere dall'intelletto\" diskoa argitaratu zuen, Manlio Sgalambr\u00f3 filosofoaren letrekin. Beste disko batzuk: \"L'imboscata\" (1996), \"Gommalacca\" (1998), \"Campi magnetici\" (2000), \"Ferro battuto\" (2001), \"Dieci stratagemmi\" (2004), \"Il vuoto\" (2007), \"Fleurs 2\" (2008), \"Inneres Auge (Il tutto e' pi\u00f9 della somma delle sue parti)\" (2010).\nBere abesti askotan okultismoa eta esoterismoa landu zituen, batez ere Ren\u00e9 Gu\u00e9non eta G. I. Gurdjieffen testuetan oinarrituta."}
{"id": "274946", "revid": "59723", "url": "https://eu.wikipedia.org/wiki?curid=274946", "title": "Am\u00edlcar Cabral", "text": "Am\u00edlcar Lopes da Costa Cabral (Bafat\u00e1, Ginea Portugesa, - Konakry, ) gineabissautar politikaria izan zen, Afrikak XX. mendean eman zuen iraultzaile nagusietakoa.\nBizitza.\nAm\u00edlcar Cabral Bafat\u00e1n jaio zen, Portugalen mendeko Ginean, 1924ko irailaren 12an. Laborantza ingeniaritza ikasi zuen Lisboan, eta sorterrian eta Angolan egin zuen lan. 1956an, Ginea eta Cabo Verderen Independentziarako Afrikako Alderdia (PAIGC) sortu zuen. Borroka armatuaren aldeko izan zen, portugaldarren eta kolonialismoaren aurkako auziari irtenbidea emateko.\n1963tik aurrera, lurralde askatuak antolatzen hasi zen Ginea Portugesean. Teorialari eta politikari argia, Afrikako zapalduen ahotsa eraman zuen nazioarteko batzar nagusi guztietara (NBE, Habanako Trikontinentala). 1973ko urtarrilaren 20an hil zuten, Konakry hirian."}
{"id": "274947", "revid": "28807", "url": "https://eu.wikipedia.org/wiki?curid=274947", "title": "Amilcar Cabral", "text": ""}
{"id": "274948", "revid": "96586", "url": "https://eu.wikipedia.org/wiki?curid=274948", "title": "Yves All\u00e9gret", "text": "Yves All\u00e9gret (Asni\u00e8res-sur-Seine, 1907ko urriaren 13a - Paris, 1987ko urtarrilaren 31) frantses zinemagilea izan zen.\n1930eko hamarkadan harremana izan zuen ezkerreko giro intelektualarekin, eta garai hartan hasi zen zinema-munduan lantxoak egiten, garai hartako zinemagile garrantzitsuenetako batzuen laguntzaile izatera iritsi zen arte (Cavalcanti, Renoir eta F\u00e9josena, besteak beste). Hasierako film gehienak, era bateko eta besteko arazoak zirela-eta, ez ziren amaitu edota galdu egin dira. Simone Signoret antzezlearekin ezkondu zen, eta elkarrekin egin zituzten zenbait film; haien artean nabarmentzekoa da \"Ded\u00e9 de Amberes\" (1948). Bere karrera osoan zehar, bi joera kontrajarri izan zituen: batetik, historia ongi zehaztuak aktore-zuzendaritza on batekin, eta bestetik, lan komertzialagoak. Lehen joerakoa da \"Harroak\" (1953), eta bigarrenekoa, berriz, \"Oasia\" (1955), Frantzian egin zen zinemaskopeko lehen filma. Cath\u00e9rine All\u00e9gret antzezlearen aita zen."}
{"id": "274949", "revid": "58701", "url": "https://eu.wikipedia.org/wiki?curid=274949", "title": "Antonio Salieri", "text": "Antonio Salieri (Legnano, 1750eko abuztuaren 18a - Viena, 1825eko maiatzaren 7a) italiar musikagile, orkestra-zuzendaria eta irakaslea izan zen. 1774an, Vienako gorteko musikagile izendatu zuen Jose II.a enperadoreak. 1788-1824 urte-bitartean, gorteko kapera-maisua izan zen. Operak idatzi zituen batik bat, Austrian, Frantzian eta Italian aurkeztu zituenak. 1804tik aurrera operak idazteari utzi zion, eta eliza-musika lantzen hasi zen. Salierik ikasle ugari izan zuen, Beethoven, Liszt eta Schubert, besteak beste, eta Joseph Haydnen adiskide izan zen. Mozarten arerioa izan zen Vienako gortean, eta hura pozoitu izanaz ere salatu zuten, arrazoirik gabe ordea. Berrogei bat opera idatzi zituen alemanez eta italieraz. Opera aipagarrienak: \"Les Dana\u00efdes\" (1784); \"La grotta di Trofanio\" (1785); \"Tratare\" (1787). Operez gainera, oratorioak, kantatak, mezak, sinfoniak, kontzertuak, ganbera-musika eta klaberako sonatak idatzi zituen, besteak beste."}
{"id": "274950", "revid": "96586", "url": "https://eu.wikipedia.org/wiki?curid=274950", "title": "Hanna Schygulla", "text": "Hanna Schygulla (Chorz\u00f3w Stary, Polonia, 1943) Alemaniako zinema-antzezlea da. 1966an, Rainer Werner Fassbinder ezagutu zuen, eta hark sortutako \"Antitheater\" antzerki-taldean hasi zen antzezle berehala. 1969tik 1974ra, Fassbinderren film guztietan agertu zen bigarren mailako antzezpenetan zein protagonista gisa; aipagarria da \"Die bitteren Tranen der Petra von Kant\" (1972) eta \"Effie Briest\" (1974) filmetan egindako lana. Urte batzuk telebistan eman ondoren, beste bi film egin zituen Fassbinderrekin: \"Die Ehe der Maria Braun\" (1979) eta \"Lili Marleen\" (1980), zeinek arrakasta handia izan baitzuten. Harrezkero, beste zuzendari ospetsu batzuekin lan egin izan du: Scola (\"La nuit de Varennes\", 1982), Wenders (\"Flashe Bewegung \", 1975), Godard (\"Passion\", 1982), Wajda (\"Ein Liebe im Deutschland\", 1983), Ferreri (\"Storia di Piera\", 1983 eta \"Il futuro \u00e9 donna\", 1984). Beste film batzuk: \"Delta Force\" (1986), \"Forever, Lulu\" (1987), \"Schatten der Vergangenheit\" (1991), \"Das blaue Exil\" (1993), \"Das M\u00e4dchen deiner Tr\u00e4ume\" (1998), \"La ni\u00f1a de tus ojos\" (1998, \"Zure neskato begikoa\"), \"Die Werckmeisterschen Harmonien\" (2000), \"Die blaue Grenze\" (2005), \"Winterreise\" (2006), \"Auf der anderen Seite\" (2007)."}
{"id": "274951", "revid": "105290", "url": "https://eu.wikipedia.org/wiki?curid=274951", "title": "Erne (sindikatua)", "text": "Erne (Ertzainen Nazional Elkartasuna izenaren akronimoa) Ertzaintzako sindikatuetako bat da, 1984an sortua.\n1998an, Ertzaintzaren sindikatu nagusia bilakatu zen, ELAri lehen zeukan nagusigoa kenduz. 1999an 3.000 afiliatu zituen, eta urte horretan egin zuen bere V. Biltzarra. Biltzar hartan oso kritiko agertu zen Ertzaintzaren arduradunek kale-borrokaren eta ETAren jardunaren aurrean zuten jarrerarekin. Aurretik ere maiz kritikatu zituen Ernek Eusko Jaurlaritzako Herrizaingo Saileko eta Ertzaintzako buruzagiak. Kritika horiek zirela eta, Teo Santos Erneko bozeramaile izandako ertzaina espedientatu egin zuen Herrizaingo Sailak. 2000. urteko otsailean, Erne sindikatuak Basta Ya ekimenaren ETAren aurkako agiriarekin bat egin zuen. Sindikatuaren atxikimendu eta jarrera-hartze politikoek ere jaso zuten kritikarik Erneren lehen urteetako buruzagien aldetik. 2001. urteko urtarrilean, bere egoitzaren aurkako atentatua jasan zuen Ernek."}
{"id": "274952", "revid": "28807", "url": "https://eu.wikipedia.org/wiki?curid=274952", "title": "Ertzainen Nazional Elkartasuna", "text": ""}
{"id": "274953", "revid": "58701", "url": "https://eu.wikipedia.org/wiki?curid=274953", "title": "Cao Cao", "text": "Cao Cao (P\u00b4ei, Kiangsuko probintzia, Txina, 155 - Luoyang, Txina, 220ko martxoaren 15a) Han dinastiako azken garaietako jenerala izan zen.\nBiografia.\nDong Zhuo agintariaren aurka matxinatu zen beste batzuekin batera. Hura hil ondoren, beste matxinatuen aurka borrokatu zen, eta pixkanaka-pixkanaka guztiak hil zituen. Etengabe ari izan zen borrokan, harik eta 208an Chi biko hondamenak Txina hiru erresumatan zatitu, eta Cao-Caok iparralde osoa bereganatu zuen arte. Aginpideari eusteko borrokan eman zituen bere azken egunak.\nGerra-gizon aparta izan zen, bizkorra, maltzurra eta estratega bikaina. Aditu batzuen ustez, hura izan zen Han dinastia hondamendira eraman zuena; beste batzuen ustez, berriz, Txinako Inperioa bateratu zuen. Ele zaharretako pertsonaia bihurtu zen.\nBestalde, olerkari eta idazlea izan zen, gorteko hizkera bihurria eta hizkera xehe eta zuzena bikain menderatzen zituena; hogeita hamar bat olerki idatzi zituen."}
{"id": "274954", "revid": "28807", "url": "https://eu.wikipedia.org/wiki?curid=274954", "title": "Cao-Cao", "text": ""}
{"id": "274957", "revid": "1545", "url": "https://eu.wikipedia.org/wiki?curid=274957", "title": "Fernando eta Vicente Roscubas", "text": "Fernando eta Vicente Roscubas (Palma Mallorcakoa, 1953ko abuztuaren 7a) Bizkaian errotutako pintoreak, anaia bikiak. Fernando eta Vicente Roscubas bost urte zituztela heldu ziren Bilbora bizitzera. Fernando Arte Ederretan lizentziatu zen eta irakasle aritu zen Bilboko Fakultatean. Elkarrekin egin zuten aurreneko erakusketa, 1975ean, Bizkaiko Aurrezki Kutxaren aretoan, Bilbon, eta orduz geroztik maiz aritu dira elkarlanean. Fernandok, pinturaz gain, argazkigintza eta espresiobide alternatiboak ere landu izan ditu (bideoak, ak...); eszenografia ere landu dute Roscubas anaiek. 1999ko otsailean Bilboko Rekalde aretoak \"Idas y Avenidas\" izeneko erakusketan bildu zituen Roscubas anaiek 1974tik 1998ra egindako lanik garrantzitsuenak. Bi alditan banatutako hogeita bost urteko ibilbidean (1974-1981 eta 1993-1998), umorea, teknika anitzen elkarketa eta inguruarekiko ikuspegi ironikoa izan dute bi anaiok ardatz nagusia."}
{"id": "274958", "revid": "512", "url": "https://eu.wikipedia.org/wiki?curid=274958", "title": "Epomophorus minor", "text": "Epomophorus minor Epomophorus generoko animalia da. Chiropteraren barruko Pteropodidae familian sailkatuta dago."}
{"id": "274959", "revid": "56334", "url": "https://eu.wikipedia.org/wiki?curid=274959", "title": "Brian Josephson", "text": "Brian David Josephson (Cardiff, 1940ko urtarrilaren 4a) galestar fisikaria da. Cambridgeko unibertsitateko Fisika saileko ikerketa-zuzendaria (1967-1972) eta unibertsitate horretako Fisika irakaslea izan zen. Ikasle zela eta teoria hutsean oinarrituta, bere izeneko efektua aurkitu zuen 1962an (Josephson efektua). Aurkikuntza horri esker, Nobel saria lortu zuen 1973an, Ivar Giaever eta Leo Esaki zientzialariekin batera. Josephsonek aurresan zuen kontaktupean baina tarte isolatzaile (juntura) batez banatutako bi xafla supereroalek propietate elektromagnetiko oso berezi batzuk dituztela. Propietate horiek, hainbat esperimentutan behatu dira, eta horrela efektu mekaniko-kuantikoak eskala makroskopikoan frogatu dira."}
{"id": "274960", "revid": "336", "url": "https://eu.wikipedia.org/wiki?curid=274960", "title": "Nicolas Malebranche", "text": "Nicolas Malebranche (Paris, 1638ko abuztuaren 6a - 1715eko urriaren 13a) teologo eta filosofo arrazionalista izan zen. Batik-bat San Agustin eta Descartesen jarraitzailea izan zen. Bere ekarpen filosofiko eta teologiko garrantzitsuenak eta Jainkoaren existentziaren inguruko tesiak izan ziren.\nBizitza.\nNicolas Malebranche (Paris, 1638ko abuztuak 5- 1715eko urriak 13) filosofo eta teologo frantsesa izan zen. Batez ere, Descartesen eta San Agustinen jarraitzailea izan zen eta okasionalismo izeneko tesi filosofiko eta teologikoarengatik da ezaguna. Parisko familia dirudun baten seme gazteena izan zen. Bere aita, Nicolas Malebranche, Louis XIII Frantziako Erregearen idazkaria izan zen eta bere ama, Catherine de Lauzon, Frantzia Berriko erregeorde baten arreba. 12-13 anai-arreba inguru izan zituen Malebranchek. Oso gaztetatik dohain intelektual bikainak zituela erakutsi zuen; baina, aldi berean, osasun fisiko oso ahula zuen (bizkar-hezurrean deformazioak pairatu zituen). Horren eraginez etxean jaso zuen hezkuntza bere lehenbiziko urtetan irakasle pribatu baten eskutik. 16 urterekin gurasoen etxetik joan zen filosofia kurtso bat jasotzeko. Gerora, Sorbona-ko Eskolara mugitu eta filosofia eta, gehien bat, teologia ikasi zituen. Metodo intelektualekin pozik ez eta Sorbona utzi zuen bertan ikasitako eskolastika arbuiatuz. 1660an sartu zen. Bertan elizaren historia, hizkuntzalaritza, Biblia eta San Agustinen obra landu zituen. 1664an apaiz izendatu zuten. Urte berean Descartesen \"Traite de l\u2019Homme\" irakurri zuen, giza gorputzaren fisiologiari buruzko obra. Malebranchen biografoaren arabera, eragin nabaria izan zuen obrak berarengan, mundu naturalaren ikuspegi bat eskaini ziolako ikuspegi aristoteliko eskolastikotik aldendurik. Hurrengo hamarkada Descartesen obra lantzen pasa zuen Malebranchek. 1699an Frantziako Zientzien Akademiako ohorezko kide izendatu zuten. 77 urte zituela hil zen.\nFilosofia.\nIbilbide filosofikoa.\n1674-75 bitartean bere obra filosofiko garrantzitsuenaren eta zabalenaren bi bolumenak argitaratu zituen, hots, \"De la recherche de la v\u00e9rit\u00e9. O\u00f9 l'on traite de la Nature de l'Esprit de l'homme, &amp; de l'usage qu'il en doit faire pour \u00e9viter l'erreur dans les Sciences\" obraren bi bolumenak\".\" Obra honi esker prestigioa lortu zuen bere garaian. Testuan gizakiaren okerrak egiteko joerari buruz jarduten du, baita oker horiek nola konpontzeaz ere. Tesi garrantzitsuena hirugarren liburukian aurkezten du. Giza ezagutzari buruz jarduten du eta, zehazki, ondorengoa defendatzen du: munduko gauzak gauza bakoitzaren ideien bidez ezagutzen ditugula eta ideia horie Jainkoaren baitan daudela (ideia platonikoen zentzuan uler ditzakegu ideia hauek, objektuen errepresentazioak direnak)\nMalebranchen lehen kritikoa Simon Foucher abadea izan zen, aurreko paragrafoan aurkztutako obra kritikatu zuena bigarren bolumena argitaratu baino lehen. Erantzuna bigarren bolumeneko hitzaurrean idatzi zion Malebranchek abadeari. 1678an argitaraturiko obra beraren hirugarren edizioan liburuari luzeraren %50 gehitu zion, kritikei erantzunez eta jatorrizko argmentuak zabalduz eta hobetuz. Gehikuntza horretan 17 argipen edo azalpen garatu zituen, aurretik proposaturiko tesien osagarri gisa. Batez ere tesi okasionalista sutsuago azaldu eta defendatu zuen.\n1680an \"Trait\u00e9 de la nature et de la gr\u00e2ce\" argitaratu zuen. Bertan argumentatu zuen lege unibertsalen bidez Jainkoak bere ekintza mundu naturalean erregulatzeaz gain, gizakiengan Bere graziak zuen eragina ere lege horien bidez zegoela erregulatua. Obra Antoine Arnauld kartesiarrak kritikatua izan zen. Arnaulden lehenbiziko kritikak teologikoak izan arren, gerora ezagutza esparru ezberdinetara zabaldu zen. Ondorengo urtetan bi filosofoek batak besteaz polemika ugari idatzi zuten. Arnaulden jarraitzaileek Eliza Katolikoa presionatu egin zuten Malebranchen 1680ko obra zentsura zezaten eta 1690. urtean liburu debekatuen zerrendan sartu zuen Vatikanoak. Hemeretzi urte beranduago \"De la recherche de la v\u00e9rit\u00e9\" obra debekatuen lista berean sartu zuten (ironikoa bada ere, Arnaulden hainbat obra ere lista berean zeuden). Beste hainbat kartesiar filosoforekin ere ezabaida sutsuak izan zituek Malebranchek, hala nola, eta De Mairan Spinozaren jarraitzailea zen eta Malebranchen obran bi pentsalari horien arteko antzekotasun filosofikoak ikusi zituen; hala ere, Malebranchek zeharo ukatu zuen Spinozarekin ezarritako antzekotasun hori.\nJainkoaren existentzia.\nJainkoaren existentzia planteamendu epistemologiko batetik abiatzen du Malebranchek. Descartesen pentsamenduarekin bat egiten du oinarrian: gizakiok ez ditugu objektuak bitartekorik gabe eta bat-batean ezagutzen; objektuen ideiak ezagutzen ditugu. Ideia hauek izaki errealak eta, gainera, izaki izpiritualak direla baieztatzen du eta errepresentatzen dituzten objektuek baino perfekzio maila altuagoa dutela (adibidez, gizakiaren ideia edozein gizaki baino perfektuagoa izango litzateke). Ideia guztiak noizbait norbaitengatik edo zerbaitengatik sortuak izan dira eta, Malebranchen arabera, sorkuntzarako gaitasuna Jainkoak baino ezin du eduki; guztiz ukatzen du gizakiak ideia horiek sortzeko gaitasuna edukitzea. Beharrezkoa da Jainkoak ideiak bere baitan edukitzea; hala izan ezean, ezinezkoa izango litzateke, Malebranchen ustez, Jainkoak sortu dituen izaki edo objektu guztiak sortu izana (hain zuzen, ideiek errepresentatzen dituzten izakiak edo objektuak). Bestalde, Jainkoa geure arimarekin bere presentzia hutsez loturik dagoela baieztatzen du, posible eginez gure arima eta Jainkoari dagozkion ideiak lotzea eta, ondorioz, geure arimak ideiak ezagutzea. Hemen bi tesi lotzen ditu Malebranchek. Alde batetik, Descartesena: Jainkoak geure ideien egiazkotasuna bermatzen duela. Beste aldetik, San Agustinena: aipaturiko Jainkoaren presentziaren bidez geure arrazoimenaren argi eta gisa bezala irudikatzen duen tesia. Tesi honi jarraiki, Malebranchek ondorioztatzen du ez dugula kanpo objektu sentsiblerik hautematen ideiak ezagutzeko eta ideiek ez dutela derrigorrezkoa existitzen den kanpo objektu bat errepresentatzea; ideien egiazkotasuna Jainkoaren baitan egoteak bermatzen du. Jainkoaren existentzia ezin da ukatu, izaki perfektuena eta infinitua izateagatik. Hortaz, \u201cJainkoa dago\u201d proposiziorik argiena eta egiazkoena da. Beraz, ezinezkoa da Jainkoan dauden ideiak egiazkoak ez izatea.\nJainkoaren existentziaren beharrezkotasuna frogatzeko bidean, Malebranchek irauli egiten du Descartesen filosofia Jainkoari dagokionez. Descartesen planteamendu filosofikoak ez ditu helburu erlijiosoak, baizik eta filosofikoak eta zientifikoak. Bere sisteman, Jainkoa ezagutza eta egia ororen oinarria da. Malebranchek, aldiz, helburu erlijiosoak ditu, hots, Jainkoaren existentzia frogatzea du xede nagusi. Beraz, egia da Jainkora zuzenduko gaituena; Jainkoa ez da egiaren oinarria sistema kartesiarrean bezala, egia bera Jainkotik independentea delako (egiarekin batera lege naturalak daude Jainkora zuzentzen gaituzten ebidentzien artean).\nOkasionalismoa eta dualismoa.\nNahiz eta Malebranchek proposatu zuen tesi okasionalistari esker izan famatua, ez zen lehenbizikoa izan tesia proposatzen. IX. mendeko islamiar filosofiako korronte batek defendatu zuen tesi bera, hain zuzen, Kallam izeneko tradizioak. Okasionalismoak ukatu egiten du ohiko kausalitateari buruzko tesia: munduko gertakari bat munduko beste gertakari batek eragindakoa dela. Adibidez, nire besoa altxatzen dudanean gogo-gertakari batek kausatua dela pentsatu ohi dugu (gogo-gertakarien barnean nahiak, desioak, usteak, etab. sartzen dira); edo billarrean bola bat mugitu izanaren kausa beste bola batek jo izana dela pentsatzea da ohikoena. Hain zuzen, halako kausalitatea existitzen denik ukatzen du Malebranchek. Gertakari ororen kausa Jainkoa bera dela defendatzen du edo, beste modu batera esanda, Jainkoaren borondatearen ondorio dira munduko gertakari guztiak (gizakion irudimenaren ondorioa da gertaera bat beste baten segidan gertatzearen fenomenoa kausalitate erlazio gisa zehaztea). Orduan, zergatik mugitzen da billarrean bola bat beste bola batek jotzen duen bakoitzean (salbuespenik gabe)? Bola batek beste bat jotzea okasio bat baino ez litzateke izango Jainkoak bere borondatea bete ahal izateko. Hortaz, beharrezkoa da gertakari batzuk gauzatzeko beste batzuk gertatzea, nahiz eta erlazio kausalik ez egon, Jainkoa delako kausa bakarra. Ondorioz, gizakiak Jainkoaren bidez ezagutu ditzake gertakari guztien kausak eta ez, ordea, zientziaren bidez.\nGaldera bat egin daiteke okasionalismoaren inguruan: zergatik ematen dira naturan erregulartasunak? Galdera hori erantzuteko biderik ohikoena lege naturalak daudela baieztatzea da eta, printzipioz, okasionalismoaren tesiaren aurkakoa dela pentsa genezake; izan ere, fenomeno oro lege batzuei jarraiki gertatuko litzateke eta ez, ordea, Jainkoaren borondatearen ondorioz. Hala ere, Malebranchek nolabait uztartu egiten du okasionalismoaren tesia lege naturalen beharrezkotasunarekin: Jainkoak bere borondatea modu ordenatu batean gauzatzen duela baieztatzen du, hain zuzen, lege naturalei jarraiki eta haiekiko aurkakotasunik gabe. Gainera, ezinezkoa izango litzateke Jainkoaren borondatea lege horien aurka joatea. Horretaz gain, sortu duen mundua sortu zezakeen mundu hoberena dela baieztatzen du, beharrezkoa (eta ez kontingentea) zelako mundua sortu duen bezala sortzea legeekin bat etorriz. Zergatik burutu du sorkuntza burutu duen moduan? Malebrancheren planteamendu teologikoaren arabera, modu hori izan zelako bere helburu nagusia betetzea: bere buruari dagokion ohorea erdiestea.\nZerk motibatzen du Malebranche tesi hau defendatzera? Kristautasunaren eta kartesianismoaren jarraitzailea izatearen ondorioz, tesi antropologiko dualista defendatzen du. Hau da, gizakia bi alderdik osatzen dutela dela defendatzen du: arima eta gorputza. Batez ere, Descartesen arazoa konpondu nahi zuen. Gizakiaren bi alderdiak bata bestearekiko guztiz independentetzat zituen eta bata bestea gabe existitu zitekeela. Hala ere, ezin ukatu zuen bien artean loturak ematen direla. Beraz, nola lotzen dira bi aldeak? (lotura da, hain zuzen, Descartesen arazoa). Descartesen irtenbidea ez zen oso konbentzigarria: lotura garuneko guruin pinealean gertatzen zela baieztatzen zuen, benetako froga enpiriko baliagarririk gabe. Malebranche okasionalismoaren bidez saiatu zen konpontzen arazoa: Jainkoak edo bere borondateak kausatua izango zen arimaren eta gorputzaren arteko lotura. Hau da, Jainkoaren etengabeko interbentzioak eragingo zuen bi giza alderdi horiek elkartzea, errealitateko beste edozein fenomeno Jainkoren interbentzioaren ondorio den bezala.\nDescartesi jarraiki garatu zuen Malebranchek giza dualismoaren gaia, nahiz eta hainbat puntutan bat ez etorri. Descartesek adimenari buruzko ideia argi eta bereizi bat osatu dezakegula baieztatzen zuen. Bigarrenak, aldiz, adimenaren gaitasunen eta ahalmenen inguruko ezagutzarik ez dugula baieztatzen zuen eta, ondorioz, ez dugula ezagutza argirik adimenaren naturari buruz. Malebranchen \"Conversations chr\u00e9tiennes\" obrako Theodore eta Aristesen arteko elkarrizketan honela dio Theodorek:\n\"Ez naiz gai nire buruari so egiten diodan bakoitzean neure ahalmen eta gaitasunak antzemateko. Neure buruari buruz dudan barne sentsazioak ni naizela, pentsatzen dudala, desiratzen dudala, kontzientzia sentsoriala dudala, sufritzen dudala, etab. informatzen dit; baina ez dit informaziorik ematen ni zer naizen argituz- nire pentsamenduaren, sentsazioen, pasioen edo minaren naturaz- edo gauza guzti horien erlazioetatik eskuratzen dudanaz[\u2026] Ez dakit ezer nire arimari buruz.\"\nHortik abiatuz Theodorek \u201cNi ez naiz nire burua argitzen duena\u201d baieztatzen du. Gorputzaren eta arimaren arteko interakzio psikiko-fisikoan gorputzak ariman eraginik izan ezin duela defendatzen du Malebranchek, ezta arimak gorputzean ere. Erlazio hori eragiten duen kausa aktibo bakarra Jainkoa da (errealitateko aldaketa ororen eragilea den heinean). Neure besoa altxa nahi dudanean, neure borondatea okasioa edo kausa okasionala baino ez da Jainkoak bere borondatea bete eta neure besoa altxatu arazi dezan.\nTeodizea.\nMalebranchek bere teodizearen bidez gaitzaren inguruko afera konpondu nahi du, hau da, ea zergatik Jainkoak sorturiko munduan gaitza existitzen den Jainkoa perfektua eta zintzoa izan arren. Jainkoak mundu perfektuago bat sor zezakeela baieztatzen du, baina konplexutasun askoz handiagoak beharko lirateke prozesuan eta emaitza ere oso konplexua izango litzateke. Jainkoaren helburua bere sorkuntzan sorkuntza beraren perfekzioa eta munduko legeen sinpletasuna islatzea zen. Hortaz, ez zuen konplexutasun goreneko mundua sortu, ezta lege perfektuenak ere. Horren ordainetan, gaitza lege eta mundu ez guztiz perfektuekin batera sortu ziren, baina inola ere ez ondorio jakin batzuk gauza zitezen. Jainkoaren helburua ez da gaitza sortzea, baizik eta mundu sinple bat sortzea, baina horrek gaitzaren sorkuntza dakar erruz.\nEkarpen zientifikoak.\nAlor filosofikoan izan arren famatua, Malebranchek fisikan ere hainbat ekarpen egin zituen kartesianismoari jarraiki, nahiz eta marko horretatik aldenduz Descartesekin bat ez zetorrenean. 1699an Frantziako Zientzien Akademiara argiari eta koloreei buruzko tesi bat bidali zuen idatzita. Idazkian koloreak materian ematen ziren bibrazioen frekuentzia ezberdinen emaitza zirela baieztatzen zuen, musikan tonu ezberdinak airean ematen diren bibrazioen frekuentzia ezberdinen ondorio diren bezala. Descartesen teoriaren zuzenketa bezala aurkeztu zuen tesi hau, gezurtapen gisa baino, eta antzekotasun handiak zituen haren aurkakotzat jotzen den Isaac Newtonen teoria optikoarekin.\nMugimenduaren legeei buruz ere idatzi zuen filosofo frantsesak eta Leibnizekin luze eta zabal eztabaidatu zuen gaiari buruz. Matematikak ere jorratu zituen eta, bere kabuz aurkikuntza matematiko berririk egin ez arren, gakoa izan zen Descartesen eta Leibnizen ekarpenak Frantzian sartu eta zabaltzeko.\nBiologiaren arloan preformazionismoari buruzko teoria original bat garatu zuen, non enbrioi bakoitzak bere baitan enbrioi txikiagoak zituen \"ad infinitum\", Matryoshka amaigabe bat izango balitz bezala. Malebranchen hitzetan: \u201c hazi edo arrautza bakoitzaren baitan landare edo animalia kopuru infinitu bat dago, baina gaitasun eta esperientzia nahikoa duten naturalistek baino ezingo dute antzeman haien presentzia\u201d (Magner 158-9).\nOndarea.\n (1657-1712) filosofoaz gain, pentsalari kopuru oso txiki bat jo daiteke Malebranchen jarraitzailetzat arlo guztietan. Hala ere, estima handia izan zuen Malebranchek bere bizitzan zehar, baita bera hil eta denbora luze batean zehar ere, eta bere hainbat ideiaren eragina nabaria izan zen hainbat autore garrantzitsurengan.\nLeibnizek (1675ean Malebranche Parisen ezagutu zuena eta gerora eskutitz bidez berarekin erlazionatu zena) ukatu egin zuen Malebranchen Jainkoari buruzko ikuspegia eta aurre-ezarritako harmoniaren teoria okasionalismoaren alternatiba gisa izan zen garatua, baita kausa eragileen interakzioari buruzko teoria tradizionalaren alternatiba gisa ere. Bere teodizean, Malebranchena baino garatuagoa izan arren, berarekin bat dator oinarrizko edukiari dagokionez: jainkozko bideen sinpletasunari ematen zaion garrantzia bera eman behar zaio munduaren perfekzioari.\nDavid Hume-k onartu eta garatu egin zuen Malebranchen kausalitatearen teoriaren alde negatiboa, hau da, ezin dela munduko bi entitateren artean benetako erlazio kausalik egon eta frogatu. Alde positiboari dagokionez, Jainkora jo baino (Malebranchen modura), giza adimena aztertzeaz arduratzen da. Honela dio Humek Malebranchen proposamen positiboari buruz, hau da, Jainkoaren existentziari buruz:\n\"Sorginen munduan aurkitzen gara gure teoriaren azken urratsetara heldu aurretik[\u2026]. Gure bizitza motzegia da hain leze sakonak arakatzeko.\"\nEpistemologia enpiristak Hume bultzatu egiten du Malebranchek defendatzen duen Jainkoarekin dugun konexioaren bidez egia metafisikoak aurkitu ditzakegun ideiak ukatzera. Modu berean, Lockek ere igarri zuen Malebranchen espekulazio metafisikoei oinarri egoki bat falta zitzaiela eta, burutsuak izan arren, ulergaitzak zirela baieztatzen zuen. Antzeko bide batetik, Schopenhauerrek honela deskribatu zuen Jainkoaren inguruko ikuspegia: \u201cAdigaitza den zerbait oraindik adigaitzagoa den zerbaiten bidez azaltzen da.\"\nLockek aurreikusi egin zuen Malebrachen fama Frantziatik kanpo txikitzen joango zela XVIII. mendean zehar eta hala gertatu zen. Hala ere, azken hiruzpa-lau hamarkadetan zehar Malebranchen obraren inguruko interesa piztuz joan da. Berak idatziriko hainbat obra Ingelesera itzuli dira lehenbizikoz, bere ideiak berriro ere aintzat hartzen joan diren heinean. Hainbatek baieztatu dute bere sistema filosofikoaren originaltasunak merituak ematen dizkiola Descartes, Spinoza edo Leibnizen maila berean jartzeko, hots, historiako hiru arrazionalista garrantzitsuenen mailan."}
{"id": "274961", "revid": "7130264", "url": "https://eu.wikipedia.org/wiki?curid=274961", "title": "Juan Jose Etxeberria", "text": "Juan Jose Etxeberria Monteberria (Donostia, Gipuzkoa, 1935eko urriaren 23a) gipuzkoar ikertzailea eta ekonomista da.\nBiografia.\nDeustuko Unibertsitate Komertzialean lizentziatua Ekonomian. Zuzenbide lizentziatura ere eskuratu zuen Deustuko eta Valladolideko Unibertsitateetan. Elgoibarko Makina-Erreminten Elkargoko zuzendaria (1960-1961), Banco de Bilbao banketxeko zerbitzu-zuzendaria eta azpikontulari nagusia (1961-1969), Bilboko Banku Industrialeko zuzendari nagusia (1969-1975), Bankoako kontseilariordea eta lehendakaria (1975-1988), Donostiako Aurrezki Kutxa Munizipaleko lehendakaria (1988-1990), Kutxako Txandakako lehendakari (1991) eta Donostiako Orfeoiaren lehendakaria (1984-1990).\nGaur egun Luzaro erakundeko lehendakaria da (1992), Bankoako lehendakariordea (1997), ESTEko MBAren zuzendaria, Deustuko Unibertsitatearen Donostiako campusean (1994) eta enpresen estrategian aholkulari. Eusko Ikaskuntzako diruzain izan zen 1978tik 1991ra."}
{"id": "274962", "revid": "336", "url": "https://eu.wikipedia.org/wiki?curid=274962", "title": "Edgar Faure", "text": "Edgar Faure (B\u00e9ziers, 1908ko abuztuaren 18a - Paris, 1988ko martxoaren 30a) frantses politikaria eta idazlea izan zen.\nDiputatu erradikal-sozialista izan zen 1946-1958 bitarteko urteetan eta IV. Errepublikako zenbait gobernutan ministro eta Kontseiluko lehendakari izan zen. Bigarren ministroaldian, Mohammed V.a Marokokoa erregetzan jarri, eta Tunisiari autonomia ematea erabaki zuen. Asanblea Nazionalean gehiengoa galdurik, hura desegin zuen (1955eko abendua), eta aginpidetik baztertua geratu zen Fronte errepublikanoak garaipena lortzean. Finantzetako ministro izendatu zuten (1958), eta ondoren senatari (1959-66); De Gaulle jeneralarekin bat egin zuen eta Txinako Herri Errepublikarekin harremanak berritzen saiatu zen (1963). 1968ko maiatzaren ondoren, Hezkuntza ministro izendatu zuten. Azkenik, 1973ko hauteskundeen ondoren, Asanblea Nazionaleko lehendakari izan zen. Polizia-eleberriak idazten zituen, \"E. Sanday\" goitizena erabiliz.\nEdgarren iritzia Aljeria frantzesari buruz.\n\u226aAljeria funtsean nekazaria da, eta lurzoru elkorra eta klima latza du. Hori dela-eta, demografiaren hazkundeak hainbat ondorio ditu: azpienplegu kronikoa; landetatik jendea hirietako txabola-auzoetara joatea; eta etengabe hazten ari den norbanakoz eta sendiez osatutako masaren miseria eta etsipena. Proletariotza hazten eta egunetik egunera gehiago haserretzen ari da. Guk hezitako burgesia musulman txikia, berriz, irtenbide ekonomiko, eta batez ere administratibo eta politiko baten bila dabil, alferrik. Baina ez du aurkitzen. Administrazioan musulmanen proportzioa oso txikia da; erreforma guztiak (...) 1947ko Aljeriako estatutua ere, etengabe saboteatu dituzte. Beharrezkoa da kemena izatea, bai eta guk agindutako gehienak ez direla bete onartzea ere (...). Egoera horretatik, nahigabe bikoitza sortu da: masaren gizarte-ezinegona eta elitearen politika-ezinegona. Bi ezinegon horiek batera aparteko indar izugarria osatzen dute.\u226b\n\"Jacques Soustelle\", Edgar Faurek Frantziako Gobernuari egindako txostena, 1955eko ekainak 1."}
{"id": "274963", "revid": "336", "url": "https://eu.wikipedia.org/wiki?curid=274963", "title": "Muhammad Naguib", "text": "Muhammad Naguib (, ahoskatua; Khartum, Anglo-Egiptoar Sudan, 1901eko otsailaren 20a - Kairo, Egipto, 1984ko abuztuaren 28a) militarra eta politikaria izan zen, Egiptoko lehenengo lehendakaria.\nPalestinarren eta israeldarren arteko 1948-1949ko gerraren ondoren, hartan arabiar tropek izan zuten porrotak eta Farouk I.a Egiptokoa erregearen saldukeriazko politikak eraginik, \"Ofizial Libreen Elkartea\" sortu zuen armadaren barnean. Berrehun eta berrogeita hamar ofizial haien buruetako bat zen Naguib. 1952ko uztailaren 23an, Faruk erregea bota eta Ali Maher jarri zuten horiek gobernuko buru. Armadako buru, berriz, Naguib egin zuten. Uztailetik irailera bitartean, nekazaritzako erreforma egiten hasi zen gobernu berria. Irailean Ali Maherrek uko egin zion gobernuko buru izateari. Naguibek hartu zuen haren lekua, eta Gerrako eta Itsas armadako ministro karguak. Naguib parlamentuaren aginpidea berriz indarrean jartzearen aldeko zen. 1954ko azaroaren 14an, harekin \"Ofizial libre\"en taldeko izan zen Nasser koronelak kendu zuen aginpidetik."}
{"id": "274964", "revid": "512", "url": "https://eu.wikipedia.org/wiki?curid=274964", "title": "Christoph Martin Wieland", "text": "Christoph Martin Wieland (Oberholzheim, Biberachtik hurbil, Alemania, 1733ko irailaren 5a - Weimar, Saxonia-Weimar, Alemania, 1813ko urtarrilaren 20a) alemaniar poeta eta idazlea izan zen.\nBiografia.\nApaiz protestante baten semea zen, eta Suitzan eman zuen gaztaroa. Bere lehen olerkietan erlijioa zuen gai nagusia: \"Sympathien\" (1755, \"Sinpatia\").\n1760. urtean Biberachera itzuli zen eta kargu politikoak izan zituen. Frantses idazle ilustratuak eta greziar klasikoak miretsi zituen, \"Geschichte des Agathon\" (1766-1767, \"Agatonen historia)\" literatura-obrak islatzen duenez.\n1769an Erfurtko Unibertsitateko Filosofiako irakasle egin zuten, eta Argien Mendeko Despotismoaren alde agertu zen \"Der Goldene Spiegel\" (1772, \"Urrezko ispilua\") alegian.\nWeimarreko gorteko irakasle egin zuten, eta \"Der Deutsche Merkur\" agerkari eraginkorra sortu zuen. Ondoren idatzi zituen \"Die Geschichte der Abderiten\" (1774-1778, \"Abderitarren historia\") satira eta \"Oberon\" (1780) poema fantastikoen bilduma."}
{"id": "274965", "revid": "135378", "url": "https://eu.wikipedia.org/wiki?curid=274965", "title": "Patricio Aylwin", "text": "Patricio Aylwin Az\u00f3car (Vi\u00f1a del Mar, Txile, 1918ko azaroaren 26a - Santiago, Txile, 2016ko apirilaren 19a) txiletar politikari eta legegizona izan zen.\nBiografia.\nFalange Nazionala eta Alderdi Sozial Kristaua elkartzetik 1957an sortu zen Txileko Alderdi Demokrata Kristauaren sortzaileetako bat izan zen. Zortzi urte geroago, senatari aukeratua zuten eta Eduardo Frei Montalva presidenteari (1964-1970) loturik gelditu zen bere izena.\n1971n Salvador Allenderen \"Unidad Popular\" alderdiak garaipena lortu zuenean, Senatuko buru izendatu zuten (1972an utzi zuen kargu hori). Hasieran, Augusto Pinocheten (1973-1990) aldeko zen Eskuineko Blokea osatu zuen. 1983-1984 bitartean, hauteskundeak egitea eta konstituzio politiko berria idaztea eskatzen zuen plataformaren buru izan zen Aylwin.\n1990ean, aurreko urteko abenduko hauteskundeetan lortutako botoen % 55,2arekin, Txileko presidente konstituzional bihurtu zen, eta, lau urtez gobernatu ondoren, Eduardo Freik hartu zuen kargua 1994an."}
{"id": "274966", "revid": "65203", "url": "https://eu.wikipedia.org/wiki?curid=274966", "title": "Henri Konan B\u00e9di\u00e9", "text": "Aim\u00e9 Henri Konan B\u00e9di\u00e9 (Dadi\u00e9kro, Boli Kosta, 1934ko maiatzaren 5a - Abidjan, 2023ko abuztuaren 1a) bolikostar politikari eta herrialdearen lehendakaria izan zen.\nBiografia.\nEkonomia Zientzietan doktoratu zen Frantzian, Poitiersko Unibertsitatean. Boli Kostak Estatu Batuetan izan duen lehen enbaxadorea izan zen (1961-1966). Gainera, Boli Kostako Ekonomia eta Finantza ministroa, Nazioarteko Diru Funtsaren ordezkaria eta BGNB Berreraikuntzarako eta Garapenerako Nazioarteko Bankuaren administratzailea izan zen.\n1977an, ministro-kargutik kendu zuten, sei azukre fabrikak porrot egin baitzuten, eta BGNBren Nazioarteko Finantza Korporazioko lehendakariaren aholkulari berezi izendatu zuten.\nB\u00e9di\u00e9 Boli Kostako Alderdi Demokratikoko kide izan zen, eta 1980an, sorterrira itzuli zenean, Biltzar Nazional berriko lehendakari hautatu zuten. 1986an, berriro aukeratu zuten kargu horretarako, eta 1993an lehendakaritza lortu zuen. 1995eko hauteskundeetan, beste bost urterako berritu zuen bere agintaldia. 1999an, lehendakari-postutik kendu zuten, eta Robert Gu\u00e9\u00efk ordezkatu zuen."}
{"id": "274967", "revid": "28807", "url": "https://eu.wikipedia.org/wiki?curid=274967", "title": "Aim\u00e9 Henri Konan B\u00e9di\u00e9", "text": ""}
{"id": "274968", "revid": "119347", "url": "https://eu.wikipedia.org/wiki?curid=274968", "title": "Fula (etnia)", "text": "Fula (hausaz: \"fulan\"; banbareraz: fulaw), fulani, peul (; ) edo fulbe (fulaz: \"ful\u0253e\") izenez ere ezaguna, Afrikako mendebaldeko etnia da, Txad lakuaren eta Atlantikoko itsas ertzaren artean, Nigeria, Mali, Ginea, Kamerun eta Nigerren bizi dena.\nFulen hizkuntza (fula, \"pulaar\" edo \"pular\" deritzana) Niger-Kongo familiaren Atlantikoko mendebaleko adarra da.\nBehizainak dira biztanle gehienak, eta animaliekin alde batetik bestera ibiltzeko taldeak eratzen dituzte; asko, ordea, beste talde batzuekin nahasi dira eta gaur egun bizileku finkoa dute, Nigeriako iparraldean adibidez (bertako fulen erdiek \"hausa\" hizkuntza eta kultura hartu dute).\nLeku batean finkatu direnak ere abeltzainak izaten dira, eta nekazaritzan ere aritzen dira. Abeltzain fulek berdintasunezko gizarte-egitura dute, nekazari fulena edo hausena ez bezalakoa. Islamaren eragina nabarmena da, eta ahaideen arteko ezkontzak ugari dira. Gizon gehienak poligamoak dira."}
{"id": "274969", "revid": "336", "url": "https://eu.wikipedia.org/wiki?curid=274969", "title": "Meat Loaf", "text": "Marvin Lee Aday, izen artistikoa Meat Loaf (Dallas, Texas, 1947ko irailaren 27a - Nashville, 2022ko urtarrilaren 20a), estatubatuar antzezle eta abeslaria izan zen.\nBizitza.\n1966an Kaliforniara joan zen, eta zenbait musika-taldetan abestu zuen, \"The Rocky Horror Picture Show\" (1975, Jim Sherman) filmean parte hartzeaz gainera. Jim Steinman musikagilearekin batera, \"Bat Out Of Hell\" disko ospetsua kaleratu zuen. Diskoan musika klasikoan inspiratutako musika jasoa heavy metaleko elementuekin nahasi zuen. Izugarrizko arrakasta izan zuen, eta 400 astez egon zen disko salduenen zerrendan. Hurrengo diskoak, \"Dead Ringer\" (1981), aurrekoaren ezaugarri berak zituen, eta Meat Loafen rock gotiko sintetikoak onarpen zabala zuela frogatu zuen. \nGeroago, ahotsarekin arazoak zituela eta, zineman lan egiten hasi zen. Nolanahi dela ere, 1993an, \"Back Into Hell\" diskoa kaleratu zuen, bere lehen \"Bat Out Of Hell\" haren jarraipen gisa edo, eta izugarrizko arrakasta izan zuen harekin ere. Arrakasta horren ondoren, munduan zehar bira bat eginda, beste disko bat kaleratu zuen 1995ean, \"Welcome To The Neighbourhood\", baina ez zuen espero izandako arrakastarik lortu, eta diskoak ekoizteari utzi zion. Garai hartan, aktore-lanei ekin zien, kontzertuak ere eman bazituen ere. 2003an \"Couldn't Have Said It Better\" diskoa atera zuen, eta 2006an \"\"."}
{"id": "274970", "revid": "28807", "url": "https://eu.wikipedia.org/wiki?curid=274970", "title": "Marvin Lee Aday", "text": ""}
{"id": "274971", "revid": "512", "url": "https://eu.wikipedia.org/wiki?curid=274971", "title": "Enrique Molina", "text": "Enrique Molina Campos (Madril, Espainia, 1930 - 1994ko martxoaren 20a) gaztelaniazko idazlea izan zen. Fintasun handiko poemak eta lirismo handikoak idatzi zituen. Poema horietan sentiberatasun handiz nahasten ditu maitasunezko gaiak eta gai moralak. Aipatzekoak ditu: \"En verdad os digo\" (1956), \"La puerta\" (1959), \"Historia natural\" (1965), \"Poemas del hilo\" (1967), \"En medio de todo\" (1974), \"Visiones y l\u00e1stimas\" (1983) eta \"Siete poemas\" (1988). 1991n, bere poemen bilduma orokor bat argitaratu zen, \"La se\u00f1al que nos valga\" (1952-1990), eta 1992an \"Historial: peque\u00f1a antolog\u00eda\". Lan horiez gainera, \"Nueve ensayos sobre poes\u00eda espa\u00f1ola contempor\u00e1nea\" (1991) saiakera eta idazle katalan eta frantsesen itzulpenak ere idatzi zituen."}
{"id": "274972", "revid": "96586", "url": "https://eu.wikipedia.org/wiki?curid=274972", "title": "Leonel de Moura Brizola", "text": "Leonel de Moura Brizola (Carazinho, Hegoaldeko Rio Grande, 1922ko urtarrilaren 22a - Rio de Janeiro, 2004ko ekainaren 21a) brasildar politikaria izan zen.\nLehenengo kargu politikoetan, diputatu izan zen biltzar legegilean, eta R\u00edo Grande do Sul estatuko gobernadore (1958). 1962an, diputatu federal izan zen eta handik bi urtera, militarrek estatu-kolpea jo zutenean, hamabost urterako joan zen Brasildik, oposizioko beste hainbat politikari bezala. 1979ko amnistiaren legeari esker, bere herrialdera itzuli zen eta sozialismo demokratikoaren ideologia beretu zuen. Brasilgo Langileen Alderdia berriz antolatzeko traba ugari jartzen zizkiotenez, 1980an PDT alderdia (Partido Democr\u00e1tico Trabalhista) sortu zuen. 1982ko hauteskundeetan, Brizolaren kanpaina demokraziaren aldeko borroka bihurtu zen. 1983an, gobernadore kargua hartu zuen, R\u00edo de Janeiro estatuan. Kargu hori utzi zuenetik lehendakaritzarako aukera gisa ikusten zen Brizola; azkenean, 1989an lortu zuen lehendakaritza."}
{"id": "274973", "revid": "448", "url": "https://eu.wikipedia.org/wiki?curid=274973", "title": "Banjo Paterson", "text": "Andrew Barton \"Banjo\" Paterson, (Narrambla, Hegoaldeko Gales Berria, 1864ko otsailaren 17a - Sydney, 1941eko otsailaren 5a) australiar poeta eta kazetaria izan zen.\nOso ezagun egin zen Australian, 1895. urtean argitaratutako \"The Man from Snowy River and Other Verses\" bertso-bildumari esker. Kazetari izan zen Hegoafrikako Boerren gerren garaian eta berriemaile, halaber, Txinan eta Filipinetan. \"Sydney Evening News\" egunkariko editore zen 1904an eta \"Town and Country Journal\" egunkarikoa bi urte geroago. Lehen Mundu Gerraren garaian Europara abiatu zen eta \"Sydney Morning Herald\" egunkariarentzako egin zuen lan. 1905. urtean eman zuen argitara Australiako kantu herrikoien bilduma \"The Old Bush Songs: Composed and Sung in the Bushranging\" izenburupean. 1917. urtean \"Waltzing Matilda\" kantu ospetsua idatzi zuen, \"Saltbush Bill, J.P., and Other Verses\" bildumaren barnean. Harena da, halaber, gaztetxoentzako \"The Animals Noah Forgot\" bertso-bilduma (1933)."}
{"id": "274974", "revid": "58701", "url": "https://eu.wikipedia.org/wiki?curid=274974", "title": "Denis Poisson", "text": ""}
{"id": "274975", "revid": "56334", "url": "https://eu.wikipedia.org/wiki?curid=274975", "title": "Leontyne Price", "text": "Leontyne Price \u2014jaiotza-izena: Mary Violet Price\u2014 (Laurel, Mississippi, Ameriketako Estatu Batuak, 1927ko otsailaren 10a) sopranoa da eta operan nazioarteko ospea lortu duen lehen abeslari afroamerikarra.\nBizitza.\nHasierak.\nPriceren bi aitona-amonak metodista-ministro izan ziren Mississippiko eliza beltzetan eta bere eliza-koruan kantatzen zuen. Hezkuntza eta Arte Industrialen Eskolan (orain \"Central State College\") graduatu zenean, abeslari gisa karrera egitea erabaki zuen. Adiskide baten diru-laguntzari esker, New Yorkeko Juilliard eskolan ikasi zuen lau urtez. \nSoprano ibilbidea.\n1952-1954 urteetan, Gershwinen \"Porgy and Bess\" operako Bess pertsonaia interpretatu zuen mundu osoan. 1955ean, Pucciniren \"Tosca\" antzeztu zuen telebistan; hura izan zen kantari beltz batek telebistan abestu zuen lehen aldia. 1957an, San Franciscoko operan abestu zuen lehenengoz. Garai hartako soprano liriko famatuena bihurtu zen Estatu Batuetan. 1959an, Vienan egin zuen aurkezpena arrakasta handiz eta Milango Scalan hurrengo urtean. 1961ean, New Yorkeko Metropolitan Operan egin zuen aurkezpena Verdiren \"Il trovatore\" operako Leonora pertsonaiarekin. Harrez gero, Metropolitan operako soprano nagusietako bat bihurtu zen. Haendel, Mozart, Verdi, Bizet eta Puccini izan ziren Priceren errepertorioko musikagile nagusiak.Agertokira sartzen zarenean, dena ondo dago. Ederrena sentitzen naiz, osoa, betea. Horregatik uste dut gure bizitza pertsonaleko aferek ez dutela funtzionatzen konprometitu gabeko karrerako emakumeon kasuan. Pertsona batek ezin dizu eman milaka pertsonek ematen dizuten sentsazioa.(Leontyne Price)\nBitxikeriak.\nArrakastan: lorpenek ez dute kolorerik. (Leontyne Price)"}
{"id": "274978", "revid": "28807", "url": "https://eu.wikipedia.org/wiki?curid=274978", "title": "Mary Violet Price", "text": ""}
{"id": "274979", "revid": "512", "url": "https://eu.wikipedia.org/wiki?curid=274979", "title": "Epomophorus wahlbergi", "text": "Epomophorus wahlbergi Epomophorus generoko animalia da. Chiropteraren barruko Pteropodidae familian sailkatuta dago."}
{"id": "274980", "revid": "512", "url": "https://eu.wikipedia.org/wiki?curid=274980", "title": "Kurt Vonnegut", "text": "Kurt Vonnegut (Indianapolis, Indiana, 1922ko azaroaren 11 - New York, 2007ko apirilaren 11) estatubatuar eleberrigilea izan zen. Ezaguna da bere eleberri satirikoengatik eta umore beltzekoengatik, non zientzia-fikzioa, satira eta marrazkiak uztartzen dituen.. 50 urtetik gorako karrera batean, 14 eleberri, 3 ipuin-bilduma, 5 antzerki-lan eta 5 ez-fikziozko lan argitaratu zituen. Orokorrean, bere estilo arduragabeak eta idazgai berriek irakurle askoren arreta bereganatu zuen.\nBizitza.\nKurt Vonnegut Jr. Indianapolisen jaio zen 1922ko azaroaren 11n, eta Kurt Vonnegut jaunaren eta bere emazte Edithen (ezkongabea, Lieber) hiru semeetatik gazteena izan zen. XIX. mendearen erdialdean Estatu Batuetan finkatu ziren alemaniar jatorrizko etorkinen ondorengoak ziren; bere aitaren birraitona Clemens Vonnegut Indianapolisen finkatu zen eta 'Vonnegut Hardware Company' sortu zuen. Aita eta aitona Bernard arkitektoak ziren. Bere ama Indianapoliseko goi mailako gizarte taldean jaio zen, bere familia, Lieberrak, hiriko aberatsenetakoa baitzen eta bere ondasunak garagardotegi arrakastatsu baten jabetzan zuten jatorria.\nGurasoek arin hitz egiten zuten alemanez, baina Lehen Mundu Gerraren garaian eta ondoren Alemaniarekiko izandako ezinegonak kultura alemaniarra uztea eragin zien, beren abertzaletasun estatubatuarra erakusteko. Hala, seme-alabei ez zieten alemanez hitz egiten irakatsi, eta ez zuten Alemaniako literaturan eta tradizioetan sartu. Hori dela eta, \"ezjakina eta deserrotua\" sentitu zen. Ondoren, Vonnegutek Ida Young sukaldari eta bere familiako giltzen etxekoandre afroamerikarrari bere bizitzako lehen hamarkadan rol garrantzitsua aitortu zion bere hazkuntzan.\nVonnegutarrek gozatu zituzten finantza-segurtasuna eta gizarte-oparotasuna Depresio Handia iritsi zenean suntsitu ziren.\nIdazle gisa \"The Shortridge Echo\" eskola-egunkarian hasi zen, ikasle zen ikastetxean. 1940an Shortridgen graduatu ondoren, New Yorkeko Ithacako Cornell Unibertsitatean matrikulatu zen. Humanitateak ikasi nahi zituen edo arkitektoa izan bere aita bezala, baina orientazio praktikoago batengatik biokimika ikasten hasi zen baina ez zitzaion ondo joan. Plaza bat lortu zuen unibertsitateko egunkari independentean, \"The Cornell Daily Sun\", lehenik erredaktore gisa eta gero editore gisa.\nNota txarrek eta Cornellen egunkarian idatzitako artikulu satiriko batek unibertsitateko plaza kostatu zioten, eta 1943ko urtarrilean utzi zuen ikasturtea. Armadan sartu zen eta 1943ko martxoan entrenamendua jaso zuen. 1944ko maiatzaren 14an bere amak bere buruaz beste egin zuen.. Hiru hilabete geroago Europara bidali zuten, non 1944ko abenduan Ardenetako guduan borrokatu zuen, gerraren azken alemaniar erasoaldian.\nBigarren Mundu Gerran, Estatu Batuetako Aire armadan borrokatu zen, eta Dresdenen bonbardaketan atxilo hartu zuten alemanek. Gertaera horri buruz idatzi zuen \"Slaughterhouse-Five, or The Children's Crusade\" (1969) eleberrian.. Oxfordeko Unibertsitateko irakasle izan zen.\nLanak.\nBere eleberri nagusiak hauek dira: \"Player Piano\" (1952), automatizazio modernoari buruzko satira bat; \"Cat's Cradle\" (1963), munduaren amaierari buruzko fantasia bat; \"God Bless You, Mr. Rosewater\" edo \"Pearls Before Swine\" (1965), diruzalekeriak jotzen duen fundazio filantropiko bati buruzko satira; \"Breakfast of Champions\" edo \"Good Bye, Blue Monday\" (1973); \"Slapstick\" edo \"Lonesome No More\" (1976), Estatu Batuetako etorkizuneko lehendakari bati buruzko fantasia. Kontakizun laburren artean aipagarriak ditu \"Jailbird\" (1979), \"Galapagos\" (1985), \"Bluebeard\" (1987) eta \"Hocus Pocus\" (1990)."}
{"id": "274981", "revid": "512", "url": "https://eu.wikipedia.org/wiki?curid=274981", "title": "Fred Lawrence Whipple", "text": "Fred Lawrence Whipple (Red Oak, Iowa, AEB, 1906ko azaroaren 5a - 2004ko abuztuaren 30a) estatubatuar astronomoa izan zen.\nBiografia.\nKaliforniako Unibertsitatean egin zituen ikasketak, Los Angelesen. Pluton aurkitu berriaren lehen orbita kalkulatzen lagundu zuen ikasle-garaian. Ikasketak bukatuta, 1931n, eskolak ematen hasi zen Harvard Unibertsitatean, eta bertako irakasle izan zen 1977 arte.\n1955etik 1973ra Smithsonian Astrofisika Behatokiko zuzendari izan zen. Argazki-sistema berriak erabiliz meteoroen ibilbideak kalkulatu zituen, eta ia meteoro guztiak kometa-zati hautsiez osaturik daudela frogatu zuen.\n1950ean, kometak \"elur pilota zikinak\" bezalakoak izango zirela proposatu zuen, hondakinezko geruza isolatzaileen barruan izotzezko bihotza zutelako. Bere proposamena 1986an frogatu zen, Halley kometa igaro zenean egin ziren azterketetan. Bestalde, kometen errotazioa aztertu zuen eta eguzki-sistemari buruzko liburuak idatzi zituen."}
{"id": "274982", "revid": "105290", "url": "https://eu.wikipedia.org/wiki?curid=274982", "title": "Espatula (laborategiko tresna)", "text": "Espatula paletaren antzeko tresna bat da, txikia, ertzak zorrotzak eta kirtena luzea duena, hautsezko osagaiak nahasteko laborategietan erabiltzen dena. Maiz, espatularen aurkako muturrean koilararen antzeko kurbadura du, osagaien kopuru txikiak hartzeko."}
{"id": "274983", "revid": "336", "url": "https://eu.wikipedia.org/wiki?curid=274983", "title": "Wojciech Witold Jaruzelski", "text": "Wojciech Witold Jaruzelski (Kurow, 1923ko uztailaren 6a -, Varsovia, 2014ko maiatzaren 25a) poloniar militarra eta politikari komunista izan zen.\nPoloniako langileen alderdi komunistako burua izan zen 1981etik 1990era, Poloniako Lehen Ministroa 1985etik 1989ra eta Poloniako lehendakaria 1989tik 1990era. Poloniako aldaketa politikoaren eragile nagusietako bat izan zen.\n1939an, Polonian sartu ziren oste sobietarrek Sobiet Batasunera eraman zuten preso Gulagera. Han, lan behartuetan ibili zen preso. Han emandako denboran, erredura larriak pairatu zituen begietan elur argiaren ondorioz; harrezkero, betaurreko ilunak erabili zituen sarritan. Handik lau urtera, sobietar agintariek antolatutako poloniarren armada gorrian hasi zen, nazien aurkako borrokan.\n1947an hasi zen langileen alderdian, eta kargu asko izan zituen 1981ean buruzagi izatera iritsi zen arte. 1981ean, neurri gogorrak hartu zituen Poloniako oposizioaren aurka, Solidarnosc sindikatua legez kanpo utzi zuen eta gerra-legea ezarri zuen biztanle guztientzat. 1982ko urrian, sindikatu libreak desagerrarazi eta eredu berriko sindikatu ofizial bat eratu zuen."}
{"id": "274984", "revid": "28807", "url": "https://eu.wikipedia.org/wiki?curid=274984", "title": "Wojciech Jaruzelski", "text": ""}
{"id": "274985", "revid": "336", "url": "https://eu.wikipedia.org/wiki?curid=274985", "title": "Sandro Pertini", "text": "Alessandro Pertini, Sandro Pertini izenaz ezaguna (Stella, 1896ko urriaren 25a - Erroma, 1990eko otsailaren 24a) italiar politikaria izan zen. Zuzenbideko ikasketak egin zituen; Lehen Mundu Gerran parte hartu zuen. Italiako Alderdi Sozialistako kide egin zen 1918an, baina erbestera jo behar izan zuen, 1926an faxisten aurkako ekimenetan parte hartzeagatik. Kartzela-zigorra eman zioten 1928an, eta aske geratu zenean (1943), Nenni politikariarekin batera, Italiako Alderdi Sozialista osatu zuen berriro. Lehen Mundu Gerran hiltzera kondenatu zuten alemaniarrek, Erroman, Florentzian eta Italiako iparraldean oste faxisten aurkako taldeen buruzagi izan zelako. Alderdiko idazkari nagusi izendatu zuten 1945ean, eta \"Avanti\" aldizkariko zuzendaria izan zen 1945-1946 eta 1950-1952 urteetan. Legebiltzarreko kide izan zen 1946az geroztik, eta Errepublikako lehendakari hautatu zuten 1978. urtean. 1985 arte izan zen lehendakari."}
{"id": "274987", "revid": "96586", "url": "https://eu.wikipedia.org/wiki?curid=274987", "title": "Alf Ramsey", "text": "Alf Ramsey (Dagenham, Essex, Ingalaterra, 1920ko urtarrilaren 22a - Ipswich, Suffolk, 1999ko apirilaren 28a) britainiar futbolaria eta entrenatzailea izan zen. Bere herrialdean sari gehien jaso zituen futbolaria izan zen.\nBiografia.\nSouthampton taldean egin zuen debuta, 1946an, atzelari gisa. 1949an, Tottenham Hotspurrek fitxatu zuen, eta talde horrekin Ingalaterrako Bigarren Mailako Liga irabazi zuen 1950ean, eta lehen mailakoa 1951n. Nazioarteko hogeita hamaika partida jokatu zituen bere herrialdeko selekzioarekin, eta erretiroa hartu ondoren, 1955ean, Ispwich Town taldeko entrenatzaile bihurtu zen. Talde horrekin Bigarren Mailako Txapelketa irabazi zuen 1961ean, eta Lehen Mailakoa 1962an. Hurrengo urtean Ingalaterrako selekzioa hartu zuen bere kargu, eta 1966an Munduko Txapelketa irabazi zuen taldea osatuz joan zen. Ingalaterrako selekzioarekin, entrenatzaile gisa, 113 partida jokatu zituen, eta horietatik 96 irabazi. 1974an, kargutik kendu zuten."}
{"id": "274988", "revid": "512", "url": "https://eu.wikipedia.org/wiki?curid=274988", "title": "Wilhelm Wundt", "text": "Wilhelm Maximilian Wundt (Neckarau, Alemania, 1832ko abuztuaren 16a - Grossbothen, Alemania, 1920ko abuztuaren 31) alemaniar psikologo eta filosofoa izan zen.\nBiografia.\nHeidelberg, Zurich eta Leipzigeko Unibertsitateetako irakasle izan zen. Psikologia esperimentaleko lehen laborategia sortu zuen Leipzigen (1879). Psikologiaren oinarria esperientzia zela zioen eta borondatea, hari loturiko sentipenekin batera, esperientzia psikologikoaren parte dela, ezagutza bera baino garrantzizkoagoa. Psikologia esperimentalaren sortzailetzat hartua da.\nNerbio-sistemaren mekanikari buruzko, zentzumenen sentipenei buruzko eta pertzepzioari buruzko lanak egin zituen, eta asoziazio pasiboen eta pertzepzio aktiboaren, adimen-sintesien eta pentsamendu logikoaren oinarri den pertzepzioaren, arteko bereizketa egin zuen.\nLan nagusiak: \"Beitr\u00e4ge zur Theorie der Sinneswahrnehmung\" (1858-1862); \"Vorlesungen \u00fcber die Menschen und Thierseele\" (1863); \"Grundz\u00fcge der Physiologischen Psychologie\" (1873-1874)."}
{"id": "274989", "revid": "96586", "url": "https://eu.wikipedia.org/wiki?curid=274989", "title": "Jes\u00fas Azkona", "text": "Jes\u00fas Azkona Mauleon (Arroitz) antropologo eta irakasle nafarra da. Antropologian doktorea da Friburgoko Unibertsitatean (Suitza), Zientzia Politikoetan eta Soziologian lizentziatua Deustuko Unibertsitatean, Gizarte Antropologiako katedraduna Euskal Herriko Unibertsitatean eta unibertsitate bereko Baroja Katedrako koordinatzailea. Etnizitateaz eta abertzaletasunaz, antropologiaren historiaz eta kolonizazioaren barne-prozesuaz egin ditu bere ikerlan nagusiak. Kulturaren gaia erdigunean dago berak egiten dituen antropologia gogoetetan, hala dimentsio analitikoaz eta gogoeta-maila desberdinez, nola ardatz nagusitzak kultura duten taldeei eta nortasunak eraikitzeko prozesuei dagokionez. Gaur egun, gizarte-mugen eraikuntza aztertzen dihardu. Bere argitalpenen artean aipagarriak dira ondoko hauek: \"Teor\u00eda y pr\u00e1ctica en antropolog\u00eda social\" (1996); \"Memoria y creatividad, estudios barojianos\" (2000); eta \"Tiempos y culturas\" (2002)."}
{"id": "274990", "revid": "6327", "url": "https://eu.wikipedia.org/wiki?curid=274990", "title": "Jes\u00fas Azcona Maule\u00f3n", "text": ""}
{"id": "274991", "revid": "46380", "url": "https://eu.wikipedia.org/wiki?curid=274991", "title": "Lotte Eisner", "text": "Lotte Eisner (Berlin, Alemania, 1896ko martxoaren 5a - Neuilly-sur-Seine, Frantzia, 1983ko azaroaren 25a) zinemagilea izan zen.\nBizitza.\nAntzerki-kritikaria zela hasi zen zinemaren inguruko lehenengo lanetan, eta 1927an, \"Film Kurier\" zinemagile-taldeko kide bihurtu zen. Alemaniako garai hartako zinemak espresionismoaren eta errealismo sozialaren bidea hartu zuen. Urte haietan ezagutu zuen Fritz Lang zinemagile handia.\n1934an, naziak nagusitu ziren Alemanian, eta Eisnerrek, judua izaki, ihes egin behar izan zuen Frantzia aldera. 1939an hasi zen Parisen lanean, eta Bigarren Mundu Gerran han-hemenka ibili zen naziak atzetik zituela. 1945. urtetik aurrera ekin zien berriro zinema-lanei, eta liburu baliotsu batzuk idatzi zituen (\"L'\u00c9cran demoniaque,\" 1952).\nLotte Eisnerren obrak eragin handia izan zuen, 1960 inguruan, Volker Schloendorff, Werner Herzog, Rainer Fassbinder eta Wim Wenders alemaniar zinemagile gazteengan, besteak beste."}
{"id": "274992", "revid": "512", "url": "https://eu.wikipedia.org/wiki?curid=274992", "title": "Isokrates", "text": "Isokrates Atenasko idazle eta hizlaria izan zen (Atenas, K.a. 436 - Atenas, K.a. 338). Gorgiasen ikaslea izan zen, eta Sokratesen entzule. Bere ikasle nagusiak Hiperides, Likurgo, Teoponpo eta Xenofonte izan ziren. Elezaharrak dioenez, gosez hil zuen bere burua, Grezia bateratzeko haren ideia politikoek porrot egin zutenean. Peloponesoko Gerraren ondoren, logografoaren lanbidea aukeratu zuen. Bere eskola, greziarren artean ospe handikoa izan zen. Isokratesen lanak indar handikoak dira, beti alegiazkoak, bere ikasleei adibide moduan agertzeko. Hogeita bat hitzaldi eta bederatzi eskutitz gorde dira gaur eguneraino. Hitzaldien artean, aipagarrienak: \"Panegiriko\" (K.a. 380), \"Filipori\" (K.a. 346) eta \"Panatenaiko\" (K.a. 339). Horietan guztietan bere ideia politikoak agertu zituen. Hezkuntzaren inguruan zituen ideiak \"Antidosis\"en agertu zituen. Bere ondorengo hizlarietan eragin handia izan zuen Isokratesek."}
{"id": "274993", "revid": "58701", "url": "https://eu.wikipedia.org/wiki?curid=274993", "title": "San Nikolas Barikoa", "text": "San Nikolas Barikoa edo San Nikolas Mirakoa (Patara, Lizia, Asia Txikia, 270eko martxoaren 15a - Mira, Lizia, 343ko abenduaren 6a) Mirako (Asia Txikia) artzapezpikua izan zen. Santu kristau ezagunenetariko bat da hala Ekialdeko nola Mendebaldeko Elizetan- Gaur egun Eguberrietako jaiekin lotua ageri da, Euskal Herrian San Nikolas Txikiaren ospakizunekin eta zenbait gabon kantarekin, eta munduan oro har, kultura anglosaxoian zabaldutako Santa Clausen izenarekin. Errusiako patroia da.\nHistoriografia.\nSan Nikolasen bizitzaren berri ematen duen dokumenturik ez dago, baina tradizioaren arabera, Diokleziano enperadoreak espetxeratu zuen kristauen esetsaldian; Konstantinok askaturik, Nizeako kontzilioan esku hartu bide zuen.\nMira hirikoa zen, Anatoliako penintsulakoa (gaur egungo Turkia) eta horregatik Mirakoa esaten zaio, baina 1087. urtean Bari hiri italiarreko marinel batzuek erlikiak Anatoliatik lapurtu eta Barira eraman zituzten, non santuaren izena duen basilikan gordetzen dira. 1993an, Turkiatik gertu dagoen uharte batean, IV-VI. mendeko monumentu-sail bat aurkitu da, eta dirudienez, han dago San Nikolasen hilobia.\nEguberrietako sinbologian.\nElezahar anitzek haurren eta itsasgizonen babesle gisa aurkezten dute. Kristau-ikonografian gehien irudikatutako santuetako bat da. Eguberrietan haurrentzako opariak dakartzan pertsonaia gisa germaniar herrialdeetan agertu zen lehenbizi; gero Eliza erreformatuen guneetatik gainerakoetara zabaldu zen.\nSan Nikolasi egozten zaion mirarietako bat da hiru neskatxa prostituziotik salbatu zituenekoa. Lizia eskualdeko Patara hirian gertatu omen zen, fede handiko gizon batek, pobreziak estututa, hiru alaba behartu zituela prostituta izatera. San Nikolas gizonaren etxe ondotik igaro, eta urrezko hiru zorro sorrarazi zituen, eta leihotik sarrarazi, ahizpa bakoitzaren eskuetara zorro bana emanez. Ikonografian, batzuetan urrez betetako hiru zapata dira, edo urrezko hiru txanpon, neskatxen eskuetara doazenak. Erdi Aroko eta Pizkundeko Italian, istorio hau hainbar artelanetako motiborik gogokoenetakoa izan zen. Istorio horretan egon daiteke, halaber, Eguberrietako oparigintzarekin santuak daukan konexioa.\nEguberrietako konexio hori dago Santa Claus pertsonaiaren jatorrian. Herbehereetako kristauen artean santua Eguberriekin lotuta gurtzen zuten, eta 18. mendean, Ameriketako New York koloniara joandako etorkin holandarrekin \"Sint Nikolaas\" eta \"Sinter Klaas\" izen herrikoi neerlanderazkoak bihurtu Santa Claus formaren jatorria.\nSan Nikolas Euskal Herrian.\nSanta Claus delakoa Bizarzuri izenarekin ere agertu izan da 20. mendearen amaieratik Euskal Herriko eguberrietan, baina izatez, euskal tradizio zaharragoetan gorde izan da haren izena. Hain zuzen ere, San Nikolas Txikiaren tradizioa eta jaia ospatzen da abenduaren 6an, eta Gabon kantetan ere badago San Nikolasen aipurik: modu nahiko bitxian zenbait kasutan, gaztelera eta euskara nahasten duten kantuetan. Esate baterako:"}
{"id": "274994", "revid": "336", "url": "https://eu.wikipedia.org/wiki?curid=274994", "title": "Philippus Aureolus Paracelsus", "text": ""}
{"id": "274995", "revid": "1982", "url": "https://eu.wikipedia.org/wiki?curid=274995", "title": "Theophrastus Bombastus von Hohenheim", "text": ""}
{"id": "274996", "revid": "336", "url": "https://eu.wikipedia.org/wiki?curid=274996", "title": "Peleo", "text": "Peleo, grezierazko izenaz Peleus, Antzinako Greziako elezaharretako mitologiako pertsonaia zen; Tesaliako mirmidoien erregea, Eakoren semea eta Akilesen aita.\nTelamon anaiarekin bere anaiorde Foko hil zuen, eta Eginatik alde egin behar izan zuen. Ftiako Eurition erregeak babesa eman zion, eta haren alaba Antigonarekin ezkondu zen, erresumaren herena bere esku utzi zuelarik. Ehizan ari zirela, aitaginarreba hil zuen, eta berriro ihes egin behar izan zuen. Iolkoseko Akasto erregeak bere hobenaz garbitu zuen. Patua, alabaina, ez zuen aldeko: Akasto erregearen emazte Astidamia erregina hartaz maitemindu zen; Peleok, ordea, gaitzetsi egin zuen; Astidamiak, hisiaz, bere senarraren aurrean, Peleori bera seduzitzen saiatu izana leporatu zion. Akastok armarik gabe abandonatu zuen Peleon mendian, zentauroek hil zezaten; baina Kiron zentauroak salbatu zuen, eta Peleok Akasto eta Astidamia hil zituen.\nBestalde, Peleok Argonauten bidaia eta abenturetan parte hartu zuen."}
{"id": "274998", "revid": "28807", "url": "https://eu.wikipedia.org/wiki?curid=274998", "title": "Peleus", "text": ""}
{"id": "275000", "revid": "65203", "url": "https://eu.wikipedia.org/wiki?curid=275000", "title": "Carlos Reutemann", "text": "Carlos Reutemann (Santa Fe, 1942ko apirilaren 12a - \"ibidem\", 2021eko uztailaren 7a) argentinar auto-pilotua izan zen. 1970eko hamarraldiko 1 Formulako pilotu onenetako bat. 1967an egin zuen debuta pilotu profesional gisa. 1969an, \"Brabham\" taldean sartu zen 2 Formulako lasterketetan parte hartzera. 1970ean, laugarren geratu zen Europako Txapelketan, eta bigarren eta laugarren berriro, hurrengo bi urteetan. 1974an, 1 Formulako eliteko pilotuen artean sartu zen, Ferrari taldean. Bost urte geroago, \"Lotus\" taldean sartu zen, eta, urtebete geroago, \"Williams\" britainiarrean. Azkeneko talde horrekin hirugarren postua lortu zuen munduko txapelketan, eta bigarren tokia 1981ean, Nelson Piquet puntu bakar batez nagusitu zitzaionean. 1981ean erretiratu zen. Guztira, 146 lasterketetan parte hartu zuen, eta horietako hamabi irabazi zituen. Gero, politikan sartu zen; 1991n, Santa Feko probintziako gobernadore hautatu zuten, Alderdi Justizialistako (peronista) kide zela."}
{"id": "275001", "revid": "512", "url": "https://eu.wikipedia.org/wiki?curid=275001", "title": "Epomops buettikoferi", "text": "Epomops buettikoferi Epomops generoko animalia da. Chiropteraren barruko Pteropodidae familian sailkatuta dago."}
{"id": "275002", "revid": "96586", "url": "https://eu.wikipedia.org/wiki?curid=275002", "title": "David Diamond", "text": "David Leo Diamond (Rochester, New York, AEB, 1915eko uztailaren 9a - 2005eko ekainaren 13a) estatubatuar musikagilea izan zen.\nBiografia.\nBere musika-egitura argiagatik eta lirismoagatik da batez ere ezaguna. New Yorken egin zituen ikasketak, estatubatuar musikagile Roger Sessionsekin. Guggenheim saria jaso zuen 1938an. Parisen izan zen gero, ikasketak sakontzen, Nadia Boulanger konposizio-irakasle ospetsuarekin. Han, Maurice Ravel eta Igor Stravinski ezagutu zituen.\nEra guztietako konposizio-teknikak landu zituen, eta obra diatoniko edo modalak (\"Rounds\", 1944), harizko orkestrarako zein obra dodekafonikoak (\"The World of Paul Klee\", 1957) egin zituen. 1951tik 1965era bitartean, Italian bizi eta lan egin zuen, baina maiz joaten zen Estatu Batuetara eskolak ematera. Horrez gainera, zortzi sinfonia eta ballet, antzerki eta zinemarako musika, hainbat tresnatarako kontzertuak eta ganbera-musika idatzi zituen.\n1965az geroztik Manhattango Musika Eskolan egin zuen lan."}
{"id": "275003", "revid": "28807", "url": "https://eu.wikipedia.org/wiki?curid=275003", "title": "David Leo Diamond", "text": ""}
{"id": "275004", "revid": "336", "url": "https://eu.wikipedia.org/wiki?curid=275004", "title": "Jean Baptiste Dumas", "text": "Jean Baptiste Dumas (Al\u00e8s, Gard, Frantzia, 1800eko uztailaren 14a - Cannes, Frantzia, 1884ko apirilaren 10a) frantses kimikaria eta politikaria izan zen. Garaiko kimikaririk ospetsuena izan zen; kimikaren atal guztiak landu zituen denbora gutxian.\nBiografia.\n1823an, Th\u00e9narden laborategian sartu eta \"Trait\u00e9 de chimie\" lana idazten hasi zen. Amidei, eterrei eta alkoholei buruzko azterketak egin zituen eta airearen, uraren eta karbonoa erretzean askatzen duen gasaren osagaiak eta osagai horiek zein proportziotan konbinatuak zeuden aurkitu zuen.\nKimika organikoaren sortzaileetako bat izan zen. Haren izena daraman sistemari esker, gai organikoen nitrogeno-kantitatea zehatz daiteke. Kimika organikoko irakasle aritu zen Medikuntza Eskolan, eta laborategiko ikasketa praktikoak eman zituen lehenengo irakaslea izan zen Frantzian. Zenbait lan argitaratu zituen zientzia-aldizkarietan. 1850etik aurrera politikan hasi zen. Parisko alkate eta Frantziako Errepublikako ministro izan zen."}
{"id": "275005", "revid": "448", "url": "https://eu.wikipedia.org/wiki?curid=275005", "title": "Eskopas", "text": "Eskopas \u2014grezierazko izena: \u03a3\u03ba\u03cc\u03c0\u03b1\u03c2\u2014 (Paros, K.a. V. mendearen bukaeran) Antzinako Greziako eskultorea eta arkitektoa izan zen. K.a. IV. mendeko eskultore eta arkitekto ezagunenetako bat zen, Praxitelesekin eta Lisiporekin batera.\nSizionen egin zuen lan; Tegean Atenea Alearen tenpluko berreraikuntza lanak egin zituen, eta tenpluaren frontoiko irudiak berak zizelkatu zituen. Halikarnasoko mausoleoa apaintzen parte hartu zuen K.a. 350. urtean, eta Efeson Artemisaren tenpluan.\nAdierazpen patetikoa irudikatzen maisua zen; eredutzat pertsonaia atsekabetuak hartzen zituen, patu tragikoak daramatzan heroiak. Badira bere estatuen erromatar kopiak; Meleagrorenak eta Heraklesenak, adibidez. Sizioneko Menadeak erakusten ditu bere artearen ezaugarri nagusiak: bakantearen gorputza okertua, lilurapen dionisiako batean, aurpegia zerura itzulia, barneko estutasuna adieraziz eta arima grinaz bete baten nahigabea erakutsiz."}
{"id": "275006", "revid": "96586", "url": "https://eu.wikipedia.org/wiki?curid=275006", "title": "Vigd\u00eds Finnbogad\u00f3ttir", "text": "Vigd\u00eds Finnbogad\u00f3ttir (Reykjavik, ) islandiar politikaria da. Hauteskunde bidez aukeratutako emakumezko lehen estatuburua da (1980-1996). Frantses filologia ikasi zuen Grenobleko eta Sorbonako unibertsitateetan. Ondoren, Antzerkiaren Historia ikasi zuen, Danimarkan lehenengo eta Suedian gero. Ikasketak bukatu ondoren, Islandiara itzuli zen irakasle gisa aritzeko. Ospe handia eman zion kultura-saio bat aurkeztu zuen telebistan. 1972an, Reykjavikeko Antzoki Hiriko zuzendari izendatu zuten. 1980an, estatuko lehendakari aukeratu ondoren (hautagai independente gisa), Islandiaren nortasun kulturala eta nazionala sustatu eta zaintzearen alde lan egin zuen. Hamasei urtez egon zen postu horretan. Lehendakari zela, Rio de Janeiron 1992an egin zen Lurraren Goi Bilerara joan zen, eta rol garrantzitsua izan zuen bertan. 1996ko hauteskundeetan, Olafur Ragnar Grimssonek hartu zuen lehendakaritza."}
{"id": "275007", "revid": "512", "url": "https://eu.wikipedia.org/wiki?curid=275007", "title": "John Hejduk", "text": "John Hejduk (New York, 1929ko uztailaren 19a - \"ib.\", 2000ko uztailaren 3a) estatubatuar arkitektoa izan zen.\n1947-1950 urte-bitartean egin zituen arkitektura-ikasketak, eta 1950-1953 bitartean osatu zituen, Cincinnatiko Unibertsitatean lehendabizi, eta Harvardeko Diseinu Eskolan gero. 1954-1956 urte-bitartean diseinu-irakasle izan zen Texasko Unibertsitateko Arkitektura Eskolan, eta irakasle laguna Cornellen (Ithaca), 1958 eta 1960 bitartean. Lau urte geroago, New Yorkeko Cooper Unioneko arkitektura-irakasle izendatu zuten. Theo van Doesburgen obran oinarritzen den Five Architects arkitekto-elkarteko kide izan zen, kide abangoardistena. Proiektugile gisa, etxebizitza partikularrak diseinatu zituen batez ere: Demlin House (1960, Locust Valley, Long Island, New York); Diamond House (1963-1967); Bernstein House (1968, Mamaroneck, New York); Wall House (1970); Bye House (1973, Hidgefield, Connecticut). Sari asko irabazi zituen."}
{"id": "275008", "revid": "512", "url": "https://eu.wikipedia.org/wiki?curid=275008", "title": "Joseph Marie Jacquard", "text": "Frantses asmatzailea (Lyon, 1752 - Oullins, 1834), bere izena duen ehungailua asmatu zuena. Aldaketa handiak eragin zituen ehungintzan, eta ehungailu automatikoen oinarriak ere ezarri zituen. Lehenengo prestaketak 1790ean egin zituen, baina Frantziako Iraultza iritsi zenean bertan behera utzi zituen ahalegin haiek. 1805ean asmatu zuen bere izena izango zuen ehungailua; 1806an, tresna jabetza publikokoa izango zela deklaratu zuen gobernuak. Hasieran, lanpostuak galtzeko beldurrez, aurkakoak izan zituen Jacquarden asmaketa horrek, eta Lyongo ehuleek makinak erre zituzten. Dena den, 1812an mota honetako 11.000 ehungailu erabiltzen ziren Frantzian, eta 1820. urte inguruan Ingalaterrara zabaldu ziren.\n\"Jacquarden ehungailua\" ehundegietako mekanismoa da, irazkiko hariei eragiteko eginkizuna duena, eta ehunean nahi diren marrazkiak egiteko aukera ematen duena."}
{"id": "275009", "revid": "336", "url": "https://eu.wikipedia.org/wiki?curid=275009", "title": "Giambattista Marino", "text": "Giambattista Marino (Napoli, 1569ko urriaren 18a - \"ib.\", 1625eko martxoaren 26a) italiar olerkari barrokoa izan zen.\nBizitza eta lanak.\nNapolin bizi izan zen 1600 arte, baina han zeraman bizimoduaren ondorioz atxilotu, eta Erromara bidali zuten. Erroman Pietro Aldobrandini kardinalaren idazkari izan zen. 1608-1615 bitartean, Turinen izan zen, Karlos Emanuel I.aren gortean, eta eztabaida sakonak izan zituen Gaspare Murtola Genovako olerkariarekin. 1615ean, Parisera joan zen, Maria Medicik gonbidaturik. 1624an, Napolira itzuli zen, eta han hil zen hurrengo urtean. Barrokoa Italian sartu zuen lehen olerkarietako bat izan zen. Haren izenetik dator \"marinismo\" joeraren izena.\nHaren olerki-lanetako batzuk \"La lira\" (1608); \"La Murtolaide\" (1609); \"Epitalami\" (1616); eta \"La sampogna\" (1620) dira, eta haren obra nagusia \"L'Adone\" (1623, \u00abAdonis\u00bb) da. Olerkiez gainera, aipagarriak ditu orobat: \"Le dicerie sacre\" (1614, \u00abHitzaldi sakratuak\u00bb) eta \"Lettere\" (1627-1629, \u00abGutunak\u00bb)."}
{"id": "275010", "revid": "58701", "url": "https://eu.wikipedia.org/wiki?curid=275010", "title": "Claus Sluter", "text": "Claus Sluter (Haarlem, 1345 - Dijon, 1406) herbeheretar eskultorea izan zen.\n1379an, Bruselan ari zen lanean. 1385ean, Jean de Marvilleren lantegian egiten zituen eskulturak. Filipe \"Ausarta\" Burgundiako dukeak eskulturak eskatu zizkien Dijongo Champmol kapera dekoratzeko. Lan horretan ari zirela, Marville hil egin zen eta Sluterrek hartu zuen lanaren ardura. Lan asko egin zituen arren, gehienak galdu egin dira. Gaur egun arte iritsi diren lan nagusiak hiru dira: Dijongo kaperako atariko eskulturak (horietako bat, \"Ama Birjina Haurrarekin\", 1385-1393); \"Kalbarioa\" edo \"Le Puits de Mo\u00efse\" (1405, \"Moisesen Putzua\") Dijongo kaperaren klaustroan, eta \"Pleurants de la tombe de Philippe le Hardi\" (1410, \"Filipe Ausartaren hilobia\"), batez ere emakume deitoratzaileen segizioa dela eta, ezaguna dena. Errealismoa espiritualismoarekin eta irudien handitasunarekin lotu zituen. Haren lanak eragin handia izan zuen XV. mendeko eskultoreen eta margolarien artean."}
{"id": "275011", "revid": "336", "url": "https://eu.wikipedia.org/wiki?curid=275011", "title": "Pitirim Sorokin", "text": "Pitirim Alexandrovitx Sorokin, errusieraz \u041f\u0438\u0442\u0438\u0440\u0438\u0301\u043c \u0410\u043b\u0435\u043a\u0441\u0430\u0301\u043d\u0434\u0440\u043e\u0432\u0438\u0447 \u0421\u043e\u0440\u043e\u0301\u043a\u0438\u043d (Turya, Komi, Errusia, 1889ko otsailaren 4agreg./urtarrilaren 21ajul. - Winchester, AEB, 1968ko otsailaren 10a) jatorri errusiarreko Estatu Batuetako soziologoa izan zen.\nBizitza.\nKerenskiren gobernuko kidea eta Petrogradoko Unibertsitateko irakaslea izan zen. Boltxebismoaren kontra aritzeagatik, Estatu Batuetara erbesteratu behar izan zuen (1923); Harvardeko Soziologiako saila sortu, eta Nazioarteko Soziologia Institutuko irakaslea izan zen.\nJokabidearen soziologiaz arduratu zen, metodo konparatiboa eta estatistikoa erabili zituen, eta egitura eta dinamika aztertu zituen. Haren teoriaren oinarriak hauek dira: bi sistema soziokultural nagusiren bereizketa, sistema zentzuzko edo bidezkoaren (enpirikoa, natura-zientziekin lotua) eta idealistaren (mistikoa, fedearekin lotua) bereizketa, alegia; eta bi sistema horiek historian zehar eratu dituzten zikloak. Lan nagusiak: \"Social and Cultural Dynamics\" (1937-1941); \"Man and Society in Calamity\" (1942); \"Altruistic Love\" (1950)."}
{"id": "275012", "revid": "512", "url": "https://eu.wikipedia.org/wiki?curid=275012", "title": "Umberto Boccioni", "text": "Umberto Boccioni (Reggio Calabria, Italia, 1882ko urriaren 19a - Verona, Italia, 1916ko abuztuaren 17a) italiar margolari eta eskultorea izan zen.\nArte futuristaren lehen teorialaria izan zen.\nBiografia.\nErroman izan zen 1898tik 1902ra, eta teknika berriak ikasi zituen han. 1902tik aurrera Parisen egon zen, eta 1908an Milanen hartu zuen bizilekua. Urte hartan bertan Marinetti ezagutu zuen; \"Manifesto dei pittori futuristi\" (1910, \"Margolari futuristen agiria\") izenpetu zuenetakoa izan zen, eta orobat \"Margolari futuristen agiri teknikoa\"ren erredaktore nagusia (1912). Lehen aldi hartan, Boccionik hurbiletik aztertu zituen Sezesioko mugimendu surrealista eta Munchen espresionismoa. Dinamismoa, objektuaren barneko indar gisa, eta aldiberekotasuna, oroitzen denaren eta ikusten denaren arteko sintesi gisa, hartu zituen Boccionik oinarri, eta kontzeptu horietatik sortu zen, hain zuzen ere, futurismoak osagai plastikoaren eta kromatikoaren arteko sintesia bilatzeko zuen joera.\nKubistengandik zenbait teknika hartu zituen (planoak planoekin ebakiz eta berriro elkartuz lortzen zuen gauzakiak deskonposatzea, batez ere), baina arte-mota horren alde estatikoak eta intelektualak ez zituen onartu; zibilizazio modernoaren dinamismoa adierazi eta mugimendua iradoki nahi zituen berak.\nHaren zenbait lan: \"Forme uniche della continuit\u00e0 nello spazio\" (1913); \"Gora doan hiria\"; \"Materia\"; \"Forze di una strada\" (1911, \"Kalearen indarra\"); \"Futbol-jokalari baten dinamismoa\"; \"Botila baten garapena espazioan\".\nEskultura lantzen 1911. urtean hasi zen, eta ondorengo urteetan hainbat obra egin zuen, teorikoak zein artistikoak, futurismoaren ildoari jarraituz bete-betean.\nGerra inguruko urteetan, dena dela, mugimendu futuristako gainerako margolariek bezala, bazter utzi zuen futurismoa. Gerra aurreko urteak izan zituen hortaz, emankorrenak."}
{"id": "275013", "revid": "105290", "url": "https://eu.wikipedia.org/wiki?curid=275013", "title": "Ibarretxe &amp; Co", "text": "Ibarretxe &amp; Co Euskal Herriko zinemaren ekoizpen-etxea, zinemari lotutako Ibarretxe bizkaitar familiak zuzendua. Ibarretxetarrak hamar anaia-arreba dira, eta horietako bostek dihardute zinemagintzan, ekoizle-, zuzendari- eta gidoilari-lanetan.\nAurretik hainbat film labur egin arren, \"S\u00f3lo se muere dos veces \"(1997) filmarekin hasi ziren zinemagintza profesionalean. \"\u00a1Sabotaje!\" (2000) nazioarteko ekoizpena ere haien ardura izan zen. 1.500 milioi pezetaren (60 milioi libera inguru; 9 milioi euro) aurrekontua izanik, Euskal Herriko inoizko ekoizpenik garestiena izan zen. Telebistarako ere hainbat produkzio ekoitzi dituzte, \"Agur Olentzero, agur\" (1997) eta \"La memorias de Karbo Vantas\" (1994) lanak, esate baterako. Bideoklipak eta publizitaterako hainbat lan ere egin dute."}
{"id": "275014", "revid": "512", "url": "https://eu.wikipedia.org/wiki?curid=275014", "title": "Maxim Kontsevitx", "text": "Maxim Lvovitx Kontsevitx (; Khimki, Errusiako SESF, ) errusiar matematikaria da. Frantziako Ikerketa Zientifiko Aurreratuetarako Institutuko irakasle eta Estatu Batuetako New Brunswickeko Rutgers Unibertsitateko irakasle bisitaria da. Moskuko Unibertsitatean ikasi ondoren, Informazioa Prozesatzeko Problemen Institutuan lan egin zuen. 1992an eskuratu zuen doktoregoa, Bonngo Unibertsitatean (Alemania). Harvard, Princeton, Berkeley eta Bonnen lana egiteko aukera eman zioten. Kontsevitxek matematika hutsaren eta fisika teorikoaren arteko erlazio asko sortu ditu, Richard Feynmann eta Edward Wittenek egindako lanaren eraginpean bereziki. Ekarpenik garrantzitsuenak korden teorian eta kuantuen teorian egin ditu. Dena dela, geometriako lau problema ebaztu zituenean egin zen ezaguna. Wittenen konjetura bat frogatzeaz gainera, grabitazio kuantikoko bi ereduen baliokidetasun matematikoa ere frogatu du."}
{"id": "275015", "revid": "336", "url": "https://eu.wikipedia.org/wiki?curid=275015", "title": "Tristan da Cunha", "text": "Tristan da Cunha, ingelesez ahoskatua, Ozeano Atlantikoko hegoaldeko uhartedi britainiarra da, Esperantza Onaren lurmuturretik hegoaldera, 3.000\u00a0km-ra. Izen bereko uharteak (104\u00a0km2), Gough uharteak (93\u00a0km2) eta beste uhartetxo batzuk osatua da. 209\u00a0km2 ditu guztira eta 264 biztanle (2010). Sumendiek eragindako uharte menditsuak dira, eta arrantza (otarraina) eta laborantza (patata, fruta-arbolak) dira ekonomia-jarduera nagusiak. 1942. urtean meteorologia-behatoki garrantzitsu bat zabaldu zuten Gough uhartean.\nHistoria.\n1506. urtean aurkitu zuen izen bereko itsasgizon portugaldarrak. 1816an britainiarren administraziopean jarri zen; garai hartan, ingelesek ez zuten nahi frantsesek uhartedia Napoleon askatzeko operazio baterako base gisa erabiltzerik (Napoleon Santa Helena uhartean zegoen konfinatuta). 1961. urtean erupzio bortitza gertatu zen, eta uharteko biztanleek irten behar izan zuten uhartetik. Gehienak itzuli egin ziren, nahiz gobernuak bestelako bizitokiak eskaini."}
{"id": "275017", "revid": "56334", "url": "https://eu.wikipedia.org/wiki?curid=275017", "title": "Eugenio Montale", "text": "Eugenio Montale (Genova, Italia, 1896ko urriaren 12a - Milan, Italia, 1981eko irailaren 12a) italiar olerkaria izan zen.\nBiografia.\nHaren olerkiek estilo hermetikoa dute; pesimismoa, eta egungo gizakiaren ezinegona eta bakardadea islatzen dute. \"Pegaso\", \"Pan\", \"Solaria\" eta \"Letteratura\" aldizkarietan idatzi zuen. Crocek bultzatu zuen faxismoaren kontrako adierazpena izenpetu zuen idazleetako bat izan zen. 1945ean, \"Corriere della sera\" egunkariko zuzendari izendatu zuten. Italiako XX. mendeko poeta nagusitzat hartua da, Ungarettirekin batera. 1975ean, Literaturako Nobel saria jaso zuen."}
{"id": "275018", "revid": "96586", "url": "https://eu.wikipedia.org/wiki?curid=275018", "title": "Jun\u00edpero Serra", "text": "Jun\u00edpero Serra Ferrer (Petra, Mallorca, 1713ko azaroaren 24a - San Carlos Borromeo de Carmelo, Kaliforniak, Espainia Berria, gaur egun Kalifornia, AEB, 1784ko azaroaren 28a) espainiar elizgizona eta kolonizatzailea izan zen.\nBizitza.\n1730. urtean frantziskotarren ordenan sartu eta Palmako Unibertsitatean jardun zuen irakasle. 1749an, Espainia Berriko misioetara bidali zuten. 1749-1758 urteetan Sierra Gordan izan zen (Quer\u00e9taro), eta handik Mexikora abiatu. Mexikon Croix erregeordearekin jarri zen harremanetan iparraldea kolonizatzeko helburuarekin.\n1767. urtean, jesuitak egotzi zituztenean, Behe Kaliforniara bidali zuten. 1769. urtean, berriz, Kalifornia Garaira joan eta San Diegoko eta Monterreyko San Carlos Borromeo de Carmelo misioak sortu zituen. 1776tik aurrera, are misio gehiago zabaldu zituen San Frantziskon, San Gabrielen (egungo Los Angelesen), besteak beste. Eremu horretako amerindiarrak katoliko bihurtu eta gaztelania irakatsi zien.\n1988an Joan Paulo II.a aita santuak dohatsu izendatu zuen."}
{"id": "275019", "revid": "512", "url": "https://eu.wikipedia.org/wiki?curid=275019", "title": "Epomops dobsonii", "text": "Epomops dobsonii Epomops generoko animalia da. Chiropteraren barruko Pteropodidae familian sailkatuta dago."}
{"id": "275020", "revid": "512", "url": "https://eu.wikipedia.org/wiki?curid=275020", "title": "Karlheinz Stockhausen", "text": "Karlheinz Stockhausen ( ahoskatua; M\u00f6drath, Kerpen, - K\u00fcrten, ) alemaniar musikagilea izan zen. F. Martin, O. Messiaen eta D. Milhaudekin egin zituen musika-ikasketak. Parisko Musique Concr\u00e8te Estudioan lan egin zuen P. Schaefferrekin. Koloniara itzuli zenean, alemaniar irratiko musika elektronikoaren estudioko laguntzaile izan zen, eta, geroago, zuzendari. A. Schoenberg, A. Webern eta B. Bart\u00f3ken lana aztertu zuen, eta Darmstadteko uda-ikastaroetan irakasle aritu zen. Gerra osteko musika-abangoardiaren aitzindari izan zen. Serieko musika idatzi zuen, eta maisu izan zen musika elektronikoan. Lan-mota ugari egin zituen. Orkestrarako: \"Formel\" (1951), \"Punkte\" (1952), \"Gruppen\" (1955-1957), \"Trans\" (1971), \"Licht \"(1977-1978). Ganbera musika: \"Kreuzspiel\" (1951); \"Zeitmasse\" (1955-1956); \"Tierkreis\" (1975). Musika elektronikoa: \"Kontakte\" (1959-1960); \"Hymen\" (1966-1967); \"Sirius\" (1975). Ahotserako, pianorako eta perkusiorako musika ere egin zuen. Sari ugari eman zizkioten, Alemanian bertan zein beste herrialde askotan."}
{"id": "275021", "revid": "95298", "url": "https://eu.wikipedia.org/wiki?curid=275021", "title": "Gregorio Arrue", "text": "Gregorio Arrue Rezola (Hernani, 1811ko maiatzaren 22a - Zarautz, 1890eko apirilaren 22a) euskal idazle eta itzultzailea izan zen. Haren lehen deitura Arruabarrena zen.\nFrantziskotarren seminarioan 1831 arte, apaizgoa utzi behar izan zuen eri zegoelako. Zarautzen eskola-maisu, Bonaparte Printzea eta Van Eys filologoen laguntzaile izan zen (1857). Itzultzaile ugaria bezain trebea, bere \"Brabanteko Genobebaren bizitza\" itzulpenak ospe handia hartu zuen Euskal Herrian. Euskal itzultzaileen eredu, lan asko eman zituen argitara, erlijiozkoak gehienak, gaztelania nahiz beste euskalkietatik gipuzkerara bihurtuak (Juan Jose Mogelek Markina aldeko bizkaieraz idatziriko \"Baserritar jaquintsuaren echeco escola; \"Sebastian Mendiburu oiartzuarrak goi-nafarreraz idatziriko \"Jesusen Bihotzaren Devocioa\", Tolosa, 1883). \"Liberalen doctrina pecatu da\" liburua berriz, katalanetik edo gaztelaniatik itzuli zuen (Felix Sard\u00e1 i Salvany, 1887, Bartzelona)."}
{"id": "275022", "revid": "512", "url": "https://eu.wikipedia.org/wiki?curid=275022", "title": "Michel Richard de Lalande", "text": "Michel Richard de Lalande edo Michel Richard Delalande (Paris, Frantzia, 1657ko abenduaren 15a - Versailles, Frantzia, 1726ko ekainaren 18a) frantses organista, klabe-jotzaile ezaguna eta musikagilea izan zen.\nBiografia.\nOrganista izan zen Parisko eliza askotan, eta\u00a0Versaillesko kaperako musikagile izendatu zuten. Luis XIV.aren garaiko musikagilerik ospetsuena izan zen.\nMusika profanoaren alorrean balletak eta \"divertimento\" izenekoak idatzi zituen. Aipagarriak dira, besteak beste: \"Gaztaroko balleta\" (1686) eta \"Erregeren afaritarako sinfoniak\" (1703). Elizarako musikan moteteak dira batez ere aipagarriak: \"Te Deum\" (1684); \"De profundis\" (1689); \"Magnificat\" (1681); \"Beatus vir\" (1692); \"Quam dilecta\" (1706); \"Usquequo Domine\" (1692); \"Nisi Dominus\" (1704); \"Exaltabo te Domine\" (1704); \"Quare fremuerunt gentes\" (1706), besteak beste. Motete kontzertante handi bat ere idatzi zuen 100 ahotsentzat, bakarlari-zatiekin batera, errezitatuak, ariak, bikoteak, hirukoteak, laukoteak eta bost ahotsentzako koruak dituena."}
{"id": "275023", "revid": "336", "url": "https://eu.wikipedia.org/wiki?curid=275023", "title": "Hermann Lenz", "text": "Hermann Lenz (Stuttgart, 1913ko otsailaren 26a - Munich, 1998ko maiatzaren 12a) alemaniar idazlea izan zen.\nJakintzaren alor guztiak ezagutzeko asmoak bultzatuta, Teologia ikasi zuen Tubingenen, Artearen Historia Heidelbergen eta Ikasketa Germanikoak Munichen. Pen Clubeko kide izan zen 1974. urtetik aurrera, eta Darmstadteko Hizkuntza eta Alemaniar Poesia Akademiako kide. Hainbat sari eman zizkioten, hala nola Buchner saria 1978an, eta Jean Paul saria 1991n. Bigarren Mundu Gerra hasi aurretik idazten hasia bazen ere, haren lana ez zen ezagutzera eman 1960ko hamarraldia arte. Hogeita hamar lanetik gora idatzi zituen, horien artean bederatzi eleberri. Nabarmentzekoa da \"Kronika suabea\" lana, zazpi ataletan sailkatua. Estilo zehatza du, literatura-joera jakinetatik urrun. Horrez gainera, beste hauek ere idatzi zituen: \"Dama baten arratsaldea\" (1961); \"Morroiaren begiak \"(1964); \"Denbora berria \"(1968); \"Bi emakume \"(1994); eta \"Adiskideak\" (1997)."}
{"id": "275024", "revid": "512", "url": "https://eu.wikipedia.org/wiki?curid=275024", "title": "Gotthold Ephraim Lessing", "text": "Gotthold Ephraim Lessing (Kamenz, Saxoniako hauteslerria, 1729ko urtarrilaren 22a - Brunswick, 1781eko otsailaren 15a) alemaniar idazle, kritikari eta filosofoa izan zen.\nBizitza.\nFrantses klasizismoaren joera eten zuen, eta alemaniar antzerkigintza klasikoari eman zion hasiera. Hala, bere garaiko joera estetikoa aldatu zuen eta Alemaniako estilista ospetsuenetakoa izan zen. \"Laokoon, oder \u00fcber die Grenzen der Malerei und Poesie\" (\"1766\", \u00abLaokoon, edo margolaritzaren eta poesiaren mugak\u00bb) saiakera ospetsuagatik da, batez ere, ezaguna. Antzerki-lan aipagarriak ditu, besteak beste: \"Miss Sara Sampson\" (1755), lehen alemaniar tragedia burgesa) tragedia; \"Emilia Galotti\" (1772) tragedia; \"Minna von Barnhelm\" (1767), komedia. \"Nathan der Weise \"(1779, \u00abNatham jakintsua\u00bb) draman, erlijio-ikuspegi zabal baten aldeko agertu zen. Bestelako filosofia-lanak \"Das Christentum der Vernunft\" (1753, \u00abArrazoiaren kristautasuna\u00bb) eta \"Die Erziehung des Menschengeschlechts\" (1780, \u00abGizakien hezkuntza\u00bb) dira."}
{"id": "275025", "revid": "96586", "url": "https://eu.wikipedia.org/wiki?curid=275025", "title": "Giovanni Goria", "text": "Giovanni Goria (Asti, 1943ko uztailaren 30a - \"ibidem\", 1994ko maiatzaren 21a) italiar politikari eta ekonomialaria izan zen. Ekonomia-zientzietako ikasketak egin zituen Milanen eta Erroman. 1975ean, Kristau Demokrazia alderdiko kide egin zen, eta alderdiko idazkari izendatu zuten Astin. 1977tik aurrera, Giulio Andreottiren alderdiari lotu, eta ekonomia-arazoetarako haren laguntzaile izendatu zuten. Gero, Ogasun ministro izendatu zuten. Enpresa estatal batzuk pribatizatu zituen, eta joera monetarista geldiarazi zuen. Sektore estatalaren eta pribatuaren orekari eusteko estrategia horrekin lortutako hazkunde ekonomikoari esker, Europako mendebaldeko bost herrialde nagusien artean kokatu zen Italia. Inflazioa, bestalde, % 20tik % 4ra jaitsi zen Goria ministro izan zen bitartean. 1987ko hauteskunde orokorren ondoren, Lehen Ministro izendatu zuten, bost alderdiz osatutako koalizio bateko buru. 1988an, Ciriaco De Mitak ordezkatu zuen."}
{"id": "275026", "revid": "28807", "url": "https://eu.wikipedia.org/wiki?curid=275026", "title": "Jaroslav Hasek", "text": ""}
{"id": "275027", "revid": "58701", "url": "https://eu.wikipedia.org/wiki?curid=275027", "title": "Chun Doo-hwan", "text": "Chun Doo-hwan (, edo ahoskatua; Hapcheon, Kyongsang-nando, 1931ko urtarrilaren 18a - Seul, 2021eko azaroaren 23a) hegokorear militarra eta politikaria izan zen. Herrialdeko presidentea izan zen 1980-1987 bitartean.\nBizitza.\nVietnamgo Gerran borrokatu ondoren (1970-1971), Hego Koreako armadako segurtasun-komandoko buruzagi (1979) eta Kwangjuko matxinada (1980. urteko apirila-maiatza) zapuzteko ezarri zen lege martzialeko agintari goren hautatu zuten. Urte berean, Hego Koreako espioitza-zerbitzuko zuzendari eta segurtasun-batzordeko buru izendatu zuten.\n1980ko abuztuan Hego Koreako lehendakari hautatu zuten, eta hurrengo hilabetean konstituzio berri bat aldarrikatu zuen. 1981. urtean lehendakari hautatu zuten berriro, eta 1985. urteko hauteskundeak bere alderdiak irabazi bazituen ere, lehendakaria zuzenean hautatzeko hauteskundeak eskatzen zituzten mugimendu handiei aurre egin behar izan zien. 1987. urtean egin ziren lehendakaritzarako hauteskundeak, eta Roh Tae-wook bete zuen Chun Doo-hwanek utzitako lekua."}
{"id": "275028", "revid": "46380", "url": "https://eu.wikipedia.org/wiki?curid=275028", "title": "Emanuel Ungaro", "text": "Emanuel Ungaro (Aix-en-Provence, 1933ko otsailaren 13a - Paris, 2019ko abenduaren 21a) frantses diseinatzailea izan zen. Hirurogeita hamarreko hamarraldiko moda-diseinatzaile handienetako bat.\nItaliar jostun baten semea zen. Zenbait urtetan Crist\u00f3bal Balenciagaren Parisko lantegian aritu zen lanean. Kolore eta oihal estanpatuen nahasteka ausartarengatik nabarmendu izan zen batez ere: eskoziar jaka soineko loratuaren gainean erabiltzeagatik, adibidez, emakumearen emetasuna eta sentsualitate oldarkorra nabarmendu beharrez. Berak erabili zituen lehen aldiz soineko drapeatuak, eta italiar kulturaren eskulangintza tradizioari eusten saiatu izan zen beti. Bere estiloa oihal eta bordatuen aberastasunean oinarritzen zen, eta erreferentzia exotikoez hornitzen zuen sarritan, sortaldekoez gehienbat. 1996an, Ferragamo etxea erosi zuen. Ungaroren izena, goi-mailako joskintzako eta \"pr\u00eat-\u00e0-porter\" bildumekin ez ezik, lurrin eta osagarriekin ere lotzen da.\nKanpo estekak.\n Emanuel Ungaro"}
{"id": "275030", "revid": "512", "url": "https://eu.wikipedia.org/wiki?curid=275030", "title": "Claude Autant-Lara", "text": "Claude Autant-Lara (Luzarches, Frantzia, 1901eko abuztuaren 5a - Antibes, Itsas Alpeak, Frantzia, 2000ko otsailaren 5a) frantses zinemagilea izan zen.\nBiografia.\nAutant-Lararen familia Erresuma Batura joan zen ihesi Lehen Mundu Gerra hasi zenean, amaren ideia politikoak zirela eta. 1919an itzuli zen Frantziara, eta orduan hasi zen zinemaren munduan sartzen. Film laburrak egin zituen aurrena: \"Construire un feu\" (1928), esate baterako. 1933an, \"Ciboulette\" film luze polemikoa egin zuen, eta produktoreek baztertu egin zuten Autant-Lara, urte askoz. \"Douce\" bere hurrengo filmean (1943), zinemagileak kritika gogorra egin zien familiari eta gizarteko klase gorenei, eta horien zurikeria salatu zuen. Zinemagile polemiko fama horixe izan zuen hurrengo filmetan ere. Urte batzuk geroago, ordea, gezurrezko kritikari eta zinemagile burges zela aurpegiratu zioten. Autant-Lararen film batzuk: \"Le diable au Corps\" (1946); \"L\u00b4auberge Rouge\" (1951); \"La travers\u00e9e de Paris\" (1956)."}
{"id": "275031", "revid": "512", "url": "https://eu.wikipedia.org/wiki?curid=275031", "title": "Epomops franqueti", "text": "Epomops franqueti Epomops generoko animalia da. Chiropteraren barruko Pteropodidae familian sailkatuta dago."}
{"id": "275032", "revid": "46380", "url": "https://eu.wikipedia.org/wiki?curid=275032", "title": "Leandro Fern\u00e1ndez de Morat\u00edn", "text": "Leandro Fern\u00e1ndez de Morat\u00edn (Madril, Espainia, 1760ko martxoaren 10a - Paris, Frantzia, 1828ko ekainaren 21a) espainiar poeta, antzerkigile eta jakituna izan zen.\nBiografia.\nOso gazte zelarik, Real Academia Espa\u00f1olaren bi sari irabazi zituen. Frantzian ibili zen, eta Frantziako Iraultzako gertakariak bertatik ikusi zituen. Gero Ingalaterra eta Italia ezagutu zituen.\nGodoyren babesa izan zuen, eta Espainiako Independentzia Gerran frantsestuen aldeko izan zen, eta Josef I.aren liburuzain egin zuten. Fernando VII.a itzultzean, Parisera erbesteratu zen, eta han hil zen.\n\"El viejo y la ni\u00f1a\" (1786), \"El bar\u00f3n\" (1786), \"La mojigata\" (1790), \"La comedia nueva\" (1791), eta \"El s\u00ed de las ni\u00f1as\" (1806) antzerki-lanak idatzi zituen.\nPoesia-lanetan, malenkoniazko doinuz, gizakia kezkatzen duten gaietan murgildu zen Morat\u00edn (heriotza, denbora) eta erromantizismoari aurrea hartu zion. Shakespeareren \"Hamlet\" eta Moli\u00e8reren \"Le m\u00e9decin malgr\u00e9 lui\" eta \"L\u00b4\u00e9cole des maris\" itzuli zituen."}
{"id": "275033", "revid": "6327", "url": "https://eu.wikipedia.org/wiki?curid=275033", "title": "Gilgames", "text": ""}
{"id": "275034", "revid": "59723", "url": "https://eu.wikipedia.org/wiki?curid=275034", "title": "Miguel Pelay Orozco", "text": "Miguel Pelay Orozco (izengoitia: \"Olarso\") (Donostia, 1913ko martxoaren 6a - 1998) gipuzkoar idazlea izan zen.\nBiografia.\nKontularitza-ikasketak egin zituen Donostian; 1941-1951 urteen bitartean, Caracasen bizi izan zen, eta \"Ekin\" taldea sortu zuen beste hainbat idazlerekin batera. Garai hartakoak dira \"La atracci\u00f3n del crep\u00fasculo\" (1946), \"El ritmo de la \u00e9poca\" (1948), \"Retablo vasco\" (1946) eta \"A la sombra de Aitzgorri\" (1951). Isilaldi luze baten ondoren, berriz hasi zen argitaratzen: \"La ruta de Baroja\" (1962), \"Di\u00e1logo del camino\" (1962), \"El escritor y su br\u00fajula\" (1964). Pio Barojari eta Jorge Oteizari buruz liburu jakingarriak eman zituen argitara: \"Baroja y el Pa\u00eds Vasco\" eta \"Oteiza, su vida, su obra, su pensamiento, su palabra\" (1978). Euskaraz artikuluak idatzi zituen, \"Oarso\", \"Zeruko Argia\", \"Goiz-Argi\", \"Jakin\" eta \"Aranzazu\" agerkarietan. 1992an Espainiako Gerra Zibilari buruzko \"Preludio sangriento\" nobelarekin Zilarrezko Euskadi Saria irabazi zuen; eleberri hori 1943an argitaratu zuen lehenengo aldiz. Urte berean kaleratu zen \"Ayer y hoy de un escritor\" izan zen bakarka argitaratu zuen azkeneko lana. Haren lanetan euskara batuaren aurkako jarrera militantea izan zuen, esaterako \"Gran pa\u00eds, dif\u00edcil pa\u00eds\" (1970) eta \"La encrucijada\" (1971) saiakeretan."}
{"id": "275035", "revid": "90204", "url": "https://eu.wikipedia.org/wiki?curid=275035", "title": "George Uhlenbeck", "text": "George Eugene Uhlenbeck (Batavia \u2014egun Jakarta\u2014, Ekialdeko Herbeheretar Indiak \u2014egun Indonesia\u2014, 1900eko abenduaren 6a - Boulder (Colorado), Ameriketako Estatu Batuak, 1988ko urriaren 31) fisikaria izan zen. Jatorriz herbeheretarra, estatubatuar hiritartasuna hartu zuen. Samuel A. Goudsmitekin batera elektroiaren \"spin\" kontzeptua proposatu zuen. Hainbat lan idatzi zituen atomoaren egituraz, mekanika kuantikoaz, materiaren teoria zinetikoaz, eta fisika nuklearraz.\nBizitza.\n1925ean Herbehereetako Leidengo Unibertsitatean doktoretza prestatzen ari zela, Goudmistekin batera elektroiak ardatz baten inguruan bira egiten duela aurkitu zuten. 1927an Utrechteko Unibertsitatean sartu zen, Michigango Fisika sailean izan ondoren. 1939. urtean, irakasle-lana hartu zuen Michigango Unibertsitatean. 1943-1945 urteetan, Massachusetts Institute of Technologyn aritu zen; eta, Bigarren Mundu Gerra amaitu ondoren, Herbeheretan aritu zen berriz lanean. 1960. urtean Rockefeller Medical Research Center erakundeko fisikari eta irakasle hautatu zuten."}
{"id": "275036", "revid": "336", "url": "https://eu.wikipedia.org/wiki?curid=275036", "title": "Yuan Shikai", "text": "Yuan Shikai (Xiangcheng, 1859ko irailaren 16a - Pekin, 1916ko ekainaren 6a) txinatar politikari eta militarra izan zen. Gorteko goi-mailako funtzionarioa zen. Lehen ministro eta gudarosteko buruzagi nagusi izan zen. Cixi emakume enperadorearen garaian, Kanpo Arazoetako ministro eta Kontseilu Nagusiko lehendakari izendatu zuten, baina hura hil zenean, haren ondorengoek karguak kendu eta gobernutik baztertu zuten. Gero, ordea, berriz deitu zioten, eta azkenik, Txinan bakea ezarri eta lurraldea bateratzeko gaitasuna zuen bakarra bera zelakoan, Txinako lehendakari izateko proposatu zuten, bai enperadoreak bai lehen ministroak, eta, hala, lehendakari izendatu zuten (1912-1916).\nParlamentua desegin eta diktadura ezarri zuen. Bere burua enperadore izendatu nahi izan zuen, baina asmo hori zela eta, matxinada bat antolatu zen hegoaldean, Gerra Zibila sorraraziz, azkenik, Li Yuanhong aginpidera eraman zuena."}
{"id": "275037", "revid": "56334", "url": "https://eu.wikipedia.org/wiki?curid=275037", "title": "Gurutz Ansola", "text": "Gurutz Ansola Larra\u00f1aga (Azpeitia, 1924ko maiatzaren 2a - Donostia, 2019ko otsailaren 1a) gipuzkoar ikertzaile eta irakaslea izan zen.\nBiografia.\nEkonomia Zientzietan lizentziatua Deustuko Unibertsitatean eta Zuzenbidean Valladolidekoan. Ekonomia-irakaslea izan zen Deustuko Unibertsitatean, Donostian. Makroekonomia euskaraz irakasten aitzindari izan zen unibertsitate horretan eta baita euskaraz ekonomiaren gaineko testuak idazten ere.\nEuskal Herriko ekonomia-egiturak eta haien aldaketa, nazioarteko diru-sistema dolarraren mende, eta ongizate-estatuaren krisia eta etorkizuna izan ziren bere ikerlan nagusiak. Eusko Ikaskuntzaren Gizarte eta Ekonomia Zientziak Saileko lehendakaria izan zen 1978tik 1980ra.\nKaleratu zituen lanen artean: \"Euskal Herriko ekonomiaz\" (1971), \"USAren agintaritza eta dolarraren ahulezia\" (1972), \"Ongizate-estatuaren krisialdia eta etorkizuna\" eta \"Europar banku zentralaren moneta-politika bakarra\".\nGipuzkoako Ikastolen Federazioaren sortzaile eta elkarte horren lehendakari izan zen; Gasteizko Legebiltzarreko kide eta Gipuzkoako Batzar Nagusietako lehendakari ere izan zen. EAJko kide izan zen, harik eta Eusko Alkartasunarren sorreran parte hartu zuen arte.\nEgan eta Zeruko Argiaren kolaboratzaile ere izan zen."}
{"id": "275038", "revid": "28807", "url": "https://eu.wikipedia.org/wiki?curid=275038", "title": "Gurutz Antsola Larra\u00f1aga", "text": ""}
{"id": "275039", "revid": "28807", "url": "https://eu.wikipedia.org/wiki?curid=275039", "title": "Gurutz Ansola Larra\u00f1aga", "text": ""}
{"id": "275040", "revid": "512", "url": "https://eu.wikipedia.org/wiki?curid=275040", "title": "Fotokimika", "text": "Fotokimika atomo eta molekulen eta erradiazio elektromagnetikoaren (bereziki, argiaren) arteko interakzioak aztertzen dituen kimikaren alorra da.\nZenbait erreakzio kimiko abiatzeko, beharrezkoa da sistemari energia ematea (termikoa, elektrikoa edo bestelakoa). Erreakzio fotokimikoetan, energia hori argiarena da. Erreakzio fotokimiko ugari ezagutzen dira: fotosintesia da erreakzio fotokimiko natural garrantzitsuena; argi-izpiek plaka fotografikoan sortzen dituzten erreakzio kimikoak dira fotografiaren oinarria; ozonoa argi-izpiek oxigenoarekin erreakzionatzean sortzen da, etab. Erreakzio horiek bi eratakoak izan daitezke:"}
{"id": "275041", "revid": "1491", "url": "https://eu.wikipedia.org/wiki?curid=275041", "title": "Francisco Iturrino", "text": "Francisco Iturrino Gonz\u00e1lez (Santander, Espainia, 1864ko irailaren 9a \u2013 Cagnes-sur-Mer, Frantzia, 1924ko ekainaren 20a) margolaria izan zen, euskal herritar jatorrikoa.\nBizitza.\nEuskal herritar jatorriko familia batean jaio zen Francisco Iturrino. Gazte zelarik, 1878. urtean, familia osoarekin Bilbora joan zen, eta han hasi zituen marrazketa-ikasketak, osaba Elviro Gonz\u00e1lezek bultzatuta. Erdi mailako ikasketak bukatzean, ingeniaritza ikastera joan zen Bruselara. Han agertu zitzaion pinturarako grina, eta ikasten hastea erabaki zuen.\nPintura-maisuari entzungor egin, eta Iturrinok berehala jo zuen margotzera, lehenbizi marrazketa landu behar zelako arau aldaezinari muzin eginez. Handik gutxira, Bruselatik Parisa joan zen, ingeniaritza ikasketak bertan behera utzita. Berehala nabarmendu zen Iturrinoren antzea eta izaera indartsua Parisen, eta 1901ean, Vollard Galeria ospetsuan erakutsi zuen bere lana, artean ezezaguna zen Pablo Ruiz Picasso gaztearekin batera. Euskal Herrira itzuli zen gero, eta Espainian zehar ibili zen bidaian. Salamancan egonaldi luze bat egin ondoren, Andaluzian izan zen, eta Sevillan jarri zuen bere lantegia.\nHarrezkero Andaluzia-Euskal Herria-Frantzia (Sevilla-Bilbo-Paris, zehatzagoak izateko) izan zuen bere bizitzaren ardatz. Izugarri erakarri zuen Andaluziako giroak, argiak eta paisaiak, ondo adosten zelako bere helburu nagusietako batekin, kolorearen garbitasuna eta bizitasuna azaldu nahiarekin. Hala, Iturrinok Gaztelako eta Andaluziako ibilerak islatu zituen gehienbat bere koadroetan: paisaiak, zezenak, toreatzaileak, feriak, erromeriak\u2026 eta batez ere emakumeak, emakumea dantzan eta festan, arropa koloretsuz jantzia edo biluzik. Argiaren aurkikuntzak estilo aldaketa nabarmena eragin zuen haren obran, eta hasierako koadroetako belztasuna alde batera utzita, askoz koadro argi, alai eta atseginagoak egin zituen aurrerantzean, kolorea \u2013gero eta zuri gehiago\u2013 ausarki erabiliz.\n1911n Tangerra joan zen, Matisserekin, lagunak ziren Iturrino eta Matisse; elkarrekin bizi ziren, eta elkarrekin margotu zuten. 1922an zenbait ebakuntza egin zioten, eta zango bat moztu behar izan zioten.\nAurrerantzean akuafortea landu zuen batez ere. Diru-premia larrian zegoenez, haren lagunek \u2013Picasso, Bonnard, Matisse\u2026\u2013 diru-bilketa bat bultzatu zuten, etxea erosi eta pintatzen jarrai zezan. Hala, Cagnes-sur-Mer hirira joan zen bizitzera. Iturrinoren obra museo askotan (Bilbokoan esate baterako) eta bilduma partikularretan banatua dago. Ambroise Vollard arte merkatari ospetsua izan zuen Iturrinok erosle nagusia.\nIturrino nortasun handiko margolaria zen, jenioz bizia. Kolorea zen gehien maite duena; kolorea bizi zuen, eta kolorean jartzen zuen arreta osoa. Marrazkian, berriz, gorabeherak ditu. Zabarra da batzuentzat, eta gaizki marrazten duela ere esan izan du zenbaitek. Beste batzuentzat, berriz, \u00abzoragarri gaizki\u00bb marrazten zuen.\nKontua da Iturrinok, bere garaian sortu zen fauvismoari jarraituz, koloreari eman ziola lehentasuna; izan ere, fauvismoaren sorrerak konfiantza handia eman zion Iturrinori berak gogoko zuen margolaritza mota egiteko, kolore garbi biziak erabiliz kontraste nabarmenak eragiteko. Iturrino ez zen \u2013itxuraz, behintzat- marrazkiaz gehiegi kezkatu, nahiz eta badituen marrazki fin zehatzeko lan aipagarriak ere. Gainera, lehen ukituan margotzen zuen, pintzelkada zabal bizkorrez, oso azkar, \u00abbat-batean\u00bb ia esateko, margoa ahalik eta gardenen eta garbien zabalduz oihalean.\nIturrinok, beraz, postinpresionismoaren eta fauvismoaren eragina izan zuela esan daiteke, bere-berea duen estiloa landu zuela kontuan harturik, betiere. Inpresionista da pintura higikunde horren ekarpenen oinordeko den neurrian, eta bere koadroen argitasunagatik eta pigmentuen garbitasunagatik, eta fauvista, berriz, kolorearen bizitasunari eman zion garrantziagatik."}
{"id": "275042", "revid": "96586", "url": "https://eu.wikipedia.org/wiki?curid=275042", "title": "Rybinsk", "text": "Rybinsk (errusieraz: \u0420\u044b\u0301\u0431\u0438\u043d\u0441\u043a), 1946-1957 bitartean Stxerbakov eta 1984-1990 bitartean Andropov deitua, Errusiako ipar-mendebaldean dagoen Jaroslavl oblasteko hiria da. Volga ibaiaren ertzean dago, Rybinskeko urtegitik hurbil. 2010ean 200.771 biztanle zituen.\nHistoria.\nHiriak \"Rybnaia\" izena zuen XII. mendean, eta 1777an \"Rybinsk\" bihurtu zen. 1810. urtetik aurrera, Volga ibaia eta Itsaso Baltikoa lotzen dituen Mariinsk ubidea zabaldu ondoren, izugarri bizkortu zen ibai-portuaren sartu-irtena, eta hiri garrantzitsua izan zen XX. mendean.\n1946an Aleksandr Stxerbakov Stalinen laguntzailearen izena eman zioten, 1957 arte, eta 1984an \"Andropov\" izena eman zioten, Juri Andropov lehendakari hil berriaren omenez.\nEkonomia.\nIndustria (tresneria mekanikoak eta elektrikoak, ontziolak, altzairugintza) da ekonomia-jarduera nagusia. Indarretxe hidrauliko garrantzitsua (\"Rybinskoie Vodokhranilistxe\") dago hiritik hurbil, Volga ibaian; 1941. urtean eraiki zuten. 4,580 km2 hartzen ditu urtegi artifizialak."}
{"id": "275044", "revid": "6327", "url": "https://eu.wikipedia.org/wiki?curid=275044", "title": "Sherbakov", "text": ""}
{"id": "275045", "revid": "512", "url": "https://eu.wikipedia.org/wiki?curid=275045", "title": "Haplonycteris fischeri", "text": "Haplonycteris fischeri Haplonycteris generoko animalia da. Chiropteraren barruko Pteropodidae familian sailkatuta dago."}
{"id": "275046", "revid": "336", "url": "https://eu.wikipedia.org/wiki?curid=275046", "title": "Michel Rocard", "text": "Michel Rocard (Courbevoie,1930ko abuztuaren 23a - Paris, 2016ko uztailaren 2a) frantses politikaria izan zen. Frantziako ikasle sozialisten idazkari nazionala izan zen 1955-1956 urteetan, baina alderdia utzi zuen agintari sozialistek Aljeriako auziaren aurrean hartu zuten jarreragatik. Alderdi Sozialista Bateratuaren (PSU) sorkuntzan parte hartu zuen 1960an, eta idazkari nagusi hautatu zuten 1967an. 1968ko maiatzeko ikasleen mugimendua bultzatu zuen, eta lehendakaritzarako hautagai izan zen hurrengo urtean. PSU alderdiko idazkaritza nagusia utzi zuen 1973an, eta 1974an Alderdi Sozialistarekin bat egin zuen PSUko adarreko buru izan zen. Mitterrand lehendakari hautatu zutenean, Eskualdeen Garapen eta Plangintzarako ministro izendatu zuten lehenik (1981-1983), eta Nekazaritzarako ministro gero (1983-1984). Lehen ministroa izan zen 1988-1991 bitartean, alderdi sozialistako buru 1993tik 1994ra, Europako Parlamentuko kidea 1994tik 2009ra, eta senatari 1995etik 1997ra."}
{"id": "275047", "revid": "336", "url": "https://eu.wikipedia.org/wiki?curid=275047", "title": "Ra\u00fal Sendic", "text": "Ra\u00fal Sendic (Flores departamendua, Uruguai, 1925eko martxoaren 16a - Paris, Frantzia, 1989ko apirilaren 28a) politikaria eta gerrillaria izan zen.\nBizitza.\nUruguaiko Alderdi Sozialistako kide izan zen garai batean, baina gerora alderdi hartatik atera zen. Artigasko Azukrearen Langileen Batasunaren sorreran parte hartu zuen. 1962ko hauteskundeetan, Uruguaiko Herritar Batasuna alderdiak garaipenik lortu ez, eta borroka armatuaren bideari heltzea erabaki zuen Sendicek, eta Uruguaiko Nazio Askapenerako Mugimendua gerrilla-taldea sortu zuen, gaur egun Tupamaroen gerrilla izenaz ezagutzen dena. Talde armatuak hainbat ekintza egin zituen. 1972an Sendic atxilotu zuten, eta bizi arteko espetxe-zigorra ezarri zioten, baina aske gelditu zen Julio Mar\u00eda Sanguinetti (1985-1990) lehendakariaren gobernuak emandako amnistia-legeari esker, 1985ean. Behin aske gelditu zenean, demokraziari, legeari eta konstituzioari men egingo ziela deklaratu zuen."}
{"id": "275048", "revid": "512", "url": "https://eu.wikipedia.org/wiki?curid=275048", "title": "Angelos Sikelianos", "text": "Angelos Sikelianos (; Leukadia, Grezia, 1884ko martxoaren 28a - Atenas, Grezia, 1951ko ekainaren 19a) greziar poeta izan zen. Grezia modernoaren poetarik handienetakoa.\nBiografia.\nBere obran kristautasunaren eta doktrina orfikoen arteko sinkretismoaren erakarmena agertzen da, eta antzinako munduaren eta gaurkoaren arteko jarraipena aldarrikatzen du. Ideia horiek bultzaturik, 1930 inguruan batasun intelektuala lortzea helburu zuen nazioarteko arte-gune bat eratu zuen Delfosen. Olerkigintzan irudimen oparoa eta hizkuntzarekiko zaletasuna erakutsi zuen, izadiaren senarekin batera.\nOlerki asko egin zituen, 1946-1947an \"Bizitza lirikoa\" izeneko hiru liburukitan bildu zituenak: \"Bizitzaren atarikoa\" (1915-1917); \"Jainkoaren ama\" (1917); \"Hitzaldi delfikoa\" (1927); \"Poema akritikoak\" (1942). Halaber, herrien ekintza eta jarduera kolektiboa goraipatzen duten antzerki-obrak idatzi zituen: \"Arrosaren ditiranboa\" (1932); \"Sibila\" (1940); \"Dedalo Kretan\" (1942); besteak beste."}
{"id": "275049", "revid": "1519", "url": "https://eu.wikipedia.org/wiki?curid=275049", "title": "Philippe Starck", "text": "Philippe Starck (Paris, 1949ko urtarrilaren 18a) bere diseinuen funtzionalitate eta estetikagatik mundu osoan ezaguna den frantziar industria-diseinatzailea da. Andr\u00e9 Starck (hegazkinen diseinatzailea) eta Jaqueline Lanourisseren semea da Philippe Starck. 25 urterekin hasi zuen bere ibilbide profesionala, eta gaur egun (2015) 66 urterekin lan egiten jarraitzen du.\nBiografia.\nPhilippe Starckek Parisen ikasi zuen, \u00c9cole Camondoko eskolan. 1968an bere lehen enpresa fundatu zuen, gailu puzgarrien produkzioaz arduratzen zena. 1969. urtean, 20 urte zituenean, Pierre Cardinen zuzendari artistiko bilakatu zen.\n1974. urtean Estatu Batuetara mugitu zen. Bi urte beranduago, Parisera bueltatu zen bere lehenengo \"night club\"-ak proiektatzeko, \u201cLa main bleu\u201d eta \u201cLes Bains-Douches\u201d. 1979an, 30 urte zituela, \u201cStarck Product\u201d enpresa sortu zuen, beranduago Ubik modura berrizendatu zuena. Ondoren, hainbat produktore italiarrekin hasi zen lanean (Driade, Alessi, Kartell, etab.) , eta mundu mailan ezagunak diren Drimmer Austriarra, Vitra Suitzarra eta Disform Espainiarra sortu zituen. Starcken diseinu demokratikoaren ideiak kostu baxuko eta masan produzitutako produktuen diseinuan datza, eta horretan oinarritu ditu berak sortutako enpresa guztiak.\n1980ko hamarkadan, Fran\u00e7ois Mitterrand presidente frantsesaren etxebizitza berriztatu zuen Eliseo jauregian. Honetaz gain, Pariseko Caf\u00e9 Costes eta Tokioko Caff\u00e9 Manin kafetegietako barnealdeak berriztatu zituen. Bestalde, New York hiriko Royalton Hoteleko barnealdearen dekorazioaren arduraduna izan zen, eta Laouiole aizto-dendetako lokalen planoak proiektatu zituen. 80. hamarkadaren bukaeran \u201cLa Fiamma\u201d itsasontzia eraiki zuen Asahi enpresarako eta Nani Nani eraikina Rikugorentzat Tokion. Horretaz gain, Teatriz eta Ramses koliseoetako, eta Paramont Hoteleko barne-dekorazioaren diseinuaz arduratu zen. Hortaz gain, azken 30 urteetan hainbat hotel diseinatu ditu mundu osoan zehar, hauen artean, Miamiko Delano, Los Angeleseko Modrian eta Londreseko Sanderson. Azken urteetan, bere karrera luxuzko hoteletara bideratu du, Hotel Meurice eta Le Royal Monceau 2010ean Parisen.\nEraikinez aparte, beste hainbat arlotako produktuak diseinatu zituen: altzariak, arropak, kaleko altzariak, industriako produktuak (adib. haize-turbinak), sukaldeak, argiztapenak, bulegoetarako ekipamendua (adib. grapagailuak), jostailuak, ispiluak, diseinu grafikoa, lur, aire, itsaso eta espazioko ibilgailuak besteak beste.\nBere azken lanen artean, Bilbo-ko kultur eta aisialdirako Alhondiga gunea dago, gaur egun Azkuna Zentroa izenez ezagutzen dena. Eraikin hau 2010. urtean zaharberritu zuen. Bestetik, itsasoa eta itsasontzia maite dituen Philippe Starckek Palma Mallorcakoan dagoen Port Adriano portua diseinatu zuen 2012an. Hortaz gain, Steve Jobsen Venus yatea diseinatu zuen urte berean.\nGorputza zein arima zaintzean sinesten duen pertsona den heinean, Philippe Starck hainbat jatetxeren jabe da: \"Bon\" (2000), \"Mori Venice Bar\" (2006) eta \"Le Paradis du Fruit\" (2009) Frantzian eta \"Katsuia\" (2006), jatetxe japoniarren serie bateko lehena, Los Angelesen.\n2012ko azaroan bere lehen liburua argitaratu zuen, Impression d\u2019Alleurs Gilles Vanderpootenen laguntzaz.\nDiseinu demokratikoa eta ekologia demokratikoa.\nDiseinu demokratikoaren kontzeptuaren bitartez, Starckek dio diseinu on bat ez dagoela eliteentzako bakarrik egina. Ideia hau, aurretik esan bezala, praktikan jarri du bere produktuekin, produkzioa handituz eta kostua minimizatuz. Eredu honen adibide argitzat, Kartell Louis Ghost aulkia hartu daiteke, hauetako milioi bat baino gehiago salduz mundu osoan zehar. Fluocaril markarako eginiko produktuak ere aipagarriak dira.\nIngurugiro eta ekologiaren inguruan, \u201cGood Goods\u201d katalogoa sortu zuen La Redouterekin batera. Ekologiaren inguruan, bere azken lana V+ Voltage auto elektrikoa izan da Volteisekin batera (2012).\nBere lanak, ikusgai daude europa zein amerikako museoetan, hauen artean Mus\u00e9e National d\u2019Art Moderne (hainbat pieza eman dizkiona) eta Mus\u00e9e des Arts D\u00e9coratifs Parisen, MOMA eta Brooklin Museoa New Yorken.\nPhilippe Starck izan zen lehen diseinatzailea TED (Technology Entertainment &amp; Design) hitzaldietan parte hartzen, 2007ko abenduaren 4ean hain zuzen ere.\nGaur egun.\nPhilippe Starck bere originaltasun, doitasun eta lanaren kalitateagatik errespetatua da mundu osoan zehar. Bere pertsonalitatearen ondorioz, Philippe Starck pertsona publiko famatu bilakatu da, bere izena desiraren eta bizi hobe baten sinonimo bihurtuz. Gaur egungo bizitn eta baita etorkizunekoan eragina izanik.\nPhilippe Stark diseinatzaile nomada dela esan daiteke, bere emazte eta musa den Jasminerekin batera munduan zehar bait dabil. Naturaren dotoreziaren bila dabil beti Starck, eta inoiz ez die bere esperantza, desio eta betebeharrei uko egingo.\nKreazio arrakastatsuz beteriko hiru hamarkadaren ondoren, Starck etorkizunean zentratuta dago inoiz baino gehiago. Bere etorkizuneko lanak maitasunak gidatuak dira, etorkizun zoriontsuago bat eraikitzeko asmoarekin.\nKanpo loturak.\n http://www.starck.com/fr/\n https://web.archive.org/web/20121109014739/http://www.starck.com/en/"}
{"id": "275051", "revid": "512", "url": "https://eu.wikipedia.org/wiki?curid=275051", "title": "John Toland", "text": "John Toland (Redcastle, Londonderrytik hurbil, 1670eko azaroaren 30a - Putney, Londrestik hurbil, 1722ko martxoaren 11) irlandar filosofoa izan zen.\nBiografia.\nGurasoak katolikoak bazituen ere, presbiteriano egin zen. Ikasketak Oxforden egin ondoren (1694-1696), \"Christianity Not Mysterious\" (1696, \"Kristautasuna misteriorik gabe\"), filosofia deistari buruzko lana, idatzi zuen. Irlandako legebiltzarrak kondenatu zuen obra, eta Toland Ingalaterrara erbesteratu zen. Politikari heldu zion gero, eta \"whig\"en ideia liberalak bultzatu zituen. Kristautasunaren aurkako eskuizkribu ugari idatzi zituen, eta eragin handia izan zuen frantses entziklopedisten artean. Haren lanetako batzuk: \"Life of Milton\" (1698, \"Miltonen bizitza\"); \"Amyntor, or a Defence of Milton\u00b4s Life\" (1699, \"Amyntor edo Miltonen bizitzaren defentsa\"); \"Origines Judaicae\" (1709, \"Juduen jatorria\"); \"Nazarenus\" (1718, \"Nazaretarra\"); \"Tetradymus\" (1720); eta \"Pantheisticon\" (1720, \"Panteismoa\")."}
{"id": "275052", "revid": "336", "url": "https://eu.wikipedia.org/wiki?curid=275052", "title": "Ester", "text": "Esterra azido karboxiliko batek alkohol edo fenol batekin erreakzionatzean, prozesuan ura galduz, eratzen duen konposatu kimikoa da.\nAdibidez:\n&lt;chem&gt;CH3 - COOH + C2H5OH -&gt; CH3 - COOC2H5 + H2O&lt;/chem&gt;\n&lt;chem&gt;azido azetikoa + etanola -&gt; etil azetatoa + ura.&lt;/chem&gt;\nEster-mota asko daude. Kate motza duten azido eta alkoholetatik eratutako esterrak, normalean, usain gozoko likido lurrunkorrak dira. Ezagunak dira etil azetatoa, disolbatzaile gisa eta espasmoaren kontra erabilia; amil azetatoa, zelulosa-bernizen disolbatzaile gisa erabilia; binil azetatoa, butil azetatoa, zelulosa nitratoa eta lurrun natural edo artifizialen prestaketan erabiltzen diren beste asko. Esterrak dira, orobat, fruituei beren usaina ematen dietenak: muxikari etil butiratoak, sagarrari propil butiratoak, etab. Kate luzeko azidoak glizerolarekin erreakzionatzean, lipidoak lortzen dira. Argizariak ere esterrak dira.\nEsterifikazioa esterrak sortzen dituen erreakzio kimikoa da.\nEtimologia.\n\"Ester\" hitza 1848an Leopold Gmelin alemaniar kimikariak sortu zuen, ziurrenik \"Essig\u00e4ther\" hitzaren laburpenetik, \"eter azetiko\". "}
{"id": "275053", "revid": "336", "url": "https://eu.wikipedia.org/wiki?curid=275053", "title": "L\u00fck\u00fczeko etxea", "text": "L\u00fck\u00fczeko etxea \u2014frantsesez, Luxe eta Lusse\u2014 Nafarroako Erresumako leinu noble zaharrenetako bat da. L\u00fck\u00fczeko jaunek Nafarroako estatuetan eta Amikuzeko Gorte Nagusian lekua zuten. Akizeko bizkondeen ondorengoak ziren jatorriz.\nNafarroako gerra zibiletan beaumontarren alde egin zuten. Fernando II.a Aragoikoa Nafarroaz jabetu zenean, Nafarroako erregearen alde jarri zen Joan IV.a L\u00fck\u00fczekoa, baina 1524an Karlos V.a enperadoreari lagundu nahi izan zion Nafarroako konkistan. Frantziako Erlijio Gerretan, Joana Albretekoaren aurka eta katolikoen alde nabarmendu zen Karlos L\u00fck\u00fczekoa. Hura izan zen L\u00fck\u00fczeko azken kondea (1604an hila), Montmorencyko etxea nagusitu baitzen bertan, Karlota-Katalina, Karlos L\u00fck\u00fczekoaren alaba eta oinordekoa, Luis Monmorency-Boutevillekoarekin ezkondu ondoren (1593). 1671n Montmorencyko jaunak Iruriko kondeari saldu zizkion L\u00fck\u00fczeko jabetza guztiak."}
{"id": "275054", "revid": "448", "url": "https://eu.wikipedia.org/wiki?curid=275054", "title": "Enrike Orueta", "text": "Enrike Orueta Anza (Bilbo, 1887ko abenduaren 30a - Argentina, 1944ko maiatzaren 21a) bizkaitar abertzalea izan zen. Arana Goiri anaiek sortutako alderdiko kide egin zen gazte zela eta Bilboko \"Juventud Vasca\" edo \"Euzko Gaztedi\" erakundearen sortzaileetako bat izan zen 1912. urtean. \"Aberritarren\" eta \"Comuni\u00f3n Nacionalista Vasca\" taldeen bereizketa gertatu zenean, lehen taldean geratu zen Orueta. Pizkundia eta Oldargi antzeztaldeak sortu zituen Bilbon eta Oruetak berak idatziriko obrak antzeztu zituzten: \"Aquel Bilbao de nuestros padres, Herreros de Otxandiano\" eta \"San Roque de Vizcaya\". Primo de Riveraren diktadura amaitutakoan alderdiaren batasunerako ekimenetan parte hartu zuen eta 1930. urtean alderdi batuaren Bizkai Buru Batzarreko lehendakari hautatu zuten. Gerra Zibila bukatu zenean Frantziara erbesteratu zen lehenik eta Argentinara ondoren. Argentinako \"Acci\u00f3n Vasca\" erakundeko lehendakari izendatu zuten 1943. urtean."}
{"id": "275055", "revid": "512", "url": "https://eu.wikipedia.org/wiki?curid=275055", "title": "Mart\u00edn Alonso Pinz\u00f3n", "text": "Mart\u00edn Alonso Pinz\u00f3n (Palos de la Frontera, Huelva, 1441 - Palos de la Frontera, Huelva, 1493ko martxoaren 31) espainiar itsasgizona izan zen. Marinel-familia bateko seme nagusia zen, eta gaztetan kortsario gisa ibili zen. Kristobal Kolon ezagutu zuen, eta Indietarako bidaian parte hartu nahi izan zuen, anaia Vicenterekin batera. Horretarako, bidaiaren kostuaren parte bat ordaindu zuen, eta Kolonen zerbitzura jarri zen. \"Pinta\" itsasontziko ardura zuela, Antilletako uharteetara heldu zen, eta bi hilabetez itsasoan jarraitu zuen bakarrik. Kolonen haserrea piztu zuen horrek, baina ados jarri ondoren, elkarrekin eman zioten hasiera itzultzeko bidaiari. Bidaian, Kolonek gidatzen zuen \"Pinta\" itsasontzitik aldendu, eta besteen aurretik heldu zen Galiziako itsasertzera. Hango agintariek ordea, ez zioten lurreratzen utzi, Kolon harekin ez zegoelako. Erabat gaixotuta, Palos de la Fronterara (Huelva) itzuli zen, eta handik gutxira hil zen."}
{"id": "275056", "revid": "512", "url": "https://eu.wikipedia.org/wiki?curid=275056", "title": "John Henry Poynting", "text": "John Henry Poynting (Monton, Lancashire, 1852ko irailaren 9a - Birmingham, Warwickshire, 1914ko martxoaren 30a) ingeles fisikaria izan zen.\nMason Science Collegeko irakasle izan zen 1880 urtera arte; 1880an, Birminghamgo Unibertsitatera alde egin zuen, eta han lan egin zuen hil zen arte. Energia elektromagnetikoaren jarioari buruzko teoria bat eman zuen, bere izena daramana. Puntu jakin batean den energia-jarioa puntu jakin hartan diren indar elektrikoa eta magnetikoa adierazten dituen formula bakun batez jaso daitekeela proposatu zuen. Argiaren presioaz eta irradaz ere egin zituen zenbait ikerkuntza. Hamabi urtean zehar egindako saiakeren ondoren, 1891. urtean Lurraren batez besteko dentsitatea zehaztu zuen, eta 1893an, grabitate-efektuaren neurria den grabitate konstantea. Argitaratu ziren haren ikerkuntza-lan nagusiak: \"The Mean Density of the Earth\" (1894) eta \"The Earth; Its Shape, Size, Weight and Spin\" (1913)."}
{"id": "275057", "revid": "512", "url": "https://eu.wikipedia.org/wiki?curid=275057", "title": "Harpyionycteris celebensis", "text": "Harpyionycteris celebensis Harpyionycteris generoko animalia da. Chiropteraren barruko Pteropodidae familian sailkatuta dago."}
{"id": "275058", "revid": "512", "url": "https://eu.wikipedia.org/wiki?curid=275058", "title": "Tungus", "text": "Tungusak tungus hizkuntzak hitz egiten dituzten herrien multzoa dira. Siberiako ekialdean eta Mantxurian bizi dira. Tungus talde desberdin asko daude, bakoitza bere izena eta ezaugarriak dituena: evenk, even, mantxu, negidal, nanai, lamut, orotx, oroqen, udegei, ulk, xibe ...\nTungus biztanle-multzo handi bat Mongolian eta Txinan bizi da egun; evenk deitzen dira. Tungusen hizkuntza tunguskera da, altai-multzoko hizkuntza-taldea, iparraldean evenkera eta lamutera, eta hegoaldean mantxuera eta nanai hizkuntza biltzen dituena. Odol bereko klan exogamikoetan antolatua dute gizartea. Hasieran elur-oreinak hazten zituzten, gero ehizan eta larru salerosketan aritzen ziren. Xamanismoa dute erlijioaren oinarria, baina XVII. mendean Errusiar Inperioak kristautu egin zituen. Sobietarrek eragindako kolektibizazioak errotik aldatu zuen herri hauen bizimodua. Ahozko literatura aberatsa dute."}
{"id": "275059", "revid": "512", "url": "https://eu.wikipedia.org/wiki?curid=275059", "title": "Ivan Vazov", "text": "Ivan Mintxov Vazov , bulgarieraz \u0418\u0432\u0430\u043d \u041c\u0438\u043d\u0447\u043e\u0432 \u0412\u0430\u0437\u043e\u0432 (Sopot, egungo Vazovgrad, Otomandar Inperioa, egungo Bulgaria, 1850eko ekainaren 27ajul. - Sofia, Bulgaria, 1921eko irailaren 22a) bulgariar idazlea izan zen.\nBiografia.\nGazte zela Errumaniara bidali zuten ikasketak egitera, eta han iraultzaile bulgariarrekin harremanak izan zituen. 1880an, Plovdiven, egunkariak eta aldizkariak argitaratu zituen. Stefan Stamboloven agintaldian Odesara erbesteratu zen (1886-1889), eta bere maisulana, \"Pod igoto\" (1894), bulgariarrek Turkiaren mendean jasandako egoerari buruzko kontakizuna, idazten hasi zen.\nLiteraturako alor asko landu zituen: olerkiak, kontakizun laburrak, eleberriak, drama historikoak, etab. Oro har, Bulgariaren aldeko maitasunean eta abertzaletasunean oinarrituak dira, estilo errealistakoak, eta Bulgariako historiako pasarte ugari islatu dituztenak.\nHaren beste lan aipagarri batzuk: \"Epopeya na zabravenite\" (1881-1884); \"Nemilinedragi\" (1883); \"Hashove\" (1894); \"Nova Zemya\" (1896); \"Svetoslav Terter\" (1907; \"Borislav\" (1910)."}
{"id": "275060", "revid": "56334", "url": "https://eu.wikipedia.org/wiki?curid=275060", "title": "Juan de La Cosa", "text": "Juan de La Cosa (Enkarterri, Castro Urdiales edo Santo\u00f1a, 1449 ? - Tierra Firma, egungo Kolonbia, 1510eko otsailaren 28a) kantabriar itsasgizon eta kosmografoa izan zen. Haren jaioterria ez da zehazki ezagutzen (Castro aldean ziurrenik), baina \"Juan Vizca\u00edno\" deitu zioten beti (1476 arte Castro Urdiales Bizkaiko hiria izan zen); izan ere, euskalduna zen. Esteban Garibaik Juan Lakotza deitzen zion hil eta hamarkada batzuk geroago.\nJakituria handiko itsasgizona zen eta Kristobal Kolonen laguntzaile izan zen Ameriketako lehen bi bidaietan. Tirabira handiak izan zituen Kolonekin, eta Alonso de Ojedarekin egin zuen Ameriketarako hirugarren bidaldia (1499-1500). Bidaia haren ondotik egin zuen Juan de La Cosak bere mapamundi ospetsua, Ameriketako kontinentea (Antilletatik Amazonas ibaira), Europa eta Afrikarekin batera, erakusten duen munduko lehen karta. Kantaurialdeko itsasertzaren mapa ugari prestatu zituen eta beste lau bidaia egin zituen Ameriketara. Kolonbiako indiarren aurkako gudu batean hil zen 1510ean."}
{"id": "275061", "revid": "512", "url": "https://eu.wikipedia.org/wiki?curid=275061", "title": "Rouben Mamoulian", "text": "Rouben Mamoulian (; Tbilisi, Georgia, - Los Angeles, AEB, ) Estatu Batuetako zinema-zuzendaria izan zen; jatorriz armeniarra, Paris, Mosku eta Londresen hazitakoa, eta antzerkirako zaletasuna gaztetatik zuena.\nBiografia.\nOpera-zuzendari izateko joan zen Estatu Batuetara, eta berak eginiko Gershwin musikari ospetsuaren \"Porgy and Bess\" operaren arrakastak Hollywoodeko ateak zabaldu zizkion.\nAntzerkia utzi gabe, zinema-saioak egin zituen, eta hainbat berrikuntza ekarri: kamera mugikorra erabili zuen lehen aldiz \"Applause\" (1929,\"Txaloak\" ) lanean, barne-bakarrizketaz baliatu zen Dashiell Hammetten \"City Streets\" (1931, \"Hiriko karrikak\") egiteko, eta \"Becky Sharp\" (1935) filmean hiru koloretako teknikolorea erabili zen lehen aldiz.\nAntzerkian lortu zuenaren antzera, maisulanak egin zituen obra musikatuekin, eta Greta Garbo, Marlene Dietrich, Maurice Chevalier eta beste antzezle ospetsuen zuzendari izan zen."}
{"id": "275062", "revid": "512", "url": "https://eu.wikipedia.org/wiki?curid=275062", "title": "Alfred Manessier", "text": "Alfred Manessier (Saint-Ouen, Somme, 1911ko abenduaren 5a - Orl\u00e9ans, 1993ko abuztuaren 1a) frantses margolaria izan zen.\nParisko Arte Ederretako Eskolan egin zituen ikasketak. 1938an, hegoaldeko argia ezagutu zuen eta bere margolaritzak aldaketa izugarria izan zuen, arrasto bizkorrago eta kolore sutsuagoekin. 1941ean, Manessierrek, beste hogei margolarirekin batera, frantses tradizioko margolarien erakusketan parte hartu zuen. 1944. urtetik aurrera, haren pintura geometrikoagoa egin zen. Erlijiosoa zen oso (katolizismora egin zuen, 1943an, Trappe abadian egon ondoren), eta gerra ondoko arte sakratuaren ordezkari nagusitzat hartzen da. Haren lanak gogoeta erlijiosoen itzulpen dira: \"La Couronne d'\u00e9pines\" (1950). Margolaritzan egin zituen ikerketez gainera, Manessierrek tapizak (\"Cantiques spirituels de saint Jean de la Croix\", 1969-1971) eta beirategiak (Friburgoko San Nikolas katedrala, Suitza, 1980-1981) egin zituen."}
{"id": "275063", "revid": "512", "url": "https://eu.wikipedia.org/wiki?curid=275063", "title": "Pierre-Louis Moreau de Maupertuis", "text": "Pierre-Louis Moreau de Maupertuis (Saint-Malo, 1698ko uztailaren 17a - Basilea, Suitza, 1759ko uztailaren 27a) frantziar matematikari, astronomo eta filosofoa izan zen.\nBizitza.\nParisko Acad\u00e9mie des Sciences elkarteko kide izan zen. Laponiara bidaia egin zuen Lurraren arku meridiano bat neurtzeko. Neurketarekin Newtonen teoria, Lurraren diametroari dagokiona, baieztatu zuen. 1744. urtean, Maupertuisek ekintza minimoaren printzipioa adierazi zuen, Jainkoaren existentzia frogatzeko asmoz.\nGeografia, astronomia eta kosmologiazko liburuak argitaratu zituen. Lan aipagarrienak: \"Essai sur la philosophie morale\" (1749, \"Filosofia moralari buruzko saiakera\"); \"La figure de la Terre\" (1738, \"Lurraren irudia\"); \"M\u00e9moire sur la moindre action\" (1744, \"Ekintza \"Ekintza minimoari buruzko txostena\"); \"Lettre sur les progr\u00e8s des sciences\" (1752, \"Zientzien aurrerabideari buruzko txostena\"); \"L\u00b4art de bien argumenter en philosophie\" (1753, \"Filosofian ondo argudiatzeko trebetasuna\")."}
{"id": "275064", "revid": "512", "url": "https://eu.wikipedia.org/wiki?curid=275064", "title": "Walter Kempowski", "text": "Walter Kempowski (Rostock, Alemania, 1929ko apirilaren 29a - Rotenburg an der W\u00fcmme, Alemania, 2007ko urriaren 5a) alemaniar idazlea izan zen.\nBiografia.\nGazte hitleriarretan ibili zen. Hogei urte zituela, atxilotu egin zuten espioitzan ibiltzeagatik. Irratirako gidoiak eta haurrentzako liburuak ere idatzi zituen, baina eleberriengatik da, batez ere, ezaguna. Bere lanetan, Alemaniako burgesiaren eta bere familiaren eta sorterriaren historiaz idatzi zuen.\nLanen artean ditu: \"Im Block\" (1969), \"Tadell\u00f6ser &amp; Wolf\" (1971, nazionalsozialismoari eta Bigarren Mundu Gerrari buruz), \"Uns geht's ja noch gold \"(1972), \"Ein Kapitel f\u00fcr sich\" (1975), \"Sch\u00f6ne Aussicht\" (1981), \"Herzlich Willkommen\" (1984). 1994an, Konrad Adenauer fundazioaren saria eman zioten nobela honengatik: \"Das Echolot. Ein kollektives Tagebuch Januar und Februar 1943\" (1993).\nBeste lan batzuk: \"Das Echolot. Fuga furiosa. Ein kollektives Tagebuch Winter 1945\" (1999), \"Das Echolot. Barbarossa '41. Ein kollektives Tagebuch\" (2002), \"Das Echolot. Abgesang '45. Ein kollektives Tagebuch\" (2005), \"Culpa. Notizen zum Echolot\" (2005), \"Somnia. Tagebuch 1991\" (2008), \"Langmut. Gedichte\" (2009), \"Umgang mit Gr\u00f6\u00dfen. Meine Lieblingsdichter - und andere\" (2011)."}
{"id": "275065", "revid": "336", "url": "https://eu.wikipedia.org/wiki?curid=275065", "title": "James Paget", "text": "Sir James Paget (Yarmouth, Ingalaterra, 1814ko urtarrilaren 11 - Londres, Ingalaterra, 1899ko abenduaren 30a) ingeles kirurgialari eta patologoa izan zen. Patologiaren sortzailetzat hartu izan da.\nBiografia.\n1834-1871 urte-bitartean Londresko Saint Bartholomew erietxean lan egin zuen, eta 1875. urtean Londresko \"Royal College of Surgeons\" kirurgialarien eskolako lehendakari izan zen. 1834. urtean, trikinosia sortzen duen bizkarroia aurkitu zuen. Ikerketa asko egin zuen bularreko minbiziaren eta osteitisaren inguruan.\n\"Pageten gaixotasuna\" edo osteitis deformatzailea deritzona Pagetek aurkitu zuen 1876an. Hezurretako gaixotasuna da. Hezurraren egitura suntsitu ondoren, bigundu egiten da hasieran, eta gero ez da behar bezala kaltzifikatzen. Jende helduarengan azaltzen da, gizonezkoengan gehienetan, eta hezur bat baino gehiago hartzen du aldi berean. Tibia, berna-hezurra, bizkarrezurra eta burezurra izaten dira gehien hartzen dituen hezurrak."}
{"id": "275066", "revid": "1484", "url": "https://eu.wikipedia.org/wiki?curid=275066", "title": "Josep Piqu\u00e9", "text": "Josep Piqu\u00e9 i Camps (Vilanova i la Geltr\u00fa, Katalunia, 1955eko otsailaren 21a - Madril, 2023ko apirilaren 6a) politikaria izan zen, Espainiako Alderdi Popularrekoa. Ekonomia eta enpresa-zientzietako eta zuzenbideko lizentziaduna izan zen.\nBizitza.\nBartzelonako Unibertsitatean eskuratu zuen ekonomiako doktoregoa eta Sari Berezia eman zioten doktorego tesiarengatik. 1986tik 1988ra bitartean, Kataluniako Generalitateko Industriako zuzendari orokorra izan zen. Kargu hura utzi ondoren, administrazioko lanetatik aldenduta eman zituen zenbait urte, eta Ercros enpresako zuzendari izan zen 1992tik 1996ra.\n1996an, Jose Mar\u00eda Aznar lehendakariaren lehen agintaldian Espainiako Industria eta Energiako ministro izendatu zuten, gobernuko kide independente gisa. Kargu horretan, enpresa publikoen berrantolaketa eta zor publikoa murriztea izan zituen helburu nagusi. Hurrengo agintaldian, Espainiako Kanpo Arazoetako ministro izan zen 2000tik 2002ra, eta Zientzia eta Teknologiakoa 2002tik 2003ra. Bestalde, 2003ko irailetik 2007 uztailera Kataluniako Alderdi Popularreko (PPC) lehendakari izan zen.\nHainbat lan eman zituen argitara, gehienbat Espainiako eta Kataluniako ekonomia politikoaren ingurukoak.\n2007ko azaroaren 12an Vueling Airlines airelineako presidente izendatu zuten eta karguan egon zen 2013ko abuztuaren 10ean dimisioa aurkeztu zuen arte.\n2017ko abenduan ITP aeronautikako motor egilearen presidente izendatu zuten., Ricardo Marti Fluxa ordezkatuz."}
{"id": "275069", "revid": "512", "url": "https://eu.wikipedia.org/wiki?curid=275069", "title": "Shinichi Suzuki", "text": " (Nagoia, 1898ko urriaren 17a - Matsumoto, 1998ko urtarrilaren 26a) Japoniar pedagogoa izan zen, izen bereko biolin-ikaskuntzarako metodoaren sortzailea.\nBiografia.\nAitak harizko musika-tresna japoniarrak egiten zituen, eta Japoniako biolin-fabrikatzaile handiena izatera iritsi zen. Tokion lehenbizi, eta Berlinen gero, Joseph Joachim hungariar biolin-jotzaile eta irakaslearen ikasle handienetako birekin egin zituen musika-ikasketak. Laukote bat osatu zuen bere anaietako hirurekin, baina batez ere musika-irakaskuntzak eman zion ospea eta arrakasta. Biolina jotzeko irakaskuntza-metodo bat osatu zuen, haur orok, adimena gorabehera, hitz egiten ikasten duen bezala musika-tresna bat jotzen ere ikas dezakeelako printzipioan oinarrituta. Suzuki metodoa izena hartu zuen. Metodo horrek talde-diziplina bultzatzen du, banakoarena bultzatu ordez eta biolinaren kasuan ez ezik, beste tresna batzuen irakaskuntzan ere erabili izan da. Gaur egun, mundu osoan dago zabalduta."}
{"id": "275070", "revid": "96586", "url": "https://eu.wikipedia.org/wiki?curid=275070", "title": "Francisco Torres Iba\u00f1ez", "text": "Francisco Torres Iba\u00f1ez (erlijio-izena: Frai Filipe Murietakoa) (Murieta, Nafarroa Garaia, 1897ko urriaren 3a - Iru\u00f1ea, Nafarroa Garaia, 1966ko uztailaren 13a) fraide kaputxinoa, idazlea eta euskaltzalea izan zen. Apakia goitizena erabiltzen zuen idazlanak sinatzeko.\nBizitza.\nAita, Juan Torres Elizondo, Lizarrakoa zen eta ama, Gedeona Iba\u00f1ez Arretxea, Iturgoienekoa zen eta berarengandik jaso omen zuen alde batetik euskarazko hitz solteak eta bestetik euskaltzaletasuna. Gaztetan ikasi zuen euskara bere kasa. Hondarribiko, Lizarrako eta Iru\u00f1eko komentuetan egin zituen eliza-ikasketak. 1922an apaiztu zen, Iru\u00f1ean bertan. 1925eko irailean, Argentinara joan zen misiolari; O'Higgins, Kordoba eta Buenos Airesko komentuetan izan zen irakasle eta organo-jotzaile. Argentinan zela, \"Juventud\" agerkaria sortu zuen. 1936an itzuli zen Euskal Herrira eta Euskalerriaren Adiskideen Elkartearen eta Vianako Printzea Erakundearen aldizkarietan argitaratu zituen lan aipagarrienak.\nMurietakoarena da \"Umeen-Deia\" izeneko aldizkaria, 1959ko ekainean Lizarran sorturikoa eta 1965 arte hilabetero argitaratu zena. Aldizkari honek lau orrialdetxo besterik ez bazituen ere, lau bat mila aleko argitalpena egiten zen, eta dohainik iristen zen Euskal Herriko txoko askotara. Euskal Herriko haur euskaldunek idatzitako artikuluak biltzen zituen.\nAita Murietak 1963an beste aldizkari baten saiakera egin zuen, gazteei begira: \"Gu Batxiller Euskaldunok\". Honako hau gazteei zuzendutako asmoa izan zen, haur txikiek bezala, gazteek ere bere komunikabidea izan zezaten. Tamalez, gazteek idatzitako zortzi orrialdeko argitalpen honen bi zenbaki besterik ez ziren kaleratu.\nArgitaratu gabe utzi zituen lan batzuk, besteak beste: \"Euskera leen maillako gramatika\", \"Euskaldun berriendako esaera jatorren iztegia\" eta abar. 1961eko azaroan euskaltzain urgazle izendatu zuten."}
{"id": "275071", "revid": "13428", "url": "https://eu.wikipedia.org/wiki?curid=275071", "title": "Evelyn Arthur St John Waugh", "text": ""}
{"id": "275072", "revid": "512", "url": "https://eu.wikipedia.org/wiki?curid=275072", "title": "Harpyionycteris whiteheadi", "text": "Harpyionycteris whiteheadi Harpyionycteris generoko animalia da. Chiropteraren barruko Pteropodidae familian sailkatuta dago."}
{"id": "275073", "revid": "77002", "url": "https://eu.wikipedia.org/wiki?curid=275073", "title": "Luis Javier Arrieta", "text": "Luis Javier Arrieta (Arrasate, Gipuzkoa, 1945eko otsailaren 5a) margolaria da. Arrietaren pintura hiperrealismoaren mugan dago, eta inpresionismoak eraginda, marrazkiaren eta kolorearen garbitasunean bilatzen du zehaztasuna.\nBizitza.\nIkasketak Eskola Politeknikoan egin zituen, eta Industria Irakasletzako titulua eskuratu zuen. Fagor enpresan egin du lan. 1990ean hasi zen margotzen Bergarako Pintura Eskolan, Jon Balentziaga irakaslearekin. Geroxeago, bi urtez, Arrasateko Monterron jauregiko ikastaroetan parte hartu zuen, Imanol Moreno eta Zesar Cimiano irakasleekin. Abdon Juaristi, Luis Laskurain, Klara Gangutia eta Julian Ugarte margolariak ere izan ditu irakasle.\nArrasate Margo Taldearen sortzaileetariko bat da. Talde horrekin egin ditu erakusketa gehienak, nahiz eta bakarkako agerraldiak ere egin dituen. Bere aurreneko bakarkako erakusketa 1999an egin zuen, bere jaioterriko Harresia erakustokian."}
{"id": "275074", "revid": "512", "url": "https://eu.wikipedia.org/wiki?curid=275074", "title": "Edna O'Brien", "text": "Edna O'Brien (Tuamgraney, Clareko konderria, 1930eko abenduaren 15a) irlandar eleberrigilea da.\nFarmaziako ikasketak egin zituen, eta farmazialari gisa lan egin zuen hasieran. 1960an argitaratu zuen lehenengo eleberria: \"The Country Girls,\" trilogia bateko lehenengoa. Trilogia osatu zuten beste bi liburuak \"Girl with Green Eyes\" (1962) eta \"Girls in Their Married Bliss\" (1964) dira. Eleberri horietan esperientzia berriak eta bizitzaren gozo-mikatzak probatzera ausartzen diren emakumeen gorabeherak kontatzen dira. Lan horien ondoren ere, Edna O'Brienek emakumeen barne-gatazkez eta gizon eta emakumeen arteko hartu-emanez eta arazoez idazten jarraitu zuen. Lan horien artean aipagarrienetako bat \"Night\" (1972) da, insomnioak jota dagoen emakume baten gau bateko bakarrizketa.\nBestalde, ipuin bilduma batzuk ere idatzi ditu, hala nola \"Mrs Reinhardt and Other Stories\" (1978), \"Returning\" (1982) eta \"Lantern Slides\" (1990). Beste lan batzuk: \"Time and Tide\" (1992), \"House of Splendid Isolation\" (1994), \"Down by the River\" (1996), \"Wild Decembers\" (1999), \"In the Forest\" (2002), \"The Light of Evening\" (2006), \"Byron\" (2009).\nEuskaraz.\n\"Landa aldeko neskak\" (\"The Country Girls\"), 1960an argiratatua, (2022an Gema Lopez Las Herasek itzulia). Erein eta Igela. ."}
{"id": "275075", "revid": "58701", "url": "https://eu.wikipedia.org/wiki?curid=275075", "title": "Alfred D\u00f6blin", "text": "Alfred D\u00f6blin (Stettin, 1878ko abuztuaren 10a - Emmendingen, 1957ko ekainaren 26a) alemaniar eleberrigilea izan zen. Lehen eleberrietan bere garaiko mugimendu historikoak islatu nahi izan zituen. \"Die drei Spr\u00fcnge des Wang-Lun\" (1915, \"Wang-Lunen hiru jauziak\") eleberri espresionista Txinako gizaki eta izadiari buruzko obra da. Sozialista izan zen, baina 1918an marxismoari uko eginez katoliko bihurtu zen. Nazismoa aginteaz jabetu zenean, Frantziara erbesteratu behar izan zuen Alfredek (1933-1940) lehenbizi, eta Estatu Batuetara (1940-1945) gero. Azken hamabi urteak, berriz, Alemanian eman zituen. Gizarte-arazoetan oinarrituriko eleberri ugari idatzi zuen, espresionismoaren ildotik betiere. Lan nagusiak: \"Berlin Alexanderplatz\" (1929, \"Berlin Alexanderplatz\", Anton Garikanok euskaratua); \"Perdon wird nicht gegeben\" (1935, \"Ez da barkamenik izango\"); \"Der blaue Tiger\" (1936, \"Tigre urdina\"); \"Der unterbliche Mench\" (1946, \"Gizon hilezkorra\"); \"Novembre 1918\" (1948-1950)."}
{"id": "275076", "revid": "119347", "url": "https://eu.wikipedia.org/wiki?curid=275076", "title": "Trapani", "text": "Trapani (italieraz ahoskatua; ; , ) Siziliako ipar-mendebaldeko hiria eta portua da, izen bereko probintziako (2.462\u00a0km2) hiriburua.\n70.531 biztanle ditu (2009).\nTrapani ospetsua da gatzagengatik, gatz-errotengatik eta Motia uhartetxoan (gaur San Pantaleon, gatzagen aurrean kokatuta) aurkitu diren feniziar hondakinengatik.\nMendeetan zehar, gatzagek eta haien industriek giro kultural eta ekonomiko interesgarria sortu dute. Antolatutako ibilbidiari \"Via del Sale deritzo\".\nProbintziako beste toki interesgarri batzuk honako hauek dira: Segesta, Gibellina, Erice, Alcamo, Marsala, Mazara del Vallo, Castellammare del Golfo eta Motia. Pantelleria hurbileko irla Trapaniko probintziakoa da ere.\nGeografia.\nErice mendiaren oinetan dago, Palermoko hiriaren mendebaldean, Tirreniar itsasoaren ertzean. Trapanik honako udalerri hauekin egiten du muga:\nHistoria.\nDrepano (latinez: \"Drepanum\" edo \"Drepana\", grezieraz: \u0394\u03c1\u03ad\u03c0\u03b1\u03bd\u03bf\u03bd/\"Dr\u00e9panon\") Siziliako hiri bat zen, lurmutur eta portu bat zituena irlaren ipar-mendebaldean, Egada uharteen aurrean.\nBi elezaharrek hiriaren jatorri mitikoa kontatzen digute. Lehenaren arabera, Trapani sortu zen Demeter jainkosari erori zitzaion igitaiatik, haren alaba Pertsefoneren bila zegoenean, Hadesek bahitu zuelako. Bigarren elezaharrean Saturno agertzen da. Honi, bere aita Uranori (zeruko jainkoa) tripak igitai batekin atera ondoren, lanabesa itsasoan erori zitzaion, honela hiria sortu zen. Antzinean, Saturno izan zen Trapaniko babes-jainkoa. Gaur egun, Saturnoren estatua hiriko gunean dago.\nHistoriaren arabera, elimoek fundatu zuten Trapani, Erice hiriko portua izateko, gailur baten gainean itsasoari begira dagoena.\nGreziarrek \"Drepana\" edo \"Drepanun\" deitu zuten, portuko kurbak igitai baten antza zuelako.\nJadanik Lehenengo Gerra Punikoan Ericeren (Erix) portua zela aipatzen da. Kartagotarrek menperatu ondoren, Hamilkar jeneralak gotortu zuen K.a. 260an eta hiria fundatu zuen, horretarako Ericetik biztanleak ekarri zituen. Aulo Atilio Kalatino erromatarrak Drepano konkistatu omen zuen gerraren lehenengo fasean baina ez dago frogatuta.\nAfrikatik hurbil egonik, kartagotarrek hiria sendotu eta portu garrantzitsu bat egin zuten.\nK.a. 260an, Drepano eta Lilibea kartagoren menpeko Siziliako hiri bakarrak ziren. Erromatarrek Lilibea setiatu zutenean, Aderbal jeneralak Drepanon ontziteri bat ezarri zuen erromatarrak kontrolatzeko. Hantxe bertan, Aderbalek Publio Klaudio Pulkroren flota garaitu zuen K.a. 249an. Geroago, Hamilkar Barkak Erice konkistatu zuen eta biztanle guztiak Drepanora bidali zituen, hiria gehiago sendotzeko. Aukera egokia izan zen, Drepano eta Lilibea, kartagotarren Siziliako azken gotorlekuan izan baitziren.\nErromatarrek behin eta berriz eraso egin zuten baina, K.a. 249an, Drepanoko guduan itsas porrota jasan zuten. K.a. 242an, Gaio Lutazio Katulok hiria setiatu zuen bitartean, Hannon Handiak alperrik saiatu zen blokeoa apurtzen, Hala ere, gerra bukatu arte kartagotarren menpean egon zen. Hamilkar Barkak, K.a. 241ean erromatarrei aurre egin zienean, erabateko porrota pairatu zuen Egada uharteetan.\nErromaren esku zegoela, \"Drepanum\" izena hartu zuen. Plinio Zaharraren arabera, nolabaiteko garrantzia hartu zuen gatzagei eta koralari esker, inguruko Lilibea askoz oparoagoa bazen ere.\nZizeronen eta Plinio Zaharraren arabera, erromatar hiriko kategoria izan zuen. Ibilbideek eta Peutingerren taulak kategoria hori mantentzen zuten K.o. IV. mendean.\nBeranduago, bandaloak, ostrogodoak eta bizantziarrak hiriaz jabetu ziren, eta 827an musulmanek konkistatu zutenean, hiri oparoa bihurtu zen. 1077an, normandoek, Roger I.a buruzagia zelarik, hiria okupatu zuten. Geroztik, Trapani Siziliako gainontzeko hirien bidea hartu zuen.\nTrapanik eginkizun bat izan zuen gurutzadetan, Mediterraneoko portu garrantzitsuenen artean zegoelako.\n1282. urtean Petri \"Handia\" onartu zuen hiriak, eta bertatik eman zion hasiera Siziliaren konkistari. Kataluniarren XIV-XVI. mendeetako agintaldian, inoiz baino oparoagoa izan zen.\n1535eko abuztuan, Karlos I Espainiakoa Trapanari joan zen piraten eta kortsarioen kontra borrokatzeko. Garaipenaren ondoren hiriari \"Erresumaren giltza\" deitu zion.\nXVII. mendean, matxinadak, izurriteak eta goseteak zirela bide, hiria gainbeheran erori zen, baina hurrengo mendean 16.000 biztanletik 30,000ra pasatu zen, merkataritza garatu zelako baita Napoliko Erresumaren gune estrategikoa bihurtu ere.\nKostalde horietan, Garibaldi lehorreratu zen 1860an, Alkandora Gorrien Espedizioarekin, Italiaren Bateratzea hazteko.\nTrapanik II. Mundu Gerran aliatuen etengabeko bonbardaketak pairatu zituen.\nHiriko hazkundea nabaria izan da gerraz geroztik, San Giuliano mendiaren oinetik hedatuz. Turismoa garatu da inguruko zenbait helmuga popularri esker, hala nola, Erice, Segesta eta Egada uharteak.\nErromatar mitologia.\nVirgiliok Eneidan kontatutakoaren arabera, hemen hil zen Ankises, Eneasen aita, Troiatik Erromara egiten zuten zeharkaldian, eta hiri berri bat fundatu nahi zutenean. Erromatar mitologiaren ustez, hiri honetan Zeres jainkosak igitaia galdu zuen haren alaba Proserpina bilatzen zuenean, Plutonek Pergusa lakuan bahitu eta gero.\nEkonomia.\nTrapanik jarduera handiko portua du (ardoa eta gatza esportatzen ditu). Arrantza eta industria (janari-industria, zurgintza, ontziolak) dira ekonomia-jarduera nagusiak.\nTrapaniren ekonomia merkataritzan eta turismoan oinarritzen da. Lehenengo sektorerari dagokionez, hegalabur gorriaren arrantza behera joan da, baina aipatzekoa da Marsala ardoaren ekoizpena. Industria, gatzaren inguruan dago baita marmolaren erauzketan eta esportazioan ere.\nHiriak ferry bat du Egada uharteak, Pantelleria, Sardinia eta Tunisia lotzeko. Trapani aireportuak Trapani-Birgi Aireportua deitzen da.\nOndasun nabarmenak.\nTrapani hiri zaharra Erdi Aroko azken aldikoa edo Aro Garaikidekoa da; beraz, eraikin zaharragorik ez daude. Eraikin historiko gehienak Barrokokoak dira, hala nola:"}
{"id": "275078", "revid": "18040", "url": "https://eu.wikipedia.org/wiki?curid=275078", "title": "Charles Nodier", "text": "Charles Nodier (Besan\u00e7on, Frantzia, 1780ko apirilaren 29a - Paris, Frantzia, 1844ko urtarrilaren 27a) frantsesezko idazlea izan zen. Argitaratu zituen lehen liburuak natura-zientziei buruzko lanak izan ziren. Gero, literatura idazten hasi zen, eta garai hartan ospe handia zuten idazle batzuen liburuak imitatzen zituen. 1812an, Iliria lurraldera bidali zuten liburuzain gisa. Frantziara itzuli zen eta ametsaren garrantziaz jabeturik, beldurrezko eleberriak eta fantasiazko ipuinak argitaratzen hasi zen. 1824tik 1830era, idazle erromantikoek biltokitzat zuten Parisko Arsenal liburutegiko zuzendaria izan zen. Haren ideiek eragin handia izan zuten Nervalengan eta surrealistengan.\nIdazlanak.\nIdazlan nagusiak: \"Smarra ou les D\u00e9mons de la nuit \"(1821, \"Smarra edo gaueko deabruak\"); \"Trilby ou le Lutin d'Argail\" (1822, \"Trilby edo Argaileko iratxoa\"); \"La F\u00e9e aux Miettes\" (1832, \"Ogi papurren maitagarria\"); \"Histoire du chien de Brisquet\" (1844, \"Brisqueteko zakurraren historia\")."}
{"id": "275079", "revid": "512", "url": "https://eu.wikipedia.org/wiki?curid=275079", "title": "Hypsignathus monstrosus", "text": "Hypsignathus monstrosus Hypsignathus generoko animalia da. Chiropteraren barruko Pteropodidae familian sailkatuta dago."}
{"id": "275080", "revid": "512", "url": "https://eu.wikipedia.org/wiki?curid=275080", "title": "Rabanus Maurus", "text": "Rabanus Maurus alemaniar beneditarra eta artzapezpikua izan zen (Mainz, Frankonia, 780 - Winkel, Renania, 856ko otsailaren 4a). Fuldako abetetxe beneditarrean eta Toursen egin zituen teologiako ikasketak. Apaiza zen 814. urtean, eta abade 822an. 847an Mainzeko artzapezpiku izendatu zuten. Bere herriko teologiaren aitzindaritzat hartua da (\"praeceptor Germaniae\"). Haren zuzendaritzapean mundu guztira zabaldu zen Fuldako abatetxearen ospea. Politikan ere parte hartu zuen, eta Ludovico Pioren, Lotarioren eta Luis Germaniarraren aholkularia izan zen. Germaniako misiolarien gune nagusi bihurtu zen, aldi berean, Fuldako abatetxea. Rabanus Maurus idazle oparoa izan zen, bestalde, eta \"Biblia\"ri buruzko iruzkinak, tratatuak (819, \"De institutione clericorum\"), garai hartako jakintza biltzen zuen entziklopedia (842-847, \"De universo\"), poesiak eta gutunak idatzi zituen.\nHaren jaia otsailaren 4an ospatzen da."}
{"id": "275081", "revid": "1545", "url": "https://eu.wikipedia.org/wiki?curid=275081", "title": "Rajput", "text": "Rajput, (, ), Indiako ipar-mendebaleko herria da, Rajastango Rajputana lurraldean bereziki bizi dena. Hamabi milioi lagun dira, klanetan banatuak, eta lur jabeak dira.\nHistoria.\nEz da rajputen jatorria zehazki ezagutzen; \"kshattriya\" edo gerra-buruzagien ondorengotzat jotzen dute beren burua, eta aditu batzuen arabera V. mendean Indiako iparraldea inbaditu zuten huno heftaliten ondorengoak dira. Gerrara ohituta zeudelarik, Indiako iparraldeko aristokrazia militarra eratu zuten rajputek, eta hinduek \"kshattriya\" gisa onartu bide zituzten haietako buruzagi nagusiak.\nIX-X. mendeetan hasi ziren rajputak politikan nabarmentzen eta erresuma indartsu bat eratu zuten XVI. mendea arte. Indiari loturiko Rajastango estatua eratu zuten rajputek 1947. urtean. Gaur egungo rajputek arbasoen gurtza eta norberaren ohorearekiko estimu handia gorde dituzte."}
{"id": "275082", "revid": "28807", "url": "https://eu.wikipedia.org/wiki?curid=275082", "title": "Rashput", "text": ""}
{"id": "275083", "revid": "512", "url": "https://eu.wikipedia.org/wiki?curid=275083", "title": "Saturnino Soloeta", "text": "Saturnino Soloeta Iturrondobeitia (Erlijio-izena: Dimako Fernando) (Dima, 1881eko otsailaren 11 - Manila, Filipinak, 1964ko ekainaren 21a) bizkaitar idazlea eta elizgizona izan zen.\nDimako Bargondia auzoan jaioa, hamazazpi urte zituela kaputxinoen ordenan sartu zen, eta 1908an apaiz egin zen. Ondoren Friburgoko Unibertsitatean osatu zituen ikasketak. Handik, 1909an Hego Amerikara joan eta hamahiru urtez egon zen Argentinan eta hiru Txilen.\n1928an Txinako Gansuko elizbarrutira joan zen misiolari. 1933ko azaroan gerrilari komunistek atxilotu eta kartzelan sartu zuten hiru hilabetez. Mao Zedongek 1949an boterea lortu ondoren, misiolariek jazarpena jasan zuten eta horren ondorioz, Txinan 26 urte eman ondoren, 1954an Filipinetara joan behar izan zuen ihesi. Han ibili zen misiolari hamar urtez, hil zen arte."}
{"id": "275084", "revid": "119347", "url": "https://eu.wikipedia.org/wiki?curid=275084", "title": "Luis V\u00e9lez de Guevara", "text": "Luis V\u00e9lez de Guevara (Ecija, Sevilla, 1579ko abuztuaren 1a - Madril, 1644ko azaroaren 10a) espainiar dramagilea eta eleberrigilea izan zen.\nArtea eta Filosofia ikasi zituen Osunako Unibertsitatean. Italiara joan zen soldadu, eta gero Madrilen hartu zuen egoitza, nobleen zerbitzura. Dramagile gisa arrakasta handia izan bazuen ere, oso pobre bizi izan zen beti. Dirudienez, 400 obra baino gehiago idatzi zituen, eta Lope de Vegaren jarraitzaile nagusietako bat izan zen. Bere garaiko genero guztiak (\"auto sakramental\" izenekoa, erlijio-gaiak, komedia) landu bazituen ere, historiako gai tradizionaletan oinarritutako dramek eman zioten ospea; elezahar heroikoetan (\"M\u00e1s pesa el rey que la sangre\") nahiz herrikoietan (\"La luna de la sierra\") oinarrituak ziren. V\u00e9lez de Guevararen drama ezagunenak: \"Reinar despu\u00e9s de morir\", \"La Reine morte\" obraren oinarritzat hartu zuena, eta eleberri pikaresko bat, \"El diablo cojuelo\", dira.\nAntzerki obra.\nLan asko kronologikoki ezin dira ondo kokatu.\nKanpo estekak.\n[[Kategoria:1644ko heriotzak]]\n[[Kategoria:\u00c9cijarrak]]\n[[Kategoria:Gaztelaniazko idazleak]]\n[[Kategoria:Espainiako antzerkigileak]]\n[[Kategoria:Espainiako eleberrigileak]]\n[[Kategoria:Literatura barrokoa]]\n[[Kategoria:Madrilen hildakoak]]"}
{"id": "275085", "revid": "336", "url": "https://eu.wikipedia.org/wiki?curid=275085", "title": "Engelbert Dollfuss", "text": "Engelbert Dollfuss (Texingtal, Austria Beherea, 1892ko urriaren 4a - Viena, 1934ko uztailaren 25a) austriar politikaria izan zen. Austriako kantzelera izan zen 1932\u20131934 bitartean.\nBizitza.\nNekazari-famili bateko semea zen, eta zuzenbide-ikasketak egin zituen. Alpeetako armadan borrokatu eta gero, Austria Behereko nekazarien federazioko idazkari nagusi izendatu zuten. Nekazaritza ministro 1931-1932 urte-bitartean, kantzelari izendatu zuten 1932. urtean. Gobernu kristau autoritarioan oinarriturik, Austriako estatuaren goitik beherako berrikuntza egiteari ekin zion, Italiako faxisten ereduari jarraituz.\n1933an, parlamentua indarrik gabe utzi eta nazismoaren aurka (Alderdi Nazionalsozialista legez kanpo uztea, 1933), eta sozialisten aurka jardun zuen (Vienako langileen aurkako zapalkuntza, 1934), eta gisa horretan Austria gerra zibilaren atarian utzi zuen. Ondoren, faxismoan eta aita santuen entzikliketan oinarrituriko konstituzioa aldarrikatu zuen. 1934. urteko uztailean hil zuten naziek."}
{"id": "275086", "revid": "28807", "url": "https://eu.wikipedia.org/wiki?curid=275086", "title": "Engelbert Dollfu\u00df", "text": ""}
{"id": "275087", "revid": "336", "url": "https://eu.wikipedia.org/wiki?curid=275087", "title": "Robert Motherwell", "text": "Robert Motherwell (Aberdeen, Washingtongo estatua, AEB, 1915eko urtarrilaren 24a - Provincetown, Massachusetts, AEB, 1991ko uztailaren 16a) marrazkilaria izan zen. Espresionismo abstraktuaren sortzaileetako bat da.\nBizitza.\n1941ean, ikasketak utzi zituen (Literatura eta Psikologia), eta marrazten hasi zen. Lehenengo lanak surrealisten eraginpean egin zituen, Roberto Matta txiletar margolariaren eraginpean batez ere. Bakarkako lehenengo erakusketa 1944an egin zuen, New Yorkeko Art of this Century galerian. Ondoren erakusketa ugari egin zituen, bai Estatu Batuetan eta bai Europan. 1950ean, Veneziako Biurtekoan bere herrialdearen ordezkari izan zen, bai eta Sao Paulokoan ere, 1961ean.\nLanak.\nMotherwellen lan nagusien artean aipagarriak dira \"The crossing\" (1948, Rockefeller bilduma, New York); eta \"Elegy to the Spanish Republic\" (1949-1976, \"Elegia Espainiako Errepublikari\"), zuri-beltzeko ehun handiez osatutako saila, Espainiako Gerra Zibilean oinarritua. Azken urteetako lanetan koloreko eremu zabalak erabili zituen."}
{"id": "275088", "revid": "28807", "url": "https://eu.wikipedia.org/wiki?curid=275088", "title": "Tigris ibaia", "text": ""}
{"id": "275089", "revid": "1545", "url": "https://eu.wikipedia.org/wiki?curid=275089", "title": "Juan Barroeta Anguisolea", "text": ""}
{"id": "275090", "revid": "512", "url": "https://eu.wikipedia.org/wiki?curid=275090", "title": "Gomez Gonzalez Butroe", "text": "Gomez Gonzalez Butroe Muxika (?, 1418 - Arrasate, Gipuzkoa, 1448) Bizkaiko Ahaide Nagusia izan zen, Butroeko Jauna eta Bizkaiko oinaztarren buruzagia.\nBiografia.\nArratia aldeko Abenda\u00f1o leinuko ganboatarren etsai handia zelarik, Otxandioko Abenda\u00f1otarren dorrea eraitsi eta herria suntsitu zuen 1437an.\n1441ean bakea izenpetu behar izan zuen, Villela eta Me\u00f1aka etxe ganboarretako osteek eraso ondoren. Handik bi urtera, ordea, berriro ekin zion borrokari eta 1444an izugarrizko zafraldia eman zien abenda\u00f1otarrei Larrabetzu ondoan.\n1446an Durango eta Bermeo hartu zituen eta 1448. urtean Arrasaten sartu zen, baina ganboarrek saldo handitan hiria inguratu eta, erasoa zaila izan zitekeela ohartuta, su eman zioten herriari, eta erabat suntsitu zuten. Oinaztarren lagunak ez ziren garaiz azaldu eta Gomez Gonzalez Butroekoa preso hartu zuten, Joan Gonzalez bere sasiko semearekin batera. Arrasaten bertan hil zituzten biak."}
{"id": "275091", "revid": "28807", "url": "https://eu.wikipedia.org/wiki?curid=275091", "title": "Gomez Gonzalez Butroikoa", "text": ""}
{"id": "275092", "revid": "28807", "url": "https://eu.wikipedia.org/wiki?curid=275092", "title": "Gomez Gonzalez de Butron", "text": ""}
{"id": "275093", "revid": "512", "url": "https://eu.wikipedia.org/wiki?curid=275093", "title": "James Hunt", "text": "James Simon Wallis Hunt (Belmont, Sutton, 1947ko abuztuaren 29a - Wimbledon, 1993ko ekainaren 15a) britainiar pilotua izan zen. Gaztetan iraupen-atletismoan, tenisean, squashean eta golfean aritu zen, baina azkenean motorra aukeratu zuen. 1968an eta 1969an Formula Ford-en parte hartu zuen, eta gero Formula 3ra pasatu zen. 1972an, Lord Heskethekin batera, taldea osatu zuen eta hurrengo urtean parte hartu zuen lehen aldiz Formula 1eko Munduko Txapelketan. 1975ean irabazi zuen lehendabiziko Sari Nagusia Holandako Zaandvoort zirkuituan, eta urte horretan bertan laugarren gelditu zen pilotuen sailkapenean. 1973-1975 bitartean Hesketh-Ford automobil-taldean aritu zen, eta 1976-1979 urte-bitartean McLaren taldean. Guztira, 96 Sari Nagusitan parte hartu zuen eta hamar irabazi zituen, horietatik sei 1976an; urte horretan munduko txapeldun gelditu zen. Erretiratu zenean, BBC kate britainiarrak kazetari-lanetan aritzeko kontratatu zuen."}
{"id": "275095", "revid": "512", "url": "https://eu.wikipedia.org/wiki?curid=275095", "title": "Asier Larraza", "text": "Asier Larraza Gorrotxategi (Zumarraga, Gipuzkoa, ) argazkilaria da.\nBizitza.\nDonostiako Soslai Argazki Eskolan argazkilari-agiria (1994-1996) jaso ondoren, Britainia Handira jo zuen ikasketak jarraitzeko. Surrey Institute University of Art &amp; Design ikastetxean argazkilaritzan lizentziaduna (1997-2000) da.\nArgazkilari profesionaltzat hainbat lan egina da, publizitate-arloan. 1997an, Zumarragako Itarte erakustaretoan \"Vacas mirando a un tren\" talde-erakusketan partaide izan zen, eta 1999an, leku berean, beste talde-erakusketa bat egin zuen, bideo, argazki, arkitektura, pintura eta abar erakutsiz. 2000. urtean egin zuen lehenengo bakarkako argazki-erakusketa, Errenteriako Gaspar erakustokian. Dantza- eta bikoizketa-ikastaroak ere egin ditu, eta Adeshoras dantza-taldearen kide izana da.\nLiteratura ere landu du, eta 1986an Azkue Sariketan lehenengo saria lortu zuen."}
{"id": "275096", "revid": "336", "url": "https://eu.wikipedia.org/wiki?curid=275096", "title": "Nitrozelulosa", "text": "Nitrozelulosa kotoi-eran edo paper-ore eran dagoen zelulosaren eta azido nitrikoaren eta azido sulfurikoaren arteko erreakzioaz lortzen den gaia da. Zelulosa nitrato izenez ere ezagutzen da. Kotoiaren antzeko gai solido amorfoa da. Azidoen kontzentrazioa, tenperatura, erreakzio-denborak eta zelulosa eta azidoen arteko proportzioa kontrolatuz, oso gai desberdinak lortzen dira. Nitrogeno-proportzio txikia (%10 edo gutxiago) duen nitrozelulosa laken oinarri gisa erabiltzen da. Kolodioia eta piroxilina ere nitrogeno-proportzio txikia duten nitrozelulosak dira. Nitrogenoaren proportzioa %14 inguruan duten nitrozelulosak lehergai indartsuak dira. Nitrozelulosa-mota guztiak sukoiak dira. Aipatu direnez gainera, suzirien propultsatzaile gisa, inprimerietako tinten oinarri gisa, lehergai indartsuak eta koloideak ekoizteko erabiltzen da, besteak beste."}
{"id": "275097", "revid": "336", "url": "https://eu.wikipedia.org/wiki?curid=275097", "title": "Domingo Faustino Sarmiento", "text": "Domingo Faustino Sarmiento (San Juan, R\u00edo de la Platako Probintzia Batuak, 1811ko otsailaren 15a - Asuncion, Paraguai, 1888ko irailaren 11) argentinar idazle eta politikaria izan zen. 1868-1874 bitartean Argentinako presidentea izan zen.\nBizitza.\nJuan Manuel de Rosasen kontra aritzeagatik Txilera erbesteratu behar izan zuen. 1855ean, Argentinara itzuli eta, besteak beste, diputatu (1860), gobernadore (1862-1864), eta errepublikako lehendakari (1868-1874) izendatu zuten.\nLehendakari izan zen garaian hezkuntzaz arduratu zen bereziki, eta Europako eta Estatu Batuetako irakaskuntza-ereduetan oinarrituriko berrikuntzak egin zituen. Horrezaz gainera, ekonomia eta garraioak indartu eta Argentinako lehen errolda egin zen haren agintaldian.\nSarmientoren idazlanak, haren politika-jarduera bezala, ideia liberaletan oinarrituak dira, eta garai hartako Argentinako bizimoduaren deskribapen bikainengatik dira batez ere aintzat hartuak. Haren lanetako batzuk \"Facundo: Civilizaci\u00f3n y Barbarie\" (1845), \"Viajes\" (1849), \"Recuerdos de provincia\" (1850) eta \"La vida de Dominguito\" (1886) dira."}
{"id": "275098", "revid": "512", "url": "https://eu.wikipedia.org/wiki?curid=275098", "title": "Latidens salimalii", "text": "Latidens salimalii Latidens generoko animalia da. Chiropteraren barruko Pteropodidae familian sailkatuta dago."}
{"id": "275099", "revid": "56334", "url": "https://eu.wikipedia.org/wiki?curid=275099", "title": "Myron Scholes", "text": "Myron Samuel Scholes (Timmins, Ontario, Kanada, 1941eko uztailaren 1a) kanadar ekonomista da. Ekonomiako Nobel saria (1997).\nBiografia.\nHamiltongo McMaster Unibertsitatean egin zituen ikasketak. Gero, Chicagora joan zen ikasketak sakontzera eta finantza-ikasketak egitera, eta informatikan espezializatu zen, baina, azkenean, ekonomia-ikerkuntzako doktoregoa egin zuen. 1968an, finantzei buruzko eskolak ematen hasi zen, eta Chicagoko Unibertsitateko Ikerkuntza Zentroan lan egin zuen (1973-1980). 1981ean, Stanfordeko Unibertsitateko Ekonomia Eskolako kide izendatu zuten, eta, 1983an, Zuzenbide Eskolakoa.\n1990etik aurrera, finantza-teknologia praktikara eramaten ahalegindu zen, eta horrek finantza-erakundeen eta -merkatuen bilakaera hobeto ulertzen lagundu zion. Mundu osoko aldizkari espezializatuetan argitaratu ditu bere artikuluak."}
{"id": "275100", "revid": "512", "url": "https://eu.wikipedia.org/wiki?curid=275100", "title": "Peter Bichsel", "text": "Peter Bichsel (Luzerna, Suitza, 1935eko martxoaren 24a) alemanieraz idazten duen suitzar idazlea da.\nBiografia.\nZazpi urtez Willi Ritschard kontseilariaren aholkulari izan zen, eta, gero, irakasle gonbidatua Ohion eta Essenen. 1968an, irakaskuntza utzi eta idazteari ekin zion.\nNarrazio labur-laburrak idatzi ditu, ia miniaturazkoak. Hauek dira Bichselen narrazio-bilduma nagusiak: \"Eigentlich m\u00f6chte Frau Blum den Milchmann kennenlernen\" (1964), \"Die Jahreszeiten\" (1967), \"Kindergeschichten\" (1969, \"Haur istorioak\", Pello Zabaletak itzulia) eta \"Von Trinkern, Polizisten und der sch\u00f6nen Magelone\" (1985).\nGainera, saiakera eta artikulu ugari argitaratu ditu, hala nola \"Des Schweizers Schweiz\" (1969), \"Geschichten zur falschen Zeit\" (1979) eta \"Der Leser. Das Erz\u00e4hlen\" (1982).\nBeste lan batzuk: \"Schulmeistereien \" (1985), \"Irgendwo anderswo\" (1986), \"M\u00f6chten Sie Mozart gewesen sein? \" (1990), \"Zur Stadt Paris\" (1993), \"Gegen unseren Brieftr\u00e4ger konnte man nichts machen\" (1995), \"Die Totaldemokraten\" (1998), \"Cherubin Hammer und Cherubin Hammer\" (1999), \"Alles von mir gelernt\" (2000), \"Eisenbahnfahren\" (2002), \"Doktor Schleyers isabellenfarbige Winterschule\" (2003), \"Das s\u00fcsse Gift der Buchstaben\" (2004), \"Wo wir wohnen\" (2004), \"Kolumnen, Kolumnen\" (2005)."}
{"id": "275101", "revid": "512", "url": "https://eu.wikipedia.org/wiki?curid=275101", "title": "Victoriano Flamarique", "text": "Victoriano Flamarique Biurrun (Beire, 1872ko urtarrilaren 12a - Tarazona, Zaragoza, 1946) nafar apaiza eta kooperatibismoaren aitzindaria izan zen.\nBiografia.\nErriberriko apaiza izan zen 1903-1927 urteetan era Tarazonako kalonjea 1927-1947 urteetan. Erriberriko biztanleak, laborariak gehienak, gatazkan bizi ziren XIX. mendeaz geroztik salgai zeuden herri lurrak zirela eta.\nFlamariquek 25 urte eman zituen Eliza katolikoaren elkarlana kooperatibista erabili nahian. Horretarako, erakunde ezkertiarren sindikatuek eta ELA-STV sindikatu kristauak ez bezala, klaseen arteko adostasun eta elkar-ulertzearen bila lan egin zuen. 1904. urtean Erriberriko \"Caja Rural\" delako kutxa sortu zuen; hurrengo urtean Larragako kutxarekin egin zuen bat; 1908an 40 ziren. 1911. urtean 140 bazkide zituen \"Bodega Cooperativa Olitense\" sortu zuen.\n1920ko hamarkadako krisiak eman zion amaiera Flamariquek gogotik bultzatu zuen Erriberriko kooperatibismoari."}
{"id": "275102", "revid": "28807", "url": "https://eu.wikipedia.org/wiki?curid=275102", "title": "Victoriano Flamarique Biurrun", "text": ""}
{"id": "275103", "revid": "336", "url": "https://eu.wikipedia.org/wiki?curid=275103", "title": "Jean-Luc Godard", "text": "Jean-Luc Godard (Paris, 1930eko abenduaren 3a - Rolle, Suitza, 2022ko irailaren 13a) frantziar-suitzar zinema zuzendari, gidoigile, ekoizle eta kritikaria izan zen, Nouvelle Vagueko kide garrantzitsuenetakoa.\nGodarden lehen filma, \"A bout de souffle\" (1959), izan zen arrakastatsuena, berrikuntza handiak ekarri baitzituen. Klasizismoa eta erromantizismo indar handikoa, ezkortasunez nahastua, izan ziren Godarden aurreneko garaiko ezaugarri nagusiak. Ordukoak dira, orobat, \"Les carabiniers\" (1963), \"Une femme mari\u00e9e\" (1964) eta \"Pierrot, le fou\" (1965). Zientzia-fikzioaren generoa ere \"Alphaville, une \u00e9trange aventure de Lemmy Caution\" (1965) filmean jorratu zuen. Bigarren garaian, kezka politikoek eta kontakizunari buruzko gogoetek eragin bizia izan zuten haren filmetan: \"Masculin f\u00e9minin\" (1966), \"Made in USA\" (1966), \"La chinoise\" (1967), \"Le Gai Savoir\" (1969) eta \"Tout va bien\" (1972). Azken urteetakoak dira beste hauek: \"Pr\u00e9nom: Carmen\" (1983), \"Je vous salue, Marie\" (1984), \"Histoire(s) du cin\u00e8ma\" (1988-1998), \"Nouvelle vague\" (1990), \"H\u00e9las pour moi \"(1993), \"For Ever Mozart\" (1996), \"Allemagne ann\u00e9e 90 neuf z\u00e9ro\" (1997), \"\u00c9loge de l'amour\" (2001), \"Libert\u00e9 et patrie\" (2002) eta \"Notre musique\" (2004). Bere azken pelikula \"Film Socialisme\" (2010) esperimentala dugu."}
{"id": "275104", "revid": "1545", "url": "https://eu.wikipedia.org/wiki?curid=275104", "title": "Skanderbeg", "text": "Gjergj Kastriot (Sin\u00eb, Kastriotiko printzerria eta egungo Albania, 1405eko maiatzaren 6a - Lezh\u00eb, Veneziako Errepublika eta egungo Albania, 1468ko urtarrilaren 17a) albaniar heroia izan zen. Skanderbeg izenaz ezagutzen bada ere, haren izen osoa \"Gjergj Kastriot Skanderbeg\" da. Gjon Kastrioti Emathia-ko printzearen semea zen. Gaztetan atxilotu eta otomandar sultanarengana eraman zuten. Han islamdar egin zen, eta \"Iskander\" izena jarri zioten. 1443an, turkiarrek Serbian izan zuten porrotaren ondoren, turkiarren gudarostea utzi eta albaniarrekin batu zen islamdarren kontra borrokatzeko. 1444an kristau egin zen, eta Albaniar Printzeen Liga eratu zuen familiaren ondasunak berreskuratzeko. 1444-1466 bitarteko urteetan Murad II.a sultan turkiarraren hamahiru eraso atzera bota zituen, eta geroztik albaniarren heroi bihurtu zen. Veneziaren, Napoliren eta aita santuaren laguntza izan zuen turkiarren kontrako guduetan. Turkiarren erasoei aurre egin zien hil arte. Hura hil eta handik urte batzuetara, Albania turkiarren mende geratu zen."}
{"id": "275105", "revid": "28807", "url": "https://eu.wikipedia.org/wiki?curid=275105", "title": "Gjergj Kastriot Skanderbeg", "text": ""}
{"id": "275106", "revid": "336", "url": "https://eu.wikipedia.org/wiki?curid=275106", "title": "Arthur Young", "text": "Arthur Young (Londres, 1741eko irailaren 11 - Londres, 1820ko apirilaren 12a) britainiar ekonomialaria izan zen. 1763an, landetxe bat jaso zuen herentziaz eta landetxe horretan jardun zuen lanean. Europan zehar bidaiatu zuen (Irlanda, Frantzia, Espainia, etab.), nekazaritza-teknika berriak ezagutzeko, herrialde haietako herritarren egoera ekonomikoa eta soziala aztertzen zuela. 1793an, Nekazaritza ministro izendatu zuten, eta Ingalaterrako konderrietako nekazaritzari buruzko ikerketak egin zituen ministro izan zen garaian. Industria-iraultzari buruz garrantzi handiko lanak idatzi zituen. Lan nagusiak: \"Nekazaritza esperimentaleko ikastaroa\" (1770); \"Britainiar inperioaren gaur egungo egoerari buruzko saiakera politikoak\" (1773); \"Politika aritmetikoa\" (1774). 1787-1789 urteetan \"Voyage en France\" liburua argitaratu zuen; liburu horretan garai artako Ipar Euskal Herriko ingurunearen egoera sozioekonomikoa deskribatu zuen."}
{"id": "275107", "revid": "1545", "url": "https://eu.wikipedia.org/wiki?curid=275107", "title": "Sali Berisha", "text": "Sali Berisha ( ahoskatua; Vi\u00e7idol, ) politikari albaniarra da. Albaniako Errepublikako lehendakaria izan zen 1992tik 1997 arte. Medikuntza ikasi zuen Tiranako Unibertsitatean. Lanaren Alderdiko kidea izan zen, eta, 1990ean, Alderdi Demokratikoa sortu zuen. Alderdi horren buru zela, Albaniako lehendakari hautatu zuten 1992an. Bigarren Mundu Gerraz geroztik, Berisha izan zen alderdi komunistakoa ez zen Albaniako lehen lehendakaria. 1997an, Estatuak babestutako zenbait inbertsio-funtsek porrot egin zuten, eta batere aurrezkirik gabe utzi zuten albaniar asko. Herritarrak gobernuaren aurka matxinatu ziren, eta istilu bortitzak izan ziren herrialde osoan. Berishak, herritarren eskakizunei men eginik, trantsizio-gobernua osatu eta hauteskundeak aurreratu zituen. Albaniako Alderdi Sozialistak (lehengo alderdi komunistak) irabazi zituen hauteskundeak, eta Berishak kargua utzi zuen."}
{"id": "275108", "revid": "28807", "url": "https://eu.wikipedia.org/wiki?curid=275108", "title": "Sali Ram Berisha", "text": ""}
{"id": "275110", "revid": "336", "url": "https://eu.wikipedia.org/wiki?curid=275110", "title": "Pedro Fabo", "text": "Pedro Fabo (Martzilla, 1873ko uztailaren 1a - Erroma, 1933ko irailaren 20a) Nafarroa Garaiko agustindar errekoletoa, misiolaria eta idazlea izan zen.\nBizitza.\nBogotako unibertsitatean egin zituen eliza-ikasketak. Literatura-genero bat baino gehiago landu zuen. Ospe handia hartu zuen \"El doctor Navascu\u00e9s, Coraz\u00f3n de oro, Amores y Letras\" eta \"El joven del talento y del amor\" eleberriei esker. Poesiaren alorrean \"Ruise\u00f1ores\" obra eman zuen argitara.\nAipaturikoez gainera, \"Rufino J. Cuervo y la lengua castellana\" (hiru liburuki), \"El convento de San Mill\u00e1n, Los agustinos recoletos y la francesada, Historia de Marcilla\" (1917), \"Historia de la Orden de los Agustinos Recoletos\" (hiru liburuki, 1919), \"La juventud de San Agust\u00edn, P\u00falpito y tribunal\" (bi liburuki) eta \"Episodios de un misionero\" monografiko historikoak eta biografikoak plazaratu zituen. Agustindar errekoletoen ordenako zuzendari nagusia zela hil zen Erroman 1933. urtean."}
{"id": "275111", "revid": "336", "url": "https://eu.wikipedia.org/wiki?curid=275111", "title": "Karl Popper", "text": "Karl Raimund Popper (Viena, Austria, 1902ko uztailaren 28a - Londres, Erresuma Batua, 1994ko irailaren 17a) austriar jatorriko filosofo ingelesa izan zen. Metafisika antideterministaren aldekoa izan zen, eta ezagupena aldez aurretik mugatu ezinezko ekintza zela, eta norbanakoaren esperientziatik garatzen zela uste izan zuen.\nXX. mendeko zientziaren filosofo garrantzitsuenetakotzat hartzen da..\nBizitza.\nBere gurasoak, Jenny Schiff eta Simon Siegmund Carl Popper, abokatu eta prokuradorea, jatorriz judutarrak, luterano gisa bataitatu ziren ondorengoak izan baino lehen. Lehen Mundu Gerraren ondoren, ekialdeko judu askok, errefuxiatuak iritsi ziren Vienara, guettoak sortuz, antisemitismoa erreakzio bezala hazten zen bitartean, beharbada horrek bultzatuta..\nVienako Unibertsitatean egin zituen matematikako, fisikako eta psikologiako ikasketak. Vienako Taldean parte hartu zuen, baina 1934an argitaratu zuen \"Logik der Forschung\" (\"Aurkikuntza zientifikoaren logika\"); liburuan Vienako Taldearen teoria neopositibistari eta enpirizismo induktiboari kritika zorrotza egin zien. 1930 urtean ezkondu zen Josephine Anna Henningerrekin (\"Hennie\"), haren laguntzaile izango zena hil zen arte, 1985ean.\n1937ko martxoan, ikasturtearen hasiera Hego hemisferioan, Zeelanda Berrira joan zen unibertsitateko irakasle gisa. Christchurchetik, errefuxiatu austriarrak sartzen laguntzeaz gain, gizarte-zientzietako probabilitateari eta metodoei buruzko lanari ekin zion berriro. Baliabide bibliografiko faltagatik eta irakaskuntzaren pisuagatik zailtasunak izan arren, ez argitaratzeko presioarekin, 'Historizismoaren Miseria\" eta \"Gizarte irekia eta haren etsaiak\" lan nagusiak ezagutzera eman zituen.\n1946an berriz Erresuma Batuara itzuli zen irakasle gisa London School of Economics and political science erakundean. Sarritan, hitzaldiak ematera gonbidatu zuten. Horietan, ikuspegi desafiatzaile bat planteatzen saiatzen zen. Ildo horretatik, Cambridgen Ludwig Wittgensteinekin eztabaidatu ondoren izandako jazoera ospetsua izan zen..\nEsaten zuen zaila egiten zitzaiola filosofo ingelesek epistemiologia ez-errealistekin (fenomenlismoa, positibismoa, idealismoa, subjektibismoa) flirteatzeko zuten joera ulertzea, hizkuntzaren filosofian eraginez, zentzuaren laguntza gisa.\nLogikako eta metodo zientifikoaren irakaslea izan zen 1949tik 1969ra arte Londresko Unibertsitatean. 1950ean, Harvardek gonbidatuta, Estatu Batuetara joan zen eta Einsteinekin eztabaidatzeko aukera izandako aukera azpimarratu zuen.\nLanak.\nHaren lanetako batzuk dira: \"The Open Society and Its Enemies\" (1945, \"Gizarte irekia eta bere etsaiak\"); \"The Poverty of Historicism\" (1957, \"Historikotasunaren pobretasuna\"); \"Errealismoa eta Lurraren helburua\" (1982); eta \"Unibertso irekia\" (1984).\nBi alor jorratu zituen: zientzia fisikoaren filosofia eta metodologia alde batetik eta bestetik, gizarte eta politikaren filosofia, ezagunago egin zuena. Kontuan hartzen zituen aurrekoek egindako lorpenak eta hortik abiatuta, norabide berri eta ustekabekoak ekartzen zituen,\nZientzia enpirikoetan teoria bat ezin dela frogatu argudiatu zuen Popperrek, baina faltsua izan daiteke, zientzia eta zientzia eza bereizteko esperimentu erabakigarrien bidez aztertu daitekeela eta aztertu behar dela defendatu zuen. Bere filosofia politikoan, ideologia politiko demokratiko nagusi guztietako ideiak biltzen ditu eta horiek bateratzen saiatzen da, sozialdemokrazia, liberalismo klasikoa eta kontserbadurismo liberala kasu.\nLan euskaratuak"}
{"id": "275112", "revid": "512", "url": "https://eu.wikipedia.org/wiki?curid=275112", "title": "Lissonycteris angolensis", "text": "Lissonycteris angolensis Lissonycteris generoko animalia da. Chiropteraren barruko Pteropodidae familian sailkatuta dago."}
{"id": "275113", "revid": "56334", "url": "https://eu.wikipedia.org/wiki?curid=275113", "title": "Giuseppe Saragat", "text": "Giuseppe Saragat ( ahoskatua; 1898ko irailaren 19a \u2013 1988ko ekainaren 11a) italiar estatu-politikaria izan zen. 1926an Austriara eta Frantziara erbesteratu zen, faxisten aurkako taldeetan ziharduelako. 1943an itzuli zen Italiara; Alderdi Sozialista berria sortu zuen, \"Avanti!\" aldizkaria, eta aldizkariko zuzendaria eta Italiako konstituzio berria onartu zuen biltzarreko lehendakaria izan zen (1946-1947). 1947an Italiako Langileen Alderdi Sozialista sortu zuen, gerora Alderdi Sozialdemokrata bihurtu zena. 1947-1950 urte-bitartean Itsas Merkataritzako ministro izan zen, eta ministroen kontseiluko lehendakariorde 1954-1957 urteetan. 1957an, bere alderdiko idazkari nagusi izendatu zuten, eta sozialisten batasunaren alde lan egin zuen. Aldo Mororen agintaldian Kanpo Arazoetarako ministro izan zen, eta errepublikako lehendakari 1964-1971 urteetan. 1975etik aurrera, Alderdi Sozialdemokratako lehendakaria izan zen."}
{"id": "275114", "revid": "336", "url": "https://eu.wikipedia.org/wiki?curid=275114", "title": "Joseph Losey", "text": "Joseph Walton Losey III (La Crosse, Wisconsin, AEB, - Londres, Ingalaterra, ) Estatu Batuetako zinema-zuzendaria izan zen.\nBiografia.\nAntzerkizalea izanik, Sobietar Batasunean ikasi zituen antzerki-teknikak, Bertolt Brechten laguntzaile izan zen zenbait emanalditan, eta Broadwayn zuzendari gisa amaitu zuen.\nFilm labur asko egin ondoren, \"The Boy with Green Hair\" (1948) izan zen haren lehen film luzea.\nEuropan zegoela Estatu Batuen Aurkako Egitateen Batzordearen deia jaso zuen Estatu Batuetatik. Deklaratzera joan nahi ez eta, Ingalaterran finkatu eta ezizenez sinatu zituen lan asko.\nZenbait polizia-film bikain egin ondoren, lan sakonagoak landu zituen, eta Harold Pinter antzerkigilearen lanak egokitu zituen: \"The Servant\" (1963, \"Zerbitzaria\"); \"Accident\" (1967, \"Istripu\"); \"The Go-Between\" (1970, \"Mezularia\"); eta sari asko lortu zituen. \"Don Giovanni\" (1979), Mozarten operaren egokitzapena, da Loseyren azken aldiko lanik interesgarriena."}
{"id": "275115", "revid": "512", "url": "https://eu.wikipedia.org/wiki?curid=275115", "title": "Luigi Russolo", "text": "Luigi Russolo (Portogruaro, Venezia, Italia, 1885eko apirilaren 30a - Bottanuco, Italia, 1947ko otsailaren 4a) margolaria eta musikagilea izan zen.\nAkuaforte-teknika erabiliz margotu zituen lehen koadroak, modernistak: \"Nietzsche\"; \"Loak hartutako hiria\"; \"Garaituak\"; eta \"Lurrin gozoa\". Pintura futuristari buruzko manifestua izenpetu zuen 1910. urtean eta mugimendu horretako ordezkari ezagunenetakoa izan zen: \"Musika\"; \"Tximistak\"; \"Trena abiadura bizian\"; \"Ricordi di una notte\" (1912, \"Gau bateko oroitzapenak\"); eta \"Iraultza\". Hotsari buruzko lan bat argitaratu zuen 1913. urtean (\"Hotsen artea\"), eta hiriari eta bestelako formei zegozkien hotsak interpretatzeko musika-tresnak sortu zituen. Kontzertuak eskaini zituen Italian eta Ingalaterran: \"Hiriburuaren itzartzea\"; \"Auto eta hegazkinen topaketa\"; eta \"Gudak oasi batean\". Parisen bizi izan zen 1927tik aurrera.\nBi musika-tresna asmatu zituen: \"rumorharmonium\" edo \"rusolofonoa\", eta harmoniazko arkua."}
{"id": "275116", "revid": "1545", "url": "https://eu.wikipedia.org/wiki?curid=275116", "title": "Vladim\u00edr Me\u010diar", "text": "Vladim\u00edr Me\u010diar (Zvolen, 1942ko uztailaren 26a) eslovakiar politikari ohia da, hirutan izan zena Eslovakiako lehen ministro, 1990-1991, 1992-1994, eta 1994-1998 bitartean, eta bi aldiz jarduneko presidente, 1993 eta 1998an. Eslovakia Demokratikoaren aldeko Higikundearen buruzagia izan zen.\nBiografia.\nBratislavako Unibertsitatean egin zituen ikasketak, eta zenbait kargu izan zituen administrazioan. 1990ean, Txekoslovakiako Barne eta Ingurumen ministro kargua onartu zuen. Urte hartan bertan, lehen ministro izendatu zuten, eta aginte zentrala probintzietara aldatzea aldarrikatu zuen.\nTxekiako eta Eslovakiako Biltzar Federalerako eta Nazio Batzordeetarako hauteskundeen ondoren, 1992ko ekainean Eslovakia Demokratikoaren aldeko Higikundea nagusitu zen Eslovakian, eta Me\u010diarrek Eslovakiako Errepublika aldarrikatu zuen. Me\u010diar eta Txekiako gobernu buru V\u00e1clav Klaus ados jarri ziren, 1993ko urtarrilaren 1etik aurrera, Txekoslovakiako behin betiko zatiketa gauzatu eta bi estatu burujabetan banatzeko. Me\u010diar, beraz, eslovakiar nazioaren lehen gobernuburu bihurtu zen."}
{"id": "275117", "revid": "1545", "url": "https://eu.wikipedia.org/wiki?curid=275117", "title": "Mieloma", "text": "Mieloma hezurretako plasma-zelulen ugaritze anarkikoa ezaugarri duen hezur-muinen tumore gaiztoa da. Gorputzeko hezur jakin batean (mieloma bakarra) edo hezur ugaritan (mieloma anizkoitza edo Kahlerren gaixotasuna) ager daiteke. Gaixotasun honek era askotako sintomak ditu. Alde batetik, odolean eta hezur-muinetan normalak ez diren plasmozitoak agertzen dira, hauek hezurra gero eta gehiago hartzen dute eta odolean eta hezur-ehunetan tumorearen ehunek jariatzen duten immunoglobulina berezi bat agertzen da (Bence-Jonesen proteinuria). Bestetik, anemia, infekzioak, giltzurrunen funtzionamendu desegokia, globuluen sedimentazio oso bizkorra etab. dira. Pertsona helduengan agertzen da batez ere, eta oso larria da, gaixoa urtebete edo bi urteren buruan hiltzen da. Kimioterapiak, kortikoterapiak eta erradioterapiak moteltzen dute gaixotasunaren bilakaera."}
{"id": "275118", "revid": "46380", "url": "https://eu.wikipedia.org/wiki?curid=275118", "title": "Bulat Okudzhava", "text": "Bulat Xalvovitx Okudzhava (; ; Tbilisi, Georgia, 1924ko maiatzaren 9a - Paris, 1997ko ekainaren 12a) errusiar idazle eta kantaria izan zen.\n1961ean eman zuen bere burua ezagutzera, \"Lehen lerroan\" eleberria argitaratuz. Eleberri horretan Bigarren Mundu Gerrako sarraskiak kontatzen dira, eskolatik gerra-mugara eramaten duten nerabe baten ikuspegitik. Bigarren eleberriak (1969, \"Avrosimov gaixoa\") Sobietar Batasuneko prosalari onentsuenetako bat zela erakutsi zuen. Aurrerago, Moskuko \"Literatura Aldizkari\"ko arduradun izan zen, eta Idazleen Elkarteko idazkari hautatu zuten. Beste lan batzuk: \"Zhor-en argazkia\" (1970); \"Tula-ko agentea\" (1971); \"Shipov agente sekretua 1862. urtean Leon Tolstoi kondearen atzetik zihoaneko abentura miresgarriak\" (1973); \"Diletanteen bidaia\" (1978). Bestalde, 1960 ondoko urteetako kantari frantsesen lagun eta mireslea izan zen (George Brassens, Jacques Brel), eta bera ere abeslari handia izan zen."}
{"id": "275119", "revid": "15795", "url": "https://eu.wikipedia.org/wiki?curid=275119", "title": "Bulat Shalvovich Okudzhava", "text": ""}
{"id": "275120", "revid": "59723", "url": "https://eu.wikipedia.org/wiki?curid=275120", "title": "Jordi Savall", "text": "Jordi Savall (Igualada, Bartzelona, 1941eko abuztuaren 1a) kataluniar biola-jotzailea eta orkestra-zuzendaria da.\nBartzelonako Kontserbatorioan ikasketak egin ondoren, antzinako musika eta antzinako tresnak (bereziki, \"viola da gamba\") landu zituen Wieland Kujkenekin Bruselan eta August Wenzingerrekin Basilean. 1973an, irakasle gisa hasi zen Basilean. Antzinako musikako hainbat talde sortu ditu, hala nola Hesperion XX (1974), La Capella Reial de Catalunya (1987) eta Le Concert des Nations (1989). Talde horiek antzinako tresnak jotzen dituzte eta, batez ere, espainiar, frantses eta italiar maisuen antzinako lanak eta Bachenak lantzen dituzte. Jordi Savallek lan handia egin du musika barrokoa berritzen. Besteak beste, Alan Corneauren \"Tous les matins du monde\"(1991) filmeko musika zuzendu eta jo zuen. Lan horri esker, Marin Marais eta Jean de Sainte-Colombe musikagileen lanak ezagutarazi ziren."}
{"id": "275121", "revid": "512", "url": "https://eu.wikipedia.org/wiki?curid=275121", "title": "Camilla Collett", "text": "Jacobine Camilla Collett, Jacobine Camilla Wergeland jaiotza-izenez (Kristiansand, Norvegia, 1813ko urtarrilaren 23a - Christiania, egun Oslo, 1895eko martxoaren 6a) norvegiar eleberrigile feminista izan zen.\nBiografia.\nHenrik Wergeland poetaren arreba zen, hala ere, anaiaren aurkaria zen Johan Welhavenez maitemindu zen. Erantzunik gabe geratu zen maitasun hori dago Colletten lehen eleberriaren oinarrian: \"Amtmandens D\u00f8ttre\" (1854-1855, \"Alkatearen alabak\"). Adore handiz idatziriko lana da, emakumearen askatasun eta zoriontasunerako eskubidearen aldekoa; aro berri baten hasiera ekarri zuen Norvegiako etikaren historian.\nFeminismoaren aldeko ideiak azaltzen ditu lan guztietan: \"Gau luzeetan\" (1861) eta \"Azken Orriak\" (1868-1873), oroitzapenak biltzen dituen liburuak; eta \"Emakume mutuen aldean\" (1877) eta \"Joeraren kontra\" (1879-1885), emakumeen eskubideen aldeko idazkiak besteak beste.\nColletten obrak eragin handia izan zuen Ibsenengan."}
{"id": "275123", "revid": "28807", "url": "https://eu.wikipedia.org/wiki?curid=275123", "title": "Camila Wergeland", "text": ""}
{"id": "275124", "revid": "512", "url": "https://eu.wikipedia.org/wiki?curid=275124", "title": "Macroglossus minimus", "text": "Macroglossus minimus Macroglossus generoko animalia da. Chiropteraren barruko Pteropodidae familian sailkatuta dago."}
{"id": "275125", "revid": "46380", "url": "https://eu.wikipedia.org/wiki?curid=275125", "title": "Ingrid Thulin", "text": "Ingrid Thulin (Solleftea, Suedia, 1926ko urtarrilaren 27a - Stockholm, Suedia, 2004ko urtarrilaren 7a) antzezlea izan zen.\nBizitza.\nDantza- eta antzerki-ikasketak egin zituen Stockholmen. Antzerkian ari izan zen eta, besteak beste, Ingmar Bergmanen antzerki-taldean lan egin zuen. Geroago suediar zinemagileekin lan egin zuen, batez ere Bergmanekin: \"Smultronst\u00e4llet\" (1957, \"Basoko marrubiak\"); \"Ansiktet\" (1958, \"Aurpegia\"); \"Tystnaden\", (1963, \"Isiltasuna\"); \"Nattvardsg\u00e4sterna\" (1963, \"Jaunartzaileak\"); \"N\u00e4ra livet\" (1958, \"Bizitzaren Atarian\"); \"Vargtimmen\" (1968, \"Otsoaren ordua\"), \"Viskningar och rop\" (1972, \"Oihuak eta zurrumurruak\").\nEstatu Batuetako filmetan antzezle izanagatik, film gehienak Europan egin zituen. Film labur bat, \"Hangivelse\", eta film luze bat, \"Brusten himmel\" (1982), zuzendu zituen. Beste film batzuk: \"Domaren\" (1961,\" Epailea\"); \"Agostino\" (1962); \"The Four Horsemen of the Apocalipsis\" (1962, \"Apokalipsiaren lau zaldunak\"); \"La guerre est finie\" (1966, \"Amaitu da gerra\"); \"La caduta degli dei\" (1969, \"Jainkoen eroraldia\")."}
{"id": "275126", "revid": "58701", "url": "https://eu.wikipedia.org/wiki?curid=275126", "title": "Fritz von Unruh", "text": "Fritz von Unruh (Koblentza, 1885eko maiatzaren 10a - Dietz-Lahn, 1970eko azaroaren 28a) alemaniar poeta eta antzerkigilea izan zen.\n[[Fitxategi:Lml8.jpg|thumb|ezkerrera|alt=1=\n[[Kategoria:Alemaniako poetak]]\n[[Kategoria:Alemaniako antzerkigileak]]\n[[Kategoria:Alemaniako erbesteratuak]]"}
{"id": "275127", "revid": "12788", "url": "https://eu.wikipedia.org/wiki?curid=275127", "title": "James Abbott McNeill Whistler", "text": "James Abbott McNeill Whistler (Lowell, Massachusetts, 1834ko uztailaren 10a - Londres, 1903ko uztailaren 17a) Estatu Batuetako pintorea eta grabatzailea izan zen. Harena da \"The Gentle Art of making Enemies\" (1890, \"Etsaiak egiteko arte ederra\") saiakera-lana.\nBizitza.\nWest Pointeko Akademia Militarrean sartu zen, baina berehala irten eta pinturari ekin zion. 1855ean Parisera joan eta pinturako ikasketak hasi zituen. Gustave Courbeten eta beste frantses pintoreen eragina jaso zuen. Gaien konposizioak arduratzen zuen, tonuen egokierak eta dotoretasunak. \n1879-1880 urteetan Venezian bizi izan zen, eta han akuarela, pastela eta grabatua landu zituen. Londresera itzuli zenean erretratuak egiteari ekin zion buru-belarri. Inpresionismotik gertu ibili zen, eta arte abstraktuaren aitzindaria izan zen. "}
{"id": "275128", "revid": "512", "url": "https://eu.wikipedia.org/wiki?curid=275128", "title": "Isabelle Ajuriagerra", "text": "Isabelle Ajuriagerra Alberti (Boulogne-Billancourt, \u00cele-de-France, Frantzia, 1953 -) Euskal Herriko ikertzaile eta kultura-eragilea da.\nJulian Ajuriagerraren alaba da.\nBiografia.\nMadrilgo Unibertsitate Autonomoan abiatu zituen ikasketak, eta Parisko Sorbonakoan amaitu. 1976an Letretako lizentziatura lortu zuen, bai eta 1979an \"Ma\u00eetrise d\u00b4Histoire de l\u00b4Art et Arch\u00e9ologie\" delakoa eta 1980an Historiakoa.\n1995ean Udako Euskal Unibertsitateko irakaslea izan zen. \"Association Ikas\" eta \"Association culturelle Lauburu\" elkarteetako kidea da, eta Uztaritzeko Ikastolako idazkaria izan da. \"Soci\u00e9t\u00e9 des Amis du Mus\u00e9e Basque\" elkarteko administrazio-batzordeko kidea (1985etik), lehendakari (1995-1997) eta lehendakariordea (1997tik gaurdaino) izan da. Eusko Ikaskuntzaren Iparraldeko Sailaren kide sortzaileetarikoa izan zen 1992an, eta urte hartan berean Iparraldeko Saileko lehendakariorde hautatu zuten, 1995eko uztaila arte."}
{"id": "275129", "revid": "28807", "url": "https://eu.wikipedia.org/wiki?curid=275129", "title": "Isabelle de Ajuriaguerra Alberti", "text": ""}
{"id": "275130", "revid": "28807", "url": "https://eu.wikipedia.org/wiki?curid=275130", "title": "Isabelle Ajuriagerra Alberti", "text": ""}
{"id": "275131", "revid": "46380", "url": "https://eu.wikipedia.org/wiki?curid=275131", "title": "Tom\u00e1s de Iriarte", "text": "Tom\u00e1s de Iriarte Oropesa (La Orotava, Tenerife, Espainia, 1750eko irailaren 18a - Madril, Espainia, 1791ko irailaren 17a) idazle neoklasikoa izan zen.\nBizitza.\nHamahiru urte zituela joan zen Madrila, eta han heziketa klasikoa jaso zuen. Jos\u00e9 Cadalsoren eta Fern\u00e1ndez de Morat\u00ednen adiskide izan zen. Itzulpen-lanetan aritu zen hasieran Espainiako Estatu Idazkaritzarako, eta Espainiako Gerra Kontseiluko artxibozaina izan zen aurrerago. Iriarteren literatura-arrakasta hiru lani zor zaio: Horazioren \"Ars Poetica\"ren itzulpena (1777); \"F\u00e1bulas literarias\" (1782, \"Literatura alegiak\"), olerki satiriko eta moralzaleen bilduma; eta \"Los literatos en Cuaresma\" (1779, \"Literatura jendea Garizuman\") satira-lana. Garai hartan ohi zenez, eztabaida ugari izan zituen idazle askorekin.\nHiru komedia moral idatzi zituen hitz neurtuetan: \"El se\u00f1orito mimado\" (1790); \"La se\u00f1orita malcriada\" (1788) eta \"El don de gentes\" (1790), eta antzezlan bat pertsonaia bakarrarentzat: \"Guzm\u00e1n el Bueno\" (1787)."}
{"id": "275132", "revid": "12788", "url": "https://eu.wikipedia.org/wiki?curid=275132", "title": "Luis Alberto Lacalle", "text": "Luis Alberto Lacalle Herrera (Montevideo, 1941eko uztailaren 13a) uruguaiar abokatu eta politikaria da. 1990-1995 bitartean Uruguaiko presidentea izan zen.\nBizitza.\nZuzenbidean lizentziaduna da. 17 urterekin hasi zen politikagintzan, garai hartan oposizioko alderdi nagusia zen Alderdi Nazional edo Zurian. 1961ean, kazetari-lanetan hasi zen jadanik desagerturik dagoen Montevideoko \"Clar\u00edn\" egunkarian. Saiakera eta artikulu ugari idatzi ditu Uruguaiko eta Iberoamerikako arazo politiko eta ekonomikoei buruz. Besteak beste, Luis Alberto de Herrera aitonaren omenezko \"Herrera, un nacionalista oriental\" liburua.\n1971n, diputatu aukeratu zuten eta 1984an, diktaduraren ondoren, senatari. Hiru urte geroago, Senatuko presidenteorde izendatu zuten, eta, 1989ko hauteskundeak irabazi ostean, Uruguaiko presidente izan zen 1990etik 1994ra bitartean. Lacallek hitzarmen bat lortu zuen Alderdi Gorrikoekin eta Uruguaiko historian lehen aldiz koalizio-gobernu bat osatu ahal izan zuen.\n2009ko hauteskundeetan Alderdi Nazionalaren presidentegaia izan zen, baina Jos\u00e9 Mujica ezkertiarra nagusitu zitzaion.\nJulia Pourekin ezkonduta, hiru seme-alaba ditu: Pilar, Luis eta Juan Jos\u00e9."}
{"id": "275134", "revid": "1545", "url": "https://eu.wikipedia.org/wiki?curid=275134", "title": "Nadir Xah", "text": "Nadir Xah (), benetako izena Nadir Qoli Beig (Dargaz, Persia, 1688ko abuztuaren 6a - Kutxan, 1747ko ekainaren 19a) Persiako xah izan zen 1736\u20131747 bitartean.\nBiografia.\nSafaviei aginpidea kendu eta Persia menderatu zuten afganiarren aurka borrokatu zen, safavi dinastiako oinordekoa zen Tahmasp II.aren alde. Afganiarrak garaitu ondoren, errege izendatu berri zuten Tahmaspek probintzia batzuen aginpidea eman zion.\n1731n turkiarrei eraso zien, eta garaitu egin zituen; turkiarrek, ordea, mendean hartu zuten Tahmasp erregea. Horretaz baliaturik, Nadirrek agintea kendu zion Tahsmapi eta Abbas haren seme gaztea izendatu zuen errege, nahiz eta Nadir bera zen benetako agintaria. 1736an, Nadirrek eskuratu zuen erregetza. 1738an Afganistan menderatu zuen, eta 1739an Indiako ipar-sartaldea. Xiitak eta suniak adiskidetzen eta Persia bateratzen saiatu zen. 1741etik aurrera, matxinadak izan ziren Persian, eta horietako batean hil zuten."}
{"id": "275135", "revid": "512", "url": "https://eu.wikipedia.org/wiki?curid=275135", "title": "Sandra Ott", "text": "Sandra Ott (Corry, Pennsylvania, 1951) estatubatuar antropologoa da, euskal gaietan aditua.\nGizarte-antropologia ikasi zuen Oxfordeko Unibertsitatean. Unibertsitate horretan bertan lanean jardun zuen 1980tik 1985era, etnologia eta gizarte-antropologiaren eremuan. 1983tik 1986ra bitartean, University Abroad Consortium delakoaren zuzendari aritu zen Nevadako eta Euskal Herriko Unibertsitateetan. 1989tik aurrera, Oxfordeko Unibertsitateko administrazio-sailean lan egin zuen. 2002an Estatu Batuetara itzuli zen, Renon zuen lehengo lanean jardutera. Egun herritartasun ingelesa eta estatubatuarra ditu.\nBere ikerlan nagusiak Euskal Herriaren inguruan egin ditu. Zuberoan bolada batzuk igaro zituen eta bertoko euskara ikasi zuen.\nHainbat lan argitaratu ditu, besteak beste: \"War, Judgment, and Memory in the Basque Borderlands, 1914-1945\" (2008), \u00abDenunciation, Clemency and Conflict Resolution in the Basque Country (1939-1944)\u00bb (2008, \"Journal of European Studies\" aldizkarian argitaratua), \u00abGood Tongues, Bad Tongues: Denunciation, Rumour and Revenge in the Basque Country (1940-1945)\u00bb (2006, \"History and Anthropology\" aldizkarian argitaratua)."}
{"id": "275136", "revid": "28807", "url": "https://eu.wikipedia.org/wiki?curid=275136", "title": "Sandy Ott", "text": ""}
{"id": "275138", "revid": "336", "url": "https://eu.wikipedia.org/wiki?curid=275138", "title": "Antonio Altarriba", "text": "Antonio Altarriba Ord\u00f3\u00f1ez (Zaragoza, 1952) espainiar idazlea da. Frantses Literaturako katedraduna da Euskal Herriko Unibertsitatean. Idazketaren alderdi bisualak eta irudiaren aukera narratiboak interesatzen zaizkio. Zenbait liburu idatzi ditu horren inguruan (\"Ensayo sobre una d\u00e9cada de historieta espa\u00f1ola\", 1987; \"La Espa\u00f1a del tebeo. La historieta espa\u00f1ola de 1940 a 2000\", 2001), eta baita artikulu ugari ere bertako zein atzerriko aldizkarietan. Bereak dira, besteak beste, \"El filo de la luna\" (1994) eleberria, \"Cuerpos entretejidos\" (1996) kontakizun erotikoen bilduma, eta \"La memoria de la nieve\" eleberria. Azken liburu horrek 2003ko Euskadi Saria irabazi zuen gaztelaniazko literaturaren alorrean. Artikuluak idazten ditu hainbat hedabidetako iritzi- eta kultura-ataletan, eta haien arteko onenen hautaketa bat argitaratu zuen 2000an, \"Contracorriente\" izenburupeko liburuan. \"El arte de volar\" (2009) komikiarekin sari asko irabazi ditu, Espainiako Komikiaren Sari Nazionala, besteak beste."}
{"id": "275139", "revid": "1491", "url": "https://eu.wikipedia.org/wiki?curid=275139", "title": "Robert Charlebois", "text": "Robert Charlebois (Montreal, ) Quebeceko antzezle eta musikagilea da. 1966an lehenengo diskoa kaleratu zuenetik bertatik, Charleboisek izugarrizko arrakasta izan zuen Quebecen. 1968an, musika-ikuskizun bat antolatu zuen, \"Osstidcho\", eta, hari esker, Spako (Belgika) jaialdiko lehenengo saria lortu zuen. Kanadako frantses abeslarien artean nagusi bihurtu zen. Louise Forestierrekin osatu zuen bikoteak, Lindbergh deiturikoak, arrakasta handia izan zuen, \"Ordinaire\", \"Cartier\" edo \"Les Ailes d'un ange\" abestiekin. Charleboisek, Quebeceko gainerako abeslariek ez bezala, \"joual\" hizkuntza erabiltzen du, hau da, kanadar frankofonoen hizkera. 1974an, Gilles Vigneault eta F\u00e9lix Leclerc kantariekin bat egin zuen Montrealen kontzertu batean. Baina, poliki-poliki, bere karrera neurritsuagoa izan da eta bere abestiak klasikoago bihurtu dira; horren erakusgarri dira, esaterako, \"Qu\u00e9bec love\" eta \"J'veux de l'amour\" lanak.\nJoseba Tapiaren hiru bertsioak.\nEuskal Herrian ezaguna da Joseba Tapiak 1999n plazaratu zuen \"\" diskoarengatik, Koldo Izagirre eta Itxaro Bordaren itzulpenekin eta Pascal Gaigneren moldakuntzekin.\nCharleboisen hiru abestiren euskarazko bertsio plazaratu zuen Tapiak: \"Oztamerikar\" (\"Complainte de presqu'Amerique\", 1967), \"Hemen bizitzea\" (\"Vivre en ce pays\", 1973), eta \"Wasichu (Ekialdetik datorren gizon bizarduna)\" (\"Wasichu\", 1976).\nDisko horretan Quebeceko beste kantautore hauen kantak ere bildu zuen Tapiak: Felix Leclerc, Gilles Vigneault, Claude L\u00e9veill\u00e9e, Robert Charlebois eta Raymond L\u00e9vesque."}
{"id": "275140", "revid": "90204", "url": "https://eu.wikipedia.org/wiki?curid=275140", "title": "Samuel Taylor Coleridge", "text": "Samuel Taylor Coleridge (Ottery St Mary, Devon, 1772ko urriaren 21 - Highgate, Londres, 1834ko uztailaren 25a) ingeles kritikari, filosofo eta olerkaria izan zen.\nBizitza eta lanak.\nCambridgeko Unibertsitatean egin zituen ikasketak, Jesus Collegen, baina ez zuen graduazioa lortu. Gaztetan, erlijioan, unitarista izan zen (Hirutasun Santua ukatzen duen eta Jainkoa izaki bakarra dela dioen dotrina protestantea, Ingalaterran garai hartan aski indartsua), materialista filosofian, eta erradikala politikan; geroago, anglikanoa eta kontserbadorea izatera iritsi zen. 1790ean, eritasun larri baten ondoren, opioa erretzen hasi zen; uzteko ahaleginak egin arren, bizitza osoan jarraituko zuen opioa hartzen, eta arazo larriak ekarri zizkion atxikitasun horrek. Bizimodu nahasia egin zuen beti, zorrez beterik, ezin diru-iturri segururik aurkitu. 1830 urte inguruan, gero eta kritika hobeak jasotzen hasi zen; aldi berean, bere garaiko kritikari hoberentzat jotzen zuten Coleridge bera.\n1796an argitara eman zuen poema-bilduma, \"Poems on various subjects\" (\u00abHainbat gairi buruzko poemak\u00bb), eta 1798an, William Wordsworthekin batera, idatzi zituen \"Lyrical Ballads\" (bereziki, \"The Rime of the Ancient Mariner\" eta \"The Nightingale\") baladak Ingalaterrako erromantizismoaren aitzindaritzat hartzen dira. Alemaniako erromantikoen ildo beretik abiaturik (Kant eta Schelling alemaniar idazleen lanak ezagutarazi zituen Ingalaterran), Plotinoren eta neoplatonikoen gaiak biltzen zituen filosofia mistiko batera lerratu zen, \"Aids to reflection\", (1825, \u00abGogoetarako lagungarriak\u00bb). Horrezaz gainera, ospe handia izan zuen literatura-kritikari gisa eta berebiziko bultzada eman zion genero hari \"Shakespeareri buruzko hitzaldiak\" eta \"Biographia Litteraria\" (1817, erromantizismoaren oinarriak azaltzen dituen obra) lanen bitartez.\nColeridgeren ikuspuntutik, literaturaren osagai garrantzitsuena berak irudimen gisa deskribatu zuen emozioaren eta pentsamenduaren batasuna da. Bereziki azpimarratu zuen poesiak duen ahalmena unibertsaltasuna eta partikulartasuna lotzeko, gauzen alderdi objektiboa eta subjektiboa, orokorra eta indibiduala.\nColeridge euskaraz.\nJoseba Sarrionandia idazleak Coleridge lanez interes berezia erakutsi du. 1985an haren lan ospetsuaren itzulpena argitaratu zuen:\n\"Marinel zaharraren balada\".\nColerigeren poema luze hau Wodsworthenarekin batera idatzitako \"Lyrical Ballads\" liburuan agertu zen. Batzuen iritziz poema hau \"Erromantizismo ingelesaren manifestu nagusia\" eta \"gailurra\", \"benetako maisu lana\" da. Poema marinel madarikatuaren gaia lantzen du: albatrosa (itsas hegaztia) hiltzeagatik untzia madarikatua da eta, ondorioz, itsaso ezezagunetan galdu egingo da."}
{"id": "275141", "revid": "512", "url": "https://eu.wikipedia.org/wiki?curid=275141", "title": "Macroglossus sobrinus", "text": "Macroglossus sobrinus Macroglossus generoko animalia da. Chiropteraren barruko Pteropodidae familian sailkatuta dago."}
{"id": "275142", "revid": "1545", "url": "https://eu.wikipedia.org/wiki?curid=275142", "title": "Josue", "text": "Josue (; ; ) Bibliako pertsonaia da, Nunen semea. Efraimen leinukoa zen. Moisesen jarraitzailea izan zen, eta haren lanari jarraitu zion. Israelgo herria Kanaanera eramateko agindua eman zion Jainkoak. Jordan ibaia zeharkatu zuen, bertako herriak menderatu zituen, eta leinuen artean banatu zuen Palestina. Elezaharraren arabera, berak zeharkatu zuen Jordan ibaia hango ura bi zatitan banatuta; Jerikoko harresia bota zuen, eta Eguzkiaren ibilbidea gelditu zuen Gabaongo borrokan."}
{"id": "275143", "revid": "512", "url": "https://eu.wikipedia.org/wiki?curid=275143", "title": "Prosper M\u00e9rim\u00e9e", "text": "Prosper M\u00e9rim\u00e9e (Paris, Frantzia, 1803ko irailaren 28a - Cannes, Frantzia, 1870eko irailaren 23a) frantsesezko idazlea, hizkuntzalaria eta arkeologoa izan zen.\nBiografia.\n1825ean argitaratu zuen lehen liburua, \"Th\u00e9\u00e2tre de Clara Gazul\" (\"Clara Gazul-en antzerkia\"). 1834an, monumentu historikoen begirale izendatu zuten, eta 1853an, senatari izan zen. Espainiako eta Britainia Handiko tradizioak ongi ezagutzen zituen. Haren eleberrien artean ezagunena \"Chronique du r\u00e8gne de Charles IX \" (1829) izan zen. Baina sona handiagoa eman zioten eleberri laburrek edo \"nouvelle\"k. Horietarik aipagarrienak dira:\n1885ean, Stendhal, ordurako hila zenari buruzko oroitzapen-liburu bat argitaratu zuen \"Notes et souvenirs\" izenburuarekin."}
{"id": "275144", "revid": "512", "url": "https://eu.wikipedia.org/wiki?curid=275144", "title": "Otto Friedrich Walter", "text": "Otto Friedrich Walter (Rickenbach, Solothurn, Suitza, 1928ko ekainaren 5a - Solothurn, 1994ko irailaren 24a) suitzar idazlea izan zen.\nBiografia.\nAmarengandik jaso zuen heziketa katoliko hertsia, aitarengandik jaso zuen bizi-grina eta bere haurtzaroa markatu zuen paisaia dira idazle honen obraren ezaugarri nagusiak. Liburu-saltzaile eta argitaratzaile gisa aritu ondoren, Walter argitaletxearentzat lan egin zuen, Oltenen. 1966an lanpostua galdu zuen, literaturaz zuen ideia burgesiaren mugetatik irteten zelako. Orduan, Luchterhand argitaletxeak kontratatu zuen, eta, 1968ko maiatzeko mugimenduen eraginpean, muturrera jo zuen bere ideia politikoetan.\nBere eleberri gehienetan historiaren indarra, denboraren iragaitea eta horiek gizartean duten eragina islatzen dira.\nLan nagusiak: \"Der Stumme\" (1959), \"Herr Tourel\" (1962'), \"Die ersten Unruhen\" (1972), \"Zeit des Fansans\" (1988) \"Gegenwort\" (1988), \"Auf der Suche nach der anderen Schweiz\" (1991), \"Die verlorene Geschichte\" (1993)."}
{"id": "275145", "revid": "28807", "url": "https://eu.wikipedia.org/wiki?curid=275145", "title": "Otto Walter", "text": ""}
{"id": "275146", "revid": "28807", "url": "https://eu.wikipedia.org/wiki?curid=275146", "title": "Juan Antonio Zuntzunegi", "text": ""}
{"id": "275147", "revid": "512", "url": "https://eu.wikipedia.org/wiki?curid=275147", "title": "Rafael Casanova", "text": "Rafael Casanova i Comes katalan abertzalea izan zen (Moia, 1660 - Sant Boi de Llobregat, 1743ko maiatzaren 2a). 1706an Bartzelonako \"conseller tercer\" hautatu zuten eta zazpi urte geroago, Borboikoek hiria Bartzelonako setioan setiatu zutenean, \"conseller en cap\" edo alkatea zen artean, Bartzelonako defentsa antolatu zuen. 1714ko irailaren 11n Bartzelonako harresietan agertu zen, eskuan Santa Eulaliaren bandera zeramala, Kataluniaren askatasuna galarazi nahi zuten Borboiko osteei aurre egiteko asmotan, baina larriki zauritu zuten. Bartzelona errenditu zenean, lagunek Casanova hila zela esan zuten, eta horrela salbatu ahal izan zuten alkatea. 1719an itzuli zen Bartzelonara, eta 1737an Sant Boi de Llobregaten erretiratu zen behin betiko. Casanova Kataluniako abertzaleen sinbolo bihurtu zen, eta XIX. mendearen bukaeraz geroztik, bere omenez eraikiriko oroitarriaren inguruan biltzen dira irailaren 11n, Diada egunean."}
{"id": "275148", "revid": "512", "url": "https://eu.wikipedia.org/wiki?curid=275148", "title": "Felisberto Hern\u00e1ndez", "text": "Felisberto Hern\u00e1ndez (Montevideo, - \"ibidem\", ) Uruguaiko idazlea izan zen. Piano-ikasketak egin zituen gaztetan, eta zinemetako pianista gisa aritu zen. 1925ean, kontakizun laburrak argitaratzen hasi zen: \"Fulano de tal\" (1925, \"Urlia\"); \"Libro sin tapas\" (1929, \"Azalik gabeko liburua\"). 1942an \"Por los tiempos de Clemente Colling\" (\"Clemente Colling-en garaietan edo\") argitaratu zuen. Garai hartan hasi zen \"Tierras de la memoria\" idazten, nahiz eta hil arte ez zen argitaratu. Haren beste lan batzuk: \"Nadie encend\u00eda las l\u00e1mparas\" (1947, \"Inork ez zuen lanpararik pizten\"); \"Las hortensias\" (1949, \"Hortentsiak\"); \"La casa inundada\" (1960). Hern\u00e1ndezenak oroitzapen-lanak dira, eta umorea lantzen du era berezi batean, eta sentipen irreal bat eragiten du. Eragin handia izan zuen J. Cort\u00e1zar eta G. Garc\u00eda M\u00e1rquez idazleengan. Rio de Platako ipuin fantastikoaren sortzailetzat hartua izan da."}
{"id": "275149", "revid": "512", "url": "https://eu.wikipedia.org/wiki?curid=275149", "title": "Friedrich Nicolai", "text": "Christoph Friedrich Nicolai (Berlin, 1733ko martxoaren 18a - \"ibidem\", 1811ko urtarrilaren 11) alemaniar idazlea izan zen. Arrazionalismoaren aldezlea izan zen. Alemaniako Ilustrazioaren defendatzaile handienetakotzat hartu da. Lessingen eta Mendelssohnen adiskidea zen. Bere familiarena zen argitaletxearen eta liburu-dendaren zuzendaritza hartu zuen 1758an, eta horietaz baliatu zen hainbat aldizkari sortzeko: \"Zientzia ederren eta antze liberalen liburutegia\" (1757-1765), \"Garai honetako literaturari buruzko gutunak\" (1761-1765) eta \"Alemaniar liburutegi orokorra\" (1765). Alemaniar literaturako lehenengo aldizkariak dira; haien helburua zen filosofia ilustratua zabaltzea eta Alemanian eta erbestean agertzen ziren literatura-lanak ezagutzera ematea. \"Das Leben und die Meinungen des Herrn Magister Sebaldus Nothanker\" (\"Sebaldus Nothanker maisu jaunaren bizitza eta gogoetak\") (1773-1776) erlijio fanatismoaren kontra, eta \"Gizon gizen baten historia\" (1794) satira-eleberriak ere idatzi zituen."}
{"id": "275150", "revid": "512", "url": "https://eu.wikipedia.org/wiki?curid=275150", "title": "Arnaldo Pomodoro", "text": "Arnaldo Pomodoro (Morciano di Romagna, Romagna, 1926ko ekainaren 23a) italiar eskultorea da.\nBizitza.\nArkitektura eta agertoki-diseinuko ikasketak egin zituen, eta, ondoren, urregile hasi zen lanean. Lanbide hark bultzatuta zaletu zen eskulturarekin. 1954an, Milana joan zen, eta han egin zuen bere lehenengo erakusketa, hurrengo urtean. Pomodororen lehenengo eskulturetan nabarmena da informalismorako joera, baina aurreragokoetan arte konkretuari eta futurismoari heldu zien, eta futurismoko artistatzat jo izan da. Bere obrarik ezagunena, zalantzarik gabe, Koloniako Goi Mailako Hezkuntzako Kolegiorako egindako \"Grande Omaggio alla Civilit\u00e1 Tecnologica\" eskultura da. 1963an, Sao Pauloko Biurteko Lehiaketako saria eskuratu zuen, eta, hurrengo urtean, 1964an, Veneziako Biurtekoan, Italiako eskulturaren saria eman zioten."}
{"id": "275151", "revid": "1545", "url": "https://eu.wikipedia.org/wiki?curid=275151", "title": "Taira klana", "text": ", Heike ere deitua, XI-XII. mendeetan Minamoto klanaren aurkako gerretan jardun zuen japoniar familia feudala izan zen.\nBi ahaide nagusien arteko borroka horiek berealdiko garrantzia izan zuten Japonia osoan, XII. mendean, batez ere, eta gerra lazgarri haren oroitzapenak indartu zuen XIII. mendetik aurrera shogunen aginpidea. Taira Kiyomori izan zen familia horretako buruzagi nagusia. 1185. urtean erabat menderatu zuen Minamoto familiaren gudarosteak Tairarena Dannurako guduan."}
{"id": "275152", "revid": "28807", "url": "https://eu.wikipedia.org/wiki?curid=275152", "title": "Heike", "text": ""}
{"id": "275153", "revid": "336", "url": "https://eu.wikipedia.org/wiki?curid=275153", "title": "Alfred Tarski", "text": "Alfred Tarski (Varsovia, Polonia, 1901eko urtarrilaren 14a - Berkeley, Kalifornia, AEB, 1983ko urriaren 26a) poloniar matematikaria eta logikaria izan zen.\nBiografia.\n1925-1939 bitartean Varsoviako Unibertsitateko irakasle izan zen. 1939. urtean Estatu Batuetan bizilekua hartu zuen.\nSemantika logikoaren sortzaileetako bat izan zen, eta lan garrantzitsuak egin zituen logikaren, matematikaren, multzoen teoriaren eta aljebraren inguruan. Oso ezagunak dira haren egiaren teoria semantikoa eta hizkuntzaren eta metahizkuntzaren bereizketa, eragin handia izan dutenak semiotikaren eta logikaren alorretan.\nHaren lanetako batzuk: \"The Concept of Truth in the Languages of Deductive Sciences\" (1933, \"Egiaren kontzeptua hizkuntza formaletan\"); \"Introduction to Logic and to the Methodology of Deductive Sciences\" (1936, \"Zientzia deduktiboen logikarako eta metodologiarako sarrera\"); \"Logic, Semantics, Metamathematics\" (1956, \"Logika, Semantika, Metamatematikak\")."}
{"id": "275155", "revid": "512", "url": "https://eu.wikipedia.org/wiki?curid=275155", "title": "Anselm Kiefer", "text": "Anselm Kiefer (Donaueschingen, Alemania, -) alemaniar margolaria da.\nBiografia.\nPintura-ikasketak egin zituen Friburgon (1966-1968), Peter Dreherrekin, eta Karlsruhen (1969), Horstekin. Bere argazki-sailetan faxisten agur-keinua egiten agertu zenetik \u2014bere herrialdearen iragan naziaz lotsaturik\u2014, XIX. mendeko nazionalismo teutonikoarekin lotutako keinu, ikur, mito eta gaiak azaldu ditu batez ere bere lanetan. Hori, baina, zuzenez bestera ulertu izan da sarritan, XIX. mendeko chauvinismoaren eta XX. mendeko faxismoarengatik alemaniar kulturak pairatu duen estigmaren ondorioz.\nKieferrek, Alemaniako historiaren auzi jakin batzuetara mugatu gabe, argazkilaritzaren eta pinturaren arteko harremana aztertzen duen pintura-molde independentea landu du. Bere koadroetako askok argazkiak dituzte abiapuntu."}
{"id": "275156", "revid": "512", "url": "https://eu.wikipedia.org/wiki?curid=275156", "title": "Megaerops ecaudatus", "text": "Megaerops ecaudatus Megaerops generoko animalia da. Chiropteraren barruko Pteropodidae familian sailkatuta dago."}
{"id": "275157", "revid": "512", "url": "https://eu.wikipedia.org/wiki?curid=275157", "title": "Giovanni Pontano", "text": "Giovanni Pontano (Cerreto di Spoleto, Perugiatik hurbil, 1426 - Napoli, 1503) italiar politikari, historialari eta eleberrigilea izan zen.\nBiografia.\nAragoiko Alfontso V.aren laguntzailea izan zen Fernando I.aren idazkari bihurtu baino lehen. Fernandoren seme-alaben heziketaren ardura izan zuen, eta diplomazia-lanak ere egin zituen Inozentzio VII.aren aurrean. Lehen ministro zenean ongietorria egin behar izan zion Karlos VII.ari, baina haren kontseiluko kide izan ondoren (1495), eta frantsesek alde egin ostean, kargu guztietatik kendu zuten. Pontanok, ordea, ez zuen Luis XII.a zerbitzatu nahi izan. Humanista zen aldetik Napoliko Akademia antolatu eta zuzendu zuen (1471).\nObra.\nIdazle oparoa izan zen, bestalde, eta astronomia, filosofia eta politikari buruzko lan garrantzitsuak idatzi zituen latin garbian: \"De bello neapolitano\", \"De prudentia\", \"De fortuna\", \"Urania\", \"Lepidina\" eta \"De amore coniugali\".\nEponimia.\nIlargiaren krater batek, [[Pontanues (krater)|Pontanus, bere izena du.\nKanpo estekak.\n[[Kategoria:Latinezko idazleak]]\n[[Kategoria:Italiako idazleak]]\n[[Kategoria:Italiako eleberrigileak]]\n[[Kategoria:Italiako politikariak]]\n[[Kategoria:XV. mendeko idazleak]]\n[[Kategoria:Humanistak]]\n[[Kategoria:Italiako saiakeragileak]]\n[[Kategoria:Italiako historialariak]]\n[[Kategoria:Napolin hildakoak]]"}
{"id": "275158", "revid": "46380", "url": "https://eu.wikipedia.org/wiki?curid=275158", "title": "Alain Resnais", "text": "Alain Resnais (1922ko ekainaren 3a, Vannes, Morbihan - 2014ko martxoaren 1a, Paris) frantses zinemagilea da.\nBiografia.\n1953tik 1958ra bederatzi film labur egin zituen, bikainak eta ospe handia eman ziotenak. Horien artean: \"Van Gogh\" (1948), \"Gernika\" (1950) eta \"Nuit et Brouillard\" (1956'), zeinak nazien kontzentrazio-esparruak azaltzen baititu. Bere lehen film luzeak, \"Hiroshima mon amour \"(1959), fikzioa, dokumentala eta literatura nahasten ditu eta \"Nouvelle vague\" mugimenduaren erakusgarritzat hartu izan da. Marguerite Duras, Robbe-Grillet, Raymond Queneau eta Jorge Sempr\u00fan izan ditu laguntzaile bere filmetan. Estilo berezi, berritzaile eta bere-berea du. Beste film batzuk: \"L\u00b4ann\u00e9 derni\u00e8re \u00e0 Marienbad \"(1961), \"La guerre est finie\" (1966), \"Je t\u00b4aime, je t\u00b4aime\" (1968), \"Providence\" (1976), \"Mon oncle d\u00b4Am\u00e9rique \"(1980), \"Melo\" (1986), \"Je veux rentrer \u00e0 la maison\" (1989), \"Contre l'oubli\" (1991), \"Gershwin\" (1992), \"Smoking\" (1993), \"No smoking\" (1993), \"On conna\u00eet la chanson\" (1997), \" Pas sur la bouche\" (2003), \"C\u0153urs\" (2006), \"Les Herbes folles\" (2009), \"Vous n'avez encore rien vu\" (2012)."}
{"id": "275159", "revid": "46380", "url": "https://eu.wikipedia.org/wiki?curid=275159", "title": "Antoine Vitez", "text": "Antoine Vitez (Paris, Frantzia, 1930eko abenduaren 20a - 1990eko apirilaren 30a) antzezlea, zuzendaria eta idazlea izan zen. Antzerkiaren eta literaturaren artean banatu zuen bere denbora.\nBizitza.\nLouis Aragonen idazkari izan zen, eta 1960-1962 bitartean \"SESBko Historia\" idazten lagundu zion. 1966an antzerkira jo zuen, eta Sofoklesen \"Elektra\" aurkeztu zuen. Itzulpenak eta poemak idazten jarraitu bazuen ere (\"L'Essai de solitude\", 1981), zuzendaritzari eta arte dramatikoa erakusteari ekin zion buru-belarri. 1981ean, Chailloteko Antzoki Nazionaleko zuzendari izendatu zuten, eta 1988an Com\u00e9die-Fran\u00e7aiseko administratzaile orokorra. Paul Claudelen \"Le Soulier de satin\" (1987, \"Satenezko oinetakoa\") osorik muntatu zuen lehena izan zen. Antzezle gisa bigarren mailako paperak egin zituen batez ere, eta zenbait filmetan ere parte hartu zuen; filosofo intelektualaren papera egin zuen \"Ma nuit chez Maud\" lanean."}
{"id": "275160", "revid": "56334", "url": "https://eu.wikipedia.org/wiki?curid=275160", "title": "Pello Zabaleta Kortaberria", "text": "Pedro Martin \"Pello\" Zabaleta Kortaberria (Legazpi, Gipuzkoa, 1942ko azaroaren 10a) gipuzkoar idazle eta itzultzailea da. Josu Zabaletaren anaia da.\nBiografia.\nArantzazu, Foruan eta Erriberrin egin zituen Eliz ikasketak eta gero, Friburgon eta Erroman osatu zituen. \"Yakin\" aldizkariaren zuzendari izan zen 1964-1967 bitartean. \"Egan\", \"Zeruko Argia\", \"El Diario Vasco\", \"Senez\" eta \"Olerti\" agerkarietan argitaratu ditu lanik aipagarrienak.\nZabaletarenak dira \"Zurubi luzea\" (1989), \"Lastozko zubia\" (1986), \"Bi poema t\u00b4erdi \"(1990) olerki-liburuak, eta horiek denak biltzen dituen \"Bigarren bizitza\" (1995) izenburuko bilduma. Itzulpen ugari egin ditu, alemanetik euskarara batez ere: \"Estepako otsoa\" (Hermann Hesse), \"Katharina Blumen ohore galdua\" (Heinrich B\u00f6ll), \"Ateismoa kristautasunean\" (E. Block), \"Hareetako gizona\" (E.T.A. Hoffmann), \"Amerikarik ez dago\" (Peter Bichsel), \"Gabon, panpinatxo\" (Heidi Hassenm\u00fcller) eta \"Idazki hautatuak\" (G.E. Lessing), besteak beste."}
{"id": "275161", "revid": "28807", "url": "https://eu.wikipedia.org/wiki?curid=275161", "title": "Pedro Martin Zabaleta Kortaberria", "text": ""}
{"id": "275162", "revid": "336", "url": "https://eu.wikipedia.org/wiki?curid=275162", "title": "Fran\u00e7ois de Neufch\u00e2teau", "text": "Nicolas-Louis Fran\u00e7ois de Neufch\u00e2teau (Saffais, Lorrena, Frantzia, 1750eko apirilaren 17a - Paris, Frantzia, 1828ko urtarrilaren 10a) frantses idazle eta politikaria izan zen, \"konde Fran\u00e7ois\" deitua.\nBiografia.\nOso gaztetan, Neufch\u00e2teauko ikasle zela, lehen poemak argitaratu zituen (\"Pi\u00e8ces fugitives\"). Kargu politiko garrantzizkoak izan zituen, bai Iraultza aurretik eta baita gero ere. \"Pamela ou la Vertu r\u00e9compens\u00e9e\" komedia zela eta, kartzelan sartu zuten (1793), baina Thermidorraren 9aren ondoren askatu eta Barne Arazoetako ministro izendatu zuten (1797). Carnoten ordez zuzendari izan zen Iraultzaren ondorengo V. urteko Fructidor hilabetearen 18ko estatu-kolpearen ondoren (1797ko irailaren 4a), 1798tik 1799ra berriro ministro izan zen eta administraritza, hezkuntza eta nekazaritza antolatzen saiatu zen. Senatuko lehendakari (1804-1806), inperioko konde, berriro erregea jarri zelarik erregetzaren alde agertu zen, baina pare titulua ez zuen onartu."}
{"id": "275163", "revid": "28807", "url": "https://eu.wikipedia.org/wiki?curid=275163", "title": "Konde Fran\u00e7ois", "text": ""}
{"id": "275164", "revid": "336", "url": "https://eu.wikipedia.org/wiki?curid=275164", "title": "Paolo Rossi", "text": "Paolo Rossi (Prato, Italia, 1956ko irailaren 23a - Erroma, Italia, 2020ko abenduaren 9a) italiar futbolaria izan zen.\nBizitza.\nVicenza taldearekin jokatu zuen lehenengo, eta harekin parte hartu zuen lehen aldiz, 1977an, Italiako futboleko maila nagusian; bigarren lekuan amaitu zuten denboraldia. 1980an, legez kanpoko apustuen eskandalu batean nahastu zen, eta futbola uztera behartu zuten bi urtez, zigor gisa. 1982an itzuli zen futbol profesionalera, eta 1982ko Mundialean parte hartzea lortu zuen. Italiako selekzioarekin Mundiala irabazi zuen, eta bera izan zen, hain zuzen ere, txapelketa hartan gol gehien sartu zuen jokalaria. Urte hartan bertan, Europako jokalaririk onenaren saria eman zioten, eta Turingo Juventus taldeak kontratatu zuen. Talde harekin hainbat garaipen lortu zituen: Europako Kopa (1985), Errekopa (1984), Ligako bi txapelketa (1982 eta 1984) eta Italiako Kopa (1983). AC Milan taldean amaitu zuen bere karrera."}
{"id": "275165", "revid": "1519", "url": "https://eu.wikipedia.org/wiki?curid=275165", "title": "Txola", "text": "Txola Indiako hego-ekialdeko antzinako tamilen dinastia zen, K. o. III. mendean sortua.\nKarikai izan zen Txola dinastiako lehenengo erregea. 907. urtean Txola dinastiak Pallavi dinastiaren lekua hartu zuen Koromandel kostan, Indiako hegoalde osoa beretu zuen, eta Sri Lanka inbaditu zuen. Ontzidi handia eratu zuten, eta merkataritza-harreman asko izan zituzten Asiako hego-ekialdeko herrialdeekin. Malaysian Srivijayen aurka borrokatu ziren, eta gailendu egin zitzaizkien.\nX. mende amaieran haien agintaldia gainbehera hasi zen, eta Txalukya dinastiarekin bat egin behar izan zuten iraun ahal izateko. XIII. mende bukaeran desagertu zen dinastia.\nTxola dinastiaren agintaldian tamilen herriak goraldi handia izan zuen: administrazioa bikain antolatu zuten, ekonomiak gora egin zuen, eta garrantzi handiko erlijio-monumentu asko egin zituzten, batik-bat Tanjoren."}
{"id": "275166", "revid": "28807", "url": "https://eu.wikipedia.org/wiki?curid=275166", "title": "Txola dinastia", "text": ""}
{"id": "275167", "revid": "512", "url": "https://eu.wikipedia.org/wiki?curid=275167", "title": "Vladimir", "text": "Vladimir (errusieraz: \u0412\u043b\u0430\u0434\u0438\u043c\u0438\u0440, ahoskatua) mendebaldeko Errusiako hiria da, Vladimir oblastaren hiriburua. Kliazma ibaiaren ertzean dago, Moskutik 200\u00a0km ekialdera. 2010ean 345.373 biztanle zituen.\nHistoria.\nHiria XII. mendean sortu zuten. 1157tik 1339ra bitartean Vladimir-Suzdal printzerriko hiriburua izan zen. 1328. urtean Ivan I.a Danilovitxek Moskuko eta Vladimirreko dukearen titulua jaso zuen, eta Vladimirreko printzerria Errusia Handia sortzeko gune nagusi bihurtu zen.\nEkonomia.\nBurdinbide eta errepide-gune garrantzitsua da. Industria (ehungintza, eraikuntzarako makineria, kimika-industria, nekazaritzarako makineria, janari-industria, doitasun-tresneria) da ekonomia-jarduera nagusia.\nOndarea.\nMonumentu aipagarriak dira Erdi Aroko Ama Birjinaren Jasokunde katedrala (1158), 1197ko San Demetrio katedrala (XVIII. mendean berritua) eta hiritik hurbil, Nerl ibaiaren ertzean, dagoen Bidegurutzeko eliza (1165). UNESCOk katedralak Gizateriaren Ondare sailkatu zituen Vladimir eta Suzdaleko Monumentu Zuriak izendapenaren barnean.\nKlima.\nVladimirrek klima kontinental hezea du, \"Dfb\" K\u00f6ppen klima sailkapenaren arabera. Negu hotz eta luzeak, eta uda labur baina beroak ditu.\nHerri eta hiri senidetuak.\nVladimirrek honako hiri senidetuak ditu:"}
{"id": "275169", "revid": "512", "url": "https://eu.wikipedia.org/wiki?curid=275169", "title": "Jose Gardoki", "text": "Jose Gardoki Jarabeitia Bizkaiko itsasgizona (Bilbo, 1755 - Manila, Filipinak, 1816). Oso gazte zela hasi zen itsas armadan eta teniente kargua eskuratu zuen Mantxako kanalean ontzi ingelesen aurka aritu ondoren (1779). 1782. urtean berriro ere ingelesen aurka Gibraltarko itsasartean borrokatu ondoren, Magallaes itsasartera jo zuen bertako kostaldeko planoak zehazteko asmoz. Berriro Europara itzulirik, Bresten egon zen 1802. urtean Ingalaterrarekin bakea izenpetu zen arte. 1803an Cadizko itsas departamentuko gobernari nagusi izendatu zuten. 1805. urtean, Trafalgarko itsas guduan parte hartu zuen, \"Santa Ana\" ontziko buru zela, eta zauri larriak izan zituen. Napoleonen aurkako gerran borrokatu ondoren, Habanako Armategiko buruzagi izan zen 1810-1813 bitartean eta Filipinetako Itsas komandante eta kapitain nagusi izendatu zuten ondoren."}
{"id": "275170", "revid": "6327", "url": "https://eu.wikipedia.org/wiki?curid=275170", "title": "Jos\u00e9 de Gardoqui", "text": ""}
{"id": "275171", "revid": "512", "url": "https://eu.wikipedia.org/wiki?curid=275171", "title": "Gabino Garriga", "text": "Gabino Garriga (Bilbo, Bizkaia, 1885eko otsailaren 19a - La Plata, Argentina, 1969ko uztailaren 25a) bizkaitar idazlea izan zen.\nBiografia.\nFilosofiako ikasketak egin zituen Katalunian eta teologiakoak Santo Domingo de la Calzadan. Apaiz egin zen 1912. urtean. 1950. urtean Buenos Airesko \"Bolet\u00edn Americano del Instituto de Estudios Vascos\" delakoaren zuzendari izendatu zuten eta 1954-1956 bitarteko urteetan hiri bereko \"Euskaltzaleak\" aldizkariaren zuzendari izan zen.\nObra nagusiak: \"El Conde de Pe\u00f1aflorida y los Caballeritos de Azcoitia\" (1942, \"Pe\u00f1afloridako Kondea eta Azkoitiko Zalduntxoak\"), \"Los adversarios de la libertad vasca\" (1944, \"Euskal Herriaren askatasunaren etsaiak\") eta \"La batalla de Mungu\u00eda y la reconciliaci\u00f3n de o\u00f1acinos y gambo\u00ednos\" (1949, \"Mungiako gudua eta oinaztarren eta ganboarren adiskidetzea\"). Euskaldunberria zen eta \"Euskaltzaleak\" eta \"Elgar\" agerkarietan eman zituen argitara euskarazko artikuluak."}
{"id": "275172", "revid": "512", "url": "https://eu.wikipedia.org/wiki?curid=275172", "title": "Mario Merz", "text": "Mario Merz (Milan, 1925eko urtarrilaren 1a - Turin, 2003ko azaroaren 9a) italiar margolari eta eskultorea izan zen. \"Art povera\" mugimenduaren pintore aipagarrienetako bat. Hasieran, espresionismoa landu zuen gehienbat, kolore bizien bidez. Handik gutxira, baina, zabor artean jasotako gauzak osatzen hasi zen: botilak, edalontziak, euritakoak edo telebistak, materiaren koloreak eraldatzen zituen argi fluoreszentez argituak: \"Nella strada\" (1967). 1968an, \"povera\" mugimenduko kide egin zen eta bere lehen \"iglu\"a aurkeztu zuen. Gero, Fibonacciren segidaren arabera zenbatutako obra batzuk aurkeztu zituen. Matematika-segida horretan, zenbaki bakoitza aurreko bi zenbakien batura da. Adibide gisa, eskailera batean jarritako zenbakiak, neoizkoak (1971, \"Scala\"): 1, 2, 3, 5, 8, 13 eta 21. 1979tik aurrera, pintura hartu zuen ostera arte-adierazpide nagusi gisa."}
{"id": "275173", "revid": "512", "url": "https://eu.wikipedia.org/wiki?curid=275173", "title": "Megaerops kusnotoi", "text": "Megaerops kusnotoi Megaerops generoko animalia da. Chiropteraren barruko Pteropodidae familian sailkatuta dago."}
{"id": "275174", "revid": "512", "url": "https://eu.wikipedia.org/wiki?curid=275174", "title": "Paleomagnetismo", "text": "Paleomagnetismoa antzinako Lurraren eremu magnetikoa eta geologia-aldietan eremu horrek izan zuen bilakaera aztertzen dituen jakintza da. Lurreko eremu magnetikoak denboran izan dituen aldaketak zehazteko, lurpeko harri-geruza zaharrek dituzten mea ferromagnetikoak ikertzen ditu paleomagnetismoak, horiek kristaltzeko unean Lurreko eremu magnetikoaren norabidean orientatzeko joera dutenez. Hala, harri-geruzak eta jatorriz itsas hondoko bizkarretatik sortuak diren lurrazaleko materialak aztertuz, Lurrak geologia-aldietan izan duen polaritatea eta horren bilakaera ezagutu daitezke. Harri-geruzen magnetismoa aztertuz jakin dute geologoek, nola higitu diren lurrazaleko plaka tektoniko handiak denboran zehar; hortik sortu da plaken tektonikaren teoria eta kontinenteen higiduraren nondik norakoa argitu ahal izan da."}
{"id": "275175", "revid": "46380", "url": "https://eu.wikipedia.org/wiki?curid=275175", "title": "Jean-Baptiste Pigalle", "text": "Jean-Baptiste Pigalle (Rueil-Malmaison, Frantzia, 1714 - 1785) eskultorea izan zen.\nBizitza.\nHemezortzi urte zituenean hasi zen eskulturako ikasketak egiten Robert Le Lorrain eta Jean-Baptiste Lemoyne maisuekin. 1735. urtean Erromara jo zuen ikasketak sakontzera, eta garai hartan moldatu zuen bere lehen lana, \"Merkurioa\". Parisa itzuli zenean, 1750-1758 urte-bitartean Madame Pompadourrek babestu zuen; Pigallek \"L'Amour et l'Amiti\u00e9\" eta beste zenbait obra eskaini zizkion. Oso ezagun egin zen rokoko estiloko beste hainbat obra txikirekin. Edme Bouchardon eskultorearen obra amaitu zuen Errege plazan, eta Luis XV.a Frantziakoaren omenezko eskultura zizelatu zuen Reims hirian.\nSaxoniako mariskalaren eta Harcout dukearen hilobiak egin zituen. Harenak dira, halaber, \"Diderot\" (1777) eta \"Voltaire biluzik\" (1776) erretratuak; Voltaire zahartuaren irudi errealistak haserre bizia sortu zuen jendaurrean erakutsi zenean."}
{"id": "275176", "revid": "512", "url": "https://eu.wikipedia.org/wiki?curid=275176", "title": "Gaspare Spontini", "text": "Gaspare Luigi Pacifico Spontini (Majolati, Italia, 1774ko azaroaren 14a - Majolati, Italia, 1851ko urtarrilaren 24a) italiar musikagilea eta biolinista izan zen.\nBiografia.\nNapoliko Kontserbatorioan egin zituen ikasketak. 1803. urtean Parisen jarri zen bizitzen. Harrezkero musikagile ospetsu bihurtu zen.\n1807an \"La vestale\" opera estreinatu zuen Parisen, eta Josefina enperatrizaren babesa lortu zuen. 1810ean, Parisko Italiar Operako zuzendari izan zen. 1820ean Prusiako Frederiko Gilen III.ak Berlingo musika-zuzendari nagusi izendatu zuen, baina enperadorea berehala hil zen eta prusiar abertzaleek kargua uztera behartu zuten. Opera-egile ospetsua izan zen garai hartan.\nAipagarriak dira: \"L\u00b4Eroismo ridicolo\" (1797); \"Il finto pittore \"(1798); \"La finta filosofa \"(1803); \"Milton\" (1804); \"La vestale\", Spontiniren lan ospetsuena (1807); \"Fernand Cortez\" (1809); \"Olympe\" (1819); \"Nurmahal\" (1822); \"Alcidor\" (1825); eta \"Agnes von Hohenstaufen\" (1829)."}
{"id": "275177", "revid": "28807", "url": "https://eu.wikipedia.org/wiki?curid=275177", "title": "Gaspare Luigi Pacifico Spontini", "text": ""}
{"id": "275178", "revid": "119347", "url": "https://eu.wikipedia.org/wiki?curid=275178", "title": "Uppsala", "text": "Uppsala (suedieraz ahoskatua) Suediako ekialdeko hiria eta izen bereko konderriko (6.989\u00a0km2) hiriburua da, Stockholm hiriburuaren ipar-mendebalean. 2010ko erroldaren arabera 140.454 biztanle ditu eta herrialdeko laugarren hiri handiena da. Suediako unibertsitaterik zaharrena (1477) eta katedralik handiena ditu. Unibertsitateko liburutegia, Carolina Rediviva, Suediako garrantzitsuena da.\nGeografia.\nUppsalako limozko lautada aberatsean kokaturik dago, Fyris ibaiaren ertzean. Ibai hau glaziarrak sorturiko haran baten paralelo doa, itsas mailarekiko 30 metrotako altueran. Stockholm hiriburutik 70 kilometro ipar-mendebaldera dago, trenez 40 minutu inguru behar dira bertara iristeko.\nHistoria.\nGamla Uppsala.\nEskandinaviako antzinako hiriburuetako bat izan zen. Hasierako hiria, Gamla Uppsala (Uppsala zaharra), egungoaren iparraldean zegoen, eta politika- eta erlijio-gune garrantzitsua izan zen Bikingoen Aroan. Uppsalako tenplua tenplu pagano bat zen eta historiaurreko garaitik eskandinaviar jainkoak gurtu izan ziren. Horrela beraz kristautasuna sartu aurreko erregeen hilobiak daude bertan. 1164an ordea Gamla Uppsala apezpikuaren egoitza bihurtu zen eta aintzinako jainkoak baztertuak izan ziren. Garai hartan gaur egungo Uppsalak \"\u00d6stra Aros\" izena zuen eta Gamla Uppsalaren itsasportua zen.\nUppsala.\n1273. urtean sute batek suntsitu zuen antzinako hiria, eta egungoa eraiki zen. Gamla Uppsalako katedrala ere erre zen eta hiri berrian katedrala eraikitzerakoan Uppsala berria bihurtu zen Apezpikuaren egoitza. Dorreak 118'70 metrotako altuera zuen eta Europa iparraldeko eraikin altuena zen, oraindik ere horrela izaten jarraitzen du.\n1477an Uppsalako Unibertsitatea sortu zen, gerora Europako garrantzitsuenetakoa bihurtu zena, bertan lan egin zuen Carolus Linnaeus botanikariari esker besteak beste. XVI mendean Gustavo I.a Vasa erregeak gaztelua eraikitzeko agindua eman zuen. 1702.an sute handi batek hiria erre zuen. Gaztelua bera were oso kaltetua zan zen bai eta katedralaren hainbat zati ere.\nAzken urteak.\n1960 eta 1970 hamarkadetan hainbat eraikin historiko behera bota zituzten hiria berrizteko lanetan, zeukaten balioaz konturatu gabe. Gaur egun sona handiko hiri unibertsitarioa izaten jarraitzen du.\nEkonomia.\nIndustriagune garrantzitsua da, mekanika-industria, zerrategiak, zementua, larrugintza dira jarduera ekonomiko nagusiak. Medikuntzari loturiko jarduerak ere baditu.\nOndasun nabarmenak.\nHiriaren alde zaharra nahiko trinkoa da baina ibaiak bi zatitan bereizten du, mendebaldean errege familiaren egoitza zena (gaztelua), kleroarena (katedrala) eta auzo akademikoa (unibertistatea) daude eta ekialdean berriz gainerako herri xehea zabaltzen da.\nHonako erikin hauek dira aipagarrienak:"}
{"id": "275179", "revid": "336", "url": "https://eu.wikipedia.org/wiki?curid=275179", "title": "Antonin Artaud", "text": "Antonin Artaud (Marseilla, Frantzia, 1896ko irailaren 4a - Ivry-sur-Seine, Frantzia, 1948ko martxoaren 4a) frantses idazlea izan zen, surrealismoaren jarraitzailea, bere bizitzaren amaieran baztertu bazuen ere, eta ankerkeriaren antzerkiaren sortzailea.\nBiografia.\nFamilia burges baten baitan jaio zen. Gaztetan agerturiko desoreka psikikoa lagun izan zuen bizitza osoan. Talde surrealistako kide izan zen garai batez, eta bi poema-liburu argitaratu zituen: \"L\u00b4ombilic des limbes\" (1925, \"Linboen zilborra\"); \"Le P\u00e8se-Nerfs\" (1927, \"Kirio Pisatzailea\"). Charles Dullinen taldeko antzezlaria, Roger Vitracekin batera, Alfred-Jarry antzokia fundatu zuen (1930). Bestalde, \"Le Th\u00e9\u00e2tre de la cruaut\u00e9\" (1932, \"Ankerkeriaren antzerkia\") eta \"Le Th\u00e9\u00e2tre et son double\" (1938, \"Antzerkia eta bere bikia\") saiakerek eragin sakona izan zuten antzerki-zuzendari askorengan, hala nola Roger Blinengan, Jean-Louis Barraultengan edota Julian Beckengan (\"Living Th\u00e9\u00e2tre\"). Artauden arabera, antzerkiaren berezitasuna keinuak ematen du. Filmetan ere esku hartu zuen antzezlari gisa Abel Gance, Dreyer, Pabst eta Bernard zuzendarien lanetan. Tarahumara mexikar indigenen artean egin zuen egonaldiak eragin nabarmena izan zuen bere pentsamenduan. Fedea eta artea gaitzetsi zituen, gizakiaren miseriaren aterpea zirela baieztatuz."}
{"id": "275180", "revid": "336", "url": "https://eu.wikipedia.org/wiki?curid=275180", "title": "Gaston Bachelard", "text": "Gaston Bachelard (Bar-sur-Aube, 1884ko ekainaren 27a - Paris, 1962ko urriak 16a) frantziar filosofo bat izan zen. Zientziak eta Filosofia ikasirik, Zientzien Historia eta Filosofia irakatsi zuen Dijongo Unibertsitatean eta Parisko Sorbonan. Zientzia-ezagupenaren baldintzak aztertu zituen eta \u00abarrazoiaren psikologiaren hastapenak ezartzen\u00bb saiatu zen. Bachelardena filosofia irekia da, jakintza-alorreko iraultza handiak beretzeko gai dena. Bachelarden liburu zenbait: \"Le Nouvel Esprit scientifique\" (1934); \"La formation de l'esprit scientifique\" (1938); \"Le Rationalisme appliqu\u00e9\" (1948); \"Le Mat\u00e9rialisme rationnel\" (1953). Orobat, irudimen poetikoa eta horren sinboloak iradokitzen dituzten elementu naturalen psikoanalisia egiten saiatu da: \"La Psychanalise du feu\" (1937); \"L'Eau et les R\u00eaves\" (1941): \"L'Air et les Songes\" (1943); \"La Po\u00e9tique de l'espace\" (1957); \"La Po\u00e9tique de la r\u00eaverie\" (1960)."}
{"id": "275181", "revid": "512", "url": "https://eu.wikipedia.org/wiki?curid=275181", "title": "Gastritis", "text": "Gastritis urdailaren muki-mintzaren hantura akutua edo kronikoa da.\nDiagnostikorako esplorazio endoskopiko bat egitea beharrezkoa da.\nUrdail mukosaren itxuraren arabera, higadurazko gastritis eta higadurarik sortzen ez duten gastritisetan sailkatuta daude. Gastritis akutu eta kronikoetan ere sailkatu dezakegu gaixotasuna. Kronikoan, atrofia gradu bat (gastritis atrofikoa) ere agertu daiteke.\nSintomak oso aldakorrak dira gastritis motaren arebera, kasu askotan sintomarik ez dira agertzen edo oso arinak dira. Batzuetan, bihotzerrea, epigastrio aldeko urdail mina, goragaleak eta gorakoak agertu daitezke.\nEtiologia.\nAfekzioaren arabera, gastritisek kausa desberdinak dituzte. Faktore nagusien artean, medikamentu antiinflamatorio ez esteroideoen erabilera periodikoa (aspirina, piroxicam, indometazina, ketoprofenoa), elikadura desegokia, estresa, \"Helicobacter pylori\" bakterioaren infekzioa eta, gaixotasun zeliako edo beste nahasmen autoinmuneak daude.\nDiagnostikoa.\nDiagnostikoa, goi digestio aparatuaren endoskospia baten bidez egiten da.\nAzterketa histopatologiko bat egitean, leukozito polimorfonukleatuen infliltrazio bat ikusiko dugu ehunean.\nSailkapena.\nGastritis sailkapen asko daude, baina orokorrean, gutxi irauten duten gastritis akutuak eta denboran luze batean zehar mantentzen diren gastritis kronikoak desberdintzen ditugu. Mukosaren itxura aztertzen badugu, higadurazko gastritisak eta higadura eragiten ez duten gastritisetan banatzen ditugu.\nI. Gastritis akutuak\nII. Gastritis kronikoak\nIII. Beste gastritis ez-ohikoak: Gastritis linfozitikoa, gastritis eosinofilikoa, gastritis flemonikoa, Crohn gaixotasunarekin erlazionatutako gastritisa, sarkoidosia eta gastritis granulomatoso bakartua.\nSintomak.\nSintomak oso aldakorrak dira gastritis motaren arabera, kasu askotan sintomarik ez dira agertzen edo oso arinak dira. Batzuetan, bihotzerrea, epigastrio aldeko urdail mina, goragaleak eta gorakoak agertu daitezke. Gastritis kasu batzuetan, B12 bitaminaren xurgapena inhibitzen da, anemia kaltegarria sortuz.\nGastritis mota batzuek, higadura gastritisek adibidez, digestio hemorragiak sortu dezakete. Gastritis mota hau,\u00a0larritasun txikiena aurkezten duena izan arren, sintoma intentsoagoak sortzen duena da: beherakoa, goragaleak eta urdail ondoeza intentsoa.\nBeste gastritis arraroago batzuek, gastritis flematikoa bezala, hilkortasun handia aurkezten dute.\nGastritis atrofikoa, urdaileko minbiziarekin erlazionatuta dago.\nTratamenduak.\nTratamendua gastritisaren kausaren araberakoa da. Sintomak iraunkorrak badira, odolez betetako gorakoak edo libratze odoleztatuak agertzen badira, asistentzia medikua beharrezkoa da."}
{"id": "275182", "revid": "336", "url": "https://eu.wikipedia.org/wiki?curid=275182", "title": "Fr\u00e9d\u00e9ric Le Play", "text": "Fr\u00e9d\u00e9ric Le Play (La Rivi\u00e8re Saint-Sauveur, Calvados, 1806 - Paris, 1882) ingeniari, ekonomialari eta soziologo frantsesa izan zen. Eskola Politeknikoan ikasi zuen, eta Meatze Eskolan irakatsi zuen. Politikan esku hartu zuen: Estatuko Kontseiluko kide (1855) eta senatari (1867-1870) izan zen. Comterekin eta Spencerrekin batera Soziologiaren sortzailetzat hartu izan da, eta zientzia horren barnean, metodo monografikoaren sortzailetzat. Joera kontserbadorea zuen; katolizismo sozialaren eragile nagusia izan zen, eta aldarrikatzen zuen gizartearen erreformari begira jabeen, patroien eta familiako gurasoen aginpidea berresten zuen. Ideia horiek eragin handia izan zuten XIX. mendearen bigarren erdialdeko patroien mugimendu sozialaren baitan (paternalismoa). \"La R\u00e9forme sociale\" (1864, \"Gizarte erreforma\") da Playren obra nagusia; lan horretan sozialismoaren eta liberal baikorren aurkako agertzen da."}
{"id": "275183", "revid": "1545", "url": "https://eu.wikipedia.org/wiki?curid=275183", "title": "Kurt Schuschnigg", "text": "Kurt Alois Josef Johann Schuschnigg, 1919 arte Kurt Alois Josef Johann Edler von Schuschnigg gisa ezaguna (Riva del Garda, Austria-Hungariako Inperioa, 1897ko abenduaren 14 - Muters, Austria, 1977ko azaroaren 18a), austriar politikaria eta idazlea izan zen.\nBiografia.\nZuzenbide-ikasketak egin ondoren, Innsbrucken izan zen abokatu. 1927tik aurrera diputatu izan zen Alderdi Kristau Sozialaren eskutik. 1934an, Dollfuss hil zutenean, hautatu zuten Austriako kantziler.\nAlemaniarekiko ezadostasunak leuntzen saiatu bazen ere, zenbait gauzatan amore eman behar izan zion Alemaniari; Austriaren independentzia onartzearen truke nazi moderatu batzuk hartu behar izan zituen bere gobernuan. Hitlerrek, Austria, Hungaria eta Txekoslovakiaren arteko balizko aliantza bat saihestearren, Barne ministerioko karguan Seyss-Inquart Austriako Alderdi Naziko buruzagia jartzera behartu zuen Schuschnigg (1938). Dimisioa eman zuen Schuschniggek, eta alemaniarrek Austria inbaditu zutenean Dachaura deportatu zuten. Gerra bukatzean Estatu Batuetara joan zen."}
{"id": "275184", "revid": "28807", "url": "https://eu.wikipedia.org/wiki?curid=275184", "title": "Kurt von Schuschnigg", "text": ""}
{"id": "275185", "revid": "65203", "url": "https://eu.wikipedia.org/wiki?curid=275185", "title": "Al Unser", "text": "Al Unser \u2014jaiotzako izen-deiturez Alfred Unser\u2014 (Albuquerque, Mexiko Berria, Ameriketako Estatu Batuak, 1939ko maiatzaren 29a - Chama, Mexiko Berria, 2021eko abenduaren 9a) auto-pilotua izan zen. Indianapolisko 500 milietan egindako balentriengatik da ezaguna. Aita, osabak, anaiak eta semeak ere automobilismoko pilotuak izan ditu.\nBizitza.\n1957an egin zuen debuta, eta 1965ean parte hartu zuen lehen aldiz Indianapolisko lasterketan; bederatzigarren bukatu zuen. 1970ean, INDY formulako hamar lasterketa irabazi zituen, Indianapoliskoa barne. 1971n, berriro irabazi zuen Indianapoliskoa. Hurrengo urteetan, pilotu onenen artean egon zen, baina ez zuen garaipen handirik lortu 1978 arte: Poconoko eta Ontarioko lasterketez gainera, Indianapoliskoa irabazi zuen hirugarren aldiz. 1985ean, Champiosnship Auto Racing Teams (CART, Estatu Batuetako taldekako auto-lehiaketa) irabazi zuen, eta 1987an, Indianapoliskoa laugarrenez. 1992an, hirugarren gelditu zen: bere seme Al Unser gazteak irabazi zuen."}
{"id": "275186", "revid": "58701", "url": "https://eu.wikipedia.org/wiki?curid=275186", "title": "Apido", "text": ""}
{"id": "275187", "revid": "336", "url": "https://eu.wikipedia.org/wiki?curid=275187", "title": "John Hersey", "text": "John Richard Hersey (Tientsin, Txina, 1914ko ekainaren 17a - Key West, Florida, AEB, 1993ko martxoaren 24a) Estatu Batuetako idazlea izan zen.\nBiografia.\nTxinan jaio eta han bizi izan zen 11 urtez. Kazetari gisa ibili zen gerra-lekuetan, eta giro hartatik atera zuen lehen eleberrirako gaia: \"A bell for Adano\" (1944). Pulitzer saria jaso zuen lan horrengatik. Kultura zenbaitetako pertsonen artean komunikazioa lortu beharraz ari da eleberrian. Gerraren gaiarekin lotuta daude nola edo hala hurrengo eleberriak ere: \"Hiroshima\" (1946), \"The Wall\" (1950, Varsoviako juduen erresistentziari buruzkoa), \"The war lover\" (1959).\nHerseyren beste zenbait lan: \"A single pebble\" (1956), gaztetan ezagutu zuen Txinari buruzkoa; \"Under the eye of the storm\" (1967), \"The conspiracy\" (1972), \"The president\" (1975), \"The walnut door\" (1977), \"Aspects of the Presidency\" (1980), \"The Call\" (1985), \"Blues\" (1987), \"Life Sketches\" (1989), \"Fling and Other Stories\" (1990), \"Antonietta\" (1991), \"Key West Tales\" (1994)."}
{"id": "275188", "revid": "28807", "url": "https://eu.wikipedia.org/wiki?curid=275188", "title": "John Richard Hersey", "text": ""}
{"id": "275190", "revid": "512", "url": "https://eu.wikipedia.org/wiki?curid=275190", "title": "Megaerops niphanae", "text": "Megaerops niphanae Megaerops generoko animalia da. Chiropteraren barruko Pteropodidae familian sailkatuta dago."}
{"id": "275191", "revid": "13403", "url": "https://eu.wikipedia.org/wiki?curid=275191", "title": "Abel Muzorewa", "text": "Abel Tendekayi Muzorewa (Umtali, Hego Rhodesia, 1925eko apirilaren 14a - Harare, 2010eko apirilaren 8a) Zimbabweko apezpiku metodista eta politikaria izan zen.\n1971n, Afrikar Batasuneko Biltzar Nazionala sortu zuen, biolentziarik gabeko metodoak bultzatu zituen mugimendu nazionalista. Hasierako Hitzarmen bat lortu zuen Ian Smithen gobernu zuriarekin. 1978an, Gobernuko Biltzar Betearazlean sartu zen, eta, Smithek jasan zituen presioen ondoren, Muzorewa Lehen Ministro izendatu zuten. Gobernu hori 1980an amaitu zen, Britainia Handiak kontrolatutako hauteskunde batzuetan, eta Zimbabwek burujabetasun politikoa lortu zuen. Muzorewa atxilotu egin zuten, 1983tik 1984ra bitartean jarduera iraultzaileetan parte hartzeagatik. 1990eko hamarraldian, alderdiko talde kontserbadoreko buruzagi izan zen Edgar Tekerekin batera. 1996ko hauteskundeetan, hautagai aurkeztu zen, baina hauteskundeak bertan behera uztea erabaki zuen gero."}
{"id": "275193", "revid": "46380", "url": "https://eu.wikipedia.org/wiki?curid=275193", "title": "Ante Paveli\u0107", "text": "Ante Paveli\u0107 (Bradina, Konjicetik hurbil, Austria-Hungaria \u2014gaur egun Herzegovina, Bosnia-Herzegovina\u2014, 1889ko uztailaren 14a - Madril, Espainia, 1959ko abenduaren 28a) kroaziar buruzagi faxista izan zen.\nBizitza.\n1920an, Zagreben abokatu-lanetan ari zela, Kroaziako Eskubideen Alderdian sartu zen. 1927tik 1929ra diputatu izan zen Jugoslaviako parlamentuan. 1929an, serbiar zentralismoaren aurka matxinatu zen, eta Italiako erbestetik Usta\u0161a izeneko eskuin muturreko mugimendua antolatu zuen. Talde horretako kideek Jugoslaviako Alexandro erregea hil zuten Marseillan (1934). Ardatzeko armada Jugoslaviaz nagusitu zenean, 1941eko apirilean, Paveli\u0107 izendatu zuten Kroazia estatu independentearen buruzagi. Hala, Bosnia-Herzegovina osoa eta Dalmaziako zati bat hartzen zuen Kroaziak alemaniar babesleen politikarekin bat egin zuen, eta barnealdean serbiar ortodoxoen eta juduen aurkako politika zapaltzailea eraman zuen aurrera. 1945eko maiatzean, Alemania garaitua izanik, Paveli\u0107ek ihes egin behar izan zuen."}
{"id": "275194", "revid": "96586", "url": "https://eu.wikipedia.org/wiki?curid=275194", "title": "Niccol\u00f2 Piccinni", "text": "Niccol\u00f2 Piccinni (Bari, Napoliko Erresuma, 1728ko urtarrilaren 16a - Passy, Frantzia, 1800eko maiatzaren 7a) italiar musikagilea izan zen, opera komikoak eta dramatikoak idatzi zituena.\nBiografia.\nFrancesco Duranteren ikaslea izan zen Napolin eta han antzeztu zen egilearen lehen opera: \"Le donne dispettose\" (\"Emakume axolagabeak\"). Hauxe izan zen ehunka operak osaturiko bildumako lehena. Napolin bizi izan zen garaiko opera nagusia \"La buona figliuola\" (1760) opera bufoa izan zen, geroago Mozartek jarraitu zuen estilo berean, Goldoniren libretoarekin. 1776an, Parisen hartu zuen bizilekua Maria Antonieta erreginak gonbidatuta, eta Quinault eta Marmontelen libretoetan oinarritutako obra dramatikoak idatzi zituen. Frantziako hiriburuan, hainbat antzezpen zuzentzeko aukera ere izan zuen.\nHaren lanetako batzuk: \"Alessandro nell' Indie\" (1758); \"La Cecchina\" (1760); \"Roland\" (1778); \"Iphig\u00e9nie en Tauride \"(1779-1781); eta \"Didon\" (1783)."}
{"id": "275195", "revid": "56334", "url": "https://eu.wikipedia.org/wiki?curid=275195", "title": "Claude Simon", "text": "Claude Simon ( ahoskatua; Antananarivo, Madagaskar, 1913ko urriaren 10a - Paris, 2005eko uztailaren 6a) frantziar idazlea izan zen, 1985ean Literaturako Nobel Saria jaso zuena. Simonen obra \"nouveau roman\" izeneko joeraren barnean sailkatu izan da. Gutxi zehazturiko pertsonaietatik abiatuz, eta itxuraz garrantzi handiko ez diruditen gaiak ukituz, Claude Simonen eleberriek errealitatea bere joritasunean hautematea zuten helburu; hartarako, ohiko gramatika-denborak aldatzen saiatzen da eta esaldi luzeak eta parentesiz josiak, deskripzio zehatzak edo zatikako analisi psikologikoak zituztenak, erabiltzen zituen. \"La route des Flandres\" (1960, \"Flandesko bidea\") lanean egile horrek eleberriaz zuen ikuspegia adierazten du. Claude Simonen beste zenbait obra: \"Histoire\" (1960, \"Historia\"); \"Le Palace\" (1962); \"La Bataille de Pharsale\" (1969, \"Farsaliako bataila\"); \"Le Corps conducteurs\" (1971, \"Gorputz eroaleak\"); \"Tryptique\" (1972, \"Triptikoa\")."}
{"id": "275196", "revid": "336", "url": "https://eu.wikipedia.org/wiki?curid=275196", "title": "Friedrich Spielhagen", "text": "Friedrich Spielhagen (Magdeburg, 1829ko otsailaren 24a - Berlin, 1911ko otsailaren 25a) alemaniar idazlea izan zen. Haren lehenengo liburuak \"Problematische Naturen\" (1861, \"Izaeraren arazoak\") arrakasta handia izan zuen; eleberri hartan erabili zituen baliabide nagusiak, misterioari eusteko trebetasuna, ohituren deskripzioa eta gizalegearen idealismoa, gerora argitaratu zituen obra guztien ezaugarri izan ziren. Spielhagenen eleberrien balio nagusia, hala ere, historikoa da bereziki, XIX. mende-bukaerako burgesia alemanaren bizitza maisutasunez islaturik agertzen baita haren liburuetan. Speilhagenen liburu nagusiak: \"Hammer und Amboss\" (1869, \"Mailua eta ingudea\"); \"Sturmflut\" (1877, \"Enbata\"); \"Beitr\u00e4ge zur Theorie und Technik des Romans\" (1883, \"Eleberriaren teknika eta teoria\"); eta \"Neue Beitr\u00e4ge zur Theorie und Technik der Epik und Dramatik\" (1898, \"Epopeiaren eta dramaren teoria eta teknika\"), besteak beste."}
{"id": "275197", "revid": "1545", "url": "https://eu.wikipedia.org/wiki?curid=275197", "title": "Rudolf Hess", "text": ""}
{"id": "275198", "revid": "56334", "url": "https://eu.wikipedia.org/wiki?curid=275198", "title": "Francisco S\u00e1nchez de las Brozas", "text": "Francisco S\u00e1nchez de las Brozas (Brozas, C\u00e1ceres, 1523 - Salamanca, 1601), izengoitiz El Brocense deitua, espainiar humanista izan zen.\nBizitza.\nSalamancan ikasi zuen, eta hiri hartako Unibertsitatean erretorika, greziera eta filosofia irakatsi zituen. Erasmoren jarraitzaile zen, eta Inkisizioaren aurrera eraman zuten ebanjelioaren gainean idatziriko iruzkin batzuengatik. Erretorikari buruzko liburu batzuk idatzi zituen: \"De arte dicendi\" (1556, \"Mintzoaren antzeaz\"); \"Organum dialecticum et rehetoricum (\"1579, \"Dialektika eta erretorika egiturez\"); eta hizkuntza klasikoak ikasteko gramatika-liburuak aurkeztu zituen: \"Gramaticae Graecae compendium\" (1581, \"Gramatika grekoaren laburpena\"); \"Arte de saber lat\u00edn\" (1595, \"Latina ikasteko bidea\"). Jakintza-lanak eta filosofia-lanak ere aurkeztu zituen. Horazioren eta Virgilioren lanak itzuli zituen gaztelaniara, eta Garcilaso poetaren lanen argitalpen kritiko bat prestatu zuen."}
{"id": "275199", "revid": "28807", "url": "https://eu.wikipedia.org/wiki?curid=275199", "title": "El Brocense", "text": ""}
{"id": "275200", "revid": "512", "url": "https://eu.wikipedia.org/wiki?curid=275200", "title": "Simon Stevin", "text": "Simon Stevin, Brujasko Simon ere deitua (Brujas, Flandria, gaur egun Belgika, 1548 - Haga, Herbehereak, 1620) flandriar fisikari eta matematikaria izan zen.\nBiografia.\nMaurizio Nassaukoaren zientzia-irakasle izan zen eta gero hark Holandako nasa, kai-hormen eta herri-lanen ingeniari izendatu zuen. Gorputzen oreka aztertu eta estatikaren printzipioak azaldu zituen; gorputzak plano makur baten gainean dituen oreka-baldintzak aztertu zituen bereziki. Halaber, indarren osaketaren arazoa argitu zuen. Hidrostatika-alorrean, hodi komunikatzaileetako oreka hidrostatikoa aztertu zuen, eta isurkari batek isurkaria gordeta dagoen ontziko paretetan eragiten duen presioa kalkulatu zuen.\nAljebraren eta aritmetikaren arteko bereizketa egin zuen, eta sistema metriko hamartarra oinarritzat hartuz pisuak, neurriak eta diruak bateratzea proposatu zuen. Aritmetikako liburu bat argitaratu zuen 1585ean, eta mekanikako hiru liburu, 1586an."}
{"id": "275201", "revid": "28807", "url": "https://eu.wikipedia.org/wiki?curid=275201", "title": "Brujasko Simon", "text": ""}
{"id": "275202", "revid": "36405", "url": "https://eu.wikipedia.org/wiki?curid=275202", "title": "Badengo Dukerri Handia", "text": "Baden Alemaniako hego-mendebaldeko antzinako estatua izan zen, Basilea eta Mannheim arteko ordokietatik Oihan Beltzaren mendebaldera eta Suabia nahiz Frankoniako eskualde batzuetara hedatzen zena. Hiriburua Karlsruhe zuen.\nHistoria.\nLehenbizi erromatarrek eta gero alemanek okupatu ondoren, Baden \"markgraf\" (alemanez, \u00abmarkako kondea\u00bb) edo margrave bihurtu zen 1100. urte aldera. Erreforma Protestantearen ondoren, katolikoen eta protestanteen arteko gorabehera ugari izan ondoan, \"Dukerri Handi\" egin zuten Baden 1806. urtean, eta 1815etik aurrera Germaniar Konfederazioaren partaide bihurtu zen. 1870ean Alemaniako Inperioaren parte egin zen, eta harrezkero, Alemaniaren historia modernoa bizi izan du, gainerako Alemaniako estatuekin batera. 1952an, Alemaniako Errepublika Federala osatu zenean, Baden eta W\u00fcrttemberg lurraldeak Baden-W\u00fcrttemberg izeneko \"Land\" berria osatzeko elkartu ziren."}
{"id": "275204", "revid": "65203", "url": "https://eu.wikipedia.org/wiki?curid=275204", "title": "Lee Iacocca", "text": "Lee Iacocca (Allentown, Pennsylvania, 1924ko urriaren 15a - Bel Air, Los Angeles, Kalifornia, 2019ko uztailaren 2a) estatubatuar enpresaburua izan zen.\nIngeniaritza industriala ikasi zuen Princetonen. 1946an, ingeniari gisa hasi zen lanean Ford Motor konpainian, eta, lan batzuetan eta besteetan aritu ondoren, 1960an enpresaren lehendakariorde eta zuzendari nagusi egin zuten. 1964an, \"Mustang\" modeloa kaleratu zuen, eta izugarrizko arrakasta izan zuen. 1970ean, Ford enpresaren lehendakari izendatu zuten. 1978an, kargutik kendu zuten, Henry Ford II.arekin zituen desadostasunen ondorioz. Orduan, Chrysler Corporationen lehendakari eta zuzendari exekutibo izendatu zuten. Enpresa oso egoera larrian zegoen, baina Iacoccak gobernuaren laguntza lortu zuen, eta aurrera atera zuen. 1984an diseinatu zuen monobolumena Estatu Batuetan inoiz gehien saldu den ibilgailua izan da."}
{"id": "275205", "revid": "512", "url": "https://eu.wikipedia.org/wiki?curid=275205", "title": "Megaerops wetmorei", "text": "Megaerops wetmorei Megaerops generoko animalia da. Chiropteraren barruko Pteropodidae familian sailkatuta dago."}
