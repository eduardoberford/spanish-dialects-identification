{"id": "276314", "revid": "46380", "url": "https://eu.wikipedia.org/wiki?curid=276314", "title": "Julien Green", "text": "Julien Green (Paris, 1900eko irailaren 6a - \"ib.\", 1998ko abuztuaren 13a) frantses idazlea izan zen.\nLehen Mundu Gerran parte hartu ondoren, Virginian jarri zen bizitzen. Familia protestantean hezi bazen ere, katoliko egin zen. Lehen eleberrietan giro itogarri kezkaz betea agertzen du; \"Mont-Cin\u00e8re\" (1926), \"Adrienne Mesurat\" (1927) eta \"L\u00e9viathan\" (1929) eleberriak dira giro horren erakusgarri. Ondoren, barne-bizitzaren azterketa hartu zuen oinarri \"Le visionnaire\" (1934), \"Minuit\" (1936), \"Moira\" (1950) eta \"Terre lontaine\" (1966) lanetan. Autobiografiarako joera ere azaldu izan zuen \"Partir avant le jour\" (1963), \"Mille Chemins ouverts\" (1964) eleberrietan, besteak beste. 1987an \"Les pays lointaines\" argitaratu zuen. Eguneroko bat ere idatzi zuen 1938-1955 urte bitartean."}
{"id": "276315", "revid": "56334", "url": "https://eu.wikipedia.org/wiki?curid=276315", "title": "Helmut Newton", "text": "Helmut Newton(Berlin, Alemania, 1920ko urriaren 31 - 2004ko urtarrilaren 23a) argazkilaria izan zen. Moda munduko argazkilaritza eta antzerkiko ikasketak egin zituen. Australian, Singapurren eta Parisen bizi izan zen. Modako aldizkari eta bezeroentzat lan egiten zuen, jende ospetsuen argazkiak egiten. Bere lana erakusketa eta argitalpen askotan izan da ikusgai: \"Jardin des Modes, Nova, Queen, Stern, Marie Claire, Elle, Playboy, Vogue\" eta \"Vanity Fair\" aldizkarietarako argazkiak egin zituen.\n1970eko hamarkadan, \"Vogue\" aldizkariaren Frantziako eta Italiako edizioetarako moda marrazki oso berritzaileak egin zituen, ukitu erotikoekin. Erich Salomon prentsa argazkilari alemanak eta Brassa\u00ef argazkilari frantsesak eragin handia izan zuten Newtonen lanetan."}
{"id": "276316", "revid": "1545", "url": "https://eu.wikipedia.org/wiki?curid=276316", "title": "Vicente Y\u00e1\u00f1ez Pinz\u00f3n", "text": "Vicente Y\u00e1\u00f1ez Pinz\u00f3n (Palos de la Frontera, c. 1460 - 1514) espainiar itsasgizona, Mart\u00ednen anaia. Anaia bezain trebea zen itsasoan eta, hura bezala, kortsario ibili zen gaztetan. Aurkitutako guztiaren bostena beretzat gorde zezakeelako agindua jaso ondoren, eta \"Ni\u00f1a\" itsasontziaren ardura zuela, Kolon eta anaiarekin batera itsasoratu zen. Geroago, beste bidaldi batean, Brasilgo itsasertzera heldu zen, eta Amazonas eta Orinoko ibaien bokaleak aurkitu zituen. Geografia aldetik oso bidaia interesgarria izan bazen ere, ez zuen uste bezainbat aberastasun aurkitu. Espainiara itzuli ondoren, hainbatetan itsasoratu zen, baina ez dago bidaia horiei buruzko datu askorik. 1514. urtean hil zen, ziur asko Sevillan."}
{"id": "276317", "revid": "336", "url": "https://eu.wikipedia.org/wiki?curid=276317", "title": "Ernst Toller", "text": "Ernst Toller (Samotschin, Posnania, 1893 abenduaren 1a - New York, 1939ko maiatzaren 22a) alemaniar idazlea eta politikaria izan zen. Poloniako familia judu bateko semea zen. Gaztetan Gerran parte hartzeko prest agertu bazen ere, Alderdi Sozialistan sartu eta Espartakisten Ligako kide egin zen ondoren. Atxilotu zuten, eta kartzelan emandako bost urteetan idatzi zituen bere dramak. 1933. urtean Estatu Batuetara erbesteratu zen, eta handik sei urtera bere buruaz beste egin zuen.\nObra nagusiak: \"Die Wandlung\" (1919, \"Metamorfosia\"), \"Masse-Mensch\" (1921, \"Masa-gizona\"), \"Die Maschinenst\u00fcrmer\" (1922, \"Makina suntsitzaileak\"), eta \"Hoppla, wir leben!\" (1927, \"Gora! Bizirik gaude!\"). 1934. urtean \"Eine Jugend in Deutshland\" (\"Gazte bat Alemanian\") lan autobiografikoa argitaratu zuen."}
{"id": "276318", "revid": "46380", "url": "https://eu.wikipedia.org/wiki?curid=276318", "title": "Maria Helena Vieira da Silva", "text": "Maria Helena Vieira da Silva (Lisboa, Portugal, 1908ko ekainaren 13a - Paris, Frantzia, 1992ko martxoaren 6a) margolaria izan zen.\nArkitektura-eskemetatik sortutako forma lineal abstraktuak dira bere obraren ezaugarri nagusia. Lisboan sortu zen, baina Frantzian bizi izan zen bere margolari-bizitzako parterik handienean, Bigarren Mundu Gerran Brasila erbesteratu zen aldia izan ezik. 1956an lortu zuen frantses herritartasuna. Eskultura ikasketak egin zituen Parisen, eta Fernand L\u00e9ger eta Stanley William Hayterren irakaspenen bidez iritsi zen pinturara. Apaindura sobera erabiltzeagatik kritikatua izan zen, bere lehen obretan hutsuneak garrantzi handia hartu zuen. Bere lanetan, lerro bertikal eta horizontalen bitartez irudizko hiri-paisaien sentipena sortzen da: \"Hiri urrezkoa\" (1956)."}
{"id": "276319", "revid": "98220", "url": "https://eu.wikipedia.org/wiki?curid=276319", "title": "Richard Benjamin", "text": "Richard Benjamin (1938ko maiatzaren 22a, New York) estatubatuar zinema zuzendari eta aktore bat da. Hasieran, antzerki-antzezle gisa hasi zen, New York Shakespeare eta Beverly Hillseko Canon Theatre antzokietan. Gero, telebistako eta, batez ere, zinemako antzezle gisa aritu zen. Arlo horretan, hauek dira Bejaminen lanik aipagarrienak: \"He and She\" telesaila (1967), Mike Nicholsen \"Catch 22\" filma (1970), \"Westworld\" (1973), Herbert Rossen \"The Sunshine Boys\" filma (1975), Howard Zieffen \"House calls\" filma (1978), \"Quark\" telesaila (1978), \"Packin\u00b4 It In\" (1983) eta \"The Pentagon Wars\" telesailak (1998). 1982az geroztik, film ugari zuzendu ditu, hala nola \"My Favorite Year\" (1982), \"The Money Pit\" (1986), \"My Stepmother Is an Alien\" (1988), \"Made in America\" (1993), \"Mrs. Winterbourne\" (1996), \"The Pentagon Wars\" (1998), \"The Goodbye Girl \" (2004), \"A Little Thing Called Murder \" (2006)."}
{"id": "276320", "revid": "105290", "url": "https://eu.wikipedia.org/wiki?curid=276320", "title": "Galbanoplastia", "text": "Galbanoplastia azal metalikoak beste metal baten geruza batez estaltzeko elektrolisi bidezko prozedura da. Azalari eransten zaion metal-geruza batzuetan lodiagoa izan daiteke eta besteetan meheagoa, zertarako nahi den. Metal-estalkia hartu behar duen azala pila voltaiko bateko katodo gisa jartzen da. Estalkia egiteko metala anodo gisa jartzen da, eta biak -anodoa eta katodoa- metal horren berorren gatz-disoluzio baten barnean jartzen dira. Elektrolisi-prozesua hasten denean, gatza deskonposatu egiten da, eta haren ioi metalikoak katodorantz jotzen dute eta haren gainean kokatzen; aldi berean, anodotik disoluziorantz askatzen da metala. Era horretara, metala anodotik askatu eta katodoaren gainean itsasten da. Azalak babesteko edo apaintzeko erabiltzen da, batez ere."}
{"id": "276321", "revid": "28807", "url": "https://eu.wikipedia.org/wiki?curid=276321", "title": "Galvanoplastia", "text": ""}
{"id": "276322", "revid": "336", "url": "https://eu.wikipedia.org/wiki?curid=276322", "title": "Luca Giordano", "text": "Luca Giordano, izengoitiz \"Fa Presto\" (Napoli, Espainiar Inperioa, 1634ko urriaren 18a - Napoli, 1705eko urtarrilaren 3a) italiar margolari bat izan zen.\nBiografia.\nXVI. mendeko maisuen obren kopiak egiten nabarmendu zen, lanak trebetasun handiz eta oso bizkor egiten zituelako. Riberaren eraginez, koadro ilunak eta trinkoak margotu zituen hasieran. 1650. urte inguruan Erromara joan zen, eta ondoren Florentzia eta Veneziara, eta estilo arinago eta argitsuago batera jo zuen; erlijio eta mitologiako lan ugari egin zituen, eta freskoak ere asko egin zituen (\"Medicitarren apoteosia\", Florentzian). Espainiara joan zen Filipe II.ak eskaturik (1692), eta Escorialen, Buen Retiron eta Toledoko katedralean apainketak egin zituen. Napolira itzuli eta \"Juditen historia\" margotu zuen (1702-1704)."}
{"id": "276323", "revid": "512", "url": "https://eu.wikipedia.org/wiki?curid=276323", "title": "Robert Helpmann", "text": "Robert Helpmann (Mount Gambier, Australia, 1909ko apirilaren 9a - Sydney, Australia, 1986ko irailaren 28a) australiar dantzari, aktorea eta koreografoa izan zen.\nBiografia.\n1933 eta 1950 bitartean Londresko Sadler's Wens Ballet-en parte hartu zuen, Margot Fonteyn dantzari ospetsuarekin batera. Garai hartan obra asko estreinatu zituen: \"Job\" (1933), \"Nocturne\" (1936) eta \"Sirenak\" (1946).\nKoreografo gisa sortu zituen obren artean aipagarriak dira, besteak beste, \"Hamlet\" (1942), \"Adam Zero\" (1946) eta \"Errauskine\" (1965).\n1963ko \"55 Days at Peking\" filman ere antzeztu zuen.\nFilmetarako koreografiak ere egin zituen: \"Zapatilla gorriak\", \"Hoffmanen ipuinak\". Rudolf Nureievekin batera \"On Kixote\" (1973) balletaren zinemarako bertsio bat prestatu zuen.\n1975-1976 denboraldian \"Australian Ballet\"en zuzendari izan zen. Askotan dantzatu du \"Royal Ballet\"en, artista gonbidatu gisa."}
{"id": "276325", "revid": "512", "url": "https://eu.wikipedia.org/wiki?curid=276325", "title": "Ignacio Iriarte", "text": "Ignacio Iriarte Zabala (Azkoitia, 1621 - Sevilla, 1685) gipuzkoar margolari barrokoa izan zen.\nBizitza eta lanak.\n22 urte zituela Sevillan jarri zen bizitzen, eta paisaiak margotzen nabarmendu zen berehala. Francisco Herrera Zaharraren ikaslea eta Bartolom\u00e9 Esteban Murillo margolari handiaren laguna izan zen. Iriarteren obrak euskal pinturaren harribitxitzat hartuak dira mundu guztian zehar. Bere margolanik gehienak partikularren eskuetan eta Prado, Louvre eta San Petersburgoko museoetan daude ikusgai.\nMargolan ezagunenak \"San Ignazio\"; \"San Frantzisko Paduakoa\"; \"Abrahamen sakrifizioa\" (San Telmo museoa, Donostia); \"Herri menditsu eta basotsua, aintzira baten ondoan\" (Prado, Madril); \"Paisaia: dorre bat harkaitz baten gainean eta aintzira bat\" (Prado, Madril); \"Paisaia: moztutako zuhaitz enborra erreka baten ondoan\" (Prado, Madril) eta \"Paisaia: hondakinak muino batean, ibai baten ertzean\" (Prado, Madril) dira."}
{"id": "276326", "revid": "63274", "url": "https://eu.wikipedia.org/wiki?curid=276326", "title": "Meleagro", "text": "Greziar mitologian, Meleagro Eneoren eta Altearen semea da, Kalidon lurraldeko basurde-ehiztarien buruzagia. Eneok uzta jaso, eta Artemisari izan ezik, gainerako jainko guztiei eskaintzak egin zizkien uztarengatik eskerrak emanez. Artemisak, hura ikusirik, basurde bat bidali zuen Kalidonera, hango larreak desegin zitzan. Meleagrok basurdea harrapatzeko ehiztari-talde bat bildu zuen, bere herriko ehiztariek eta Altearen anaiek osatua. Basurdea harrapatu zutenean, Meleagrok bere herriko ehiztarien artean zatikatu nahi izan zuen basurdea, eta amaren anaiak, haren herrikoak ez zirenez, hil egin zituen. Amak, ekintza haren ondorioz, Meleagro bizirik mantentzen zuen egur-zatia sutara bota zuen, eta egurra erre zenean, Meleagro hil egin zen."}
{"id": "276327", "revid": "512", "url": "https://eu.wikipedia.org/wiki?curid=276327", "title": "Txoka", "text": "Txoka Fringillidae familiako eta \"Carduelis\" generoko eta bere barnean dagoen \"Acanthis\" azpigeneroko zenbait txori txikiren izena da. 12 cm inguru luze izaten dira. Itxuraz txantxangorriaren antzekoak dira. Burua handi samarra dute, mokoa labur, sendoa eta isatsa bi puntakoa. Kolorez arreak izaten dira, baina urte-sasoiaren eta sexu-harremanetarako aldien arabera, buru-paparrak gorri edo gorrixkak eta sabelaldea zurixka edo arre zurixka izan dezakete.\nEuropan, Afrikako iparraldean eta Asiako mendebaldean eta ekialdean bizi dira. Haziak eta intsektuak jaten dituzte batez ere. Txoka espezie ezagunenak hauek dira: txoka arrunta (\"Acanthis \"edo \"Carduelis cannabina\"), txoka txikia (\"C.\" edo \"A. flammea\") eta txoka mokohoria (\"C.\" edo \"A. flavirostris\")."}
{"id": "276328", "revid": "512", "url": "https://eu.wikipedia.org/wiki?curid=276328", "title": "Pteropus molossinus", "text": "Pteropus molossinus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276329", "revid": "10891", "url": "https://eu.wikipedia.org/wiki?curid=276329", "title": "Philibert de l'Orme", "text": "Philibert de l'Orme ( ahoskatua; Lyon, - Paris, 1570eko urtarrilaren 8a) arkitekto frantsesa izan zen. Frantziako Errenazimentuko arkitekto nagusietako bat izan zen. Lyonen eta Erroman egin zituen ikasketak. Hornidura klasikoan erritmoaren zentzua sartu zuen. Katalina Medicik aginduta Tulleriasko jauregiaren egitasmoa egin zuen 1564. urtean. Arkitekto honen obrarik gehienak suntsitu egin dira. Zutik diraute Bullioud egoitzak (Lyon, 1536), 1547 eta 1555 bitartean Diana Poitierskoarentzat eraikitako Aneteko gazteluko zenbait atalek (kapera, ataria) eta Frantzisko I.aren hilobiak (Saint-Denis basilika). Arkitekturari buruzko hainbat lan idatzi zuen: \"Ondo eta merke eraikitzeko teknika berriak\" (1561), \"Lehen arkitektura liburukia\" (1567)."}
{"id": "276330", "revid": "90523", "url": "https://eu.wikipedia.org/wiki?curid=276330", "title": "Rainer Fetting", "text": "Rainer Fetting (Wilhelmshaven, Mendebaldeko Alemania, 1949ko abenduaren 31) margolari neoespresionista da. Berlingo Goi Mailako Arte Eskolan ikasi zuen, Hans Jaenischekin. 1977an, Berlingo Am Moritzplatz aretpa sortu zuen, eta han egin zuen bakarkako lehen erakusketa. Hurrengo urtean, Brooklyna joan zen Deutscher Akademischer Austauschdienst akademiaren beka batekin. New Yorken, 1982an egin zuen lehen erakusketa. Fettingek homosexuala dela aldarrikatzen du, eta lan askotan jarrera sexualetan agertzen du gizonaren irudia. Vel\u00e1zquez, Van Gogh, Gauguin, Delacroix eta Kirchner margolariak ditu gogoko, eta bere margolanetako batzuk haiei buruzko gogoeta modukoak dira. Alemaniako gaurko margolari ia guztiek bezala, oso margo-oihal handiak erabiltzen ditu."}
{"id": "276331", "revid": "1545", "url": "https://eu.wikipedia.org/wiki?curid=276331", "title": "Umberto Nobile", "text": "Umberto Nobile (Lauro, 1885eko urtarrilaren 21a - Erroma, 1978ko uztailaren 30a) italiar esploratzaile, hegazkin-gidari eta militarra izan zen. 1926an \"Norge\" izeneko zepelinean Iparburuaren gainean hegan ibili zen lehenengo espedizioko kide izan zen, Amundsenekin eta Ellsworthekin batera. 1928an Iparburura abiatu zen berriro ere \"Italia\" zepelinean, baina Svalbard uhartean erori, eta Sobietar Batasuneko itsasontzi batek salbatu zuen. 1930ean zepelina galdu izanaren erantzukizuna egotzi zioten, eta armada uztera behartu zuten. 1932tik 1936ra Sobietar Batasunean lan egin zuen aeronautikan aditu gisa. Gero Estatu Batuetan egon zen aldi batez; Italiara itzuli zen, eta 1947an legebiltzarkide hautatu zuten. \"Posso dire la verit\u00e0\" (\"Egia esan dezaket\") liburua idatzi zuen."}
{"id": "276332", "revid": "512", "url": "https://eu.wikipedia.org/wiki?curid=276332", "title": "\u00c9rik Orsenna", "text": "\u00c9rik Orsenna, jaiotza-izenaz \u00c9rik Arnoult (Paris, Frantzia, 1947ko martxoaren 22a -), frantses idazlea da, Frantses Akademiako kidea 1998tik\nBiografia.\nEkonomia ikasi zuen. Parisko Ikasketa Politikoetako Institutuko konferentzia-maisu izan zen (1975-1981). Aldi batez, Lankidetzako ministroaren aholkulari teknikoa izan zen, eta Errepublikako lehendakaritzako kultura-aholkularia gero (1983-1985). 1995ean, Paisaiaren Eskola Nazionaleko lehendakari izendatu zuten.\nArgitaldaria izan zen Ramsay argitaletxean (1977-1981) lehenengo, eta Fayard argitaletxean gero. Idazle gisa, Goncourt saria irabazi zuen 1988an. Idatzi dituen eleberrien artean, hauek dira aipagarrienak: \"Loyola's blues\" (1973) \"Une com\u00e9die fran\u00e7aise\" (1980), \"L'Exposition colonial\" (1988), Goncourt Saria \"Grand amour\" (1993), \"Longtemps\" (1998), \"La Grammaire est une chanson douce\" (2001), \"Madame B\u00e2\" (2003) \"Les Chevaliers du Subjonctif\" (2003), \"Derni\u00e8res nouvelles des oiseaux\" (2005) \"Voyage aux pays du coton. Petit pr\u00e9cis de mondialisation,\" (2006), \"La R\u00e9volte des accents\" (2007), \"La Chanson de Charles Quint\" (2008), \"Et si on dansait?\" (2009), \"L'Entreprise des Indes\" (2009), \"Princesse Histamine\" (2010) \"Mali, \u00f4 Mali\" (2014) \"L'origine des nos amours\" (2016)"}
{"id": "276333", "revid": "28807", "url": "https://eu.wikipedia.org/wiki?curid=276333", "title": "Erik Orsenna", "text": ""}
{"id": "276334", "revid": "56334", "url": "https://eu.wikipedia.org/wiki?curid=276334", "title": "Jos\u00e9 Justo Salcedo", "text": "Jos\u00e9 Justo Salcedo Arauko (Portugalete, Bizkaia, 1753ko abuztuaren 8a - San Fernando, C\u00e1diz, 1825eko azaroaren 8a) bizkaitar itsasgizona izan zen.\nBiografia.\nIngelesen aurkako itsas guduetan nabarmendu zen (Mantxako itsasartean, 1799 eta 1781 artean). Ontziteria ingelesak C\u00e1diz setiatu zuenean (1798) ihes egitea lortu zuen, eta Amerikara joan zen dirua biltzera ingelesei aurre egiteko. Ingalaterraren aurkako gerra berriro ere hasi zenean, Cartagenako itsas ontzidiko komandante eta teniente nagusi izendatu zuten (1806). Gerra amaitutakoan Frantziara erbesteratu behar izan zuen, frantsesen aldekoa baitzen. 1819. urtean itzuli zen Espainiara, Palmar del Puerton militarrak matxinatu ziren unean, hain zuzen. Atxilotu eta Sevillako Torre del Orora bidali zuten Fernando VII.aren gobernuak aginduta."}
{"id": "276335", "revid": "1982", "url": "https://eu.wikipedia.org/wiki?curid=276335", "title": "Jos\u00e9 Justo Salcedo y Arauco", "text": ""}
{"id": "276337", "revid": "512", "url": "https://eu.wikipedia.org/wiki?curid=276337", "title": "Lajos Zilahy", "text": "Lajos Zilahy (Nagyszalonta, Austria-Hungariako Inperioa, 1891ko martxoaren 27a - Novi Sad, Jugoslavia, 1974ko abenduaren 1a) hungariar idazlea izan zen.\nBizitza eta lanak.\nBudapesten Zuzenbide ikasketak egin eta gero prentsan idazten hasi zen, eta aldi berean eleberriak sortzen hasi zen. Mundu Gerra bien artean idatzitako eleberri batzuk best-seller izan ziren mundu guztian. Eleberri horietan burgesiaren eta aristokraziaren kezkak agerian jartzen zituen, ironia arinez. 1947an Estatu Batuetara alde egin zuen, eta zenbait antzerki bertan antzeztarazi zituen. Halaber, Zilahyren obra batzuk zinemara aldatu ziren.\nEleberri nagusietariko batzuk \"A K\u00e9t Fogoly\" (1931, \u00abBi preso\u00bb), \"A D\u00fch\u00f6dt Angyal\" (1953, \u00abAingerua haserre\u00bb), \"A Fegyverek Visszan\u00e9znek\" (1936, \u00abArmak atzera begira\u00bb) eta \"A Sz\u00f6kev\u00e9ny\" (1930, \u00abDesertorea\u00bb) dira."}
{"id": "276338", "revid": "336", "url": "https://eu.wikipedia.org/wiki?curid=276338", "title": "Gian Domenico Cassini", "text": ""}
{"id": "276339", "revid": "69477", "url": "https://eu.wikipedia.org/wiki?curid=276339", "title": "Giovanni Cassini", "text": ""}
{"id": "276340", "revid": "336", "url": "https://eu.wikipedia.org/wiki?curid=276340", "title": "Ens\u00e9runeko oppiduma", "text": "Ens\u00e9rune 1915. urtean aurkitu zen Frantzia hegoaldeko aztarnategia da, Languedoc Beherean (Aude, Languedoc-Roussillon). harresidun bat da. Hilerrian (K.a. IV-III. m) zeramika grekoaren eta iberiarraren estiloko ontziak eta tresnak agertu dira. Ens\u00e9runen bizi zen herria mediterranearra zen, Kataluniako itsasertzean bizi zenaren antzekoa, eta K.a. VI. mendetik aurrera harremanak izan zituen Greziako kulturarekin. K. a III. mendetik aurrera zeltekiko harremanak estutu zituzten eta K.a. II. mendean galiarren eragin esparruan bizi izan ziren. Zinbriarrek K.a. I. mendean herria suntsitu zuten; bertan ez da erromatarren garaiko aztarnarik aurkitu. Ens\u00e9runekoa Frantziako arkeologia aztarnategi nagusietakoa da."}
{"id": "276341", "revid": "96586", "url": "https://eu.wikipedia.org/wiki?curid=276341", "title": "David Ervine", "text": "David Ervine (Belfast, Ipar Irlanda, 1953ko uztailaren 21a - 2007ko urtarrilaren 8a) Ipar Irlandako politikaria izan zen.\nBiografia.\nUlsterreko Alderdi Unionista Progresistako kide zen. Bizitza politikoan langile errepublikanoen alde lanean hasi aurretik, hamaika urteko kartzela-zigorra ezarri zioten. Hala ere, barkamena lortuta, ez zuen zigorra erabat bete. Denboraldi horren ondoren, Alderdi Unionista Progresistako kide egin zen, eta laguntzaile aritu zen 1994ko su-etenerako negoziazioetan.\n1996ko hauteskundeetan, legebiltzarreko ordezkari hautatu zuten. Handik urtebetera, Ekialdeko Belfasteko zinegotzi kargua hartu zuen. 1990eko hamarraldiaren erdialdetik aurrera, Ipar Irlandako alderdien arteko bileretan parte hartu zuen Ervinek, arazo politikoari irtenbide baketsua aurkitzeko asmoz."}
{"id": "276342", "revid": "77706", "url": "https://eu.wikipedia.org/wiki?curid=276342", "title": "Helsingborg", "text": "Helsingborg ( ahoskatua) Suedia hegoaldeko hiria eta itsas portua, Helsingborg udalerriaren egoitza. 2010ko erroldaren arabera 97.122 biztanle ditu eta Eskaniako konderriko bigarren hiri handiena da Malm\u00f6ren atzetik.\nGeografia.\nLurmutur estu batean dago (5\u00a0km), Danimarkako Helsing\u00f8r hiriaren aurrez aurre. Leku egokiena eta bide laburrena izan da Suediatik Europako kontinentera igarotzeko harik eta \u00d8resund zubiak Malm\u00f6 eta Kopenhage lotu zituen arte.\nHistoria.\nSuediako hiri zaharrenetako bat da 1085eko maiatzaren 21ean sortu baitzen. \u00d8resund itsasartearen tokirik estuenean egonik Danimarkarentzako oso hiri garrantzitsua izan zen, ertz biak kontrolatzen baitzituen. 1429n Erik Pomeraniakoak \"\u00d8resundstolden\" ezarri zuen, bertatik pasatzen ziren itsasontzi guztiek ordaindu beharreko zerga. Danimarkako koroarentzako diru iturri garrantzitsuenetakoa izan zen. Helsing\u00f8r aberastu zen aurrena baina Helsingborgek ere eragina nabaritu zuen.\n1658an Roskildeko Ituna izan zen eta Danimarkak Suediaren eskutan utzi behar izan zuen Eskania guztia eta berarekin Helsingborg hiria ere bai. Hurrengo mendeetan herrialde bien arteko istiluek hirian ere isla izan zuten eta sarritan izan zen erasotua. 1710an esate baterako 14.000 gizonetako daniar ejerzitoak eraso latza egin zuen eta Helsingborg oso kaltetua gelditu zen. 1857an Suediara igarotzeko zerga-ordainketa kendu zenez geroztik hasi zen hiriaren garai oparoena eta 4.000 biztanle izatetik 1890an 20.000 biztanle izatera pasa zen. XIX mendearen bukaeran industrializazioa iritsi zen eta hiriak hazten jarraitu zuen. 1930an 56.000 biztanle zituen.\nEkonomia.\nEskulana, ontziolak eta itsasontzien garraioa dira hiriaren diru-iturri nagusiak.\nRaml\u00f6sako ura botilaratzen duen enpresa ere badago, urtero 80.000.000 litro ur ekoizpenarekin."}
{"id": "276343", "revid": "1545", "url": "https://eu.wikipedia.org/wiki?curid=276343", "title": "Hernia", "text": "Hernia irekigune batetik organo bat edo ehun zati bat ateratzean sortzen den gaixotasuna da. Organoa edo ehuna gorputzetik kanpora atera edo gune batetik bestera igarotzen denean sortzen da. Hernia jaiotzatikoa izan daiteke, baina ahulezia denean, indar handia egitean eta antzeko egoeratan sortzen da gehienetan. Ebakuntza bidez senda daitezke hernia gehienak.\nHernia motak.\nHiru eratako herniak bereizten dira:"}
{"id": "276345", "revid": "512", "url": "https://eu.wikipedia.org/wiki?curid=276345", "title": "Ram\u00f3n Otero Pedrayo", "text": "Ram\u00f3n Otero Pedrayo (Ourense, 1888ko martxoaren 5a - 1976ko apirilaren 10a) galiziar idazle eta politikaria izan zen. Geografiako katedraduna izan zen Santiago de Compostelako Unibertsitatean. Galiziako kulturaren pizkundea sustatu zuen; \"N\u00f3s\" aldizkariko kidea izan zen, eta Partido Galeguistako diputatua. Galegoz eta gaztelaniaz idatzi zuen; eleberria, ipuina, antzerkia eta saiakera landu zituen. Oteroren idazkera barrokoa da, landua oso, kultura-aipamen asko dituena eta Galiziako tradizioarekin bat egiten duena. Idazlan nagusiak: \"Os cami\u00f1os da vida\" (1928, \"Bizitzako bideak\"), hainbaten iritziz galegozko eleberririk onena; \"Arredor de s\u00ed\" (1930, \"Norberaren inguruan\"), autobiografia eta bere belaunaldiaren erretratua. Geografia eta historia ere landu zituen."}
{"id": "276346", "revid": "98220", "url": "https://eu.wikipedia.org/wiki?curid=276346", "title": "Paiute", "text": "Paiuteak Ipar Amerikako izen bereko bi herri indiarrak dira.\nPaiute herriak xoxon herriaren familiakoak dira. Uto-azteka familiako hizkuntza bat erabiltzen dute eta XIX. mendera arte egungo Estatu Batuetako hego-mendebalean bizi ziren. Hegoaldeko paiuteak Utah, Arizona, Nevada eta Kalifornia arteko lurretan bizi ziren eta erreserbetan itxi zituzten XIX. mendean Estatu Batuetako agintariek, kolonizatzaile zuriekiko liskarrik gabe ia. Iparraldeko paiuteak Nevada, Oregon eta Kaliforniako estatuen artean bizi ziren aldera zabaldu ziren. 1840tik aurrera, kolonizatzaile eta meatzari zurien aurkako borrokan jardun zuten eta guztiz menderatu zituzten 1874an.\n4.000 paiute inguru dira gaur egun."}
{"id": "276347", "revid": "512", "url": "https://eu.wikipedia.org/wiki?curid=276347", "title": "Pteropus neohibernicus", "text": "Pteropus neohibernicus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276348", "revid": "28807", "url": "https://eu.wikipedia.org/wiki?curid=276348", "title": "Piute", "text": ""}
{"id": "276349", "revid": "28807", "url": "https://eu.wikipedia.org/wiki?curid=276349", "title": "Paiuteak", "text": ""}
{"id": "276350", "revid": "46380", "url": "https://eu.wikipedia.org/wiki?curid=276350", "title": "Georges Rodenbach", "text": "Georges Raymond Constantin Rodenbach (Tournai, Belgika, 1855eko uztailaren 16a - Paris, Frantzia, 1898ko abenduaren 25a) belgikar poeta izan zen, frantsesez idatzi zuena.\nBiografia.\n\"La Jeune Belgique\" aldizkarian idatzi zuen gaztetandik. Zuzenbide ikasketak albo batera utzi, eta literatura idazten hasi zen. Parisen jarri zen bizitzen gero, eta poema-liburu hauek argitaratu zituen: \"Le foyer et les champs\" (1877, \"Sutondoa eta zelaiak\"), \"Les tristesses\" (1879, \"Tristeziak\"), \"La mer \u00e9l\u00e9gante\" (1881, \"Itsaso dotorea\"), \"L\u00b4hiver mondain\" (1884, \"Munduko negua\"), \"La jeunesse blanche\" (1886, \"Gazteria zuria\"), \"La r\u00e8gne du silence\" (1891, \"Isiltasunaren erresuma\") eta \"Le miroir du ciel natal\" (1898, \"Jaiotzako zeruko ispilua\").\nRodenbachenak dira, halaber, \"Bruges-la-Morte\" (1892, \"Brujas hila\") eta \"La cerillonneur\" (1897, \"Kanpaijolea\") eleberriak."}
{"id": "276351", "revid": "28807", "url": "https://eu.wikipedia.org/wiki?curid=276351", "title": "Georges Raymond Constantin Rodenbach", "text": ""}
{"id": "276352", "revid": "512", "url": "https://eu.wikipedia.org/wiki?curid=276352", "title": "Jacques Roumain", "text": "Jacques Roumain (Port-au-Prince, Haiti, 1907ko ekainaren 4a - Haiti, 1944ko abuztuaren 18a) Haitiko saiakeragilea, poeta eta kontakizun-idazlea izan zen.\nEuropan izan ondoren \"Revue indig\u00e8ne\" aldizkaria (1927) eta Haitiko Alderdi Komunista (1934) sortu zituen. Horren ondorioz atxilotu zuten, eta erbestean izan ondoren 1941ean itzuli zen Haitira. Etnologia Bulego bat antolatu zuen bere jaioterrian, eta Mexikon izan zen diplomazia-lanetan. Surrealismoaren ildotik afrikanismoa aldarrikatzen zuen bere lehen ipuinetan, saiakeretan eta kontakizun-liburuetan; geroago, ordea, langileentzako literatura egin zuen. Obra nagusiak: \"La proie de l\u00b4ombre\" (1930, \"Itzalaren gatibua\"), \"Bois d\u00b4\u00e9b\u00e8ne\" (1936, \"Ebano-zura\") eta \"Les gouverneurs de la ros\u00e9e \"(1944, \"Ihintzeko gobernariak\")."}
{"id": "276353", "revid": "336", "url": "https://eu.wikipedia.org/wiki?curid=276353", "title": "Taiping matxinada", "text": "Taiping () Txinan 1851tik 1864ra bitarteko urteetan izan zen erlijio eta politika mugimendua izan zen, gainbehera zihoan herrialdea salbatzearren Qing dinastiaren aurka matxinatzera deitu zuen Hong Xiuquanek gidatu zuena. Bere burua Jesukristoren anaia txikitzat zuen Hong Xiuquanek. Matxinadak inoiz izan den gerra zibil odoltsuena ekarri zuen: 20 milioi hildako. Hong Xiuquanen gudarosteak Yangzi ibaiaren behe-aldeko arroa hartu eta Nankinen hiriburua ezarri zuen. 1864an Txinako enperadorearen gudarosteak, europarren laguntzarekin, Nankinen sartu eta matxinatuak menderatu zituen. Handik aurrera, Qing dinastia sartaldeko estatu indartsuen mendean geratu zen, guztiz ahulduta."}
{"id": "276354", "revid": "58701", "url": "https://eu.wikipedia.org/wiki?curid=276354", "title": "Pierre Waldeck-Rousseau", "text": "Pierre-Marie-Ren\u00e9 Waldeck-Rousseau (Nantes, Frantzia, 1846ko abenduaren 2a - Paris, Frantzia, 1904ko abuztuaren 10a) politikaria izan zen. Abokatua zen lanbidez. 1879tik aurrera Frantziako Alderdi Errepublikanoko diputatu izan zen. Gambettaren agintaldian Frantziako Barne Arazoetako ministro izan zen (1881), eta kargu bera izan zuen Ferryren gobernuan (1883-1885). 1899an gobernuburu hautatu zuten, eta gobernu errepublikazale anitza eratu zuen.\nWaldeck-Rousseauren agintaldian, Dreyfus afera berriz aztertu ondoren, Dreyfus aske uztea erabaki zen, eta besteren artean, amnistia orokorra eman zuen eta elkarteak arautzen zituen lege bat jarri zuen indarrean, sindikatuen sorrera eta erlijio-elkarteen antolakuntza bideratu zuena. 1902an berriro hautatu zuten gobernuburu, baina eritasun larri bat zela eta kargua utzi behar izan zuen berehala."}
{"id": "276356", "revid": "56334", "url": "https://eu.wikipedia.org/wiki?curid=276356", "title": "John Archibald Wheeler", "text": "John Archibald Wheeler (Jacksonville, Florida, AEB, 1911ko uztailaren 9a - Hightstown, New Jersey, AEB, 2008ko apirilaren 13a) estatubatuar fisikaria izan zen. Espazio-denboraren fisikari, grabitate uhinei, zulo beltzei eta kuantuari buruzko teoria aitzindariak proposatzeagatik ezaguna da.\nBiografia.\nJohns Hopkins Unibertsitatean egin zituen ikasketak, eta denboraldi batez eskolak ematen ibili ondoren, Princeton Unibertsitatean hasi zen lanean, 1938an. 1950 ondoko urtean Mattherhorn (H bonba) proiektuan lan egin zuen.\nLan nagusiak: \"Spacetime Physics\" (1966, \"Espazio-denboraren fisika\"), \"Einstein's Vision\" (1968, \"Einsteinen ikuspenak\"), \"Frontiers of Time\" (1979, \"Denboraren mugak\"), \"A Journey into Gravity and Spacetime\" (1990, \"Txangoa grabitatean eta espazio-denboran zehar\"), \"At Home in the Universe\" (1993, \"Etxe bat Unibertsoan\")."}
{"id": "276357", "revid": "58701", "url": "https://eu.wikipedia.org/wiki?curid=276357", "title": "Dirk van Baburen", "text": "Dirk van Baburen (Utrecht, Herbehereak, 1595 inguruan - 1624ko otsailaren 21a) margolaria izan zen. Caravaggioren jarraitzaile nagusietakoa izan zen Herbehereetan. Paulus Moreelse izan zuen irakasle Utrechten, eta David Haenekin ibili zen Italian zehar. Erroman sendotu zuen bere estiloa, Caravaggioren lanak eta bereziki Caravaggioren erretratuetako pertsonaiak oinarri zituela. Italian zela erlijio-gaiak irudikatu zituen batez ere, eta Utrechten aldiz, gai profanoak landu zituen. XVII. mendeko erlijio-lan nagusietakoa irudikatu zuen San Pietro in Montorioko kapera batean David Haenekin batera egindako zenbait lanen artean: \"Kristo Hilobi Santuan\". Bere beste zenbait lan aipagarri: \"Musikari gaztea\", \"Tito\", \"Kristo Gurutzearekin\", \"Kontzertua\", eta abar."}
{"id": "276358", "revid": "336", "url": "https://eu.wikipedia.org/wiki?curid=276358", "title": "Thomas Chatterton", "text": "Thomas Chatterton (Bristol, 1752ko azaroaren 20a - Londres, 1770ko abuztuaren 24a) ingeles poeta izan zen. Haurtzaroko ametsek eta Bristolgo katedralaren xarma ezkutuak, XIV. mendeko idazle bat asmatzera, Thomas Rowley, eta, haren izenean, kutsu zaharreko poemak idaztera bultzatu zuten (\"Thomas Rowleyren poemak\", 1777an argitara emanak). Poeta zahar asmatuaren iruzur hori ez zen 1875era arte argituko. 1770. urtean, Londresa joan zen idaztetik bizitzeko asmoz, baina inolako laguntzarik ez baitzuen jaso, bere buruaz beste egin zuen, hemezortzi urte zituela, artsenikoa hartuz. Poeta madarikatuen sinboloa izan zen erromantizismoaren garaian (Vigny, \"Chatterton\"). Poema batzuk oso ospetsu bihurtu ziren (\"Karitatearen Balada\", Samariar Onaren parabolaren moldapena)."}
{"id": "276359", "revid": "336", "url": "https://eu.wikipedia.org/wiki?curid=276359", "title": "John Cockcroft", "text": "John Douglas Cockcroft (Todmorden, Ingalaterra, 1897ko maiatzaren 27 - Cambridge, Ingalaterra, 1967ko irailaren 18a) fisikaria izan zen.\n1932. urtean Cockcroftek eta Waltonek lastertasun handiko protoiz bonbardatu zuten litioaren atomo nukleo bat, eta erreakzio haren ondorioz helioaren atomo nukleo bat lortu zuten. Bigarren Mundu Gerran (1939-1945), Cockcroftek ikerketa atomikorako laborategi bat zabaldu zuen Kanadan, Montrealdik hurbil. Gerraren ondoren British Atomic Energy Research Establishmenteko zuzendari izan zen, eta 1959. urtean Cambridgeko Unibertsitateko Churchill Collegeko buru izendatu zuten. 1951. urtean Fisikako Nobel saria irabazi zuen, Ernest T.S. Walton lankidearekin batera, atomoen nukleoa artifizialki azeleratutako partikulen bidez desintegratzeko egindako lanengatik.\nLehenengo urteak.\nIngalaterran jaio zen, 1897ko Maiatzaren 27ean. Todmorden hirian, Yorkshireko West Riding. Jonny W ezizenaz ezagutzen zen. bost anaien nagusiena izan zen. Bere anaiak Eric, Phillip, Keith eta Lionel ziren. 1901tik 1908ra bitartean, Walsden gherrian zegoen Church of Engand School-eko eskolan ikasi zuen. Todmorden eskolan eman zituen hurrengo bi urteak eta 1909tik 1914ra Tormordenko bigarren eskuntzako institutoan. Futbol eta kriket egin zuen bertan. Manchestergo Victory Unbertsitatean,matematika ikasi zuen gero. Unibertsitateko lehen urtea 1915ko Ekainean bukatu zuen eta lehenengo muundu gerra zela eta Officers Training Corps-en eman zuen izena, baina ez zen bere metsa ofiziala izatea."}
{"id": "276361", "revid": "2048", "url": "https://eu.wikipedia.org/wiki?curid=276361", "title": "Mart\u00edn de los Heros", "text": "Mart\u00edn de los Heros (Balmaseda, 1783ko azaroaren 8a - Madril, 1859ko martxoaren 14a) bizkaitar militar, idazle eta politikari liberala izan zen. 1835-1836 bitartean Espainiako Gobernazio ministroa izan zen.\nBiografia.\nEspainiako liberalen matxinadan parte hartu zuen, 1820. urtean, teniente-koronel zela.\n1823an absolutismoa berriro ezarri zenean, erbestera jo zuen. 1834. urtean Espainiara itzuli zen eta Madrilgo Gorteetako prokuradore hautatu zuten Bizkaiko Jaurerrian.\n1835ean Gobernazio ministro izendatu zuten. 1840. urtean Liburutegi Nazionaleko zuzendari kargua eman zioten.\nIdazlanak.\nHistoriako gaiak landu zituen bere idatzietan: \"Historia de Balmaseda \"(1926, \"Balmasedako Historia\"), \"Historia del Conde Pedro Navarro\" (1854, \"Pedro Navarro kondearen historia\") eta \"Diccionario de hombres ilustres de las Encartaciones\" (\"Enkarterriko gizon handien hiztegia\")."}
{"id": "276363", "revid": "28807", "url": "https://eu.wikipedia.org/wiki?curid=276363", "title": "Martin de los Heros", "text": ""}
{"id": "276364", "revid": "512", "url": "https://eu.wikipedia.org/wiki?curid=276364", "title": "Pteropus niger", "text": "Pteropus niger Pteropus generoko animalia da. Chiropteraren barruko Pteropodidae familian sailkatuta dago."}
{"id": "276365", "revid": "105290", "url": "https://eu.wikipedia.org/wiki?curid=276365", "title": "Juan Fern\u00e1ndez uhartedia", "text": "Juan Fern\u00e1ndez uhartedia edo artxipelagoa Txileko uhartedia da, Ozeano Barearen hegoaldean dagoena, Valparaisoko itsasertzetik 650 km-ra. 633 biztanle ditu (2002).\nRobinson Crusoe izeneko herrian bizi dira gehienak, Cumberland badiaren ertzean.\nHiru uharte bereizten dira: M\u00e1s a Tierra edo Robinson Crusoe uhartea (93 km2), M\u00e1s a Fuera edo Alejandro Selkirk uhartea (88 km2) eta Santa Clara uharte txikia, M\u00e1s a Tierra uhartearen hego-mendebalean.\nSumendi-uharteak dira.\nEkonomia.\nOtarrain-arrantza da nagusi.\nHistoria.\n1563an aurkitu zituen uharteak Juan Fern\u00e1ndez itsasgizon espainiarrak. Han bizi izan zen urte batzuez Alexander Selkirk itsasgizon eskoziarra; marinel horrek kontatutakoetan oinarritu zen Daniel Defoe idazlea bere \"Robinson Crusoe\" ospetsua idazteko."}
{"id": "276367", "revid": "65203", "url": "https://eu.wikipedia.org/wiki?curid=276367", "title": "Macchiaioli", "text": "Macchiaioli inpresionismoaren aitzindari nagusitzat hartu ohi den italiar margolari-taldebat da. \"Macchiaioli\" taldea osatzen zuten margolariak Florentzian, 1855etik 1867ra bitarteko urteetan, bildu ohi ziren. Garai hartako akademia-ereduen kontra jardun zuten, eta ordura artekoa baino estilo biziago bat proposatu zuten, kolorezko orbanak (\"macchie\") erabiliz errealitatearen inpresioa agerrarazteko. Corot margolari frantsesaren eta Barbizongo eskolaren eragina nabaria da taldeko margolariengan, baina horiek ikuspegiak ezezik, erretratuak eta historiako gertaerak ere margotu zituzten. Talde horretako margolarien artean, aipatzekoak dira Cristiano Banti, Giovanni Boldini, Giovanni Fattori, Telemaco Signorini, Silvestro Lega, Raffaello Sernesi, Giuseppe Abbati, Odoardo Borrani, Vincenzo Cabianca, Adriano Cecioni, Vito D'Ancona, Serafino De Tivoli eta abar."}
{"id": "276368", "revid": "336", "url": "https://eu.wikipedia.org/wiki?curid=276368", "title": "Henry Moseley", "text": "Henry Gwyn Jeffreys Moseley (Weymouth, Dorset, Erresuma Batua, 1887ko azaroaren 23a - Gallipoli, Otomandar Inperioa, 1915eko abuztuaren 10a) britainiar fisikari eta kimikaria izan zen. Zientziari eginiko aportazio nagusia Moseleyren legea izan zen: kimikan, atomo baten zenbakiaren (Z) eta irradatzen dituen X izpien uhin-luzeraren artean dagoen erlazioa zehazten duen legea.\nRutherford eta Antonius van den Broekek zehatz-mehatz definitutako Bohrren eredu atomikoari ezinbesteko laguntza eman zion, nukleo atomikoek zenbaki atomikoaren berdinak diren karga positibok dituztela esanez.\n50 elementu baino gehiagoren X izpien espektroak ikertu zituen eta, 1912an, zenbaki atomikoen legea aurkitu zuen, izpi katodikoez bonbardatutako elementu batek ekoizten dituen X izpien frekuentziaren erroa elementu horren zenbaki atomikoarekin proportzionala da.\nBiografia.\nHenry Gwyn Jeffreys Moseley Weymouthen jaio zen, Dorseten, Erresuma Batuan, 1887ko azaroaren 23an.\nAita naturalista izan zuen, Anatomia irakaslea Oxforden eta Challenger Expedition-eko kide.\nEton Collegen egin zituen lehen ikasketak eta, 1906an, Oxford Unibertsitateko Trinity Collegen sartu zen. 1910ean, Manchester Universityra joan zen Ernest Rutherfordekin lan egitera.\nAtomoen egitura aztertu zuen, eta 1913an gai kimiko baten X izpien espektroaren eta atomo-zenbakiaren artean harreman zuzen bat aurkitu zuen, analisi kimikorako prozedura berri bat ezarriz. Bere aurkikuntzei esker elementu kimikoen atomo-zenbakiak zehatzago ezagutu ziren, eta zehatzago kokatu ahal izan ziren gai kimikoen sailkapenean.\nHenry Moseleyk taula periodikoko elementu bakoitzari zenbaki atomiko bat esleitu zionean, hutsuneak non zeuden zehazki jakin ahal izan zuen. 1913-1914. urteak ziren artean eta Moseleyk argi ikusi zuen lantanidoak 14 bakarrik izan zitezkeela (zeriotik hasi eta luteziorainokoak) eta 61 zenbaki atomikoduna zela artean aurkitzeko zegoen bakarra. Hala ere, ez zen 1947ra arte isolatu. Prometio izena eman zitzaion.\n1914an, Manchester utzi eta Oxfordera itzuli zen, ikerketan murgiltzeko xedean, baina I. Mundu Gerra hasi zen eta horrek beste bide batera eraman zuen. Royal Engineers dibisioan alistatu zen eta Gallipolira destinatu zuten. 1915eko abuztuaren 10ean, Gallipoliko guduan, frankotiratzaile baten balan eman zion buruan telegrafiatzen saiatzen ari zen bitartean. Horrela bukatu zen Moseleyren bizia, 27 urte besterik ez zituenean.\nHistorialari askoren baitan, Moseley Nobel Saria irabazi ahal izateko lanak eginak zituen, baina bizirik dauden ikertzaileentzako bakarrik da sari hori. Orduz gero, Erresuma Batuko gobernuak II. Mundu Gerran eta gaur arte, behintzat, ez die garrantzi handiko zientzialariei gerra garaian armadan alistatzen uzten.\nMoseleyren legea: kimikan, atomo baten zenbakiaren (Z) eta irradatzen dituen X izpien uhin-luzeraren artean dagoen erlazioa zehazten duen legea.\nGerra eta heriotza.\n1914. urtean Manchesterretik joan zen, Oxfordera itzultzeko bere ikerketarekin aurrera jarraitzeko asmoarekin. Baina Lehen Mundu Gerrak bere planak aldatu zituen. Ejertzitu britaniarren Royal Eingeneers-en dibisioan egon zen 1914. urtean bere postua alde batera utziz gerrara joateko. Galipoliko gudura joan zen, Turkian komunikazioko tekniko ofizial gisa lan egitera. Apirilean joan zen eta abuztuan hil zuen frankotiratzaile batek.\n27 urterekin hil zen, eta hainbat zientzialarien usteetan, ekarpen handiak egin zitzazken estruktura atomikoaren jakintzan.\nIsaac Asimov idazlea eta biokomika irakaslearen ustetan, Moseleyek aukera handiak zituen 1916. urteko Fisikako Nobel Saria irabazteko.\nIkerketak eta lanak.\nMoseley-ek bere denbora, X izpien ikerketan erabili zuen, aurretik William Henry Bragg eta Max Von Lau-en ikerketetan oinarrituz. Zientzialari hauek, frogatu zuten izpiak antikatodo bezala erabilitako metaletatik zetoztela eta gainera difrakzio kristalografikoaren bitartez beraien frekuentzia kalkulatzea posible zela esan zuten.\nMoseley-ren legea:\nErregularitate bat lortu zuen elementu kimikoek igortzen duten X izpien luzeraren eta elementuen zenbaki atomikoen artean. Aurkikuntza honi esker Moseleyek lortu zuen elementu kimikoak berrantolatzea taula periodikoan.\nAurkikuntzarekin hasteko Z zenbaki atomikoa hartu zuen. Honek adierazten du nukleoan dauden protoi kopurua. Mendel\u00e9ieven sorkuntza hobetu zuen, kuantitatiboki baieztatu zuelako zenbaki atomikoaren kontzeptua. Beste alde batetik, Ernest Rutherfordek proposatutako eredu atomikoa mantendu zuen.\nAportazioak.\nMoseley-k taula periodikoaren inguruan egin zuen formulazioaren ondorioz bertan \u00a0zeuden hutsuneak konpontzea lortu zuen.\nEgin zuen formularioaren helburua elementuek katodoan izpien bonbardaketa jasotzean igorritako x-izpien uhin luzera zehaztea zen.\nHorretarako sistema kristalografiko bat erabili zuen. Honen helburua x izpiak kristal batean erortzearen ondorioz sortutako desbideratzearen ondorioz sortutako olatuaren neurketa izan zen.\nEsperimentuak.\nHogeita hamar metal baino gehiagorekin saiakuntza egin ondoren, isuritako espektroetan agertu ziren x izpien inguruko ondorioa lortu zuen.Esperimentu bakoitzean, x izpiak elementu kimikoaren zenbaki atomikoarekiko proportzionala den uhin luzera bat lortu zuen.\nHorrela lortu zuen Moseley-k elementu kimikoen zenbaki atomikoa eta honekin taula periodikoa zuzendu eta berreraiki zuen.\nAurkitu ez ziren hiru elementu berri sartu zituen taula periodikoan: Renioa, Teknezioa eta Promedioa."}
{"id": "276369", "revid": "28807", "url": "https://eu.wikipedia.org/wiki?curid=276369", "title": "Henry Gwyn Jeffreys Moseley", "text": ""}
{"id": "276370", "revid": "512", "url": "https://eu.wikipedia.org/wiki?curid=276370", "title": "Antonio de Ulloa", "text": "Antonio de Ulloa y de la Torre-Guiral andaluziar zientzialaria eta marinela izan zen (Sevilla, 1716ko urtarrilaren 12a - Leon uhartea, antzina San Fernando, 1795). Jorge Juanekin batera Condamine Espedizioan parte hartu zuen Ekuadorren meridianoko arku bat neurtzeko lanetan. Espainiara itzultzerakoan (1745), britainiarrek preso hartu zuten bera zihoan itsasontzia. 1746. urtean Madrila itzuli zen, eta harrezkero era askotako lanak egin zituen; besteak beste, Cadizko Astronomia Behatokia eta Historia Naturala eta Metalurgiarako Kabineteak sortu zituen. Militar eta gobernu-kargu batzuk ere izan zituen. Besteren artean, \"Harreman historikoak\" (1748), \"Isileko berriak\" (1826) eta \"Astronomia eta fisikari buruzko oharrak\" (1748) lanak idatzi zituen, Jorge Juanekin batera."}
{"id": "276372", "revid": "512", "url": "https://eu.wikipedia.org/wiki?curid=276372", "title": "Aleijadinho", "text": "Aleijadinho (jaiotza-izena: \"Antonio Francisco Lisboa\" ; Ouro Preto, Minas Gerais, 1738ko abuztuaren 29a - 1814ko azaroaren 18a) Brasilgo arkitekto eta eskultorea izan zen. Arkitekto portuges eta jopu beltz baten semea; 35 urte zituela elbarri gelditu zen gaixotasun baten ondorioz (hortik datorkio goitizena, \"Aleijadinho\", elbarritxoa).\nBrasilgo barrokoak eman duen artista nagusia da. Bere obren artean \"Sa\u00f5 Francisco\" elizako aurrealdea (Ouro Preto) eta bertako eskulturak, pulpitua eta aldareak daude. Utzi duen eskultura multzorik ospetsuena \"Bom Jesu de Matazinhos\" elizako hamabi igarleak dira, eraikuntza eta inguruko ikuspegiarekin ezin hobeki adosten direnak. Interesgarriak dira, halaber, Ouro Pretoko \"Carmen\" elizako aldareak eta Sabaran den izen bereko elizako frontisa."}
{"id": "276373", "revid": "512", "url": "https://eu.wikipedia.org/wiki?curid=276373", "title": "Santiago Cunchillos Manterola", "text": "Santiago Cunchillos Manterola (Agoitz, 1882ko urtarrilaren 20a - Buenos Aires, 1953ko urtarrilaren 16a) nafar legegizona eta itzultzailea izan zen. Nafarroako Diputazioko Idazkari izendatu zuten 1909. urtean. Iru\u00f1eko zinegotzia eta EAJko kidea izan zen. 1931. urtean Euskal Estatutuaren erredakzioan hartu zuen parte. 1936an Buenos Airesa erbesteratu zen eta bertako \"Euzko Deya\" aldizkarian idatzi zuen. J.H. Louwyck (\"\u00a1Da\u00f1a para tu sombra!\", 1946), M. Troplong (\"La influencia del cristianismo en el derecho civil romano\", 1947), Georges Renard (\"Introducci\u00f3n filos\u00f3fica al estudio del Derecho\"), Ren\u00e9 Biot (\"Salud humana\", 1948), J.T. Delos (\"La Naci\u00f3n)\", Raisa Marita\u00edn (\"Las grandes amistades\", 1950) eta Louis Josseranden obrak (\"Derecho Civil\", 1951-1952) itzuli zituen gaztelaniara."}
{"id": "276375", "revid": "512", "url": "https://eu.wikipedia.org/wiki?curid=276375", "title": "Iain Douglas-Hamilton", "text": "Iain Douglas-Hamilton (Selukwe, egungo Zimbabwe, 1942ko abuztuaren 16a) britainiar zoologoa da.\nBiografia.\n1966an Manyara aintzirara joan zen, Tanzaniara, elefanteei buruzko lehen ikerketa zientifikoa egitera. Pakidermoak identifikatzeko eta haien egitura sozialak aztertzeko sistema asmatu zuen, ondorengo ikerketetan ere oinarritzat erabili dena.\nBest-seller bat, \"Among the Elephants\" (\"Elefante artean\") idatzi zuen bere emazte Oriarekin batera, Manyara aintziraren inguruko gertaerak kontatuz.\n1976an elefanteak desagertzeko arriskuan zeudela jakinarazi zuen, eta boliaren salerosketari eta isileko ehiztarien jardunari leporatu zion errua.\n1989an txosten bat argitaratu zuen azkeneko urteetako datuekin, eta boliaren salerosketa debekatzea lortu zuen."}
{"id": "276376", "revid": "512", "url": "https://eu.wikipedia.org/wiki?curid=276376", "title": "Pteropus nitendiensis", "text": "Pteropus nitendiensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276377", "revid": "28807", "url": "https://eu.wikipedia.org/wiki?curid=276377", "title": "Iain Douglas Hamilton", "text": ""}
{"id": "276378", "revid": "512", "url": "https://eu.wikipedia.org/wiki?curid=276378", "title": "Jacinto Eskibel", "text": "Jacinto Eskibel Ugalde (Gasteiz, Araba, 1595eko abenduaren 30a - Japonia, 1633ko abuztuaren 10a) arabar misiolaria izan zen. Apaiz domingotarra zen.\nBiografia.\nManilara jo zuen 1625. urtean eta japoniera ikasteari ekin zion. Japoniera-gaztelera hiztegi bat argitaratu zuen handik gutxira. Ondoren Formosako uhartera joan zen misiolari gisa eta bertan misioak antolatu, elizak eraiki eta gazte txinatar eta japoniarrentzako apaiztegi bat eratu zuen. Japoniara zihoala hil zuten."}
{"id": "276379", "revid": "6327", "url": "https://eu.wikipedia.org/wiki?curid=276379", "title": "Jacinto Esquivel Ugalde", "text": ""}
{"id": "276381", "revid": "105290", "url": "https://eu.wikipedia.org/wiki?curid=276381", "title": "Haldaten aparatu", "text": "Haldaten aparatua Charles de Haldat du Lys fisikari frantsesak asmaturiko tresna da, ontzi baten hondoaren gainean isurkari batek egiten duen presioa, isurkari horren dentsitatearen eta garaieraren araberakoa, eta ez ontziaren formaren araberakoa dela frogatzeko balio duena.\n90 graduko angeluan bi aldiz tolesturiko hodi ireki bat da, adar bat bestea baino luzeagoa dela; hodi tolestuan merkurioa jartzen da. Adar luzean forma eta neurri ezberdinetako ontziak ezar daitezke, betiere hondo berdina dutenak, urez edo beste edozein isurkariz maila berdineraino betetzen dira. Hodiaren beste adarrean merkurioa beti altuera berera igotzen dela egiaztatzen da, ezarritako ontziaren neurria eta forma edozein direla ere."}
{"id": "276382", "revid": "105290", "url": "https://eu.wikipedia.org/wiki?curid=276382", "title": "Indiako literatura", "text": "Indiako literatura terminoak Indian 1947tik aurrera idatzitako literatura adierazten du. Indiako Errepublikak 22 hizkuntza ofizial ditu.\nHistoria.\nBi ezaugarri nagusi izan ditu Indiako literaturak sortu zenez geroztik; kultura zahar tradizionalaren eragina batetik, eta herrialde hark berezko duen erlijio mistizismo sakona bestetik. Sanskritoz idatzi ziren Indiako lehenbiziko izkribuak, eta hizkuntza zahar hura izan zen, bere dialekto eta adarrekin, Indiako literatura hizkuntza, harik eta XIX. mendean ingelesa bertan errotu zen arte. XVIII-XIX. mendeetan, Britainia Handiaren eragina areagotu zen Indian eta ingelesez idatzitako literatura nagusitu zen.\nLiteratura sanskritoa (K.a. 1400 - K.o. 1200).\nK.a. 2.000. urte inguruan Indian sartu ziren herri indoeuroparrek (indoirandarrak deituak) sanskritoz hitz egiten zuten, eta \"Veda\" (jakintza) izenez ezagutzen diren erlijio izkribuak ziren haien literatura adierazpideak. Vedak ahoz kontatzeko pentsatuta zeuden eta brahmanismo hinduaren errituzko tradizio guztia jasotzen zuten lau bilduma edo sailetan (\"samhitatan\") banatuta.\nVeda haien harira Veden literatura dei daitekeena sortu zen 1400. urte inguruan. Gero, Veden literaturaren ondoren, K.a. 400 urtetik K.o. 1000. urtea bitartean, literatura epikoa etorri zen: \"Mahabharata\" (Bharaten gerra handiari buruzkoa) eta \"Ramayana\" dira garai hartako bi poema ospetsu.\nK.a. 200. urtetik K.o. 200era bitartean bi erlijio handi errotu eta indar hartu zuten Indian: budista eta jainista, eta haien harira sanskritoaren dialektoak erabili zituzten literatura budista eta jainista sortu ziren, Vedetako erlijioari aurre egin asmoz. K.o. 320. urtean Gupta dinastiak agindu zuen Indian eta aldi hura izan zen, 1.200. urtea arte, literatura sanskritoaren urrezko aldia.\nRamayana eta Mahabharata obren antzera eredu epikoa hartu zuten, baina \"kavya\" izeneko estilo dotore guztiz berri batekin. Kalidasa da aldi hartako idazlerik ospetsuena eta \"Kumarasambhava\" (\"Gerrako Jainkoaren jaiotza\") eta \"Raghuvamsa\" (\"Raghuren leinua\") bi obra aipagarri.\nPoesia lirikoa eta antzerkia geroago landu ziren, eta lehen aipatutako Kalidasa poeta da antzerki idazle nabarmenena. Orobat, garai hartan (XI-XII. mendeetan) sortu eta errotu zen Indian elezaharrak, ipuin laburrak eta fabulak kontatzeko ohitura; hala, geroago, Erdi Aroan, ospe handia hartu zuen literatura genero baten aitzindari izan ziren.\nIndiako fabula edo elezahar bilduma ezagunena \"Panca-tantra\" (\"Bost Liburuak\") izenekoa da; abereen ipuinak dira eta hezitzea eta moralaren ohitura onak erakustea dute helburu. Arabiarren bidez ezagutu zen liburu hura Europan, lehenbizi arabierara eta gero gaztelerara itzuli baitzuten.\nIndiako literatura XIX. eta XX. mendeetan.\nXVIII. mendearen bukaeran ingelesak egin ziren Indiaren jabe. Ingelesek beren hezkuntza sistema ezarri zuten eta horrekin batera literatura adierazpide berri bat agertu zen Indian: eleberria.\nBengaleraz idazten zuen Bankim Chandra Chatterjee (1894an hila) izan zen lehenengo eleberrigile ezaguna Indiatik kanpora. Urte batzuk geroago, 1912an, Rabindranath Tagore indiar idazleak \"Gitanjali\" izeneko bere olerki liburua itzuli zuen ingelesera, eta hurrengo urtean Nobel Saria eman zioten. Rabindranath Tagorek zabaldu zizkien indiar idazleei Europako ateak; hala, idazle ezagunak dira Mohamed Iqbal, Ila Chandra Joshi, Agyeya Dharm, eta Ram Ganesh antzerkigilea, besteak beste."}
{"id": "276383", "revid": "46380", "url": "https://eu.wikipedia.org/wiki?curid=276383", "title": "Ignazio Otsoa Oltzako Sanz", "text": "Ignazio Otsoa Oltzako Sanz, I\u00f1aki Desormais izengoitiaz ere ezaguna (Iru\u00f1ea, Nafarroa, 1940ko martxoaren 29a - \"ib.\", 2015eko apirilaren 20a), nafar poeta izan zen.\nBiografia.\nZuzenbideko ikasketak egin zituen Zaragozan eta Kazetaritzakoak Iru\u00f1ean. Nafarroako Unibertsitateko Soziologiako katedradun, Iru\u00f1eko Turismo Eskolako irakasle eta Espainiako Irrati Nazionaleko berriemaile izan zen Nafarroako hiriburuan.\n\"R\u00edo Arga\" eta \"Elgacena\" aldizkarietan plazaratu zituen poema asko, eta sari ugari jaso zituen, bestalde.\nObra nagusiak: \"Ea bunker, ea, ea\" (1978. urteko Sanfermin odoltsuari buruzkoa), \"Matad al dinosaurio\" (1983), \"P\u00e1jaro de ojos ciegos\" (1987), \"Levitaci\u00f3n sobre el caos\" (1987), \"Tiempo provisional\" (1988), \"Libro de infames ilusiones\" (1988), \"La desaparici\u00f3n ilimitada\" (1988) eta \"Adi\u00f3s Pamplona-Agur Iru\u00f1ea\" (1990)."}
{"id": "276384", "revid": "28807", "url": "https://eu.wikipedia.org/wiki?curid=276384", "title": "Ignacio Ochoa de Olza Sanz", "text": ""}
{"id": "276385", "revid": "28807", "url": "https://eu.wikipedia.org/wiki?curid=276385", "title": "Ignacio Ochoa de Olza", "text": ""}
{"id": "276386", "revid": "28807", "url": "https://eu.wikipedia.org/wiki?curid=276386", "title": "I\u00f1aki Desormais", "text": ""}
{"id": "276387", "revid": "336", "url": "https://eu.wikipedia.org/wiki?curid=276387", "title": "Armand-Emmanuel du Plessis de Richelieu", "text": "Armand-Emmanuel-Sophie-Septimanie de Vignerot du Plessis, Richelieuko dukea, (Paris, - \"ibidem\", ) frantses militar eta politikaria izan zen. Richelieu marexalaren biloba zen, Fronsaceko dukea sortzez. Frantzia utzi zuen 1790ean eta Errusiako gudarostean borrokatu zen turkiarren aurka. 1803-1814 urteetan Odesako gobernari izan zen. Frantzian berriro monarkia berrezarri zenean itzuli zen, eta Lehen ministro izendatu zuten 1815eko azaroan. Aginpidean zegoela, ez zuen ezer egin erregezaleen izu-ekintzak eta mendekuzko hilketak galarazteko. 1818an Decazes liberalagoak hartu zuen haren lekua, eta 1820an berriro ezarri zuten Lehen ministro, eskuin-muturrekoek hala eskatuta. 1821ean utzi behar izan zuen kargua, inoren gogokoa ez zelako."}
{"id": "276388", "revid": "6327", "url": "https://eu.wikipedia.org/wiki?curid=276388", "title": "Richelieuko V. dukea", "text": ""}
{"id": "276389", "revid": "448", "url": "https://eu.wikipedia.org/wiki?curid=276389", "title": "Julio Ruiz de Alda Mikeleitz", "text": ""}
{"id": "276390", "revid": "6327", "url": "https://eu.wikipedia.org/wiki?curid=276390", "title": "Julio Ruiz de Alda Miqueleiz", "text": ""}
{"id": "276391", "revid": "512", "url": "https://eu.wikipedia.org/wiki?curid=276391", "title": "Aligatore", "text": "Aligatoreak (\"Alligator\") krokodilidoen familiako narrastiak dira. Luzeak eta handiak izaten dira eta ezkatak dituzte bizkarraldean. Bi espezietakoak izaten dira: \"Alligator mississippiensis\", AEBetan bizi dena, eta \"Alligator sinensis,\" Txinako Yangzi ibaiaren haranetan bizi dena.\nArrak orro ozenak egin ditzake; horretarako gai den narrasti espezie bakarra da. Hogeitik hirurogeira arrautza erruten dituzte aldiko eta aligator kumeak, kolore bizia eta hogei zentimetrotako luzera dutenak, bere kasa hazten dira amak eta aitak bakarrik utzita. Ur gezatako karramarroak, dortokak eta beste zenbait ornodun jaten dituzte.\nAnimalia hauen larrua poltsak egiteko erabiltzen da eta horregatik dago desagertzeko arriskuan.\nEspezieak.\neta honako espezie fosilak:"}
{"id": "276392", "revid": "1545", "url": "https://eu.wikipedia.org/wiki?curid=276392", "title": "Alligator", "text": ""}
{"id": "276394", "revid": "512", "url": "https://eu.wikipedia.org/wiki?curid=276394", "title": "Pteropus ocularis", "text": "Pteropus ocularis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276395", "revid": "2048", "url": "https://eu.wikipedia.org/wiki?curid=276395", "title": "Jose Fernando Etxabe", "text": "Jos\u00e9 Fernando Etxabe Asu Romero (Getaria, Gipuzkoa, ? - Usurbil, Gipuzkoa, 1832ko urtarrilaren 8a) gipuzkoar politikaria izan zen.\nBiografia.\n1794ko uztailean, Getarian egin ziren Batzar Nagusiek txandako ahaldun nagusi aukeratu zuten, getariarra zelako. Etxabek, bere koinatu Joaqu\u00edn Mar\u00eda Barroeta eta beste diputatuekin batera, probintzia horretan sartutako oste frantsesen eta Gipuzkoaren arteko hitzarmena izenpetu zuen urte bereko abuztuan, Konbentzio Gerraren garaian.\nHitzarmen horren arabera, Gipuzkoa Espainiako estatutik kanpo geratzen zen, Frantziako agintearen mendean, Gipuzkoari foruak errespetatzen bazitzaizkion, betiere. Errepublikaren aldekoa bazen ere, Gipuzkoa Frantziaren mende geratzearen aurka azaldu zen 1808an eta, hori zela eta, frantsesek preso hartu zuten."}
{"id": "276396", "revid": "6327", "url": "https://eu.wikipedia.org/wiki?curid=276396", "title": "Jos\u00e9 Fernando de Echave Asu Romero", "text": ""}
{"id": "276398", "revid": "6327", "url": "https://eu.wikipedia.org/wiki?curid=276398", "title": "Jos\u00e9 Fernando Romero", "text": ""}
{"id": "276399", "revid": "512", "url": "https://eu.wikipedia.org/wiki?curid=276399", "title": "Jose Lorentzo Goikoetxea", "text": "Jose Lorentzo Goikoetxea (Getaria, 1744 - Brest, Bretainia, 1800eko apirilaren 14a) gipuzkoar itsasgizona izan zen.\nGazterik hasi zen itsasoan, eta itsasketa- eta matematika-ikasketak egin zituen Nantesen (1757). 1759. urtean joan zen Caracasera eta Gipuzkoar Errege Konpainiaren zerbitzuan jarri zen bertan. Bidaldi ugari egin zuen Caracasko eta Pasaiako portuen artean. Haietako bidaldi batean ingelesek preso hartu eta Puerto Ricon utzi zuten libre. Berriro ere harrapatu zuten ingelesek eta Jamaikan utzi zuten. 1777. urtean, Pasaian zegoela, Espainiako armadan hasi zen lanean. 1778-1783 urteetan zenbait gudutan hartu zuen parte eta ontzi ugari hartu zituen preso. Apoplexiak jota hil zen Brest aldean, Frantziako eta Espainiako ontzi-talde bateko buru zela."}
{"id": "276400", "revid": "28807", "url": "https://eu.wikipedia.org/wiki?curid=276400", "title": "Jose Lorenzo Goicoechea", "text": ""}
{"id": "276401", "revid": "512", "url": "https://eu.wikipedia.org/wiki?curid=276401", "title": "Ignacy Krasicki", "text": "Ignacy B\u0142a\u017cej Franciszek Krasicki (Dubiecko, 1735eko otsailaren 3a - Berlin, 1801eko martxoaren 14a) Poloniako idazlea izan zen. Poloniako poeta hoberena izan zen XVIII. mendean. Aristokraziako familia batean sortu zen, eta Warmiako printze-apezpiku hautatu zuten hogeita hamabi urte zituela. Estanislao II.a Poniatowski erregearen kapilau izan zen ondoren, eta Gnieznoko artzapezpiku egin zuten 1795ean. Ospe handia hartu zuten bere alegiek eta bizio batzuen, bereziki hordikeriaren eta zikoizkeriaren, aurkako satirek (1799). Heroi xelebre bat sortu zuen, bestalde, bere \"Monachomachia\" satiran (1778, \"Fraileen gerra\"). Defoe, Swift eta Rousseauren eragina izan zuen Krasickik, eta sarrera egin zion nobela modernoari bere \"Mikolaja Doswiadczynskiego\" obraz (1776, \"Nikolas Eskarmentu Handiren abenturak\")."}
{"id": "276402", "revid": "119347", "url": "https://eu.wikipedia.org/wiki?curid=276402", "title": "Kryvyi Rih", "text": "Kryvyi Rih (, ahoskatua; ahoskatua) Ukrainako hego-ekialdeko Dnipropetrovsk oblasteko hiri bat da, izen bereko raioneko hiriburua. Dnieperren arroko Inhulets eta Saksahan ibaien elkargunean dago. 2005ean 696.667 biztanle zituelarik, Ukrainako hiri jendetsuenetan zazpigarrena da.\nEkonomia.\nMunduko burdingintza-gune garrantzitsuena da (50 milioi tona burdina urtean). Uranio-meatzeak (Terny, 1969an Kryvyi Rihek anexionatu zuen hirian). Metalgintza, mekanika-industria.\nHistoria.\nKosakoen gunea zen XVII. mendean, eta 1881. urtean hasi zen frantses konpainia bat bertako burdina ustiatzen. Naziek okupatu zuten hiria 1941ean, eta guztiz suntsitu zuten bertako industria-azpiegitura, 1943-1944. urteetan, sobietarrak berriro sartu aurretik. Eraberritu egin zituzten instalazioak gerra ondoren, eta industria-hiri garrantzitsu bihurtu zen 1960. urtetik aurrera."}
{"id": "276403", "revid": "8742802", "url": "https://eu.wikipedia.org/wiki?curid=276403", "title": "Lisipo", "text": "Lisipo (; Sikion, K.a. 390 - K.a. 310) greziar eskultorea izan zen. Argos eta Sikiongo eskoletako maisu nagusia izan zen Filipo Mazedoniakoaren eta Alexandro Handiaren garaian eta K.a. IV. mendeko Greziako eskultore handienetakoa, Praxiteles eta Eskopasekin batean. Errealismoak kezkatu zuen bereziki; ordu arteko frontalismo hieratikotik urrundu zen eta mugimenduari berebiziko garrantzia eman zion. Antzinako kronikarien arabera, eskultura asko egin zuen (1.500etik gora batzuen esanetan), baina kopiak baizik ez dira geratu: \"Agias Farsalakoa,\" atleta garaile baten irudia; \"Apoxiomenos,\" bere kanona erakusten duen irudi-eredua; \"Eros arkuarekin, Eros Thespiakoa \"eta\" Hermes Azara,\" Alexandro Handiaren erretratua."}
{"id": "276404", "revid": "336", "url": "https://eu.wikipedia.org/wiki?curid=276404", "title": "Fran\u00e7ois-Andr\u00e9 Danican Philidor", "text": "Fran\u00e7ois-Andr\u00e9 Danican Philidor (Dreux, Frantzia, 1726ko irailaren 7a - Londres, Ingalaterra, 1795eko abuztuaren 31) frantses musikagilea eta xake-jokalari ospetsua izan zen. Artean munduko xake txapelketarik jokatzen ez bazen ere, bere garaiko xakelari indartsuena izan zen, eta XVIII. mendeko onenetakoa.\nBiografia.\nMusikari familia bateko kide ezagunena. Gaztetandik izan zen erregeren kaperako kide Versaillesen. Konposizio ikasketak egin zituen Camprarekin.\nHolanda, Alemania eta Britainia Handian zehar ibili zen xake-jokalari gisa lehiaketetan parte hartzen. 1749tik aurrera urtero joaten zen Londresa xakean aritzera, eta xakeaz liburu bat idatzi zuen, \"Xake-jokoaren analisia\" (1748).\n1754. urtean Parisen hasi zen bizitzen, eta geroago famatuak izan ziren opera komikoak idatzi zituen, besteak beste \"Sancho Pan\u00e7a dans son isle\" (1762) eta \"Tom Jones\" (1765). Opera dramatikoak eta eliz musika ere idatzi zituen."}
{"id": "276405", "revid": "28807", "url": "https://eu.wikipedia.org/wiki?curid=276405", "title": "Fran\u00e7ois Andr\u00e9 Philidor", "text": ""}
{"id": "276406", "revid": "28807", "url": "https://eu.wikipedia.org/wiki?curid=276406", "title": "Philidor", "text": ""}
{"id": "276407", "revid": "512", "url": "https://eu.wikipedia.org/wiki?curid=276407", "title": "Sylvia Plath", "text": "Sylvia Plath (Boston, Massachusetts, AEB, - Londres, Erresuma Batua, ) ingelesezko estatubatuar poeta eta eleberrigile bat izan zen.\nBiografia.\nZortzi urte zituenean argitaratu zuen bere lehen poema, eta sari ugari eskuratu zituen artean haurra zela. Cambridgeko Unibertsitatean irakaslea izan zen, eta bertan ezkondu zen Ted Hughes poetarekin. Bere buruaz beste egin zuen Londresen 30 urte zituenean.\nHil ondotik handituz joan da Plathen itzala. 1982an Pulitzer saria eman zioten.\nIdazlanak.\nSilviaren poemek, irudi zorrotzak, sarritan bortitzak, dituzte ezaugarri nagusitzat. \"Confessional Poetry\" edo poesia konfesionala deitutako joeraren ordezkari nagusietako bat da Robert Lowellek zabaldu zuen bidearen urratzaile gorenetekoa, Anne Sextonekin batera. \nBere idatziak batera eta bestera bidali zituen arren, bizi zela, bi liburu baino ez zizkioten argitaratu: \"The Colossus and Other Poems\" (1960) eta \"The Bell Jar\". 1963an. \nLan nagusiak: "}
{"id": "276409", "revid": "512", "url": "https://eu.wikipedia.org/wiki?curid=276409", "title": "Frederick Rolfe", "text": "Frederick William Rolfe, goitizenez Baron Corvo (Londres, Ingalaterra, 1860ko uztailaren 22a - Venezia, Italia, 1913ko urriaren 25a) ingelesezko idazlea izan zen. Katoliko egin zen, eta apaizgaitegi batean sartu zen, baina handik egotzi zuten homosexuala zelako. Artegintzan jardun ondoren (pintura, argazkigintza) \"Yellow Book\" aldizkarian hasi zen idazten, eta ipuin-bilduma bat argitaratu zuen: \"Stories Toto Told Me\" (1898, \"Totok kontatu zizkidan ipuinak\"). Ondoren \"Hadrian the Seventh\" (1904, \"Adriano VII.a\"), \"Sir Tarquinio\" (1905, \"Tarquinio jauna\") eta idazlearen obrarik ezagunena, \"The Desire and The Pursuit of The Whole\" (1934an argitaratua, \"Absolutuaren grina eta bilatzea\") lan autobiografikoa idatzi zituen. Symons kritikariak haren biografia argitaratu zuen 1934. urtean, eta lan hari esker egin zen ezaguna Rolfe."}
{"id": "276412", "revid": "512", "url": "https://eu.wikipedia.org/wiki?curid=276412", "title": "Tripanosoma", "text": "Tripanosoma zoomastigoforeoen klaseko zenbait protozoo bizkarroiren genero-izena. Mikroskopioz bakarrik ikus daitekeen arrautza egiturako gorputz luzarana dute. Mintz bigun aldakor batean bilduak egoten dira. Tripanosoma espezieak arrainen, hegaztien eta ugaztunen odolean bizkarroi bizi izaten dira. Gehienek ez dezakete beren bizitzako zikloa diptero odol-xurgatzaile batzuen laguntzarik gabe bete, horiek sartzen baitiete ornodunei bizkarroia odola xurgatzean. Bizkarroi horietan ezagunenak \"Trypanosoma gambiense\" eta \"Trypanosoma rhodesiense\" dira. Tse-tse eltxoak (\"Glossina palpalis\") eta (\"Glossina morsitans\") eltxoak sartzen dituzte bizkarroi horiek. Tripanosomiasi gaitza eragiten dute bizkarroi horiek."}
{"id": "276413", "revid": "12788", "url": "https://eu.wikipedia.org/wiki?curid=276413", "title": "Turbelario", "text": ""}
{"id": "276414", "revid": "336", "url": "https://eu.wikipedia.org/wiki?curid=276414", "title": "Fats Waller", "text": "Fats Waller, jaiotza-izenaz Thomas Wright Waller (New York, AEB, 1904ko maiatzaren 21a - Kansas City, AEB, 1943ko abenduaren 15a), Estatu Batuetako jazz-musikagilea, piano-jotzailea eta organo-jotzailea izan zen.\nJazzaren historiako piano-jotzailerik bikainetako bat izan zen.\nBiografia.\nHamabost urte zituela piano-jotzaile profesional gisa aritu zen kabaretetan eta antzokietan. Jazzeko kantari eta musikari handiekin jardun zuen: Bessie Smith, Louis Armstrong.\n1930. urte aldera abestiak idazten hasi zen, eta 1934tik aurrera ehunka grabazio egin zituen bere talde txikiarekin.\nUmore, asmamen eta irudimen handia zuen. Jazzeko lehen organo-jotzailea izan zen. Pieza ezagunen egilea da, hala nola \"Ain\u00b4t Misbehavin\u00b4\", \"Honeysuckle Rose\", \"Squeeze Me\" eta beste asko.\nZenbait filmetan ere -\"Stormy Weather\" (1943)- esku hartu zuen."}
{"id": "276415", "revid": "512", "url": "https://eu.wikipedia.org/wiki?curid=276415", "title": "Pteropus ornatus", "text": "Pteropus ornatus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276416", "revid": "28807", "url": "https://eu.wikipedia.org/wiki?curid=276416", "title": "Thomas Wright Waller", "text": ""}
{"id": "276417", "revid": "46380", "url": "https://eu.wikipedia.org/wiki?curid=276417", "title": "Jos\u00e9 Col\u00e1", "text": "Jos\u00e9 Col\u00e1 Goiti (Gasteiz, 1841 - \"ib.\", 1924) arabar idazle eta arkeologoa izan zen. Zuzenbide-ikasketak egin zituen Madrilgo Unibertsitatean. Hirugarren Gerra Karlistaren ondoren, Amerikara joan behar izan zuen. Handik itzulitakoan \"La emigraci\u00f3n vasco-navarra\" liburua idatzi zuen (Gasteiz, 1882). Obra honen sei argitalpen egin ziren hiru urtetan, eta euskarara (1885, \"Euskal-naparren joaera edo emigrazioa\", Marcelino Soroaren itzulpena) eta frantsesera itzuli zen. Gasteizi buruzko lan ugari idatzi zuen: \"La ciudad de Vitoria bajo los puntos de vista art\u00edstico, literario y mercantil, seguida del indicador del viajero\" (1883, hiru argitalpen), \"El futuro de Vitoria\" (1884), \"Gu\u00eda de Vitoria\" (1901) eta \"La Virgen Blanca\" (1901)."}
{"id": "276418", "revid": "6327", "url": "https://eu.wikipedia.org/wiki?curid=276418", "title": "Jos\u00e9 Col\u00e1 y Goiti", "text": ""}
{"id": "276419", "revid": "105290", "url": "https://eu.wikipedia.org/wiki?curid=276419", "title": "Saliar dinastia", "text": "Saliar dinastia (), frankoniar dinastia izenez ere ezaguna, franko salioen errege-leinua izan zen (1024-1125). Konrado II.a lehen saliar enperadoreak (1024-1039) Burgundiako erresuma jarri zuen bere agintepean eta Henrike III.ak eraman zuen inperioa bere gorenera (1039-1056). Nikolas II.a eta Gregorio VII.a Aita Santuak enperadorearen aginpidetik kanpora hasi ziren jarduten eta tirabira horien ondorioz, 1076-1122 bitarteko urteetan luzatu zen Inbestiduretako gerra.\nWormsko konkordatuaren arabera (1122), Aita Santuaren eta enperadorearen aginte-eremuak bereizi ziren eta elizak, munduko arazoei buruzko aginte-maila neurri batean galdu arren, inperioa erlijio eta etika gaietan bere mende izatea lortu zuen. Inbestiduren auziaren garaian hasi ziren Italiako hiriak inperioaren aurkako borrokan."}
{"id": "276420", "revid": "6327", "url": "https://eu.wikipedia.org/wiki?curid=276420", "title": "Frankoniako etxea", "text": ""}
{"id": "276421", "revid": "6327", "url": "https://eu.wikipedia.org/wiki?curid=276421", "title": "Frankoniar dinastia", "text": ""}
{"id": "276422", "revid": "90523", "url": "https://eu.wikipedia.org/wiki?curid=276422", "title": "Claude-Adrien Helv\u00e9tius", "text": "Claude-Adrien Helv\u00e9tius (Paris, Frantzia, 1715eko urtarrilaren 26a - Versailles, Frantzia, 1771ko abenduaren 26a) frantziar filosofoa izan zen.\nBiografia.\nIlustrazio garaiko pentsalaririk materialistenetarikoa izan zen. \"Encyclop\u00e9die\" delakoan esku hartu zuen, filosofiari buruzko artikuluak idatziz.\n1758an argitaraturiko \"De l\u00b4esprit\" (\"Izpirituari buruz\") izeneko idazkia zela eta, kondena eta arbuioak pairatu zituen Errege Kontseiluaren eta Elizaren aldetik.\nHelvetiusen beste idazki bat bera hil ondoren argitaratu zen: \"De l\u00b4homme, de ses facult\u00e9s intellectuelles et de son \u00e9ducation\" (\"Gizona, haren buru-ahalmenak eta heziketa\", 1772).\nAteoa, materialismoaren eta sentsualismoaren aldekoa zen Helvetius, eta bere ustez pertsonaren heziketan irakaskuntzak duen zeregina funtsezkoa da, Rousseauren tesien aurka."}
{"id": "276423", "revid": "28807", "url": "https://eu.wikipedia.org/wiki?curid=276423", "title": "Claude Adrien Helv\u00e9tius", "text": ""}
{"id": "276424", "revid": "1545", "url": "https://eu.wikipedia.org/wiki?curid=276424", "title": "Cristina Hoyos", "text": "Cristina Hoyos Panadero (Sevilla, 1946ko ekainaren 13a) espainiar dantzaria eta koreografoa da. 1964an egin zuen debuta, New Yorkeko Munduko Ferian, Espainiaren pabiloian, eta lau urte geroago Antonio Gadesen ballet konpainian hasi zen lanean. 1989an bere konpainia sortu zuen.\nLanak.\nEgin dituen koreografien artean aipagarriak dira \"Sue\u00f1os flamencos\" (1990, \"Amets flamenkoak\") eta \"Caminos andaluces\" (1994, \"Andaluziako bideak\"), besteak beste. Zineman, antzezle gisa, Carlos Sauraren gidaritzapean lan egin du, \"Bodas de sangre\" (1981, \"Odol ezteiak\"), \"Carmen\" (1983) eta \"El amor brujo\" (1986, \"Amodio sorgina\") filmetan. 1991n Espainiako Dantzako Sari Nazionala jaso zuen, eta 1992an Bartzelonako Olinpiar Jokoen inaugurazio ekitaldian parte hartu zuen."}
{"id": "276425", "revid": "75106", "url": "https://eu.wikipedia.org/wiki?curid=276425", "title": "Shigatse", "text": "Shigatse (txinera sinplifikatua: \u65e5\u5580\u5219; txinera tradizionala: \u65e5\u5580\u5247; pinyin: R\u00eck\u0101z\u00e9; tibetera: \u0f42\u0f5e\u0f72\u0f66\u0f0b\u0f40\u0f0b\u0f62\u0fa9\u0f7a\u0f0b) Tibeteko hego-erdialdeko hiria da, Xigaz\u00ea prefekturan, Erdialdeko Asiako goi-ordoki handian dagoena, Nien-ch\u00b4u eta Tsangpo ibaien lotunean. Tsangporen haranean dago, Himalaiako eta Himalaia osteko mendien artean.\nTibeteko bigarren hiria da eta itsas-mailatik 3.800 m gora dago. Hiriaren garrantzia Tashilhunpo (Bedeinkazioaren mendia) monasterioan dago; budismoaren toki sakratuetako bat da eta Pantxen Lamaren egoitza izan zen antzina.\nKlima.\n&lt;br&gt;"}
{"id": "276426", "revid": "28807", "url": "https://eu.wikipedia.org/wiki?curid=276426", "title": "Jih-k\u00b4a-tse", "text": ""}
{"id": "276428", "revid": "512", "url": "https://eu.wikipedia.org/wiki?curid=276428", "title": "Edda Moser", "text": "Edda Moser (Berlin, ) alemaniar opera-abeslaria da, sopranoa. Kantua Berlinen ikasi ondoren, W\u00fcrzburgeko abesbatzako kantari izan zen eta paper txikiak egin zituen hainbat operatan. Londresen kontzertu bat eman zuen Hans Werner Henzeren lanak ezagutarazteko. 1968ko Salzburgoko jaialdian, Karajan zuzendariak Wagnerren \"Rhingo urrea\" laneko paper nagusia kantatzera gonbidatu zuen. Urte horretan bertan, New Yorkeko Metropolitanen aritu zen. Europako antzoki nagusietara gonbidatu zuten gero (Viena, Paris, Hanburgo), eta, 1970ean, Metropolitanera itzuli zen Mozarten \"Txirula miragarria\" laneko Gaueko Erreginaren papera kantatzera. Bachetik hasi eta gaur egungo musikagileetarainoko errepertorioa kantatu du Edda Moserrek."}
{"id": "276429", "revid": "512", "url": "https://eu.wikipedia.org/wiki?curid=276429", "title": "Pteropus pelewensis", "text": "Pteropus pelewensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276430", "revid": "512", "url": "https://eu.wikipedia.org/wiki?curid=276430", "title": "Nizeforo I.a Logoteta", "text": "Nizeforo I.a (; 760 aldean - Pliska, 811ko uztailaren 26a), izengoitiz Logoteta, 802-811 bitartean Bizantziar Inperioko enperadorea izan zen.\nBizitza.\nErresumako altxorraren arduradun (logoteta) izan zen Irene enperatrizak aginpidea izan zuen bitartean. 802an estatu-kolpea jo eta enperadore izendatu zuen bere burua. Erresumako zerga-bilketa aldatu eta nahitaezko soldadutza ezarri zuen. 805ean eslaviarrak matxinatu ziren Patrasen, baina Nizeforo I.ak mendean hartu zituen eta Balkanetako penintsula berreskuratu zuen Bizantzioko Inperioarentzat. 807. urtean arabiarrek bizantziarrak azpiratu zituzten eta Nizeforo I.ak zergak ordaindu behar izan zizkion Harun al-Raxidi. 811n bulgariarrei eraso zien, baina Krum bulgariar khanak bizantziarrak garaitu zituen, eta Nizeforo hil zuen; edontzi bat egin zuen haren burezurrarekin."}
{"id": "276431", "revid": "448", "url": "https://eu.wikipedia.org/wiki?curid=276431", "title": "Philippe De Vitry", "text": ""}
{"id": "276432", "revid": "46380", "url": "https://eu.wikipedia.org/wiki?curid=276432", "title": "Giovanni Battista Rosso Fiorentino", "text": "Rosso Fiorentino, jatorrizko izena: Giovanni Battista di Jacopo (Florentzia, 1494ko martxoaren 8a - Paris, 1540ko azaroaren 14a), italiar margolari manierista izan zen.\nBizitza.\nFlorentzian egin zituen pintura ikasketak. Bere gorabehera handiko izaera erakutsi zuen lehen koadroetan, \"Ama Birjina lau santuekin\", \"Jesus hila gurutzetik jaisten\", toskanar manierismoaren aitzindari bihurtuko zuena. Andrea del Sartorekin ikasi zuen, eta harekin eta Pontormorekin batera lan egin zuen Annunziatako freskoetan (1517). Haiek bezalaxe, Rosso ere Dureroren irudietan oinarritu zen. Rossoren ikuspegi manieristak dinamismo bereziko bortizkeria goresten du, eta gainaldeak era geometrikoan lantzen ditu. Kubismoaren abstrakzioara eta esmaltearen koloreetara hurbiltzen da zenbaitetan. Rossoren manierismoa ondoen agertzen duen lana \"Moises Jetroren alabak defendatzen\" (\"Mos\u00e8 difende le figlie di Jetro\", 1523-1527, Uffizi Galeria, Florentzia) da, Erroman izan zen garaian pintatu zuena. Michelangeloren eragina agerian du, bestalde.\nErroman eta Arezzon lan egin ondoren (\"Gurutzea aldapan gora\"), 1530ean Frantziara joan zen Frantzisko I.ak hots eginda, eta Fontainebleauko gazteluko dekorazio-lanen zuzendari izan zen. Sasoi hartan pintatu zuen \"Pietatea\" obra (1535, Louvre, Paris) da artistaren maisulanik aipagarrienetakoa. Fontainebleauko eskolako aitzindaria izan zen. Garai horretakoa da, adibidez, \"Santa Ana\" gehiegizko espresionismo geometrikoa duena, karikaturaren hurbilekoa."}
{"id": "276433", "revid": "28807", "url": "https://eu.wikipedia.org/wiki?curid=276433", "title": "Rosso Fiorentino", "text": ""}
{"id": "276434", "revid": "512", "url": "https://eu.wikipedia.org/wiki?curid=276434", "title": "Hua Guofeng", "text": "Su Zhu, ezagunagoa Hua Guofeng izenagatik, txineraz \u534e\u56fd\u950b (Hunan, Txina, 1921eko otsailaren 16a - Pekin, Txina, 2008ko abuztuaren 20a) txinatar politikaria izan zen.\nBiografia.\nBere sorterriko probintzian alderdi- eta administrazio-postu gorenen ardura izan zuen. Gero Batzorde Zentraleko kide izendatu zuten (1969), eta Lin Piao baztertzeko esku hartu ondoren, politburoko kide izendatu zuten (1973). Segurtasun-ministroa eta lehen ministrordea (1976) zela, Mao Tse Tung hiltzean Alderdi Komunistako lehendakari bihurtu zen. Deng Xiaopingekin elkarturik, Maoren orientabide eta jarraitzaileen aurka ekin zien (Lauren Banda deitu zen Maoren alarguna eta beste hiru buruzagiren atxiloketa) eta lau modernizazioak (defentsa, teknologia, nekazaritza eta industria) bultzatu zituen. Politika ekonomikoak sorturiko tentsioek bazterturik geratu zen 1981ean."}
{"id": "276436", "revid": "105290", "url": "https://eu.wikipedia.org/wiki?curid=276436", "title": "Oxidasa", "text": "Oxidasa oxigeno molekularra elektroi-hartzaile gisa erabiliz oxidazio-erredukzio erreakzio bat katalizatzen duen entzima da. Oxidasak oxidorreduktasen azpitalde bat dira. Oxidasak odolean eta animalien eta landareen ehunetan aurkitu dira, baina batez ere \"Boletus\" eta \"Lactarius\" generoetako onddoetan. Hiru multzotan sailkatzen dira:\nOxidasa guztiek indarra galtzen dute zianuro, azido sulfhidriko eta karbono oxidoen eraginez."}
{"id": "276437", "revid": "58701", "url": "https://eu.wikipedia.org/wiki?curid=276437", "title": "Pistoia", "text": "Pistoia Italiako erdialdeko hiria eta izen bereko herrialdeko hiriburua da, Toscana eskualdean.\n2008an, 90.072 biztanle zituen.\nGeografia.\nApenino mendien oinetan dago, Ombrone Pistoiese ibaiaren ertzean. Udalerriokin muga egiten du:\nEkonomia.\nMerkataritza eta industria (metalurgia, kimika industria, zapatagintza, ehungintza, zapatagintza, burdinbide gaiak) ekonomia jarduera nagusiak dira.\nOndasun nabariak.\nHiriak Erdi Aroko monumentu ugari gorde ditu. Aipagarriak dira, besteak beste, XII. mendeko katedral erromanikoa, XIV. mendeko bataiotegia, San Giovanni Fuorcivitas eliza (XII-XIV. m.), Santa Maria della Grazie eliza (1469), San Andres eliza (XII. m.) eta Communale (XIII-XIV. m.), Pretorio (XIV. m.) edo Ospedale del Ceppo (XIII. m.) jauregiak."}
{"id": "276438", "revid": "512", "url": "https://eu.wikipedia.org/wiki?curid=276438", "title": "Pteropus personatus", "text": "Pteropus personatus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276439", "revid": "2048", "url": "https://eu.wikipedia.org/wiki?curid=276439", "title": "Francisco Mart\u00ednez de la Rosa", "text": "Francisco de Paula Mart\u00ednez de la Rosa Berdejo G\u00f3mez y Arroyo (Granada, 1787ko martxoaren 10a - Madril, 1862ko otsailaren 7a) espainiar politikari eta idazlea izan zen. Liberala zenez gero, Errestaurazioaren garaian Frantziara egin behar izan zuen ihes, eta han Europako literaturako mugimendu berriak ezagutu zituen. Espainiara itzuli zen amnistia bati eske Fernando VII.aren erregealdiaren amaieran. \nEspainiako enbaxadore izan zen Erroman eta Parisen, eta Estatuko Kontseiluko ministro eta lehendakari eta gobernuburu. Literaturari dagokionez, olerkiak eta antzerki-lanak idatzi zituen, estilo neoklasikokoak gaztetan. Parisen izan zen garaian berriz (1823-1834) erromantizismoaren bidea hartu zuen. Hauek dira lan nagusiak: \"Po\u00e9tica\" (1827), \"Poes\u00edas\", \"Eleg\u00eda a la muerte de la duquesa de Fr\u00edas\", \"La conjuraci\u00f3n de Venecia (1834)\", \"Ab\u00e9n Humeya\"."}
{"id": "276440", "revid": "46380", "url": "https://eu.wikipedia.org/wiki?curid=276440", "title": "Gabriel Piern\u00e9", "text": "Henri Constant Gabriel Piern\u00e9 (Metz, - Ploujean, ) frantses musikagilea, orkestra-zuzendaria eta organo-jotzailea izan zen. C\u00e9sar Franckekin eta Massenetekin egin zituen ikasketak Parisko Kontserbatorioan. 1882. urtean Erromako Sari Nagusia irabazi zuen \"Edith\" kantatarekin, eta 1890. urtean Francken organo-jotzaile postua hartu zuen Sainte Clotilden. 1903. urtetik aurrera Colonne kontzertuetako zuzendari-laguntzailea izan zen, eta 1910-1934 urteetan, haien orkestra-zuzendari nagusia. Lan aipagarriak ditu: \"La fille de Tabarin\" opera (1901); \"Cydalise et le ch\u00e9vrepied\" balleta (1919); \"La croisade des enfants\" oratorioa (1902); orkestrarako lanak, pianorako kontzertu bat (1887), ganberako musika, organorako musika eta abestiak."}
{"id": "276441", "revid": "1545", "url": "https://eu.wikipedia.org/wiki?curid=276441", "title": "Raimundo VI.a Tolosakoa", "text": "Raimundo VI.a Tolosakoa (1156ko urriaren 27a - Tolosa, Okzitania, 1222ko abuztuaren 2a) Tolosako kondea izan zen 1194-1222 bitartean.\nBiografia.\nAurrekoek ez bezala Aragoiko koroarekin lotura izan zuen, Petri Katolikoaren arreba Leonorrekin ezkondu baitzen 1204an. Hiriko burgesia eta albitarrak babestu zituen eta, ondorioz, Inozentzio III.ak eskumikatu zuen.\nRaimundo VI.a katolikoen mendekotasuna onartzeko prest agertu zen, baina Simon Monfortekoa kontra izan zuen. Lagun zuen Petri Katolikoaren heriotzak Okzitaniako Tolosa erortzea ekarri zuen 1215ean, hiria bi urtez setiatua egon ondoren, eta Aita Santuaren esku utzi behar izan zituen kondeak bere lurrak. Hala eta guztiz ere, Kataluniako gudarosteak berreskuratu zuen Tolosa eta hara itzuli zen Raimundo VI.a."}
{"id": "276442", "revid": "336", "url": "https://eu.wikipedia.org/wiki?curid=276442", "title": "John Reed (kazetaria)", "text": "John Silas \"Jack\" Reed (Portland, Oregon, Ameriketako Estatu Batuak, 1887ko urriaren 22a - Mosku, Sobietar Batasuna, 1920ko urriaren 17a) kazetari iraultzailea izan zen. Gerra gaiak landu zituen batez ere. Lehen arrakasta sonatua Mexikoko Iraultzari buruz egin zuen kronika-bilduma izan zen, Pancho Villa buruzagiarena bereziki: \"Insurgent Mexico\" (1914, \"Mexiko Iraultzailea\"). Lanik aipagarriena, ordea, Errusiako Sobietar Iraultzari buruzkoa da: \"Ten Days That Shook the World\" (1919, \"Mundua astindu zuten hamar egunak\"). Alderdi Komunistako kide zen, eta boltxebikeen aldekoa. Estatu Batuetan sobietarren aldeko espioitza-lanak egitea leporatu zioten, eta Sobietar Batasunera ihes egin behar izan zuen 1918an. Tifusak jota hil zen, eta Kremlinen hilobiratu zuten beste boltxebike ospetsuekin batera."}
{"id": "276443", "revid": "336", "url": "https://eu.wikipedia.org/wiki?curid=276443", "title": "Arturo Toscanini", "text": "Arturo Toscanini (Parma, 1867ko martxoaren 25a - New York, 1957ko urtarrilaren 16a) italiar orkestra-zuzendaria izan zen.\nBiolontxelo eta Konposizio ikasketak egin zituen Parmako Kontserbatorioan. Hemeretzi urte zituelarik, Rio de Janeiroko Opera Etxean Verdiren \"Aida\" operaren zuzendaritzaz arduratu behar izan zuen ustekabean. Geroago, orkestra-zuzendari ospetsu bihurtu zen Italian. 1898. urtean Milango La Scalako musika-zuzendari izendatu zuten, eta 1908. urtean New York Metropolitan Operakoa. 1928-1936. urteetan New Yorkeko Orkestra Filarmoniko-Sinfonikoko zuzendari izan zen, eta mundu osoko orkestretan egin zituen agerpenak. 1937-1954. urteetan NBC Orkestra Sinfonikoko zuzendari izan zen. Verdi, Beethoven eta Wagnerren lanen zuzendari bikaina izan zen."}
{"id": "276444", "revid": "512", "url": "https://eu.wikipedia.org/wiki?curid=276444", "title": "Georg Joseph Vogler", "text": "Georg Joseph Vogler, Abb\u00e9 Vogler gisa ere ezaguna (Pleichach, W\u00fcrzburg, Alemania, 1749ko ekainaren 15a - Darmstadt, Alemania, 1814ko maiatzaren 6a), alemaniar musikagilea eta teorikoa izan zen.\nBiografia.\nTxikitatik ikasi zuen biolina eta organoa jotzen. Beka bati esker Martinirekin osatu zituen ikasketak Bolonian.\n1775. urtetik aurrera bigarren kapera-maisu izan zen Mannheimen, eta 1776. urtean Eskola bat sortu zuen han.\n1786-1788. urteetan Stockholmeko kapera-maisu izan zen. 1807. urtean Darmstadten izan zen.\nPiano- eta organo-kontzertualdi ugari eman zituen Suedia, Espainia, Grezia, Afrika eta Armenian. Weber eta Meyerbeer ikasle izan zituen.\nLiburu asko argitaratu zituen musikaren teoriaz, \"Akustikari buruzko datuak\" (1801), besteak beste. Operak, kantatak, pianorako kontzertuak eta, batez ere, eliz musika idatzi zituen."}
{"id": "276445", "revid": "28807", "url": "https://eu.wikipedia.org/wiki?curid=276445", "title": "Abb\u00e9 Vogler", "text": ""}
{"id": "276446", "revid": "336", "url": "https://eu.wikipedia.org/wiki?curid=276446", "title": "Black Power", "text": "Black Power (Ingelesez \"Ahalmen Beltza\") AEBetako afroamerikar taldearen askapen mugimendua izan zen. Richard Wrightek erabili zuen aurrenekoz termino hori, \"Black Power\" izeneko liburuan (1954). Mugimendua 1966an sortu zen, Indarkeriaren aurkako Ikasleen Koordinazio Batzordearen (SNCC) barruan, eta laster masa mugimendu zabal bihurtu zen.\nBlack Powerren ekintza-bide nagusiak hauen ziren\nZapalkuntzak alde batetik, eta erakunde-egitura eta programa politiko zehatzik ez izateak bestetik, mugimenduaren gainbehera ekarri zuten 1968-1969tik aurrera. Mugimenduko buruzagi batzuk: Stockely Carmichael, Raph Brown, James Forman eta abar."}
{"id": "276447", "revid": "56334", "url": "https://eu.wikipedia.org/wiki?curid=276447", "title": "Dzhanmul-Dzhabaiev", "text": "Dzhanmul-Dzhabaiev (Semirietxie, Dzhanbul, 1846 - Alma-At\u00e1, 1945) Kazakhstango poeta izan zen.\nGazterik hasi zen poesia eta doinu bereziak ontzen. \"Akin\" edo herri-poeten antzea ongi menderatzen zuen eta urte batzuen ondoren gaina hartu zien garai hartako olerkari kazakh guztiei. Bat-bateko poeta bikaina zen. Hirurogeita hamar urtetik gora zituen Urriko Iraultza gertatu zenean eta ezbairik gabe onartu zuen sobieten erregimena. Bere obra askotan laudatu eta goraipatu zituen iraultzaren eginak: \"Lenin eta Stalin \"(1936), \"Stalinen lege gorena\" (1936), \"Leningradoko biztanleak, seme-alaba maiteok\" (1941), \"Herrien arteko adiskidetasuna\" (1942). Dzhanbul-Dzhabaiev, bere herriko ohiturazko poesiari eutsi zion poeta bikaina izan zen."}
{"id": "276448", "revid": "58701", "url": "https://eu.wikipedia.org/wiki?curid=276448", "title": "Guillaume de Machaut", "text": "Guillaume de Machaut (Reimsetik hurbil, 1300 aldean - Reims, 1377ko apirila), \"Machau\" edo \"Machault\" izenez ere ezaguna, frantziar musikagile eta poeta izan zen. Frantziako XIV. mendeko musikagile eta poeta ospetsuena izan zen.\nPoeta gisa lirika molde berriak landu zituen, gaiak ia betikoak, didaktika alorrekoak eta alegiak, erabili bazituen ere. Obra liriko ugari idatzi zuen \"Ars nova\" deituriko teknika-moldeen barnean (rondoak, baladak, \"lai\" eta \"virelai\" poema-moldeak, gorteko musika). \"Voir-Dit\" (\u00abEgiaren esana\u00bb) bere olerki ezagunenak, poeta adinduaren eta goi mailako neska gazte baten arteko amodioa du gai nagusia; poema horrek eragin handia izan zuen ondoko olerkariengan.\nMusikaren arloan era askotariko lanak sortu zituen, elizkoiak eta profanoak, motetea eta erlijiotik kanpoko abestiak garatuz. Bere lanik ezagunena \"Messe de Nostre Dame\" (\u00abAndre Mariaren meza\u00bb) konpositore bakarrak sortutako lehen meza polifonikoa da. XV.-XVI. mendeetako meza polifonikoen aitzindaritzat jo izan da.\nBiografia.\nGuillaume de Machaut 1300. urte aldera jaio zen, Reimsen inguruko lekuren batean. Izan ere haren abizenak, Reimsetik hogeitamar km ekialdera dagoen Machault hiriaren izenetik eratorria dela dirudi. 1323an Joanes, Luxemburgeko kondea eta Bohemiako erregearen idazkari bilakatu zen. Handik aurrera, Europan zehar egiten zituen bidaietan (Pragara, esate baterako) eta espedizio militarretan lagundu ohi zion erregeari. Garai berean apaiztu zen, eta 1330ean Verdungo kalonje egin zuten, 1332an Arraskoa eta Reimskoa 1338an.\n1346an Joanes erregea Cr\u00e9cyko guduan hil zenean, Machaut haren alaba Bonneren (1349an izurri beltzak jota hil zena) eta beste aristokrata batzuen zerbitzari bihurtu zen, hala nola, Karlos II.a Nafarroakoarena eta 1364an Frantziako errege bihurtu zen Karlos, Normandiako dukearena. Izurri beltzaren atzaparretatik ihes egitea lortu zuen eta Reimsen bizi izan zen hil arte, konposizioak eginez eta bere lanaren eskuizkribuak zuzentzen.\n1377an hil zenean, beste konpositore batzuek haren omenezko elegiak idatzi zituzten. Horietako bat Fran\u00e7ois Andrieu izan zen.\nLanak.\nGuillaume de Machautek, gutxi gorabehera, 400 poema idatzi zituen, tartean 235 balada, 76 rondo, 39 \"virelay\", 24 \"lay\", 10 \"complaint\" eta 7 \"chants royaus\". Forma poetiko eratu edo itxi hauek garatzeko eta kodetzeko lan asko egin zuen. Eskema bati jarraiki planeatutako errimak eraikitzen maisua zen, teknikari dagokionez, eta horregatik XVI. mendeko erretorikoen aitzindari izan zen. Era berean, forma erreflexiboak erabiltzen dituen moduak bere pentsaera filosofikoa agerian lagatzen du.\nBere poema askok ez dute musikarik, berarentzat garrantzitsuena poema bera idaztea baitzen, eta lehenbizi egitea, ondoren hari musika jartzea baino. Motete ugari ere sortu zituen erlijio gaiekin edo gerraren eta preso izatearen minei buruz, baina bere lan gehienek gorteko maitasuna dute gaia: dama batenganako mendekotasuna, edo poetaren pozak eta atsekabeak kontatzen dituztenak.\nBere lan liriko gehienak poema narratiboak edo \"dit\" izenekoak dira (kontakizunak edo literalki \u00abesanak\u00bb, ez baitira abestuak izateko, errezitatzeko baizik): esate baterako \"Le Rem\u00e8de de Fortune\" (\u00abFortunaren konponbidea\u00bb) eta \"Le Voir Dit\" (\u00abBenetako kontakizuna\u00bb). Lehen pertsonan idatzi ohi ziren eta zortzi silabatako pareatuetan, denak bat izan ezik, garai hartako \"roman\" frantsesen erara. Roman de la Rose ezagunaren konbentzio asko jarraitzen ditu: amets eta pertsonaia alegorikoen erabilera, kontalari-maitalea bere dama ase nahian edo berriro erakarri nahian aritzea, etab.\nAldi berean, zalduneriako kronika poetiko bat idatzi zuen, \"Prise d'Alejandrie\" (\u00abAlexandriaren konkista\u00bb, 1369ren ondoan idatzia) Petri Lusignangoaren, Jerusalem eta Txipreko erregearen gorabeherekin, eta baita kontsolamendurako (Karlos Nafarroakoaren omenez idatzi, Frantzian preso zegoela, Bibliako eta Antzinateko indartsu izateko ereduak edo \"exempla\" erabiliz) eta filosofia moraleko lan poetiko batzuk ere.\nEsan bezala, bere lanak eragin zuzena izan zuen, besteak beste, Eustache Deschamps, Jean Froissart, Christine de Pisan, Errenato I.a Napolikoa, Geoffrey Chaucer eta beste egile askorengan."}
{"id": "276449", "revid": "6950", "url": "https://eu.wikipedia.org/wiki?curid=276449", "title": "Magallaesen Hodeiak", "text": "Magallaesen Hodeiak hego hemisferiotik ikus daitezkeen bi galaxia dira. Gure galaxiatik (Esne Bidetik) hurbil daude (150.000 argi urtera), eta Magallaesen Hodei Handia eta Magallaesen Hodei Txikia izenez dira ezagunak. Magallaesen Hodeiak, kimika-osagarrien arabera, Esne Bidekoak ez bezalakoak dira: haietan kimika-gai astun eta metal gutxi dago, izar trinko gutxiago baitute, eta horiek dira gai astunak sorrarazten dituztenak. Hodei Nagusiak espiral forma du, eta Txikia, berriz, irregularra da. Magallaesen Hodeiak gure galaxiaren satelitetzat jotzen dira, gas-zubi batez (Magallaesen gas-lasterra) loturik baitaude Esne Bidearekin. Bien masak batuta, gure galaxia baino askoz ere txikiagoa da."}
{"id": "276450", "revid": "28807", "url": "https://eu.wikipedia.org/wiki?curid=276450", "title": "Montonero", "text": ""}
{"id": "276452", "revid": "336", "url": "https://eu.wikipedia.org/wiki?curid=276452", "title": "Claus von Stauffenberg", "text": "Claus Philipp Maria Justinian Schenk Graf von Stauffenberg, gehienetan Claus Schenk Graf von Stauffenberg edo Claus von Stauffenberg (Jettingen, Augsburgo, Alemania, 1907ko azaroaren 15a - Berlin, Alemania, 1944ko uztailaren 21a) alemaniar militarra izan zen.\nBiografia.\nEstatu Nagusiko ofiziala izan zen, eta, besteak beste, Polonian, Frantzian eta Sobietar Batasunean borrokatu zen, baina, borroka haietan izandako zauriak zirela eta, erreserbara erretiratu behar izan zuen.\nHitler hiltzeko antolatu zen konplot bateko buruzagietako bat izan zen, eta Stauffenbergek berak Hitler hiltzeko ardura hartu zuen bere gain. 1944an atentatu bat egin zuen (bonba bat ezarri zuen Hitlerrek eta beste zenbait ofizialek bilera bat egin behar zuten kuartelean), eta atentatuaren ondoren, Hitler hila zelakoan, Berlina abiatu zen gobernua hartzera; atentatua, ordea, ez zen ongi atera, eta Berlinen atxilotu eta hil zuten.\nZinema.\n2008an Valkiria Operazioan oinarritutako \"Valkyrie\" filma estreinatu zen, Tom Cruise aktoreak Claus von Stauffenbergen papera antzeztu zuelarik."}
{"id": "276454", "revid": "1028", "url": "https://eu.wikipedia.org/wiki?curid=276454", "title": "Dietrich Bonhoeffer", "text": "Dietrich Bonhoeffer (Breslau, Alemania \u2014gaur egun Wroc\u0142aw, Polonia\u2014, 1906ko otsailaren 4a \u2013 Flossenb\u00fcrgeko kontzentrazio esparrua, 1945eko apirilaren 9a) alemaniar teologo protestantea izan zen.\nBiografia.\nTeologia irakasle-laguntzailea izan zen Berlinen. Bere lanetan, Hegel, Troeltsch eta Barthen eragina du. Hitler agintera iritsi zenean (1933ko urtarrila), nazien \"kristautasun positiboaren\" aurka jardun zuen.\n\"Graziaren Saria\" (1937) eta \"Bizitza\" \"komunitarioa\" (1938) liburuak argitaratu zituen: hor, fedearen eskakizunak eta Elizaren erantzukizuna aldarrikatu zituen. 1943an atxilotu zuten, Claus Stauffenberg buruzagi zuen Hitlerren aurkako mugimenduan esku hartzeagatik, eta bi urteren buruan hil egin zuten, urkatuta Flossenb\u00fcrgeko kontzentrazio esparruan. \"Ethik\" (\"Etika\", amaitu gabea) eta presondegiko gutunen bilduma haren azken lanak izan ziren."}
{"id": "276455", "revid": "512", "url": "https://eu.wikipedia.org/wiki?curid=276455", "title": "Pteropus pilosus", "text": "Pteropus pilosus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276456", "revid": "512", "url": "https://eu.wikipedia.org/wiki?curid=276456", "title": "Gabriel Erkoreka", "text": "Gabriel Erkoreka Gra\u00f1a (Bilbo, 1969) bizkaitar musikagilea da.\nJuan Cris\u00f3stomo de Arriaga Bilboko Kontserbatorioan egin zituen ikasketak. Ondoren, Karmelo Bernaolarekin, Gasteizko Goi Musika Eskolan aritu zen eta Piano ikasketak egin zituen. 1995ean, Londresera joan eta bertan egin zituen graduondoko Konposizio ikasketak. Joaquin Atxukarro, Salomon Mikowski, Elza Kolodin eta Malcolm Frager bezalako irakasleekin Pianoa eta Interpretazioa ikasi du. Bakarlari gisa aritu da, eta Orkestrazio irakasle modura, Londresko Royal Academy of Music-en. 1996an SGAEko Lehen Saria eskuratu zuen. UNESCOren Konpositoreen Nazioarteko Tribunan parte hartzeko hautatu zuen RNEk. Gaudeamus Nazioarteko Sariketan (Amsterdam) finalista izan zen, 1998an."}
{"id": "276457", "revid": "336", "url": "https://eu.wikipedia.org/wiki?curid=276457", "title": "Louis Niedermeyer", "text": "Abraham Louis Niedermeyer (Nyon, Vaud, - Paris, ) suitzar musikagilea izan zen. Moschelesen ikaslea izan zen Vienan eta Zingarellirena Napolin. Rossiniren laguntzari esker zenbait opera estreinatu zituen Parisko Operan: \"Stradella\" (1837), \"Maria Estuardo\" (1844) eta \"La Fronda\" (1853). Musika eskola bat zabaldu zuen Parisen eliza-musika irakatsi eta hedatzeko. Saint-Sa\u00ebns, Faur\u00e9 eta Messager ikasle izan zituen. 1855. urtean \"M\u00e9thode d\u00b4acompagnement du plain-chant\" (\"Kantu lauari laguntzeko ikasbidea\") argitaratu zuen, eta horri esker gregoriar kantua eraberritzen lagundu zuen. Mezak eta moteteak, ereserkiak, organorako lanak, pianorako lanak, kantuak (\"Le lac\", besteak beste Lamartineren poemaren gainean), idatzi zituen."}
{"id": "276458", "revid": "46380", "url": "https://eu.wikipedia.org/wiki?curid=276458", "title": "Marcel Schwob", "text": "Marcel Schwob (jaiotza-izena: Andr\u00e9 Mayer; Chaville, 1867ko abuztuaren 23a - Paris, 1905eko otsailaren 26a) frantses idazle eta itzultzailea izan zen.\nInteresgune asko izan zituen bere idatzietan: Erdi Aroa, zientziak, astrologia eta hizkuntza zahar eta berriak. Artikulu asko eta hainbat itzulpen (Defoeren \"Moll Flanders\", Shakespeareren \"Hamlet\") argitaratu zituen. Bere interes-zabaltasunagatik eragin handia izan zuen bere garaiko frantses idazleengan. Estilista fin bezala egin zen ezagun.\nObra nagusiak: \"Coeur double\" (1891, \"Bihotz bikoitza\"), \"Le Roi au masque d\u00b4or\" (1893, \"Urrezko maskaradun erregea\", Pedro Diez de Ultzurrunek euskaratua), \"Les mimes\" (\"Mimoak\", Mikel Lasak euskaratua), \"Livre de Monelle\" (1894), \"La Croisade des enfants\" (1896, \"Haurren gurutzada\", Joseba Sarrionandiak euskaratua), \"Vies imaginaires\" (1896, \"Irudimenezko bizitzak\")."}
{"id": "276459", "revid": "512", "url": "https://eu.wikipedia.org/wiki?curid=276459", "title": "Emil Franti\u0161ek Burian", "text": "Emil Franti\u0161ek Burian (Pilsen, Txekoslovakia, 1904ko ekainaren 11 - Praga, Txekoslovakia, 1959ko abuztuaren 9a) Txekoslovakiako musikagile, idazle eta antzerki eta zinema-gidoilaria izan zen.\nBiografia.\nEra guztietako arte-moduak eta era guztietako antzerki-lanak egin zituen. Musikalari familia batean jaio zen, eta hemeretzi urte zituela bukatu zuen bere sei operetako lehena. Piscator eta Meyerhold musikagileen eskolakoa zen.\n1934an antzoki bat zabaldu zuen, egile txekiar berrien lanak eta klasikoen moldapenak zabaltzeko. Antzezlan horietan dantza, filmak, kantuak, musika, proiekzioak, grabazioak eta abar erabiltzen ziren.\n1941-1945 bitartean nazien kontzentrazio-esparru batean egon zen. Alderdi Komunistako kidea zen; parlamentari izan zen 1948an.\n1954an Txekoslovakiako artista nazionala izendatu zuten."}
{"id": "276460", "revid": "58701", "url": "https://eu.wikipedia.org/wiki?curid=276460", "title": "Alonso Cano", "text": "Alonso Cano de Almansa (Granada, 1601eko otsailaren 19a - Granada, 1667ko irailaren 3a) espainiar eskulture, pintore eta arkitektoa izan zen.\nBizitza.\nAlonso Cano Granadan jaio zen, aita erretaulagile zuela. Hamabi urte zituela, familia Sevillara aldatu zen. Han, oso gazterik sartu zen Juan del Castilloren lantegian, eta ondoren Pacheco eta Herrera \"Zaharraren\" ikasle izan zen. Lehen garai honetan aipagarriak dira, orobat, Sevillako San Alberto elizako \"Santa Teresaren erretaula\",(1628), Lebrijako \"Olivako Ama Birjinaren erretaula\" (1629-1631) eta Sevillako Santa Paula komentuko \"San Joan Ebanjelaria\" (1635).\n1638ra Madrila joan eta Olivares konde-dukearen ganbera-pintorea izan zen. Bizimodu nahasia eta zaila izan zuen. Lehen emaztetik alargundu ondoren (1627), berriro ezkondu zen, baina bigarren emaztea 1644an hil egin zioten eta, bera errudun hartzeko arriskuan zegoela eta, Valentziara ihes egin behar izan zuen.\n1646an Madrilen zegoen, eta hango egonaldiko obrek osatzen dute Alonso Canoren obraren bigarren aldia. Diego Vel\u00e1zquezen estiloari jarraitu zion, eta Francisco de Zurbar\u00e1nen eragina nabarmena izan zuen. Bereziki aipatzekoa du argi-itzalen erabilera, adibidez \"San Joan Ebanjelaria eta aingerua lagun direla\" eta \"Elizgizon baten erretratua\" (Hispanic Society, New York).\nAlonso Canoren estiloan eragin handia izan zuen, esan bezala, Vel\u00e1zquezek eta, orobat, errege-bildumen azterketak. Italiar moldeen eragina ere antzematen da beste obra batzuetan. Bere maisulanak \"Putzuko miraria\" (1648; Pradoko Museoa, Madril) eta \"Kristoren jaitsiera linbora\" dira. Madrildik Granadara aldatu zen, eta 1652 inguruan eskultura lantzen aritu zen buru-belarri. 1655ean M\u00e1lagara aldatu zen eta handik Madrilera, baina handik bost urtera Granadara itzuli zen, hango katedraleko ataurrea egitera.\nEgin zituen eskultura-lanen artean aipagarria da Granadako katedraleko \"Ama Sortzez Garbiaren erretaula\", Espainiako barrokoko lan bikaina. Canoren oihalen artean nabarmentzekoak dira, besteak beste, \"San Frantzisko Borja\", \"Noli me tangere\" eta \"Errosarioko Ama Birjina\". Alonso Canok tenebrismoko kolore ilunetik aldenduz, Murilloren artearen ezaugarri izan zen moldea bideratu zuen."}
{"id": "276461", "revid": "512", "url": "https://eu.wikipedia.org/wiki?curid=276461", "title": "Kimika ez-organiko", "text": "Kimika ez-organikoa substantzia kimiko guztiak, hidrokarburoak eta haien deribatuak izan ezik, eta haien propietate eta erreakzio kimikoak aztertzen dituen kimikaren alorra da. Kimika organikoak karbonoa duten konposatuak biltzen dituen arren, hurrengo konposatuak ere kimika ez-organikoan sartzen dira: karbono oxidoa, karburoak, karbono disulfuroa, zianuro metalikoak eta hirugarren mailako beste konposatu batzuk, besteak beste, karbonilo metalikoak, fosgenoa (&lt;chem&gt;COCl2&lt;/chem&gt;), karbonato metalikoak eta abar. Ez da erabatekoa kimika organikoaren eta kimika ez-organikoaren arteko bereizketa, ez talde batekoak ez bestekoak diren gai ugari baitira, konposatu organometalikoak adibidez. Aplikazioei dagokienez, kimika ez-organikoak aplikazioak ditu industria-kimikaren alor guztietan, besteak beste, katalisian, materialen zientzian, medikamentuen ekoizpenean, nekazaritzan, erregaietan eta pigmentuetan.\nOinarrizko kontzeptuak.\nKonposatu ez-organiko asko konposatu ionikoak dira, hau da, lotura ionikoz lotutako katioi eta anioiez osatutakoak. Mota honetako adibide batzuk hauexek dira: &lt;chem&gt;MgCl2&lt;/chem&gt;magnesio kloruroa, &lt;chem&gt;Mg^2+&lt;/chem&gt;magnesio katioiaz eta &lt;chem&gt;Cl-&lt;/chem&gt;kloruro anioiaz osatua; sodio oxidoa &lt;chem&gt;Na2O&lt;/chem&gt;, &lt;chem&gt;Na+&lt;/chem&gt;sodio bi katioiez eta &lt;chem&gt;O^2-&lt;/chem&gt;oxido anioiaz osatua. Edozein gatzetan, osagaien proportzioak karga totala nuloa izateko behar direnak direlarik, osagaiak neutroak izaten dira. Ioiak deskribatzeko, oxidazio-egoera izaten da kontuan, eta eratzeko erraztasuna, katioien kasuan, ionizazio-potentzialetik iragar daiteke eta, anioien kasuan, aldiz, elektroi-afinitatetik.\nKimika ez-organiko industriala.\nKimika ez-organikoa zientziaren arlo oso praktikoa da. Tradizionalki, nazio baten ekonomia azido sulfurikoaren ekoizpenaren arabera ebaluatzen zen. 2005eko datuen arabera, Kanadan, Txinan, Europan, Indian, Japonian eta Estatu Batuetan fabrikatutako 20 gai kimiko ez-organiko garrantzitsuenak hauek dira: aluminio sulfatoa, amoniakoa, amonio nitratoa, amonio sulfatoa, karbono beltza, kloroa, azidoa klorhidrikoa, hidrogenoa, hidrogeno peroxidoa, azido nitrikoa, nitrogenoa, oxigenoa, azido fosforikoa, sodio karbonatoa, sodio kloratoa, sodio hidroxidoa, sodio silikatoa, sodio sulfatoa, azido sulfurikoa (1.Irudia) eta titanio dioxidoa.\nOngarrien fabrikazioa kimika ez-organiko industrialaren beste aplikazio nagusietako bat da.\n= Kimika ez-organiko deskriptiboa =\nKimika ez-organiko deskriptiboa konposatuak haien propietateen arabera sailkatzean datza. Neurri batean, konposatuaren elementu astunak taula periodikoan duen kokapenean oinarritzen da, bertan konposatuak beren egiturazko antzekotasunen arabera multzokatzen direlarik. Konposatu ez-organikoak aztertzen direnean, horien izaeraren arabera sailkatzen dira.\nKoordinazio-konposatuak.\nKoordinazio konposatu klasikoen artean, &lt;chem&gt;H2O&lt;/chem&gt;, &lt;chem&gt;NH3&lt;/chem&gt;, &lt;chem&gt;Cl&lt;/chem&gt; eta &lt;chem&gt;Co&lt;/chem&gt; bezalako estekatzaileen talde nagusiko atomoetako elektroien pare bakartiei lotutako metalak daude. Koordinazio-konposatu berrietan, ia konposatu organiko eta ez-organiko guztiak erabil daitezke estekatzaile gisa. Metala normalean 3-13 taldeetakoa izaten da, baita trans-lantanidoetakoa eta trans-aktinidoetakoa ere. Oro har, konposatu kimiko guztiak koordinazio-konplexu gisa deskriba daitezke. Koordinazio-konplexuen estereokimika askotarikoa izan daiteke, Werner-ek &lt;chem&gt;[Co((OH)2Co(NH3)4)3]6+&lt;/chem&gt; tik bi enantiomero bereizten dituenean ondorioztatzen duen bezala; kiralitatea ez da bakarrik konposatu organikoetan gertatzen. (2.Irudia) Koordinazio-konposatu baten adibidea ikus daiteke \u00a0[Co(EDTA)]\u2212 dena.\nTalde nagusiko konposatuak.\nTalde nagusiko konposatuek I, II, III, IV, V, VI eta VII taldeko elementuak dauzkate. 3. eta 12. taldeetako elementu batzuk sar daitezke, baita lantanidoak eta aktinidoak ere. Azken horien erreaktibitatea antzekoa da.\nTalde nagusiko konposatuak hasieratik ezagutzen dira, adibidez, sufre elementala edo fosforo zuria.\nLavoisier eta Priestley-ek &lt;chem&gt;O2&lt;/chem&gt;-arekin egindako esperimentuak, gas diatomiko hau aurkitzeaz gain, konposatuak eta erreakzioak estekiometria-erlazioen arabera deskribatzeko bidea ireki zuten. Amoniakoaren burdin katalizatzaileen bidezko sintesia aurkitzea eragin handia izan zuen gizaterian 1900eko hamarkadaren hasieran, kimika ez-organikoko sintesiaren garrantzia agerian utzi baitzuen.\nTalde nagusien konposatu tipikoak &lt;chem&gt;SiO2&lt;/chem&gt;, &lt;chem&gt;SnCl4&lt;/chem&gt; eta &lt;chem&gt;N2O&lt;/chem&gt; dira. Talde nagusiko konposatu asko organometaliko gisa ere sailka daitezke, talde organikoak baitituzte, adibidez, B(CH3)3. Konposatu horiek naturan ere aurki daitezke, esate baterako, fosfato taldea azido nukleikoetan, eta beraz, bioinorganiko gisa sailka datitezke. Talde nagusien konposatuen artean, badaude karbono hutsean oinarritutako konposatuak. Horien adibide batzuk fullerenoa edo karbono-nanohodiak dira.\nTrantsizio-metalen konposatuak.\n4. taldetik 11. taldera bitarteko metalak dituzten konposatuei trantsizio-metalen konposatu deritze. 3. taldeko\u00a0 eta 12. taldeko metalak dituzten konposatuak ere sartzen dira talde honetan, zenbait kasutan. Hala ere, talde nagusiko konposatutzat ere hartzen dira.\nTrantsizio-metalen konposatuek askotariko koordinazio-kimika erakusten dute. Tetraedrikotik hasita titaniorako (&lt;chem&gt;TiCl4&lt;/chem&gt;-a adibidez), karratu planarreraino nikel-konplexu batzuetarako, edo oktaedrikoa, kobaltoaren koordinazio-konplexuetarako. Zenbait trantsizio-metal biologikoki garrantzitsuak diren konposatuetan aurki daitezke, esate baterako, burdina, hemoglobinan.\nKonposatu organometalikoak.\nEdozein konposatuk, organometalikoa izateko, M-C-H lotura izan behar du. Konposatu horien metala (M) talde nagusiko elementu bat edo trantsizioko metal bat izan daiteke. Konposatu organometalikoetan, konplexu oso lipofilikoak ere sartzen dira, hala nola, karbonilo metalikoak eta alkoxido metalikoak.\nKKonposatu organometalikoak kategoria berezitzat hartzen dira, estekatzaile organikoak hidrolisiarekiko edo oxidazioarekiko sentikorrak izaten direlako, eta, beraz, beharrezkoa da konposatu organometaliko horietan tradizionalak diren prestakuntza-metodoak baino espezializatuagoak erabiltzea, baldintza bereziagoetan. Metodologia sintetikoak, bereziki koordinazio-potentzia txikiko disolbatzaileetan, konplexuak manipulatzeko gaitasunagatik, koordinazio-estekatzaile oso ahulak esploratzea ahalbidetu zuen, hala nola hidrokarburoak, &lt;chem&gt;H2\n&lt;/chem&gt; eta &lt;chem&gt;N2&lt;/chem&gt;.\nEta hona hemen konposatu hauen hiru adibide;\u00a0 &lt;chem&gt;[Ir(CO)2(PPh3)(Cl)]&lt;/chem&gt;, &lt;chem&gt;[Nb(Cp)2(CH3)3]&lt;/chem&gt; eta &lt;chem&gt;[Cr(CpCH2CH2Cp)(CO)2]&lt;/chem&gt;.\nKimika ez-organiko teorikoa.\nKimika ez-organikoaren arloko ikuspegi alternatibo bat Bohr-en atomoaren ereduarekin hasten da (3.Irudia), eta kimika teorikoaren eta kimika konputazionalaren tresnak eta ereduak erabiliz, molekula sinpleen loturen eraketatik, molekula konplexuagoen loturen eraketa azaltzera zabaltzen da. Zaila da mekanika kuantikoaren dekribapen zehatzak lortzea kimika ez-organikoaren eremua osatzen duten espezie multielektronikoetarako. Erronka horrek ikuspegi erdikuantitatibo edo erdienpiriko asko eragin ditu, orbital molekularren teoria eta estekatzailearen eremuaren teoria barne hartzen dituztenak. Deskribapen teoriko horiekin batera, hurbileko metodologiak erabiltzen dira, dentsitate funtzionalaren teoria barne.\nTeoria kualitatibo eta kuantitatiboen salbuespenak oso garrantzitsuak dira arlo honen garapenean. Adibidez, &lt;chem&gt;CuI2(OAc)4(H2O)2&lt;/chem&gt; ia diamagnetikoa da giro-tenperaturaren azpitik, eremu kristalinoaren teoriak molekulak parekatu gabeko bi elektroi izan beharko lituzkeela iragartzen badu ere. Teoria kualitatiboaren (paramagnetikoa) eta behaketaren (diamagnetikoa) arteko desadostasunak \"akoplamendu magnetikorako\" ereduak garatzera eraman zuen. Hobetutako eredu horiek material magnetiko eta teknologia berrien garapena ekarri zuten.\nTeoria kualitatiboak.\nKimika ez-organikoak onura handia atera die teoria kualitatiboei. Teoria horiek ikasteko errazagoak dira, teoria kuantikoaren gaineko prestakuntza gutxi eskatzen dutelako.\nTalde nagusiko konposatuen artean, BGEPAT teoriak edo Balentzia Geruzako Elektroi Pareen Aldarapenaren Teoriak; talde nagusiko konposatuen egiturak aurreikusten edo arrazionalizatzen ditu. Adibidez, azaltzen du zergatik den &lt;chem&gt;NH3&lt;/chem&gt; piramidala, eta &lt;chem&gt;CIF3&lt;/chem&gt;-ak aldiz, t forma duen trantsizioko metaletarako. Eremu kristalinoaren teoriak konplexu sinple askoren magnetismoa ulertzea ahalbidetzen du. Adibidez, [FeIII(CN)6]-ak (4.Irudia) duen ikuspegi kualitatiboa bereziki indartsua da egitura eta erreaktibitatea ebaluatzeko, eta molekulak elektroi kopuruaren arabera sailkatzen ditu, molekula baten atomo zentraleko balentzia-elektroien kopuruari erreparatuz.\nTaldeen teoria eta simetria molekularra.\nKimika ez-organikoaren oinarrietako bat simetria molekularraren teoria da. 11 taldeen teoriak molekulen formak deskribatzeko hizkuntza garatzen du, puntu taldeen simetriaren arabera. Taldeen teoriak kalkulu teorikoak faktorizatzeko eta sinplifikatzeko aukera ematen du.\nEzaugarri espektroskopikoak aztertzen eta deskribatzen dira, besteak beste, bibrazio-egoeren edo egoera elektronikoen simetria-propietateei dagokienez. Funtsezko egoeren eta egoera kitzikatuen simetria-propietateak ezagutzeak espektro bibrazionalen eta elektronikoen xurgapenen kopurua eta intentsitatea iragartzea ahalbidetzen du. Taldeen teoriaren aplikazio klasiko bat karbonilo metal konplexu ordezkatuetako C-O bibrazio kopuruaren iragarpena da. Simetriaren espektroskopiarako aplikazio ohikoenek espektro bibrazionalak eta elektronikoak dituzte.\nTresna didaktiko gisa, taldeen teoriak espezie desberdinen &lt;chem&gt;WF6&lt;/chem&gt;eta &lt;chem&gt;Mo(Co)6&lt;/chem&gt; edo &lt;chem&gt;CO2&lt;/chem&gt; eta &lt;chem&gt;NO2&lt;/chem&gt;, loturen arteko puntu komunak eta desberdintasunak nabarmentzen ditu.\nTermodinamka eta kimika ez-organikoa.\nKimika ez-organikoaren ikuspegi kuantitatibo alternatiboa erreakzio-energietan zentratzen da. Ikuspegi hau oso tradizionala eta enpirikoa bada ere, oso erabilgarria da. Termino termodinamikoetan adierazitako kontzeptu orokorrek erredox potentziala, azidotasuna eta fase-aldaketak barne hartzen dituzte. Termodinamika inorganikoko kontzeptu klasiko bat Born-Haberren zikloa da, afinitate elektronikoaren moduko oinarrizko prozesuen energia ebaluatzeko erabiltzen dena. Prozesu horietako batzuk ezin dira zuzenean ikusi.\nMekanismoak kimika ez-organikoan.\nTalde nagusiko konposatuak eta lantanidoak.\n13-18 taldeetako talde nagusietako konposatuen mekanismoak normalean kimikaren testuinguruan aztertzen dira (konposatu organikoak dira taldeko konposatu nagusiak, azken finean). C, N, O eta F baino astunagoak diren elementuek\u00a0 zortzikotearen arauak aurreikusten dituenak baino elektroi gehiago dituzten konposatuak osatzen dituzte askotan. Horregaitik, beraien erreakzioen mekanismoak konposatu organikoenak ez bezalakoak dira.\nKarbonoa baino arinagoak diren elementuek (B, Be, Li), baita Al eta Mg-ak ere,\u00a0 elektronikoki erregaien antzekoak diren elektroietan egitura eskasak eratzen dituzte askotan.\nElektroien urritasuna duten espezie horiek elkartze-bideen bidez erreakzionatzeko joera dute. Lantanidoen kimikak aluminioarako ikusitako kimikaren alderdi asko islatzen ditu.\nTrantsizio metalen konplexuak.\nTrantsizioko metalak eta talde nagusiko konposatuek modu desberdinean erreakzionatu ohi dute. D orbitalek loturan duten paper garrantzitsuek eragin handia dute estekatzaileekiko ordezkapen- eta disoziazio-erreakzioetan.\nTrantsizio mekanikoko metalen kimikaren funtsezko alderdi bat konplexuaren gaitasun zinetikoa da, ur librearen trukeak ilustratua eta konplexu prototipikoetan lotua &lt;chem&gt;[M(H2O)6]^(n+)&lt;/chem&gt;:\n&lt;chem&gt;[M(H2O)6]^(n+)\n&lt;/chem&gt;&lt;chem&gt;+&lt;/chem&gt; &lt;chem&gt;6 H2O (*)&lt;/chem&gt; &lt;chem&gt;-&gt;&lt;/chem&gt;&lt;chem&gt;[M(H2O(*))6]^(n+)&lt;/chem&gt;&lt;chem&gt;+ 6H2O&lt;/chem&gt;\nAurreko erreakzioan, &lt;chem&gt;H2O (*)&lt;/chem&gt; formulak isotopoekin aberastutako ura adierazten du. Ura trukatzeko tasak 20 magnitude-ordenatan aldatzen dira taula periodikoan, lantanidoen konplexuak mutur batean eta Ir (III) espezieak, mantsoenak, bestean.\nErredox erreakzioak.\nErredox erreakzioak nagusi dira trantsizio-elementuetan. Bi erredox erreakzio mota hartzen dira kontuan: atomoen transferentzia-erreakzioak, hala nola oxidazio-adizioa eta erredukzio-ezabaketa eta elektroien transferentzia. Oinarrizko erredox erreakzioa \"auto-konbinaketa\" da, oxidatzaile baten eta erreduktore baten arteko erreakzio endekatua dakarrena. Adibidez, permanganatoak eta manganatoak, elektroi baten erredukzioaren ondorioz eratorriak, elektroi bat trukatzen dute:\n&lt;chem&gt;[MnO4]-&lt;/chem&gt;&lt;chem&gt;+&lt;/chem&gt; &lt;chem&gt;[MnO4]^(2-)(Oxigeno-isotopikoa ) -&gt;&lt;/chem&gt;&lt;chem&gt;[MnO4]^(2-)&lt;/chem&gt; &lt;chem&gt;+&lt;/chem&gt; &lt;chem&gt; [MnO4]-&lt;/chem&gt;&lt;chem&gt;(Oxigeno-isotopikoa )&lt;/chem&gt;\nEstekatzaileen arteko erreakzioak.\nEstekatzaile koordinatuen erreaktibotasuna ez da estekatzaile askeena bezalakoa. Adibidez, &lt;chem&gt;[Co(NH3)6]^3+&lt;/chem&gt;-ko amoniako-estekatzaileen azidotasuna handiagoa da NH3-arena baino. Katioi metalikoei lotutako alkenoak erreaktiboak dira nukleofiloen aurrean; alkenoak, aldiz, normalean ez dira\u00a0 erreaktiboak. Katalisi-eremua handia eta industrialki garrantzitsua da, eta estekatzaile organikoen erreaktibotasuna aldatzeko metalen gaitasunean oinarritzen da.\u00a0 Katalisi homogeneoa disoluzioan gertatzen da, eta katalisi heterogeneoa, ordea,\u00a0 gas-substratuek edo disolbatuek solidoen gainazalekin elkarreragiten dutenean gertatzen da. Tradizionalki homogeneoa den katalisia kimika organometalikoaren parte dela onartzen da, eta katalisi heterogeneoa gainazalen zientziaren testuinguruan eztabaidatzen da, egoera solidoaren kimikaren azpieremu batean. Baina oinarrizko kimika ez-organikoaren printzipioak berdinak dira. Trantsizioko-metalek ia bakarrik erreakzionatzen dute molekula txikiekin, hala nola: &lt;chem&gt;CO&lt;/chem&gt;, &lt;chem&gt;H2&lt;/chem&gt;, &lt;chem&gt;O2\n&lt;/chem&gt; eta &lt;chem&gt;C2H4&lt;/chem&gt;. Lehengai horien industriarako garrantziak berez eragiten du katalisiaren eremua. Estekatzaileek ere izan ditzakete transferentzia-erreakzioak, hala nola transmetalazioa.\nKonposatu ez-organikoen karakterizazioa.\nElementu askoren eta horien eratorrien propietateak direla eta, kimika inorganikoa lotuta dago analisi-metodo askorekin. Metodo zaharrenek propietate orokorrak aztertzeko balio dute, hala nola soluzioen eroankortasun elektrikoa, fusio-puntuak, disolbagarritasuna edo azidotasuna. Teoria kuantikoaren etorrerarekin eta ekipo elektronikoei dagokien hedapenarekin, tresna berriak sortu dira molekula inorganikoen eta solidoen propietate elektronikoak probatzeko. Neurketa horiek informazio garrantzitsua ematen dute eredu teorikoetarako. Adibidez, metanoaren espektro fotoelektronikoan egindako neurketek frogatu zuten balentzia-loturaren teoria erabiliz karbonoaren eta hidrogenoaren artean aurreikus daitezkeen bi zentroren eta bi elektroiren loturen bidezko loturaren deskribapena ez dela egokia ionizazio-prozesuak modu errazean deskribatzeko. Ekarpen horiek orbital molekularren teoria erabat ez-lokalizatutako orbital gisa ezagutaraztea eragin zuten, eta elektroien galera edo eszitazioaren deskribapen sinple egokiagoa dira.\nTeknika ohikoenak:.\nZenbait espektroskopia mota:"}
{"id": "276462", "revid": "28807", "url": "https://eu.wikipedia.org/wiki?curid=276462", "title": "Kimika inorganiko", "text": ""}
{"id": "276463", "revid": "46380", "url": "https://eu.wikipedia.org/wiki?curid=276463", "title": "Jean-Marie Leclair", "text": "Jean-Marie Leclair (Izengoitia: \"l'a\u00een\u00e9\", Zaharra; Lyon, - Paris, ) frantses musikagile eta biolinista izan zen. Bere garaiko biolinista onenetakoa izan zen.\nGaztaroan koreografoa izan zen Turingo Operan, eta bertan lehen dantzari eta ballet-maisu ere izan zen. 1723. urtean Parisa joan zen, eta bere lehen sonata-liburua argitaratu zuen. 1728-1734. urteetan Frantzian \"Concert Spirituel\" izeneko kontzertuetan parte hartu zuen. Parisko errege-gorteko musikaria izan zen 1734-1736. urteetan. Frantses biolin-eskolan eragin handia izan zuen Iraultzara arte. Opera bat idatzi zuen, \"Scylla et Glaucus\"; Rameauren operen eragina antzematen zaio. Berrogeita zortzi sonata biolinerako, sonatak, ganbera-musika eta kontzertuak idatzi zituen."}
{"id": "276464", "revid": "336", "url": "https://eu.wikipedia.org/wiki?curid=276464", "title": "Petrus Ramus", "text": "Petrus Ramus (edo Pierre de la Ram\u00e9e) (Cuts, Vermandois, 1515 - Paris, 1572ko abenduaren 26a) frantses filosofoa, matematikaria eta humanista izan zen. Arteetako ikasketak egin ondoren Aristotelesen aurkako bi obra idatzi zituen (1543, \"Dialecticae partitiones\" eta \"Aristotelicae anidmaversiones\"), biak Erregeren Kontseiluak kondenatu zituenak. \"U\" eta \"v\" bereiztea proposatu zuen, besteak beste. Henrike II.a erregeak kondena indargabetu zion 1547an, eta 1551. urtean, Lorrenako kardinalaren laguntzari esker, katedradun egin zuten Coll\u00e8ge de France-n edo Frantziako Eskolan. Erreformari atxiki zitzaionean katedra utzi behar izan zuen. Amboiseko Bakeari esker berreskuratu zuen katedra (1563). Preslesko Eskolan hil zuten, San Bartolome egunaren bezperan (1572)."}
{"id": "276465", "revid": "512", "url": "https://eu.wikipedia.org/wiki?curid=276465", "title": "Jeremy Rifkin", "text": "Jeremy Rifkin (Denver, Colorado, AEB, 1945eko urtarrilaren 26a) estatubatuar soziologo, ekonomista, idazle eta aholkularia da.\nBiografia.\nBioteknologiaren industriaren eta gene-manipulazioaren aurkako ekintzailea da. Pentagonorako Ibilaldiaren antolatzailea (1968). Hiritar Batzordea sortu zuen 1969an, Estatu Batuetako gerra-krimenak salatu nahi zituzten Vietnameko beteranoez osatua. Bestalde, Brooklyn eta Harlem Ekialdeko auzo pobreak suspertzen laguntzen duten elkarteetan lan egin du.\n1971n, \"People's Bicentennial Commission\" erakundea sortu zuen, Estatu Batuen sortzaileen balio iraultzaileak berreskuratze aldera. Hauek dira idatzi dituen libururik aipagarrienak: \"Common Sense II\"; \"How to Commit Revolution American Style\"; \"The third industriala revolution\"."}
{"id": "276466", "revid": "98220", "url": "https://eu.wikipedia.org/wiki?curid=276466", "title": "Vedda etnia", "text": "Vedda (sinhalaz: \u0dc0\u0dd0\u0daf\u0dca\u0daf\u0dcf; \"V\u0113\u1e6duvar\") Indiako ozeanoan dagoen Sri Lanka uharteko ekialdeko oihanetan eta mendietan bizi den etnia da.\nUharteko lehen biztanleak izan ziren veddak. Arrazaz zurien eta beltzen artekoak dira, eta nolabaiteko antza dute australiar jatorriko leinuekin: txikiak dira (1,55 m), azal ilunekoak, dolikozefaloak, betzulo-gain nabarmenak dituzte, sudur zabal zapala eta ezpain lodiak. Haietako batzuek oso molde zaharreko kultura dute, Harri Arokoa ia-ia, harpeak izaten dituzte bizitegi, eta fruituak biltzetik, ehizatik eta arrantzatik bizi dira. Haien jatorrizko hizkuntza vedda hizkuntza da, baina gaur egun hainbat veddaren lehen hizkuntza sinhala edota tamilera dira. Gaur egun srilankarrekin nahastuta bizi dira ia guztiak: 1911n, gobernuaren arabera, 5.500 inguru ziren, eta 800 baino ez srilankarrengandik bereiz bizi zirenak 1964an."}
{"id": "276467", "revid": "512", "url": "https://eu.wikipedia.org/wiki?curid=276467", "title": "\u00c9douard Vuillard", "text": "Jean-\u00c9douard Vuillard (Cuiseaux, Saona eta Loira, Frantzia, 1868ko azaroaren 12a - Baule, Frantzia, 1940ko ekainaren 21a) margolaria izan zen. Estilo intimistaren aitzindaria izan zen, Pierre Bonnardekin batera. Teknika ugari erabili zituen: pastela, olio-pintura, tenplea, eta abar. Hasieran kolore argi leunak erabili zituen, baina geroagokoetan kolore biziagoak ageri dira. Vuillarden konposizioari eta perspektibari Gauguinen eta japoniar irudien eragina nabari zaie. Izadi hilak, etxe barneko eszenak, erretratuak eta loreak irudikatu zituen.\nMaillarten lantegian lan egin zuen, eta, geroago, Julian Akademiako eta Parisko Arte Ederretako Akademian egin zituen ikasketak. Akademiatik atera ondoren Les Nabis abangoardia-taldeko kide izan zen, maisu nagusietakoa, Denis eta Roussel adiskideekin eta, batez ere, Bonnardekin; hala ere, bere estilo intimista gorde zuen. Talde hartako gainerako artistek bezala hainbat teknika ikasi zuen, baina tenpera erabili zuen batez ere, eta arte plastikoak eta apaingarriak landu zituen, besteak beste. Gaiei dagokienez, bere karreran zehar azpimarratzekoa da burgesen bizimodua islatzen duten eszenekiko zaletasuna; errealismo handiko irudiak egin zituen oro har. Nabi taldearen ezaugarriak erakutsi zituen, besteak beste, \"Parisko lorategiak\" panel apaingarrien sailean (1894; hainbat museotan sakabanaturik gaur egun).\n1890-1900 hamarraldia izan zen Vuillarden garai oparoena. Obra apaingarriak egin zituen batez ere, eta teknikari dagokionez Gauguinen jarraitzaile izan zen. 1893tik aurrera burgesen bizimoduari buruzko koadroak eta erretratuak egin zituen. Hamarraldi hartako obra aipagarrienak hauek ditu: \"Autorretratu oktogonala\" (bilduma partikularra), \"Barnealdea\" (1887). Koadroez gainera litografiak ere egin zituen, zuri-beltzean zein koloretan.\n1900-1940 bitartean konposizio monumentalagoak egin zituen, ordura artekoak baino sakontasun eta bolumen handiagokoak. Landetxeetarako apaingarrien enkarguetan eta zenbait eraikin publikoetarakotan antzematen da joera hori, adibidez Parisko Comedie de Champs-\u00c9lys\u00e9es antzokiko lanetan (1913), Chaillot jauregiko horma-irudietan (1937) eta abar. XIX. mende hasieran, bestalde, kutsu intimistako koadroak margotu zituen, baina ez zuten hasierakoen mailarik, ez zuten haien xarma eta bizitasunik."}
{"id": "276470", "revid": "46380", "url": "https://eu.wikipedia.org/wiki?curid=276470", "title": "Pierre Dervaux", "text": "Pierre Dervaux (Juvisy-sur-Orge, Frantzia, 1917ko urtarrilaren 3a - Marseilla, Frantzia, 1992ko otsailaren 20a) orkestra-zuzendaria izan zen.\nPianoa eta Perkusioa ikasi zituen Parisko kontserbatorioan. Tinbal-jotzaile hasi zen, baina gero orkestra-zuzendaritzat jarraitu zuen. Quebeceko Orkestra Sinfonikoa, Loireko Herrialdeetako Orkestra Filarmonikoa eta Nizako Orkestra zuzendu zituen, besteak beste. Sobietar Batasunean, Estatu Batuetan nahiz Japonian ibili zen. Orkestra-zuzendaritzako irakasle izan zen Parisko Musika Eskolan, Montrealgo Kontserbatorioan eta Nizako Udako Eskolan. Frantziar musikarekiko zaletasun berezia izan zuen, batez ere, Ravel, Schmitt, Indy eta Rousselen musikarekiko, bere sentikortasunari oso ondo egokitzen zaiolako edo."}
{"id": "276471", "revid": "512", "url": "https://eu.wikipedia.org/wiki?curid=276471", "title": "Pteropus pohlei", "text": "Pteropus pohlei Pteropus generoko animalia da. Chiropteraren barruko Pteropodidae familian sailkatuta dago."}
{"id": "276472", "revid": "336", "url": "https://eu.wikipedia.org/wiki?curid=276472", "title": "Robert Frost", "text": "Robert Lee Frost (San Frantzisko (Kalifornia), AEB, 1874ko martxoaren 26a - Boston, AEB, 1963ko urtarrilaren 29a) ingelesezko olerkaria izan zen.\nBiografia.\nIngalaterra Berrian hazi zen, baserri-giroan, eta heziketa-giro hark erabateko eragina izan zuen haren idazlanetan. Irakasle ere aritu zen, baina nekazaritza hautatu zuen azkenik lanbidetzat.\nIngalaterrara joan zen gero, eta han bi poema-liburu eman zituen argitara, \"A Boy\u00b4s Will\" (1913, \"Mutil baten borondatea\") eta \"North of Boston\" (1913, \"Bostongo iparrean\").\nAmeriketara itzulita, bakardade-giroan bizi izan zen, izadiarekiko oreka betean. Heriotza eta heriotzaren aurreko larritasuna izan zituen gai nagusiak.\nIdazlanak.\nHauek dira Frosten obra nagusi batzuk: \"From Snow to Snow\" (1936, \"Elurrez elur\"), \"A Masque of Mercy\" (1947, \"Erruki-maskara\")."}
{"id": "276473", "revid": "28807", "url": "https://eu.wikipedia.org/wiki?curid=276473", "title": "Robert Lee Frost", "text": ""}
{"id": "276474", "revid": "58701", "url": "https://eu.wikipedia.org/wiki?curid=276474", "title": "Kang Youwei", "text": "Kang Youwei, (txinera sinplifikatua: \u5eb7\u6709\u4e3a, txinera tradizionala: \u5eb7\u6709\u70ba), pinyin: \"K\u0101ng Y\u01d2uw\u00e9i\") (Guangdong, Qing Inperioa, 1858ko martxoaren 19a - Qingdao, Taiwan, 1927ko martxoaren 31) Txinako idazlea, filosofoa eta politikaria izan zen, 1898ko Erreforma Mugimenduaren buruetakoa, eta Txina modernoaren bilakaera intelektualaren giltzarrietako bat.\nBiografia.\nTxinako inperioaren azkeneko urteetan eta errepublikaren lehenengoetan, Konfuzioren doktrina zabaltzen ahalegindu zen, hondamen moralari eta sartaldeko bizimoduaren zabaltze mugagabeari aurre egiteko. Txinara itzuli zenean (1914) erregetza konstituzionalaren alde egin zuen, errepublika demokratikorako bitarteko gisa.\nHainbat liburu idatzi zituen Txinako pentsalari klasikoei, politikari eta ekonomiari buruz. Horrez gainera, olerki bilduma bat ere utzi zuen. Kaligrafo ospetsua izan zen, gainera, bere garaian."}
{"id": "276475", "revid": "105290", "url": "https://eu.wikipedia.org/wiki?curid=276475", "title": "Sfax", "text": "Sfax (arabieraz: \u0635\u0641\u0627\u0642\u0633\u200e \"Saf\u0101qis\") Tunisiako erdi-ekialdeko hiria eta portua da, izen bereko gobernamenduko hiriburua, Gabesko golkoaren ertzean (Mediterraneo itsasoa), Kerkennah uharteen aurrean. 265.131 biztanle (2004). Tunisiako lehen merkataritza-portua da, eta olioa, espartzua, fruituak eta, batez ere, fosfatoak esportatzen dira handik. Tunisiako bigarren arrantza-portua da, bestalde, eta industriak ere (janari-industria, kimika-industria) garrantzi handia du hiriko ekonomian. Aipagarriak dira harresi zaharrak eta meskita handia.\nHistoria.\nTaparura eta Thaenaeren hondakinen gainean eraiki zen K.a.tik 849 urtean, eta oparotasun handian bizi izan zen IX. mendeaz geroztik, ehungintza, arrantza eta merkataritzari esker."}
{"id": "276476", "revid": "28807", "url": "https://eu.wikipedia.org/wiki?curid=276476", "title": "Sfaqis", "text": ""}
{"id": "276477", "revid": "28807", "url": "https://eu.wikipedia.org/wiki?curid=276477", "title": "Safaqis", "text": ""}
{"id": "276478", "revid": "336", "url": "https://eu.wikipedia.org/wiki?curid=276478", "title": "Giovanni Battista Viotti", "text": "Giovanni Battista Viotti (Fontanetto Po, 1755eko maiatzaren 12a - Londres, 1824ko martxoaren 3a)\nitaliar biolin-jotzailea, musikagilea eta irakaslea izan zen. XVIII. mendearen bukaerako Europako biolin-jotzaile onenetako bat izan zen. G. Pugnaniren ikasle izan zen Turinen, eta errege-kaperako kide. Geroago, Alemanian, Errusian, Polonian eta Frantzian eman zituen kontzertualdiak. 1784-1789. urteetan Maria Antonietaren gorteko musikari izan zen Parisen. 1792-1798. urteetan Londresen bizi izan zen, eta denboraldi batean Errege Antzokiko zuzendari egin zuten. 1819-1822. urteetan Parisko Italiar Operako zuzendari izan zen. Lan aipagarriak ditu: 29 biolin-kontzertu, 10 kontzertu pianorako; harizko tresnetarako 21 kuarteto; 18 biolin-sonata eta beste zenbait lan."}
{"id": "276479", "revid": "336", "url": "https://eu.wikipedia.org/wiki?curid=276479", "title": "Anabaptismo", "text": "Anabaptismoa Alemaniako doktrina protestantea da, Thomas M\u00fcntzerren inguruan, 1521 aldera osatu zena. Ebanjelioaren irakurketa estu bati loturik, ezinbestekoa zen, anabaptisten iritziz, kristau helduek bigarren bataioa egin zezaten. Erreforma gizartean ere burutu zedila eskatzen zuten.\nHasieran Thomas M\u00fcntzer bera Martin Luther ikasle eta aliatua bazen ere denbora aurrera joan ahala katoliko zein luteranoen aurkari gogorrak bihurtu ziren. Jauntxo eta nobleen aurka Nekazarien Gerra piztu eta bultzatu zuten anabaptistek, baina suntsitu egin zituzten 1525ean. Bizirik iraun zutenek M\u00fcnster hartu eta M\u00fcnsterreko matxinada egin eta gero \"Siongo erreinu\" komunitarioa sortu zuten 1534-1535 urteen tartean; hamazortzi hilabetez hiriko setioari aurre egin eta amore eman ondoren, ordea, izugarrizko zapalkuntza jasan behar izan zuten.\nHortik aurrera, bortizkeria erabiliz beraien helburua lortzeko talde anabaptista gutxi batzuk mantendu baziren ere, gehienak bakezaleak bihutu ziren.\nEuroparen erdialdean, hau da, Alemania eta bere inguruko herrialdeetan bizi izan ziren. Baina nahiz eta idei bakezaleak izan luterano eta katolikoen jazarpen latza jaso zuten eta desagertzear egon zen kristautasunaren adar hau. Estatuen presiopean eta bere erlijioa era aske batean bizitzeko beharrizanarekin, gehienak Errusiara edo eta Ameriketako Estatu Batuetara alde egin zuten.\nErlijioari dagokionez, menonitak, amishak eta huteritak dira mugimendu anabaptistaren nolabaiteko ondorengoak."}
{"id": "276480", "revid": "59723", "url": "https://eu.wikipedia.org/wiki?curid=276480", "title": "Dekamerona", "text": "Dekamerona (; euskaraz \"Dekameron\" edo \"Dekamerone\") Giovanni Boccaccio idazle italiarraren ipuin bilduma ospetsua da, 1350-1353 urteen artean idatzitakoa. Bertan, Florentzia izurriak jota zegoelarik, handik ihes egindako zazpi emakumek eta hiru gizonezkok hamar egunetan kontaturiko ehun pasadizo ageri dira. Liburu hasieran errealismo handiz deskribatzen diren izurriaren ondorio izugarriak ahantzi nahirik, pertsonaiek mundu honetako atseginetarako egarria dute kontakizun gordinetan. Kontakizun horiek, bestalde, XIV. mendeko Florentziako gizarte-moldeen satira zorrotza agertzen dute. \"Dekamerona\" sartaldeko kontakizun-estiloaren aitzindaritzat jo daiteke.\nEzaugarri literarioak.\n\"Il Decamerone\" ez da Boccaccioren obra bakarra, baina bai ezagunena, bikainena eta interesgarriena. Izugarrizko garrantzia izan du literaturan, bai Italiakoan eta bai gainerako guztietan. Obraren izenburua \u2014\"hamar egunak\" esan nahi du\u2014 Kreazioko sei egunak gaitzat harturik Erdi Aroan idatzitako tratatuetatik dator (jatorri berbera izan zuten beste hainbatek ere, Margarita Nafarroakoren \"Heptameron\" izenekoak, esate baterako). Prosagatik, egintzaren esparruagatik, eta tratatzen diren gaiengatik da ospetsua, baina, batez ere, gaien gordinkeriagatik. Baina \"Dekamerona\" ez da lizunkeria jostagarri soila -beharbada, adibiderik lizunena Lisaren Pietro di Raonaganako (Pietro \"Handia\") maitasunaren deskripzioa da-, edo behintzat, lizunkeria jostagarri bat baino askoz gehiago da, elementu asko eta era askotakoak dituen artelan oso bat baita. Ikuspegi hau, hala ere, ez da aspaldikoa: mende bat inguru baino gehiago ez du, garai hartan hasi baitziren erromantizismoa eta positibismoa Erdi Aroko trabetatik askatzen zen gizonaren bizipoza ikusten eta balioesten, Boccaccioren obran.\nGaur egun, \"Dekamerona\", Erdi Aroko nobelagintzaren eta bizitza burgesaren \"summa\"-tzat hartzen da. Egia da Erdi Aroko teknikaz eta fantasiaz josita dagoela, baina ez dira ahaztuta uztekoak humanismoaren eremuko (nolabait esatearren) elementuak ere. Ez da antzematen moralizatzeko edo etsenplu emateko asmorik, baizik eta egintzen zergatikoak bereizi nahi dira, juzgatzeko intentziorik gabe, bizitzako maila guztiak onartuz eta adimena goretsiz, satirizatu gabe.\nObra errealista da, baina ez errealista soilik. Balio idealak goraipatzen ditu, amodioaren eta bertutearen idealak (Makiaveloren zentzuan), hau da, eskuzabaltasuna, altruismoa eta buru-azkartasuna. Esan liteke, zentzu batean, zaldunen mundua hartzen duela ispilu. Horregatik klase aristokratikoaren ideala bere egin, eta hirietako giro burgesean txertatu zuen (merkataritza eta eskulangintza munduan, zehatzago esanda). Esan izan da irudimenaren eta gudari distiratsuen mundua bertan behera utzi zuela. Boccaccioren pertsonaiak ez dira, izan ere, gerrako zaldun, bizitzako zaldun baizik.\nEra askotako gaiak erabiltzen ditu. Idazleak interes handiagoa eskaini zien gizakiei, gertaerei baino -horrela ulertzen da abentura askoren ahultasuna-. Badira kontakizun luzeak eta badira laburrak. Sintesi gisa, bi norabide nagusitzen dira: bata, maitasunaren inguruko gaiak, eta bestea, adimenaren gurtza.\nAmodio gaietara etorrita, Boccacciok ez du lizunkerian atsegin hartzen (jende guztiak horixe ikusten badu ere), baizik eta pertsonaren senen eta sentimenduen jokoa deskribatu nahi du: berak izandako esperientzia pertsonala arrazoiaren galbahetik iragazten saiatzen da.\nAdimenaren gurtza, berriz, ez da gurtza abstraktua; aldiz, guztiz gizatiarra da. Gaizkilearen maltzurkeriatik hasi eta zaldunaren duintasunean adierazten deneraino. Tentela eta \"axkar\" lotsagabea batera azaltzen dira, eta ia beti lotsagabeak irabazten du.\nHiru izan dira \"Dekameronaren\" arrakastaren arrazoi nagusiak: prosa, gaiak eta esparrua. Prosak Italia soilik txunditu zuen, gaiek eta esparruak mundu guztia. Italian irakurle, miresle eta imitatzaile asko izan ditu. Italiatik kanpo ere luzea da imitatzaileen zerrenda: liburu horretan oinarritu ziren, besteak beste, Chaucer, Shakespeare, Margarita Nafarroakoa eta La Fontaineren zenbait obra.\nEuskarazko itzulpenak.\nEuskarara hirutan ekarri dute:\nTestuaren zati baten itzulpena irakur daiteke Wikisource.org horretan, non lehen iturria: ZZEE (1998): \"Historia testu bidez\" , Arabako Foru Aldundia - EHU, Gasteiz. (Itzulpenaren arduradun Iban Zalduaren baimenaz).\nArestik lapurtera klasikoaz eman zuen, ortografia modernoan. Hamabost ipuineko aukeraketa egin zuen, irakurle modernoari egokituta, amodioari buruzko ipuinak aukeratuta gehienbat.\nEuskaldunei buruzko aipuak.\nDekameroneko bi ipuinetan euskaldunak aipatzen dira. Bietan Bruno eta Buffalmaco izeneko pertsonaiek inori eginiko txantxetan:"}
{"id": "276481", "revid": "28807", "url": "https://eu.wikipedia.org/wiki?curid=276481", "title": "Il Decamerone", "text": ""}
{"id": "276483", "revid": "512", "url": "https://eu.wikipedia.org/wiki?curid=276483", "title": "Pteropus poliocephalus", "text": "Pteropus poliocephalus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276484", "revid": "56334", "url": "https://eu.wikipedia.org/wiki?curid=276484", "title": "Klaus von Klitzing", "text": "Klaus von Klitzing (Schroda, Polonia, 1943ko ekainaren 28a -) alemaniar fisikaria da, sortzez poloniarra.\nBiografia.\nBraunschweigeko Unibertsitatean egin zituen ikasketak. Gero, han bertan hasi zen lanean, fisikari laguntzaile gisa. 1975-1976 urteetan Oxforden egon zen, ikasketak sakontzen. 1978an, doktoregoa lortu ondoren, ikerketarako diru-laguntza jaso zuen. Bi urtez Grenoblen egon zen lanean, eta Hall efektu kuantikoa aurkitu zuen. 1980tik 1984ra bitartean, Municheko Unibertsitatean jarraitu zituen bere ikerketak. 1985ean, Fisikako Nobel saria jaso zuen materialen erresistentzia elektrikoa neurtzeko metodoei buruz egindako aurkikuntzengatik; bere aurkikuntzei esker, garrantzi handiko erdieroaleak eta laser-mota batzuk egin ahal izan ziren."}
{"id": "276485", "revid": "336", "url": "https://eu.wikipedia.org/wiki?curid=276485", "title": "Robert McNamara", "text": "Robert Strange McNamara (San Francisco, - Washington Hiria, ) Estatu Batuetako politikaria izan zen. Kaliforniako unibertsitatean eta Harvard Unibertsitateko School of Bussines eskolan egin zituen ikasketak. Azken eskola horretan irakasle ere izan zen gero, 1940tik 1943ra bitartean. 1946an, Ford Motor Company enpresan sartu zen, eta lehendakariorde (1955-60) eta lehendakari (1960-61) izan zen. Alderdi errepublikarreko kide izan arren, Kennedy lehendakari demokratak defentsa-idazkari izendatu zuen 1960ko abenduan. Johnsonekin ere kargu berean jarraitu, eta Vietnamgo gerrako erasoaldiaren ardura izan zuen (1965-67). Bere estrategiak porrot egin ondoren, dimisioa aurkeztu zuen. 1968tik 1981era bitartean, Munduko Bankuko lehendakari izendatu zuten."}
{"id": "276487", "revid": "512", "url": "https://eu.wikipedia.org/wiki?curid=276487", "title": "Jacob Obrecht", "text": "Jacob Obrecht (Bergen-op-Zoom, 1457/58 - Ferrara, 1505) flandriar musikagilea izan zen. Josquin des Prezen aitzindaritzat hartzen da. Errenazimentuko musikan nagusi izan zen frantses-flandriar kontrapuntuzko eta ahozko estiloaren musikagile nagusia da. 1484-1485 urteetan Cambraiko katedraleko kapera-maisu izan zen; ondoren, 1485-1491 urteetan, Brujasko katedraleko kapera-maisu, eta 1492-1496 urteetan, berriz, Anberesko katedralekoa. Denboraldi luzeak eman zituen Italian. Lan ugari utzi zituen: polifonia-kantuak; mezak, gehienak lau ahotsetan; pasioak; ereserkiak eta moteteak. Imitazioa erabili zuen pasarte nagusiak gailentzeko. Obrecht izan zen hileta-elizkizunetan kontrapuntua erabiltzen lehena."}
{"id": "276488", "revid": "1545", "url": "https://eu.wikipedia.org/wiki?curid=276488", "title": "Kurt Waldheim", "text": "Kurt Josef Waldheim (Sankt-Andr\u00e4-W\u00f6rdern, Austria Beherea, Alemaniar Austria, 1918ko abenduaren 21a - Viena, Austria, 2007ko ekainaren 14a) politikaria izan zen.\nVienako unibertsitatean ikasi ondoren, Austriako Kanpo Arazoetarako Ministerioan sartu zen. Kanadan ordezkari eta enbaxadore izan ondoren (1956-1960), Austriako ordezkari izendatu zuten Nazio Batuen Erakundean (1964-1968). 1968-1970 urteetan Austriako Kanpo Arazoetarako ministro izan ondoren, NBEra itzuli zen eta Austriako Alderdi Popularreko hautagaia izan zen Austriako hauteskundeetan. 1971n, NBEko lehendakari izendatu zuten. 1982an, kargua utzi zuen eta Georgetown Unibertsitateko irakasle izan zen. 1986an, Bigarren Mundu Gerran nazien aldeko izan zelako salaketak gorabehera, Austriako lehendakari hautatu zuten."}
{"id": "276489", "revid": "65203", "url": "https://eu.wikipedia.org/wiki?curid=276489", "title": "Pierre Cardin", "text": "Pierre Cardin (Jaiotza izena: Pietro Cardini ; San Biagio di Callalta, 1922ko uztailaren 2a - Neuilly-sur-Seine, 2020ko abenduaren 29a) italiar jostuna eta moda-alorreko enpresaburua izan zen.\nHamazazpi urte zituela, Parisa jo zuen, eta Chez Paquinen hasi zen lanean. 1953an aurkeztu zuen goi-mailako joskintzako bere lehen bilduma, eta 1956an lortu zuen arrakasta mundu osoan. 1958an, gizonezkoentzako lehen bilduma aurkeztu zuen. 1963an, iraultza eragin zuen modaren alorrean, emakumezkoen \"pr\u00eat-\u00e0-porter-\"aren bidez. Joskintzaz gainera, beste zenbait alorretan ere baditu enpresak mundu osoan (lurrinak, hotelak, zinemako produkzio-etxeak, jatetxeak, bitxiak). 1992an, Frantziako Arte Ederren Akademiako kide hautatu zuten. Lehenbiziko aldia zen jostun bat erakunde horretara heltzen zena."}
{"id": "276490", "revid": "28807", "url": "https://eu.wikipedia.org/wiki?curid=276490", "title": "Pietro Cardini", "text": ""}
{"id": "276491", "revid": "105290", "url": "https://eu.wikipedia.org/wiki?curid=276491", "title": "Etosha Pan", "text": "Etosha Pan Namibiako ekialdean dagoen gatzaga zabal eta guztiz laua da. 4.800 inguru km2 ditu, eta itsas mailatik 1.300 m-tara dago. Afrikako handiena da.\nAntzina Angolako Kunene ibaia gatzagaren lurraldean barrena sartzen zen, eta aintzira handia eratu zuen. Geroago ibaiak beste bide bat hartu zuen, aintzira txikitu egin zen, ura lurrundu eta gatzaga eratu zen.\nEtosha gatzaga Etosha Parke Nazionalaren erdian kokatua dago (22.269 km2), eta munduko ehizako abere-mota ugarien biltzen duen lurraldeetako bat da. Parkearen ekialdean landaretza ugari dago, sabana-motakoa. 1970etik 1980ra bitarteko urteetan gutxitu egin ziren Etosha Parkeko ehizako abereak, Hegoafrikako gudarostearen eta gerrillaren arteko borroken ondorioz."}
{"id": "276492", "revid": "28807", "url": "https://eu.wikipedia.org/wiki?curid=276492", "title": "Etosha pan", "text": ""}
{"id": "276493", "revid": "90523", "url": "https://eu.wikipedia.org/wiki?curid=276493", "title": "Josefina de Beauharnais", "text": "Josefina de Beauharnais, jaiotza-izenaz Marie-Jos\u00e8phe Rose Tascher de la Pagerie (Trois-Ilets, Martinika, 1763ko ekainaren 23a - La Malmaison, Frantzia, 1814ko maiatzaren 29a), Josefina Bonaparte gisa ere ezaguna, Frantziako enperatriz ezkontidea izan zen 1804-1810 bitartean.\nBizitza.\n1779an joan zen Frantziara bere aitarekin. Alexandre de Beauharnais bizkondearekin ezkondu zen eta bi seme-alaba izan zituen: Eugenio printzea eta Hortensia erregina. Senarrari heriotza zigorra eman eta hil zuten.\nNapoleon Bonaparterekin ezkondu zen 1796an; eragin handia izan zuen senarrengan. Josefinak agindu zuen Bonaparte Italiako gudarosteko jeneral izenda zezaten, eta hala gertatu zen. 1809an Napoleonek agintari bat behar zuela, baina semerik ez baitzuten, indarrik gabe utzi zuen ezkontza, eta Maria Luisa printzesarekin ezkondu zen."}
{"id": "276494", "revid": "28807", "url": "https://eu.wikipedia.org/wiki?curid=276494", "title": "Jos\u00e9phine de Beauharnais", "text": ""}
{"id": "276495", "revid": "28807", "url": "https://eu.wikipedia.org/wiki?curid=276495", "title": "Josefina", "text": ""}
{"id": "276496", "revid": "512", "url": "https://eu.wikipedia.org/wiki?curid=276496", "title": "Juan de Juni", "text": "Juan de Juni (Joigny, Frantzia, 1507 - Valladolid, Espainia, 1577ko apirilaren 10a) eskultorea izan zen. Jatorriz frantsesa, espainiartu egin zen.\nBizitza.\nItalian izan ondoren (Lombardia, Erroma) Espainiara jo zuen, eta Leon, Valladolid, Salamanca eta Segovian lan egin zuen batez ere. Junirenak dira, besteak beste, zazpi irudiz osaturiko \"Hilobiratze santua\" (Valladolideko Museoan), Segoviako katedraleko erretaula nagusia (1571), Valladolideko San Benito elizakoa (1560), Medina de Riosecoko benaventetarren kapera eta eliza bereko Andre Maria Doloretakoaren irudia. Tradizio gotikoa erabat ahaztu gabe, manierismoaren ikusmoldeei jarraitzen die Juan de Junik, eta dramatismo nabaria dute bere lanek. Espainiako eskultore handienetako bat izan zen, Alonso Berrugueterekin batera."}
{"id": "276497", "revid": "512", "url": "https://eu.wikipedia.org/wiki?curid=276497", "title": "Petunia", "text": "Petunia belar-landare apaingarrien generoa bati (\"Petunia\" generoa) ematen zaio izena da, lore moreak, arrosak edo zuriak izaten dituena. 14 bat landare-espezie biltzen dira genero honen barruan. Hego Amerikakoak dira guztiak.\nXVII. mendearen hasieran bi petunia-espezie sartu ziren Europan: \"Petunia axillaris\" eta \"Petunia violacea\" batez ere. Lore zurikoa zen lehenengoa, eta lore gorrixkakoa bigarrena. Horien gurutzaketaz sortuak dira gaur Europan ezagutzen diren beste petunia-barietateak. Oso preziatuak dira lore apaingarri gisa.\nMorfologia.\nZurtoin iletsua, arrautza edo bihotz-itxurako hostoak, txiki samarrak eta txandaka kokatuak, eta bost hostoko lore ikusgarriak dituzte, malbaren antzekoak. Fruitua kusku egiturakoa dute, hazi asko dituena."}
{"id": "276499", "revid": "336", "url": "https://eu.wikipedia.org/wiki?curid=276499", "title": "Jacopo Barozzi", "text": "Jacopo Barozzi da Vignola (Vignola, Emilia-Romagna, 1507ko urriaren 1a - Erroma, 1573ko uztailaren 7a), gehienean il Vignola deitua, italiar arkitekto manierista izan zen.\nBizitza.\nIkasketak Bolonian egiten ari zenean, San Petronio elizaren aurrealdearen eraikuntzan parte hartu zuen. 1541ean Frantziara joan zen eta Fontainebleauko jauregiko lorategietako eskultura batzuk zizelkatu zituen. 1543-1550. urteetan Bolonian egon ondoren, Erroman hartu zuen bizilekua, eta Farnese familiaren arkitektoa izan zen.\nJulio III.a aita santuarentzat lan egin zuen Villa Julian, aurretik eginda zeuden proiektuak berregiten. Lan horretan trebetasun handiz lotu zituen oin laukizuzena zuten eraikinaren atalak eta atal erdi biribilak (eskailerak eta lorategiko eserlekuak). Joera hori sakondu egin zuen, bestalde, Caprarolako Villa Farnesen. Bagnaiako Villa Lanten (Viterbo) era organikoan bateratu zituen eraikinak, lorategia eta parkea.\nErlijiozko eraikinak ere egin zituen, eta horien artean aipatzekoak ditu Sant'Andreako oratorioa (1553), eta Sant'Anna dei Palafrenieri (proiektua 1570ean egina). Dena dela, erlijiozko eraikinen artean maisu lana Erromako Gesu eliza du (1568an hasia): areto bakarrekoa da, Kontraerreformaren eta, batez ere, jesuiten behar liturgikoetara eta deboziozkoetara egokitua. Eliza horretako transeptua estu-estua da, eta alboetara kaperak ditu. Eraikin horretan bildu zituen batetik Pizkundean nagusitu zen oin zentrala eta, bestetik, kristau tradizio antzinakoaren luzetarako oina. Gesuko elizaren bidez (fatxada Giacomo della Portak egin zuen) Kontraerreformako elizen tipologia zehaztu zuen, eta erraz kopia zitekeen eredu bat utzi zien bere ondorengoei.\nBestalde, arrakasta handia izan zuen arkitekturari buruzko \"Regola delli cinque ordini d\u00b4architettura\" (1562, \"Arkitektura bost ordenei buruzko tratatua\") lan teorikoak."}
{"id": "276500", "revid": "28807", "url": "https://eu.wikipedia.org/wiki?curid=276500", "title": "Giacomo Barozzi da Vignola", "text": ""}
{"id": "276501", "revid": "28807", "url": "https://eu.wikipedia.org/wiki?curid=276501", "title": "Giacomo Barozzi Vignola", "text": ""}
{"id": "276502", "revid": "512", "url": "https://eu.wikipedia.org/wiki?curid=276502", "title": "Pteropus pselaphon", "text": "Pteropus pselaphon Pteropus generoko animalia da. Chiropteraren barruko Pteropodidae familian sailkatuta dago."}
{"id": "276503", "revid": "512", "url": "https://eu.wikipedia.org/wiki?curid=276503", "title": "Mary Wigman", "text": "Mary Wigman (Hannover, 1886ko azaroaren 13a - Berlin, 1973ko irailaren 18a) alemaniar dantzaria eta koreografoa izan zen.\n\u00c9mile Jaques-Dalcrozeren eta Rudolf Labanen ikasle izan zen. Aurkezpena 1914. urtean egin bazuen ere, Lehenengo Mundu Gerraren ondoren hasi zen lan berritzailea egiten. Erdialdeko Europako dantzan eragin handia izan zuen, eta, hari esker, dantzaren ibilbidea eta egoera guztiz aldatu zen. Ikasle ospetsuak izan zituen, M. Wallmann eta Hanya Holm, besteak beste. 1931. urtean Wigman Eskola zabaldu zen New Yorken, 1936. urtean Hany Holm Eskola bihurtu zena, Holmen zuzendaritzapean. Wigmanen lan aipagarrienak izan ziren: \"The Seven Dances of Life\" (1918), \"Totenmal\" (1930) eta Glucken \"Orpheus and Eurydice\" (1947) opera osoa."}
{"id": "276504", "revid": "512", "url": "https://eu.wikipedia.org/wiki?curid=276504", "title": "Yunus Emre", "text": "Yunus Emre (Turkia, XIII. mendearen erdialdean - Turkia, 1321) turkiar olerkari eta mistikoa izan zen.\nBiografia.\nElezahar ugari sortu dira Yunusen bizitzaz, baina sufismoan eta filosofia mistikoan aditua zela esan daiteke ziur. 40 urtez haren irakasle Tapduk Emreren pausoak jarraitu zituen.\nXIII. mendeko filosofo mistikoen jarraitzailea izan zen, Rumikena bereziki; dena dela, Rumik baino ospe handiagoa izan zuen herritarren artean eta hil ondoren santu gisa gurtu zuten. Jainkozko maitasunari eta gizonen patuari buruzko olerkiak idatzi zituen, oso sentikorrak eta ulerterrazak. Eragin handia izan zuen turkiar mistikoengan eta 1910etik aurrerako Turkiako olerkigintzaren pizkundeko olerkarien iturburua izan zen."}
{"id": "276505", "revid": "119347", "url": "https://eu.wikipedia.org/wiki?curid=276505", "title": "Zeuxis", "text": "Zeuxis (; K. a. V. mendea) greziar margolaria izan zen. Italian, Crotonan, Mazedonian eta Efeson lan egin zuen. Antzinako artezaleek maisutzat eta eredutzat jotzen zuten. Hainbat autore klasikok haren estiloari buruzko oharrak egin zituzten. Quintilianok argilunen erabileran maisutzat dauka; Pliniok dio Apolodororen jarraitzailea dela; Aristotelesek, berriz, ereduak berak gainditzerainoko perfekzioa azaltzen duela. Kritikak ere ez dira falta ordea: Kintilianoren ustez, irudi trinkoegiak egiten zituen; Pliniok zioen Zeuxisen buruak proportzioz handiegiak zirela, etab. Halarik ere, Zeuxis izan zen sofismoaren mundu intelektuala interpretatu zuen lehena, eta, antzinatean, estilo propio garbia ageri duen lehena."}
{"id": "276506", "revid": "512", "url": "https://eu.wikipedia.org/wiki?curid=276506", "title": "Migel Dorronsoro", "text": "Migel Dorronsoro Zeberio (Ataun, Gipuzkoa, 1812ko otsailaren 17a - \"ib.\", 1880ko urriaren 16a) Gipuzkoako politikari karlista izan zen.\nBiografia.\nO\u00f1atin egin zituen zuzenbide-ikasketak. Hainbat aldiz izan zen Gipuzkoako diputatua (1854, 1856, 1862, 1864). Hirugarren Karlistaldian Dorronsorok \"Alocuci\u00f3n a los guipuzcoanos\" hitzaldi sonatua eman zuen Oiartzunen (1873). Dorronsororen \"Breve rese\u00f1a de los hechos y razones principales que prueban la identidad del glorioso m\u00e1rtir San Mart\u00edn de la Ascensi\u00f3n con Mart\u00edn Loinaz y Amunabarro, hijo de Beasain\" liburuak bi argitalpen izan zituen (1862 eta 1896). Harena da, halaber, foruak sutsuki babesten zituen \"Lo que fueron los reyes de Espa\u00f1a y lo que ha sido y es el liberalismo para con los Fueros de Guip\u00fazcoa\" izeneko idazlana."}
{"id": "276507", "revid": "46380", "url": "https://eu.wikipedia.org/wiki?curid=276507", "title": "Andoche Junot", "text": "Jean-Andoche Junot (Bussy-le-Grand, Burgundia, 1771ko irailaren 24a - Montbard, 1813ko uztailaren 29a) Frantziako Iraultzako eta Napoleondar gerretan aritu zen frantziar jenerala izan zen.\nBiografia.\nNapoleonen ondorengo jeneral nagusietakoa eta Abrantesko dukea izan zen. Egiptoko ekinaldian Napoleonekin ibili zen. Ondoren, Parisko gobernaria (1804) eta Portugalgo frantses armadako buruzagi nagusia izan zen (1806-1808). Abrantesko Gudua irabazi zuen Portugalen, ingeles ostearen aurka (1807), eta Lisboako hirian sartu zen ondoren. Ingelesak nagusitu zitzaizkion Vimeiroko Guduan, eta kapitulazioa izenpetu behar izan zuen Sintran (1808ko abuztua). Espainian eta Errusian egon zen ondoren. Iliriako Probintzietako gobernaria zen burua galdu eta erretiratu zutenean (1813). Bere buruaz beste eginda hil zen urte berean."}
{"id": "276508", "revid": "28807", "url": "https://eu.wikipedia.org/wiki?curid=276508", "title": "Jean-Andoche Junot", "text": ""}
{"id": "276509", "revid": "512", "url": "https://eu.wikipedia.org/wiki?curid=276509", "title": "Charles Koechlin", "text": "Charles Koechlin (Paris, Frantzia, 1867ko azaroaren 27a - Le Canadel, Var, Frantzia, 1950eko abenduaren 31) musikagilea eta musikako teorikoa izan zen. Parisko kontserbatorioan ikasi zuen Massenetekin eta Faur\u00e9rekin. Satieren eta Stravinskiren eragina jaso zuen. Koechlinek bitonalitatea, politonalitatea eta atonalitatea erabiltzen zituen, eta polifonia korapilatsuak ere egin zituen batzuetan.\nKiplingen \"Oihaneko liburuan\" oinarrituta, poema sinfonikoak idatzi zituen. Arlo horren barnean aurkitzen dira Koechlinen lan nagusiak: \"La Course de Printemps\", \"La M\u00e9ditation de Purum Baghat\", \"La Loi de la Jungle\", \"Les Bandar-Log\". Ganberako musika idatzi zuen eta sonatak musika-tresnetarako. Musika-lan ugari idatzi zituen, eta baita Debussyri eta Faur\u00e9ri buruzko liburuak ere."}
{"id": "276510", "revid": "96586", "url": "https://eu.wikipedia.org/wiki?curid=276510", "title": "Kolkhoz", "text": "Kolkhoz (errusieraz, \u043a\u043e\u043b\u0445\u043e\u0437, ahoskatua; \u043a\u043e\u043b\u043b\u0435\u043a\u0442\u0438\u0432\u043d\u043e\u0435 \u0445\u043e\u0437\u044f\u0439\u0441\u0442\u0432\u043e hitzen laburdura; etxalde kolektiboa) Sobietar Batasun ohian, nekazarien enpresa izan zen, kooperatiba moduan eratua.\nSobietar gobernuak 1929. urtean hasitako lurraren sozializazioaren ondorioz, kolkhozak ugaldu eta indartu ziren. Lurrak estatuarenak izanik ere, kooperatibek lantzen zituzten, eta emaitzak estatuari eta beste batzuei saltzen zizkieten. Nekazariek jasotzen zuten soldata lanaren kantitatearen eta kalitatearen arabera neurtzen zen.\nKolkhozek garapen handia lortu zuten 1940-1960 bitartean, baina industriaren indartzeak langileak erakarri zituen alde guztietatik, eta ondorioz nekazaritzaren galera ekarri zuen, eta baita kolkhozena ere. 1992tik aurrera, kolkhozak pribatizatu egin ziren."}
{"id": "276511", "revid": "46380", "url": "https://eu.wikipedia.org/wiki?curid=276511", "title": "Gillermo Larra\u00f1aga", "text": "Gillermo Larra\u00f1aga (Azkoitia, 1905ko apirilaren 10a - ?, 1978) gipuzkoar idazle eta itzultzailea izan zen. Jesuita; Loiolan, O\u00f1an eta Marneffen egin zituen ikasketak. \"Euzko-gogoa\", \"Zeruko Argia\" eta \"Jesus\u00b4en Biotzaren Deya\" aldizkarietan eman zituen argitara lan garrantzizkoenak. Irakasle izan da Caracasen, Bilbon, Las Palmasen eta Tuteran. Larra\u00f1agaren itzulpen batzuk: \"Milla ta bat gauetako ipuinak\", \"Venezuela\u00b4ko matxinadak amazortzigarren gizaldian\" eta Arturo Kanpionen \"Izkuntza ta abenda\" izeneko liburua, denak \"Euzko-gogoa\" aldizkarian argitara emanak. Irakaskuntzarako testu ugari egin ditu, nahiz eta asko argitaragabe egon: \"Ludi-jakintza\", \"Kristal-jakintza\", \"Mineral-jakintza\". \"Landare jakintza botanika\" obra eman zuen argitara 1975ean."}
{"id": "276513", "revid": "46380", "url": "https://eu.wikipedia.org/wiki?curid=276513", "title": "Philippe Quinault", "text": "Philippe Quinault (Paris, 1635eko ekainaren 3a - \"ib.\", 1688ko azaroaren 26a) frantses idazlea izan zen.\nBiografia.\nAntzerki-lanak idatzi zituen gehienbat. 1653an idatzi zuen lehenengo lana, \"Les Rivales\" (\"Aurkariak\"), arrakasta handia izan zuena. Calder\u00f3n, Th. Corneille, Rotrou, Racine eta beste antzerkigile batzuen eragina nabarmena da Quinaulten antzerki-lanetan.\nHasieran komediak idatzi zituen: \"La Com\u00e9die sans com\u00e9die\" (\"Komediarik gabeko komedia\"), \"Le Fant\u00f4me amoureux\" (\"Mamu maitemindua\"), \"La M\u00e8re coquette\" (1665, \"Ama pinpirina\"). Gero tragediak idatzi zituen: \"Astrate\" (1665), \"Pausanias\" (1668), \"Bell\u00e9rophon\" (1671). 1672az geroztik operako libretoak idatzi zituen Lully musikagilearentzat: \"Alceste\" (1674), \"Proserpine\" (1680), \"Amadis de Gaule\" (1684), \"Roland\" (1685)."}
{"id": "276514", "revid": "58701", "url": "https://eu.wikipedia.org/wiki?curid=276514", "title": "Diego de Silo\u00e9", "text": "Diego de Silo\u00e9 (Burgos, 1493 - Granada, 1563ko urriaren 22a) espainiar eskultorea eta arkitektoa izan zen, Gil de Silo\u00e9ren semea. Espainiako Pizkundeko artista nagusietakoa da, arkitekturakoa bereziki. Bere eskulturak Burgosko platereskoaren eredutzat hartuak dira. 1517an Italiara joan zen, eta han Bartolom\u00e9 Ord\u00f3\u00f1ezekin lan egin zuen. 1519an Burgosa itzuli, eta Granadara joan zen ondoren.\nSilo\u00e9ren lanetan estilo askoren kutsua nabari da: gotikoarena, pizkundekoarena eta mudejarrarena, baina platereskoarena da nagusia; Michelangeloren eta Donatelloren eragina ere aipagarria da. Silo\u00e9renak dira, besteak beste, Granadako katedrala, obra plateresko nagusitzat hartua, Malagako katedrala eta Salamancako Irlandarren Eskola."}
{"id": "276515", "revid": "512", "url": "https://eu.wikipedia.org/wiki?curid=276515", "title": "Franciscus Sylvius", "text": "Franciscus Sylvius \u2014jaiotza izena: Franz de le Bo\u00eb\u2014 (Hanau, Alemania, 1614ko martxoaren 15a - Leiden, Herbehereak, 1672ko azaroaren 19a) sendagilea izan zen. Leidengo Unibertsitateko irakasle izan zen. Bizitzako gertaera guztien eta eritasunen printzipioa kimikan dela zioen, eta kimika sendagintzan erabili zuen lehenetakoa izan zen. Medikuntzan mistika alde batera utzi, eta fisika eta kimikako legeez baliatu beharra zegoela zioen.\nBurmuineko hirugarren eta laugarren bentrikuluak bereizten dituen hodia (\"Sylviusen akueduktu\" deitua), bosgarren bentrikulua (\"Sylviusen bentrikulu\" deitua), garunaren erdialdeko arteria (\"Sylviusen arteria\"), eta aurrealdeko gingila eta parietala tenporaletik eta okzipitaletik bereizten dituen pitzadura (\"Sylviusen pitzadura\") aurkitu zituen."}
{"id": "276516", "revid": "512", "url": "https://eu.wikipedia.org/wiki?curid=276516", "title": "Pteropus pumilus", "text": "Pteropus pumilus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276517", "revid": "28807", "url": "https://eu.wikipedia.org/wiki?curid=276517", "title": "Franciscus de le Bo\u00eb", "text": ""}
{"id": "276518", "revid": "96586", "url": "https://eu.wikipedia.org/wiki?curid=276518", "title": "Raymond Aron", "text": "Raymond Aron (Paris, Frantzia, 1905eko martxoaren 14a - Paris, 1983ko urriaren 17a) filosofo eta soziologo frantsesa izan zen.\nBizitza.\nSorbonako irakaslea (1957) eta Frantziako Ikastetxeko kidea (1970). Industria-gizartearen lehen ikerlarietakoa. Londresko \"France Libre\" argitalpeneko erredakzioburua (1940-1944). Soziologian eta ekonomian aditua, bere garaiko eskuin liberal kontserbadorearen pentsalari nabarmenenetakoa izan da. Sartrerekin batean \"Les temps modernes\" gogoeta-aldizkariaren fundatzailea, eztabaida gogorra izan zuen harekin, marxismoa kritikatuz.\nLan askoren egilea, horien artean: \"Introduction \u00e0 la philosophie de l\u00b4histoire\" (1938), \"Le Grand Schisme\" (1948), \"L\u00b4Opium des intellectuels\" (1957), \"Histoire et dial\u00e9ctique de la violence\" (1973), \"M\u00e9moires\" (1983)."}
{"id": "276519", "revid": "56334", "url": "https://eu.wikipedia.org/wiki?curid=276519", "title": "Kanpo-belarri", "text": "Kanpo-belarria belarriaren hiru ataletako bat da. Hiru zati ditu: belarri-hegala, belarri-zuloa eta tinpanoa. Belarri-hegala kartilagoz osatua dago, behealdeko belarri-gingila izan ezik, biguna eta gantzaduna baita gingila. Belarri-hegalak kanpotik iristen zaizkion uhin guztiak belarri-zulora bideratzen ditu. Belarri-zuloa hezur tenporalean dagoen 2,5 cm-ko inguruko hodi bat da; han, guruin berezi batzuk daude, argizaria darienak, eta baita ile batzuk ere; argizariaren eta ileen eginkizuna kaltea eragin dezaketen kanpoko gauzei (hautsari, zakarrei) eustea da, belarri barrura sar ez daitezen. Belarri-zuloa tinpano izeneko mintzeraino iristen da. Ehun konektibozko mintz tinkoa eta erdigardena da tinpanoa, eta dardara egiten du soinu-uhinek jotzen dutenean. Tinpanoan bukatzen da kanpo belarria, eta mintz horren beste aldean hasten da erdikoa.\nAnatomia.\nBelarri-pabiloia kanpoko ertz kurbatuak (helize izenekoa) eta barruko ertz okertuak (antihelize izenekoa) osatzen dute, eta entzumen hodira irekitzen da. Tragoak, orientatuta dagoen antitragoak bezala, entzumen-hodia gainditu eta partzialki estaltzen du. Entzumen-kanalaren aurreko alde hutsari maskorra deitzen zaio. Entzumen-hodia 2,5 cm inguru zabaltzen da. Kanalaren lehen zatia kartilagoz inguratuta dago, eta bigarren zatia, tinpanotik gertu, hezurrez inguratuta dago. Hezur horri entzumen-burbuila esaten zaio, eta `hezur tenporalren zati tinpanikoak osatzen du. Entzumen-hodia inguratzen duen azalak guruin zeruminosoak eta sebazeoak ditu, eta belarrirako zerumen babeslea sortzen dute. Entzunbidea tinpanoaren kanpoaldean amaitzen da.\nKanpoko belarriari lotutako bi muskulu-talde daude: muskulu intrintsekoak eta estrintsekoak. Ugaztun batzuetan, muskulu horiek belarri-pabiloiaren norabidea doitu dezakete. Gizakiengan, muskulu horiek eragin txikia edo bat ere ez dute. Belarriko muskuluak aurpegiko nerbioak inerbatzen ditu, eta horrek ere sentikortasuna ematen dio belarriaren larruazalari, bai eta kanpoko belarriaren barrunbeari ere. Nerbio aurikular handiak, belarri-nerbioak, nerbio aurikulotenporalak eta zerbikaletako plexuaren nerbio okzipital txikiak eta handiak sentikortasuna ematen diote kanpoko belarriaren atalei eta inguruko larruazalari.\nBelarri hegala kartilago elastikoko pieza bakarrez osatuta dago. Pieza horrek erliebe korapilatsua du barne-azaleran, eta nahiko konfigurazio laua du atzeko azaleran. Batzuetan, Darwinen tuberkulua bezala ezagutzen den tuberkulu bat egoten da, helizearen beheranzko aldean dagoena eta ugaztunen belarri puntari dagokiona. Belarriko lobulua areolak eta gantz-ehunak osatzen dute. Bi belarrien antolaketa simetrikoak soinua aurkitzeko aukera ematen du. Garunak ezaugarri hau lortzeko, belarri bakoitzaren iritsiera-denborak eta intentsitateak alderatzen ditu goiko olibadi konplexuan dauden zirkuituetan eta bi belarrietara bideetatik konektatuta dauden gorputz trapezoidaletan."}
{"id": "276520", "revid": "46380", "url": "https://eu.wikipedia.org/wiki?curid=276520", "title": "Joakim Fraile", "text": "Joakim Jose Fraile Mari\u00f1elarena (Garinoain, 1930eko ekainaren 2a - Gasteiz, 1998ko abenduaren 11) nafar margolaria izan zen. 1953an hasi zuen bere lana, figuraziotik aldendu gabe, nahiz eta hurrengo hamarraldian abstrakziora jo, interes nagusia espresionismo abstraktuan eta informalismoan jarrita. Gasteizen sortu zen \"Equipo 63\" taldeko kide izan zen, eta talde hari lotuta egon zen 1966an Orain Euskal Eskola Mugimendua sortu zen arte. Schommer, Mieg eta Ortiz de Elgearekin batera, Orain taldeak 1966an Donostian eta Gasteizen egin zituen bi erakusketatan parte hartu zuen, eta haren \"Manifestua\" ere sinatu zuen. Taldea desegin ondoren (1968), hurrengo hamarraldian \"pop-art\" joeraren alorrean ere egin zuen saiorik. 1980-1994 bitartean, ordea, espresionismo abstraktura itzuli zen."}
{"id": "276521", "revid": "6327", "url": "https://eu.wikipedia.org/wiki?curid=276521", "title": "Joaquin Jose Fraile Mari\u00f1elarena", "text": ""}
{"id": "276522", "revid": "58701", "url": "https://eu.wikipedia.org/wiki?curid=276522", "title": "Jean de Joinville", "text": "Jean de Joinville frantses kronikaria izan zen (?, 1224 - 1317ko abenduaren 24a). Xanpainako kondearen aholkularia izan zen, eta Luis IX.aren gortera jo zuen 1241ean. Gurutzaden aldekoa zen, eta San Luisen armadarekin Egiptora joan zen Siriari hegoaldetik eraso egitera. Erregearekin atxilo hartu eta garai berean askatu zituzten biak, eta lagun minak egin ziren. Elkarrekin itzuli ziren Frantziara, eta Xanpainako seneskal izendatu zuten. San Luisi ez zion lagundu zortzigarren gurutzadan, eta bera ere ez zedila joan eskatu zion. \"Le Livre des saintes paroles et des bons faits de notre saint roi Louis\" (1309, \"Luis gure errege santuaren hitz santuen eta egile onen liburua\") erregearen bizitzari buruzko lan bikaina idatzi zuen frantsesez."}
{"id": "276523", "revid": "336", "url": "https://eu.wikipedia.org/wiki?curid=276523", "title": "Tadeusz Ko\u015bciuszko", "text": "Tadeusz Andrzej Bonawentura Ko\u015bciuszko (Mereczowsczyzna, Poloniar-Lituaniar Batasuna, gaur egun Kosava, Bielorrusia, 1746ko otsailaren 4a - Solothurn, Suitza, 1817ko urriaren 15a) poloniar militarra eta abertzalea izan zen.\nAmeriketako Estatu Batuen Independentzia Gerran (1776-1783) parte hartu zuen. 1784. urtean itzuli zen Poloniara, eta Errusiaren aurka borrokatzen ari ziren poloniar iraultzaileekin bat egin zuen. Frantzian eta Alemanian izan ondoren, krakoviarrak errusiarren aurka altxa zitezen lortu zuen, eta garaipena lortu zuen Rac\u0142awicen. Varsoviako setioa haustera behartu zituen prusiarrak, baina horien eta errusiarren artean menderatu zuten Kosciu\u015bzkoren armada, eta preso eraman zuten (1794-1796). Parisen eta Suitzan bizi izan zen ondoren, eta teknika militarrari buruzko hainbat obra idatzi zituen."}
{"id": "276525", "revid": "512", "url": "https://eu.wikipedia.org/wiki?curid=276525", "title": "Jose Luis Lizundia", "text": "Jose Luis Lizundia Askondo (Iru\u00f1ea, Nafarroa Garaia, 1938ko apirilaren 9a) idazlea eta irakaslea da. Hainbat izengoiti erabili ditu: \"J. L. L.\", \"Etxenagusi\", \"Garai'ko I\", \"D. Amaitermin\".\nBiografia.\nGaraiko eta Izurtza-Ma\u00f1ariko udaletako idazkaria izan da, eta Euskaltzaindiko idazkariordea. Durangoko Gerediaga Elkartearen sortzailea; \"Egin\", \"Deia\", \"La Gaceta del Norte\", \"Anaitasuna\", \"Zeruko Argia\", \"Jakin\", \"Enbata\", \"Euskera\", \"Punto y Hora de Euskal Herria\", \"Txistulari\", \"Tavira\" eta \"Cuadernos de Historia Duranguesa\" aldizkarietan eman ditu argitara artikulu garrantzitsuenak.\nEE alderdiko diputatua izan zen 1980-1984. urteetan.\nEuskaltzaindiko idazkariorde-kudeatzaile lanetan dihardu azken urteotan. Politikagintza utzita, artikulugiletzat nabarmendu da Euskal Herrian hedapen handia duten hainbat egunkari eta aldizkaritan."}
{"id": "276526", "revid": "28807", "url": "https://eu.wikipedia.org/wiki?curid=276526", "title": "Jose Luis Lizundia Askondo", "text": ""}
{"id": "276527", "revid": "512", "url": "https://eu.wikipedia.org/wiki?curid=276527", "title": "Jesus Montes", "text": "Jesus Montes Iribarren (Irun, 1940ko ekainaren 27a) gipuzkoar margolaria da.\nBiografia.\nGaspar Montesen semea da. Aitarekin lehendabizi, eta gero, Madrilen eta Parisen egin zituen Margolaritza ikasketak. Erakusketa ugaritan (Oslo, Irun, Donostia, Madril, Bartzelona, Zaragoza, Iru\u00f1ea, Marbella) jarri ditu bere koadroak ikusgai. Lan nagusiak: \"El gallo negro\", \"Palometa\", \"Ziga\", \"Caballos\", \"Donamar\u00eda\", \"Iglesia de Zubieta\", \"Erasun\", \"Pastando\", \"La Noche y los caballos\", \"Retrato de M. S\u00e1nchez Marco\", \"Ventana\" eta \"Agust\u00edn Boyer\". Bi urtez behin Irungo galeria batean erakusten du bere lana, baina azken urteotan urteko lana Nafarroako Ziga herrian duen Karakoetxea etxean ere jarri ohi du ikusgai. Izadi hilak eta giza irudiak lantzen jarraitu du azken urteotan ere."}
{"id": "276528", "revid": "46380", "url": "https://eu.wikipedia.org/wiki?curid=276528", "title": "Roland-Manuel", "text": "Alexis Roland-Manuel (Jaiotza-izena: Roland Alexis Manuel L\u00e9vy; Paris, 1891ko martxoaren 22a - \"ibidem\", 1966ko azaroaren 1a) frantses musikagilea eta musikografoa izan zen.\nAlbert Rousselen eta Auguste S\u00e9rieyxen ikasle izan zen. Geroago Ravelen ikasle eta adiskide izan zen, eta hiru liburu idatzi zituen hari buruz. Frantses klabe-jotzaileen, Debussyren eta Ravelen musikaren eragina antzematen zaio idatzi zituen lanetan. Parisko Kontserbatorioko Estetika irakasle (1947) eta Pedagogia irakasle (1959) izan zen. Besteak beste, bi opera idatzi zituen: \"Isabelle et Pantalon\" (1922) eta \"Le diable amoureux\" (1932); balletak, \"Le Tournoir singulier\" (1924), \"L\u00b4\u00c9cran des jeunes filles\" (1929); orkestrarako, \"Tempo di Ballo\" (1924) eta \"Le harem du vice-roi\" (1919)."}
{"id": "276529", "revid": "6327", "url": "https://eu.wikipedia.org/wiki?curid=276529", "title": "Alexis Roland-Manuel", "text": ""}
{"id": "276530", "revid": "512", "url": "https://eu.wikipedia.org/wiki?curid=276530", "title": "Maurice Chappaz", "text": "Maurice Chappaz (Lausana, Suitza, 1916ko abenduaren 21a - Martigny, 2009ko urtarrilaren 15a) idazle eta itzultzaile suitzarra izan zen.\nBiografia.\nFrantsesez idatzi eta argitaratu zuen bere obra; 40 obratik gora plazaratu zituen.\nLurrari oso estu loturik bizi izan zen mahastiak lantzen zituen Valaisen, eta kezka etiko-ekologikoak dira nagusi bere obran: nekazarien kultura eta arbasoen lurra desegin duen aurrerakuntzaren aurkako sentipenak.\nObra aipagarriak ditu, besteak beste: \"Grandes journ\u00e9es de printemps\" (1944, \"Udaberriko egun ederrak\"), \"Testament du Haut-Rh\u00f4ne\" (1953, \"Rh\u00f4ne Garaiko testamentua\"), \"Portrait des valaisans en leg\u00e9nde et en verit\u00e9\" (1965, \"Valaistarren erretratuak, egiazkoak eta alegiazkoak\"), \"\u00c0 rire et \u00e0 mourir\" (1984, \"Barre egiteko eta hiltzeko\")."}
{"id": "276532", "revid": "1982", "url": "https://eu.wikipedia.org/wiki?curid=276532", "title": "Delaware ibai", "text": ""}
{"id": "276533", "revid": "96586", "url": "https://eu.wikipedia.org/wiki?curid=276533", "title": "Douglass North", "text": "Douglass Cecil North (Cambridge, Massachusetts, Ameriketako Estatu Batuak, 1920ko azaroaren 5a - Benzonia, Michigan, Ameriketako Estatu Batuak, 2015eko azaroaren 23a) ekonomialaria izan zen, ekonomia historikoaren arloan egin zuen lanarengatik ezaguna.\nBizitza.\nEkonomia-ikasketak egin zituen, eta Berkeleyko Unibertsitatean (Kalifornia) egin zuen doktoregoa. Irakasle izan zen hogeita hamahiru urtez Seattleko Unibertsitatean (Washington).\nEkonomiaren ikerkuntzan eman ditu ahaleginik handienak. Europa eta Estatu Batuetako garapen historikoan eta hazkuntza ekonomikoan erakundeek izan duten zeregina aztertu du. 1993an, Ekonomiako Nobel saria jaso zuen Robert Fogelekin batera, ekonomiaren historiaren ikerkuntzan egindako berrikuntzengatik.\nHainbat liburu argitaratu ditu, hala nola \"\" (1973), \"Growth and Welfare in the American Past\" (1974) eta \"Structure and Change in Economic History\" (1981)."}
{"id": "276534", "revid": "28807", "url": "https://eu.wikipedia.org/wiki?curid=276534", "title": "Douglas North", "text": ""}
{"id": "276535", "revid": "512", "url": "https://eu.wikipedia.org/wiki?curid=276535", "title": "Pteropus rayneri", "text": "Pteropus rayneri Pteropus generoko animalia da. Chiropteraren barruko Pteropodidae familian sailkatuta dago."}
{"id": "276536", "revid": "28807", "url": "https://eu.wikipedia.org/wiki?curid=276536", "title": "Douglass Cecil North", "text": ""}
{"id": "276537", "revid": "28807", "url": "https://eu.wikipedia.org/wiki?curid=276537", "title": "Alexis I.a Errusiakoa", "text": ""}
{"id": "276538", "revid": "336", "url": "https://eu.wikipedia.org/wiki?curid=276538", "title": "Gene Amdahl", "text": "Gene Amdahl (Flandreau, Hego Dakota, Ameriketako Estatu Batuak, 1922ko azaroaren 16a - Palo Alto, Kalifornia, 2015eko azaroaren 10a) informatikako aitzindarietako bat izan zen. Informatikako proiektuen diseinatzailea da. Bigarren Mundu Gerran, Ameriketako Estatu Batuetako Itsas Armadan lan egin zuen, eta han hasi zen elektronika eta programazio informatikoa ikasten. Wisconsingo Unibertsitatean, fisika teorikoari buruzko doktoregoa egin zuen, eta ordenagailu bat diseinatu zuen. 1952an, IBM enpresan hasi zen lanean. Berak egindako diseinuei esker, IBM enpresak ordenagailu mota berri bat merkaturatu zuen 1964an, eta horrekin sekulako bultzada izan zuen ordenagailuen erabilerak enpresa munduan. Lau enpresa sortu zituen: Amdahl Corporation, Trilogy Systems (gerora Elxsi Corporation), Andor Systems eta Commercial Data Servers."}
{"id": "276539", "revid": "512", "url": "https://eu.wikipedia.org/wiki?curid=276539", "title": "Xabier Galarraga", "text": "Xabier Galarraga Aldanondo (?, ? - Bilbo, 2014ko maiatzaren 19a) gipuzkoar irakasle eta ekonomialaria izan zen.\nBiografia.\nEkonomia eta merkataritza zientzietako lizentzia eskuratu zuen 1969an Valladolideko Unibertsitatean. Erresuma Batuan eta Estatu Batuetan ikasten jardun ondoren, EHUn egin zuen doktoregoa 1980an. 1971tik aurrera Bilboko enpresa zientzietako fakultatean jardun zuen irakasle.\nBesteak beste, Eusko Jaurlaritzako Plangintza eta Azterlanen zuzendaria (1981-1984) izan zen. Bestalde, EHUko ikerketa proiektuetan hartu zuen parte, bai Euskal Ekonomialarien Elkargoak edota AENAk (Aeropuertos Espa\u00f1oles) eginikoetan, eta bere lankidetza eskaini die hainbat erakunderi. Eusko Ikaskuntzako Gizarte eta Ekonomia Zientziak saileko lehendakaria izan da 1978tik 1980ra eta 1982tik 1984ra.\nI\u00f1aki Galarraga arkitekto eta irakaslea zuen anai."}
{"id": "276540", "revid": "512", "url": "https://eu.wikipedia.org/wiki?curid=276540", "title": "Ibn Hawqal", "text": "Mu\u1e25ammad Ab\u016b\u2019l-Q\u0101sim Ibn \u1e24awqal (Nisibis, egungo Turkia, X. mendea) arabiar geografialaria izan zen.\nBiografia.\n\"Kitab surat al-ard\" (\"Lurraren antolamenduaren liburua\") idatzi zuen Muqaddasirekin batera, arabiar geografo bikainena izan zen Hejirako urrezko mendean (musulmanen IV. mendea, kristauen X. mendea).\nIbn Hawqualen lana ez da grekoen kartografia tradizioan kokatzen, aitzitik, mundu musulmanaren atlasa egitea zuen helburu. Nolanahi ere oso lan aberatsa da, turkiarrez, kazakhstandarrez, Afrika Mendebalaz, Nubia eta Italiaren hegoaldeaz ematen baitu informazioa; atal oparoenak islamaren mendebalari, Siziliari batez ere, eta Transoxianari eskainiak dira.\nHorrez gainera, Hawqual izan zen ekonomiaz arduratu zen lehen geografoa."}
{"id": "276541", "revid": "28807", "url": "https://eu.wikipedia.org/wiki?curid=276541", "title": "Ibn Hawqual", "text": ""}
{"id": "276542", "revid": "336", "url": "https://eu.wikipedia.org/wiki?curid=276542", "title": "Tomas Kaietano", "text": "Tomas Kaietano (; Gaeta, 1469ko otsailaren 20a - Erroma, 1534ko abuztua) italiar teologoa izan zen, eskola tomistako teologorik handienetakoa.\nDomingotarren ordenako fraidea izan zen. Bolonian eta Paduan egin zituen teologia-ikasketak. Metafisikako irakasle izan zen. Dominikarren ordenako nagusi zela (1508-1518) Girolamo Savonarolaren ideien ikerketa egin zuen; 1511-1517 bitartean Aita Santuaren aginpidearen aldezle izan zen, Pisako kontzilioaren kontra, eta Laterango bosgarren Kontzilioan Elizaren erreforma bultzatu zuen. Aita Santuaren ordezkari gisa Luteroren aztertzaile izan zen Augsburgon (1518). Haren obra nagusiak: \"Summa Theologica\", Salmuen iruzkinak, eta Testamentu Berriaren eta Zaharraren hainbat iruzkin."}
{"id": "276543", "revid": "28807", "url": "https://eu.wikipedia.org/wiki?curid=276543", "title": "Tommaso De Vio", "text": ""}
{"id": "276544", "revid": "28807", "url": "https://eu.wikipedia.org/wiki?curid=276544", "title": "Cardinal Caetano", "text": ""}
{"id": "276545", "revid": "10891", "url": "https://eu.wikipedia.org/wiki?curid=276545", "title": "Quentin de La Tour", "text": "Maurice Quentin de La Tour (Saint-Quentin, 1704 - \"ib.\", 1788) frantziar pintorea izan zen. Frantziako erretratugile ospetsuena izan zen XVIII. mendean. Parisen ikasi zuen Spo\u00ebde pintore flandestarrarekin. Reims, Cambrai (1724) eta Ingalaterran (1725) egon zen ondoren, eta Parisa jo zuen berriro 1727an. 1737an eman zuen ezagutzera bere lehen erretratua, eta 150eko saila osatu zuen hurrengo 37 urteetan. Inork ez bezala jakin zuen pertsonaien nortasuna bere koadroetan adierazten, eta xarma eta grazia berezi batez jantzi zituen bere lan guztiak. Jean-Jacques Rousseau, Voltaire, Luis XV.a eta Madame de Pompadour-en erretratuak egin zituen besteak beste. Erregearen erretratugile ofizial izan zen 1750etik eta 1773 arte."}
{"id": "276546", "revid": "15795", "url": "https://eu.wikipedia.org/wiki?curid=276546", "title": "Maurice Quentin de La Tour", "text": ""}
{"id": "276547", "revid": "120981", "url": "https://eu.wikipedia.org/wiki?curid=276547", "title": "Metilamina", "text": "Metilamina, aminarik sinpleena da, CH3NH2 formula kimikoarekin. Amoniakoaren eta alkohol metilikoaren katalisi erreakzioz lortzen den gas kolorgea da. -6,8\u00a0\u00b0C-an irakiten du eta -92,5\u00a0\u00b0C-an solidotzen da. Amoniako-usaina du. Uretan, alkoholetan eta eterretan disolbatzen da, eta normalean uretan disolbatutako soluzioetan saltzen da (% 30-40ko kontzentrazioetan). Bi egoeretan, likido gisa eta gas gisa, sukoia da, eta gasak begiak eta arnas aparatua erretzen ditu. Erabilera nagusiak hauek dira: tindagaiak, intsektizidak, sendagaiak, argazki-errebelatzaileak egiteko, eta abarretarako. Polimerizazio-erreakzioak moteldu edo eragozteko eta erregaien gehigarri gisa ere erabiltzen da."}
{"id": "276548", "revid": "336", "url": "https://eu.wikipedia.org/wiki?curid=276548", "title": "Igor Moiseiev", "text": "Igor Alexandrovitx Moiseiev (\u0418\u0433\u043e\u0440\u044c \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447 \u041c\u043e\u0438\u0441\u0435\u0435\u0432; Kiev, 1906ko urtarrilaren 21agreg./urtarrilaren 8ajul. - Mosku, 2007ko azaroaren 2a) errusiar dantzaria eta koreografoa izan zen.\nMoskuko Bolshoiko ikasle izan zen, eta hemezortzi urte zituela bertako solista bihurtu zen. 1937. urtetik aurrera, Sobietar Batasuneko Herri Dantzen Talde Ofizialeko zuzendari izan zen. Talde hori 150 dantzarik osatzen zuten, eta Sobietar Batasuneko Errepubliketako dantzari handienak biltzen zituen. Mundu osoan ikusi ahal izan da talde horren homogeneotasuna. Koreografiak, elezaharretan eta musika tradizionaletan oinarrituta, askotan gai iraultzaileekin lotuak egon dira: \"Partisanoak\", 1955; \"Espartako\", 1958; \"Viva Cuba\", 1962. Sobietar Batasuneko Herriaren Artista titulua jaso zuen, eta behin baino gehiagotan, Stalin saria."}
{"id": "276549", "revid": "96586", "url": "https://eu.wikipedia.org/wiki?curid=276549", "title": "Regiomontano", "text": "Johann M\u00fcller (Unfinden, K\u00f6nigsbergetik hurbil, 1436ko ekainaren 6a - Erroma, 1476ko uztailaren 6a), Regiomontano izengoitiz ezaguna, alemaniar matematikaria eta astronomoa izan zen. Leipzigeko eta Vienako Unibertsitateetan egin zituen ikasketak. 1471. urtean burges aberats batek berarekin eraman zuen eta N\u00fcrenbergen behatoki bat eraiki zion Regiomontanori, inprenta bat eta tresneria sortzeko lantegiaz gainera. 1472. urteko kometa ikertu zuen eta horri buruzko azterlan bat idatzi zuen ondoren. Erromara dei egin zion Sixto IV.a aita santuak egutegi berria presta zezan, eta Regensburgeko (Ratisbonako) apezpiku izendatu zuen 1475ean, baina hurrengo urtean hil zen izurriak jota. Trigonometriari buruzko lan bat (\"De triangulis omnimodis\") idatzi zuen, eta sinuaren kontzeptua erabili zuen lehen aldiz."}
{"id": "276551", "revid": "6327", "url": "https://eu.wikipedia.org/wiki?curid=276551", "title": "Regiomontanus", "text": ""}
{"id": "276552", "revid": "688", "url": "https://eu.wikipedia.org/wiki?curid=276552", "title": "Smolensk", "text": "Smolensk () Errusiako hiria da, erresumaren mendebaldean dagoen Smolensk oblastaren hiriburua. Dnieper ibaiaren ertzean dago, Moskutik 418 km mendebaldera. 2010ean 326.861 biztanle zituen.\nHistoria.\nErrusiako hiri zaharrenetakoa da. Izan ere, Smolenski buruzko lehenengo berriak 863koak dira. Historian zehar garrantzi handiko komunikabide eta salerosketa-gunea izan da; besteak beste, Itsaso Beltzaren eta Baltikoaren arteko igarobidea izan zen baregoentzat. Poloniak, Errusiak eta Lituaniak bere mendean hartu nahi izan zuten; XIV. mendean Lituaniaren esku gelditu zen, eta 1664an Errusiak bereganatu zuen. Bigarren Mundu Gerran alemaniarrek hartu zuten, baina 1943an berriro Errusiarren mende gelditu zen.\nEkonomia.\nElektroteknia-, kimika- eta ehungintza-industriak dira jarduera ekonomiko nagusiak.\nHiri senidetuak.\nSmolensk ondorengo hiriekin senidetuta dago:"}
{"id": "276553", "revid": "512", "url": "https://eu.wikipedia.org/wiki?curid=276553", "title": "Pteropus rennelli", "text": "Pteropus rennelli Pteropus generoko animalia da. Chiropteraren barruko Pteropodidae familian sailkatuta dago."}
{"id": "276554", "revid": "77047", "url": "https://eu.wikipedia.org/wiki?curid=276554", "title": "Tehueltxe", "text": "Tehueltxe (lehen patagoi deituak) Patagoniako lautadetan Magallaes itsasartetik Rio Negrora bitarteko lurraldeetan bizi zen etnia-multzo baten izen generikoa da. XXI. mende hasieran 10.590 tehueltxe bizi ziren Argentinan, gehienak Santa Cruz eta Chubuten.\nHistoria.\nTehueltxeen artean iparraldekoak eta hegoaldekoak bereizten ziren, hizkuntzaz eta ohiturez. Iparraldekoak zaldiz ibili ohi ziren, eta hegoaldekoak oinez (zaldia XVIII. mendearen hasieran zabaldu zen). Ipar Amerikako Ordoki Handietako indiarren artean bezala, zaldiak indiarren bizimodua aldatu zuen. Tehueltxeak ehiztari egin ziren (guanakoa ehizatzen zuten, batez ere). Ekonomia-egoera hobetzean, ugaldu egin ziren. \nAntonio Pigafettaren arabera, Magallaes-Elkano espedizioaren kronista, 1520ko apirilean esploratzaileak egungo Argentina eta Txilen bizi ziren herriekin topo egin eta \"patagoi\" izena jarri zieten. Pigafettaren arabera, Magallaesek opariekin engainatu eta gazte batzuk bahitu zituen, espainiako erregeari eramateko asmoz, baina erresistentzia moduan bahituak jateari utzi eta hil egin ziren itsasontzian. Emakume tehueltxeen aurka erabili zuten indarkeria sexuala aipatzen du ere, baita gizonen haserrea, \"jeloskorrak\" zirelakoan. Lur haietatik alde egin aurretik mendi altuenera igo ziren gurutze kristau bat ezartzeko eta lur haiek espainiako erregearenak zirela erakusteko. Mendiari ere izena aldatu zioten, \"Monte Cristo\" deiturik.\nMeza katolikoa ere ospatu omen zuten, lur haietan ospatu zen lehenengoa. 2020an Frantzisko aita santuak pozez gogoratu zuen 1520ko apirilaren 1a, meza hori ospatu zen eguna, hain zuzen ere.\nKolonoen kontrako gerran aritu ziren behin baino gehiagotan. Poliki-poliki, ordea, kolonoen ohiturak beretu eta haiekin nahastu ziren.\nAzken hiztuna.\n2019ko urtarrilaren 4ean Dora Manchado hil zen, tehueltxeeraren azken hiztuna. Izan ere, 1980. hamarkadaz geroztik hizkuntza berreskuratzeko saiakerak egon baziren ere, jada berandu zen.\nKanpo estekak.\nDora Manchado tehueltxea hitz egiten hizkuntzalari batekin"}
{"id": "276555", "revid": "28807", "url": "https://eu.wikipedia.org/wiki?curid=276555", "title": "Tehuelche", "text": ""}
{"id": "276556", "revid": "28807", "url": "https://eu.wikipedia.org/wiki?curid=276556", "title": "Patagon", "text": ""}
{"id": "276557", "revid": "28807", "url": "https://eu.wikipedia.org/wiki?curid=276557", "title": "Jose Zapirain Aranburu", "text": ""}
{"id": "276558", "revid": "28807", "url": "https://eu.wikipedia.org/wiki?curid=276558", "title": "Joxe Zapirain Aranburu", "text": ""}
{"id": "276559", "revid": "119347", "url": "https://eu.wikipedia.org/wiki?curid=276559", "title": "Jose Zinkunegi", "text": "Jose Zinkunegi Arruti (Yoseba) (Errezil, Gipuzkoa, 1886ko apirilaren 29a - Zarautz, Gipuzkoa, 1964ko urtarrilaren 9a) gipuzkoar sendagile, idazle eta itzultzailea izan zen.\nValladoliden egin zituen medikuntza-ikasketak, 1911an bukatu zituen ikasketak eta AIAn hasi zen medikuntza lanetan 1912 tik 1918 arte, handik Errenderira joan zen 1921 arte eta handik Zarautzera, han haritu zen mediku lanetan geroztik, 1936tik 1948ra izan ezik. 1936an Bilbora ihes egin behar izan zuen sendi osoarekin, emaztea eta 5 seme-alabekin, seme zaharrena izan ezik, hura gudari joan zen eta besteak gazteegiak ziren hortarako eta lehendabizi Bilbora eta gero Iparraldera ihesi zuten. Beraz, gerraren ondorioz atzerrian bizi izan zen garai hartan, Iparraldean, bertan etzuen baimenik izan bere medikuntza lanetan jarraitzeko eta EAJko ordezkari izan zen Iparraldean egon zen garaian eta idazlanetan haritu zen ere 1948an \"Francoren indultoa medio\" Zarautza bueltatu zen bitartean, familia bertan bizi zen 1943tik, Andoni seme zaharrena\nIzan ezik, hau ere atzerriratua izan zen indulto hura iritxi zitzaion arte ere.\nHalaber, Euskaltzain urgazlea izan zen 1919tik aurrera.\nIdazlanak.\nBalmesen \"El Criterio\" (\"Irizpidea\") eta Campionen \"Erraondo\u00b4ko azken atabalaria\", \"Popatxu\", \"Yan Pier Bidart\" eta \"Pedro Mari\" idazlanak euskaratu zituen, besteak beste. \"Euskal Esnalea\", \"Euzko Gogoa\" eta \"Euzko Deya\" agerkarietan eman zituen argitara lan aipagarrienak. Zinkunegirenak dira, halaber, \"Eusko Abenda. Bere sendotasun len, orain eta gero\" (1920), \"Kirolak \u00bfongille ala kaltegarri?\" (1927), \"Kepa Deunaren ollaskoak\" (1956) eta \"Kozko Mu\u00f1oa\" (1957). Azken urte hartan ere \"Zigor\" operaren libretoa saritu zioten.\nGainera, lan ugari utzi zuen argitaratu gabe.\nFakultateko irakaslea.\nBestela, 1936ko urrian orduko Eusko Jaurlaritzak abiatu zuen Euskal Unibertsitatea (\"Euzko Irakastola Nagusia\") sortzeko prozesua, Jose Antonio Agirre lehendakari eta Jesus Maria Leizaola Justizia eta Kultura sailburua zirelarik. Medikuntza Fakultatearen barruan (\"Osakintza Ikastola\"), urte hartako azaroan argitaratu zituzten eman beharreko ikasgaiak, haien artean euskera medikoa zegoen (\"sendakintz-euzkera\") eta gaiaren irakasle moduan Jose Zinkunegi aukeratu zuten. Martxan ipini ahal izan zuten egitasmoa Basurtuko Ospitalean, ikasgai gehienekin, baina Espainiako Gerra Zibilak azkenean geldiarazi zuen hasi eta 6 hilabetera gutxi gora-behera, 1937ko ekainean frankistek Bilbo hartu ostean.\n\"EUZKADI\" ospitalea Bartzelonan.\nBilbotik Iparraldera joan zen sendiarekin, eta hilabete gutxi barru, bertatik Bartzelonara joatea eskatu zioten han Eusko Jaurlaritzak osatutako \"Euzkadi ospital\"ean bere beharra zutela eta han joan zen Bartzelonara. Bertan egin zituen zuzendari eta sendagile lanak azaroaren 15etik Bartzelona hurrengo urte bukaeran Frankisten menpean erori zen artean. Orduan berriro Iparraldera joan eta bere sendiarekin bilbu zen berriro, aldi hontan 1948 arte."}
{"id": "276560", "revid": "336", "url": "https://eu.wikipedia.org/wiki?curid=276560", "title": "Analogia", "text": "Analogia bi sistema edo gehiagoren arteko korrelazioa da, oro har. Horrela ulerturik, analogia proportzioaren antzekoa da. Beste modu batera esanik, gauza desberdinei predikatu bera atxikitzea da, baina ez era unibokoan. Bi elementuren arteko antzekotasun ez ausazko gisa hautematen dena.\nHizkuntzalaritzaren arloan, funtzio berbera betetzen duten edo elkarren artean nolabaiteko parekotasuna duten hizkuntza-elementuen arteko antzekotasun formalari deritzo analogia. Adibidez, esan daiteke astronomia eta astrologia hitzen artean badagoela analogia bat, senidetasun etimologiko bat dagoelako bi izenen artean. Hala ere, analogia ez da identitatea; ez dira, beraz, nahastu behar.\nBeste diziplina batzuetan ere baliatzen da analogia kontzeptua: logikan, zuzenbidean, antropologian, informatikan, biologian, fisikan."}
{"id": "276561", "revid": "96586", "url": "https://eu.wikipedia.org/wiki?curid=276561", "title": "Irene Atenaskoa", "text": "Irene Atenaskoa edo Irene Sarantapechaina (; Atenas, 752 inguruan - Lesbos, 803ko abuztuaren 9a), 780-790 bitartean Bizantziar Inperioko enperadoreordea eta 797-782 bitartean enperatriza (grezieraz: \u03b2\u03b1\u03c3\u03b9\u03bb\u03b5\u03cd\u03c2, \"Basileus\") izan zen.\nBiografia.\n768an Konstantinoplara heldu zen, Bizantziar Inperioko enperadorea izango zenaren emazte izateko hautagaietako bat izanik. Irene, Atenasko familia noble baten kidea zen, Sarantapechaina leinukoa. Leon IV.a enperadorearen emaztea hautatu zuten, baina erabaki polemikoa izan zen, izan ere, noblea bazen ere Atenasen zuen jatorria, ez Konstantinoplan eta bestetik irudien gurtza babesten zuen, ziurrenik berak ere gurtzen zituen, ez zen ikonoklasta.\nLeon IV.a tronua hartu zuen 775 eta bost urte geroago, 780an hil zen, beraz Irene enperadoreorde bilakatu zen, semea adingabea izanik. Bere kontrako konspirazio bat baliatuz gortea aldatu zuen, bere aldeko pertsonak hautatuz.\n787. urtean Nizeako II. kontzilioa bildu zuen (irudien gurtza onartu zuena, hain zuzen), eliza bizantino eta eliza erromatarraren laguntasuna bultzatuz.\nKonstantino VI.a semeak, agintzeko adina izan zuenean Irenek haren kontra egin zuen, agintea ez galtzearren. Gorabehera batzuen ondoren, azkenik, garaile atera zen, eta semeari begiak erauzi zizkion 797an.\nInperioak behera egin zuen. Le\u00f3n III.a aita santuak Karlomagno izendatu zuen enperadore, eta Irenek berarekin ezkontzeko saiakera egin zuen, baita semearen eta Karlomagnoren alabaren arteko ezkontza, baina ez zuen aurrera egin. Abbastar Kalifa-herriak ere inperoaren mugak erasotu zituen. Azkenik, Nizeforok gidatutako estatu kolpeak agintea kendu zion, eta Lesbosa erbesteratu zuten.\nEliza ortodoxoak santutu zuen."}
{"id": "276563", "revid": "28807", "url": "https://eu.wikipedia.org/wiki?curid=276563", "title": "Irene Sarantapechaina", "text": ""}
{"id": "276564", "revid": "56334", "url": "https://eu.wikipedia.org/wiki?curid=276564", "title": "Janbliko", "text": "Janbliko (, \"Iamblikhos\"; Kalkis, Siria, c. 245 - c. 325) siriar filosofo neoplatonikoa izan zen. Siriako eskola neoplatonikoa sortu zuen. Teologiaz eta teosofiaz hornitu zuen bere filosofia sistema eta neoplatonismoan oinarritu zituen bere lanak.\nBadirudi gaztetatik ezagutu zituela egiptoarren eta kaldearren doktrina esoterikoak. Grekoz idatzi zuen. Haren obraren zati txiki bat baizik ez da gorde eta haren filosofia sistema Proklo V. mendeko filosofoaren idatziei esker da ezaguna. Matematika-obrak ere idatzi zituen. Idazlan nagusiak: \"Egiptoko misterioak,\" \"Pitagorasen bizitza\", \"Protrepticus edo filosofiarako deia\", \"Matematikaren zientzia\", \"Aritmetikaren teologia oinarriak \"eta \"Nikomakoren aritmetika\"."}
{"id": "276565", "revid": "512", "url": "https://eu.wikipedia.org/wiki?curid=276565", "title": "Pteropus rodricensis", "text": "Pteropus rodricensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276566", "revid": "58701", "url": "https://eu.wikipedia.org/wiki?curid=276566", "title": "Joseph Joachim", "text": "Joseph Joachim (Kittsee, 1831ko ekainaren 28a - Berlin, 1907ko abuztuaren 15a) hungariar musikagile eta biolin-jotzailea izan zen. Weimar dukearen Orkestrako, Hannoverko Gorteko kontzertuetako eta Berlingo Musika Eskolako zuzendaria izan zen. Bere garaiko biolin-jotzailerik onenetakoa izan zen. 1869. urtean Joachim Laukote ospetsua sortu zuen Berlinen. Ingalaterran izan zen maiz, eta izen handia hartu zuen han. Kontzertu klasikoak bikain jotzen zituen, Beethovenenak batez ere. \"Kontzertu hungariarra\" da Joachimen obren artean aipagarriena. Pedagogo eta irakasle ezaguna izan zen Europa osoan. Laurehun biolin-jotzaile inguruk ikasi zuen haren eskolan. R. Schumann, M. Bruch, J. Brahms eta A. Dvorak-ek beren biolin-kontzertuak eskaini zizkioten."}
{"id": "276567", "revid": "6950", "url": "https://eu.wikipedia.org/wiki?curid=276567", "title": "Oratoria", "text": "Jatorrian, oratoria hitzaldi, sermoi, panegiriko eta publikoaren aurreko beste hitzezko adierazpenei dagokien literatura-generoa da. Jatorrian, hitzaldiak emateko artea da, etorri handiko hizlari batek entzuleak atsegindu, erakarri, hunkitzeko egiten duena. Hain zuzen, \"oratoria\" hitza latinetik dator, \"hitz ederrei dagokion artea\". Antzinako Grezian eta Antzinako Erroman garrantzi handia izan zuen, eta garai hartako hezkuntza hizlari trebeak lortzera bideratua egon zen. Orduko hizlarien artean aipatzekoak dira, beste batzuen artean, Perikles, Platon (\"Gorgias, Fedro\"), Demostenes, Eskines, Zizeron (\"De oratore\") eta Kintiliano (\"Institutio oratoria\"). Kintiliano izan zen erretorika klasikoa sistematizatu eta oratoria hitza bera erabilgarri bihurtu zuena.\nHistoria.\nErretorika Greziako heziketaren irakasgai nagusietako bat bihurtu zen. Platon ez zegoen ados horrekin. Haren ustez heziketak Filosofia izan behar zuen bere oinarria; behintzat sofistek erretorika ulertzen zuten moduan. Aristoteles Platon eta sofisten arteko sintesia saiatu zen; erretorikari buruzko tratatu sistematizatua prestatu zuen eta bertan oratoriaren ikaskuntzaren oinarriak definitzen zituen, formazio filosofikoa eta poetikoa uztartuz.\nLaster oratoria botere politikoa eta prestigioa lortzeko bidea bihurtu zen. Arrakasta horrekin lotuta auzitegi aurrean erabiltzeko hitzaldiak idazteko profesionalak agertu ziren, logografoak. Haien artean ezagunena Lisias izan zen. Sokratesek, bestetik, Atenaseko Oratoria Eskola sortu zuen. Haren ustez oratoriaren oinarriak ez ziren hain interesatuak izan behar. Pertsona jakintsuak ondo erabili behar zuen oratoria baina aberriaren alde lan egiteko, ez bere interes propioen alde. Ikuspuntu horretatik Demostenes izan zen oratoria mota honetan izen nagusia.\nErroma garaian irakaspen hauek perfekzionatu egin ziren, bereziki, Errepublika garaian, Marko Tulio Zizeroni esker. Haren lan nagusiak ia osoak heldu dira gure egunetara eta horri esker ondo asko ezagutu dezakegu idazle honen trebezia hizlari bezala. Erromako Inperioarekin batera oratoriak garrantzia galdu zuen: enperadorearen guztiahaltasunaren aurrean gutxi ahal zuen oratoriak. Dena dela, garai horretan oratoriako goi mailako espezialista aurki dezakegu: Marko Fabio Kintiliano. Kintilianok generoa teoria mailan bere gailurrera eraman zuen; harenak dira oratoriari buruzko hamabi liburukiak.\nOratoria generoak.\nAnaximenes Lampsakoak hiru arlotan sailkatzea proposatu zuen eta Aristotelesek ideia bera jaso zuen bere \"Erretorika\"n:\nHiru genero edo solas horietako bakoitzari hiztunaren jarrera, argumentatzeko modua, helburua eta entzuleria berezia zegokion. "}
{"id": "276568", "revid": "105290", "url": "https://eu.wikipedia.org/wiki?curid=276568", "title": "Osmometro", "text": "Osmometroa presio osmotikoa neurtzeko tresna da.\nOsmometrorik xinpleenak (Henri Dutrochet-ek asmatua 1828an) zati hauek ditu: 1) kanpai txiki batez bukatzen den hodi bertikal bat; kanpaiaren mutur zabala mintz erdiiragazkor batez estaltzen da, eta kanpai horren barruan presio osmotikoa neurtu nahi zaion disoluzioa jartzen da; 2) disolbatzailea duen ontzia. Bere barnean disoluzioa duen kanpaia disolbatzailearen ontzian sartzen bada hodi bertikala gora begira dagoela \u2014mintz erdiiragazkorrak alde batean disoluzioa eta beste aldean disolbatzailea dituela\u2014 , ikusten da kanpai barneko likidoa pixkanaka-pixkanaka hodi bertikalean gora igotzen dela eta garaiera jakin batean gelditu egiten dela. Disolbatzailearen gainazalarekin lortutako garaiera da disoluzioaren presio osmotikoa. Presio horrek, edo manometroaren irakurketak ematen dute disoluzioaren presio osmotikoaren balioa."}
{"id": "276569", "revid": "512", "url": "https://eu.wikipedia.org/wiki?curid=276569", "title": "Otakar II.a Bohemiakoa", "text": "Otakar II.a Bohemiakoa edo P\u0159emyslgoa (; M\u011bstec Kr\u00e1lov\u00e9, 1233 inguruan - D\u00fcrnkrut, Austria, 1278ko abuztuaren 26a) 1253-1278 bitartean Bohemiako erregea izan zen.\nBizitza.\nOtakar I.aren iloba eta Wentzeslao I.aren semea zen. 1249an Moravia eskuratu zuen. 1251n Austriako duke hautatu zuten, eta 1253an Bohemiako errege. 1261n Estiria kendu zien hungariarrei eta 1269an Karintia, Karniola eta Istria erantsi zizkien bere lurraldeei.\nHiriak sortu zituen eta Prusiako paganoen aurka borrokatu zen. Germaniako Erromatar Inperio Santuko printze ahaltsuena izan zen. Otakar II.ak zuen indarraz beldurturik, gainerako printzeek Inperiotik baztertu zuten 1275ean. 1276an Rodolfo I.a Habsburgokoa enperadoreari men egin behar izan zion, baina berehala ekin zion berriro borrokari, eta bi urte geroago garaitu eta hil zuten D\u00fcrnkruten."}
{"id": "276570", "revid": "1982", "url": "https://eu.wikipedia.org/wiki?curid=276570", "title": "Ottokar II.a Bohemiakoa", "text": ""}
{"id": "276571", "revid": "46380", "url": "https://eu.wikipedia.org/wiki?curid=276571", "title": "Arnaud Desplechin", "text": "Arnaud Desplechin (Roubaix, ) frantses zinemagilea da.\nBiografia.\n1984an hasi zen zinemagintzan lanean, hainbat zuzendariren antzeztokiak prestatzen (\u00c9ric Barbier, Pascale Ferran eta \u00c9ric Rochant). Bere lehen filmak, \"La Vie des morts\" (1990), berrogeita hamar minutu baizik irauten ez duen arren, sekulako ospea eman zion. Film horretan, elkar ezagutzen ez duten zortzi gazte eta zortzi heldu biltzen dira etxe burges batean heriotzari, sentimenduei eta maitasunari buruz hitz egiteko. Beste film batzuk: \"La Sentinelle\" (1992), Pascale Ferran, No\u00e9mie Lvosky eta Emmanuel Salingerrekin batera idatzita."}
{"id": "276572", "revid": "512", "url": "https://eu.wikipedia.org/wiki?curid=276572", "title": "Jules Feiffer", "text": "Jules Feiffer (New York, 1929ko urtarrilaren 26a) estatubatuar marrazkilaria da.\nArt Students Leaguen eta Pratt Institutuan ikasi zuen. 1949tik 1951ra bitartean, \"Clifford\" izeneko lana argitaratu zuen egunkarien igandeko gehigarri ilustratuetan. Armadan egin zituen bi urteetan, marrazki bizidunak egin zituen transmisio-taldearentzat. 1956an, New Yorkeko \"The Village Voice\" astekari intelektualean hasi zen lanean. Aldizkari horretarako egindako lehen marrazkiak bi liburuotan daude bilduta: \"Sick, Sick, Sick\" (1958) eta \"Boy Girl, Boy Girl\" (1961). Horiez gainera, beste lan hauek ere egin zituen: \"Passionella and Other Stories\" (1959), \"Munro, George\u00b4s Moon\" eta \"Boom!\" Music-Hallerako ere hainbat ikuskizun satiriko egin zituen."}
{"id": "276573", "revid": "46380", "url": "https://eu.wikipedia.org/wiki?curid=276573", "title": "Pello Irujo", "text": "Pello Irujo Ollo (Lizarra, Nafarroa, 1910eko otsailaren 23a - Iru\u00f1ea, Nafarroa, 1983ko otsailaren 24a) nafar politikari abertzalea izan zen.\nBiografia.\nDaniel Iruxo Urraren semea zen. Zuzenbide-ikasketak egin zituen eta Eusko Abertzale Ekintzako kidea izan zen 1930. urtetik aurrera.\n1936ko irailean atxilotu zuten Kantauri itsasoan frankistek eta hasieran hiltzeko kondena eman zioten arren, presondegitik atera zuten sei urte eta erdiren buruan.\nMadrilgo sare antifrankista prestatzen egon zen, 1946ko irailean Ipar Euskal Herrira jo behar izan zuen arte.\nEusko Jaurlaritzaren ordezkari egon zen Sofian eta Budapesten, eta Buenos Airesen bizi izan zen ondoren.\n\"Eusko Lurra-Tierra Vasca\" Eusko Abertzale Ekintzaren agerkaria, garai horretan ezker abertzalekoa, zuzendu zuen 1960-1975 urteetan. Horretarako Jose Olibares Larrondo, Tellagorriren laguntzaz aritu zen."}
{"id": "276574", "revid": "6327", "url": "https://eu.wikipedia.org/wiki?curid=276574", "title": "Pello Irujo Ollo", "text": ""}
{"id": "276575", "revid": "6327", "url": "https://eu.wikipedia.org/wiki?curid=276575", "title": "Pello Iruxo Ollo", "text": ""}
{"id": "276578", "revid": "512", "url": "https://eu.wikipedia.org/wiki?curid=276578", "title": "Pteropus rufus", "text": "Pteropus rufus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276579", "revid": "336", "url": "https://eu.wikipedia.org/wiki?curid=276579", "title": "Gian Giorgio Trissino", "text": "Gian Giorgio Trissino (Vicenza, Italia, 1478ko uztailaren 8a - Erroma, Italia, 1550eko abenduaren 8a) italierazko idazlea izan zen. Leon X.aren, Klemente VII.aren eta Paulo III.aren babesean izan zen. Oso ondo zekien antzinako greziera, Aristotelesen obra batez ere. Eragin handia izan zuen bere garaian, poesian baino areago kritika- eta gramatika-alorretan. 1524. urtean, \"Epistola a Clemente VII\" (\"Gutuna Klemente VII.ari\") idazlanean, italieraren alfabetoa berritzeari buruzko proposamenak azaldu zituen. Danteren \"De vulgari eloquentia\" obra argitaratu ondoren, \"Il Castellano\" (1529, \"Gaztelera\") obra idatzi zuen. Tragediak eta komediak ere idatzi zituen: \"Sofonisba\" (1515), \"L'Italia liberata dai Goti\" (1547-1548, \"Godoen mendekotasunez aske geratutako Italia\") eta \"Simillimi\" (1548)."}
{"id": "276580", "revid": "512", "url": "https://eu.wikipedia.org/wiki?curid=276580", "title": "August Weismann", "text": "August Weismann (Frankfurt, Alemania, 1834ko urtarrilaren 17a - Friburgo, Alemania, 1914ko azaroaren 5a) alemaniar biologoa izan zen.\nBiografia.\nFriburgo Breisgauko Unibertsitateko irakasle eta errektoreordea izan zen. Herentziari eta hazierari buruzko lanak egin zituen, batez ere, eta genetikaren aitzindarietako bat izan zen. Organismo guztien zeluletan belaunaldi batetik bestera herentziaz transmititzen den zerbait badela zioen. Weismannen arabera, jaiotzetikoak ez diren ezaugarriak ez dira herentziaz transmititzen, baina organismoen zelula batzuen plasman bada belaunaldi batetik bestera igarotzen den informazioa; zelula horien zatiketa gertatzean hurrengo belaunaldiko bi zelulen plasman aurrekoaren plasmaren nukleoaren erdia agertzen dela zioen."}
{"id": "276581", "revid": "512", "url": "https://eu.wikipedia.org/wiki?curid=276581", "title": "Elektrobalbula", "text": "Elektrobalbula hodi edo bestelako eroanbide batean barrena doan fluido baten emaria kontrolatzeko balbula elektromekanikoa da. Korronte elektrikoak kontrolatzen du balbula elektroiman edo solenoide baten bidez. Bi ateko balbula bada, fluidoa pasatu edo ez pasatu egoeren artean kommutatzen du balbulak; hiru atekoa bada, fluidoa bi zirkuituren artean kommutatzen du.\nIndustrian asko erabiltzen dira era guztietako likido eta gasen iragatea kontrolatzeko. Etxetresna elektriko batzuetan ere erabiltzen da; adibidez, plater-garbigailuetan eta ikuzgailuetan.\nElektrobalbulak eta balbula motordunak gailu desberdinak dira, eta ez dira nahastu behar; balbula motordunetan, motor batek eragiten dio balbulari."}
{"id": "276582", "revid": "8995242", "url": "https://eu.wikipedia.org/wiki?curid=276582", "title": "Alonso Ertzilla", "text": "Alonso Ertzilla Zu\u00f1iga (Madril, 1533ko abuztuak 7 - Oca\u00f1a, 1594ko azaroak 29) espainiar poeta izan zen, euskal jatorrikoa. Haren lanik ezagunena \"La Araucana\" poema epikoa da.\nBizitza.\nGurasoak, Orti Gartzia Ertzillako eta Leonor Zu\u00f1iga, Bermeokoak zituen. Filipe II.a Espainiakoaren zerbitzari izan zen, eta haren laguntzaile joan zen Ingalaterrara eta Flandriara egin zituen bidaietan. Bohemiako erregeen zerbitzuan jarri zen ondoren. 1555-1563 urteetan Txileko konkistan parte hartu zuen. Handik itzultzean, Mar\u00eda de Baz\u00e1n emakume aberatsarekin ezkondu zen.\nTxileko konkista gai hartuta, \"La Araucana\" poema epiko ospetsua ondu zuen, hiru zatitan, 1569tik 1589ra bitarteko urteetan. Araukaniarrak eta beren buruzagi Kaupolikan, konkistatzaileen kontra adore handia erakutsi zutenak, dira poema horretako benetako protagonista, obra Filipe II.a erregeari eskainia bada ere."}
{"id": "276583", "revid": "6327", "url": "https://eu.wikipedia.org/wiki?curid=276583", "title": "Alonso de Ercilla y Z\u00fa\u00f1iga", "text": ""}
{"id": "276584", "revid": "58701", "url": "https://eu.wikipedia.org/wiki?curid=276584", "title": "Lyonel Feininger", "text": "Lyonel Feininger (New York, Ameriketako Estatu Batuak, 1871ko uztailaren 17a - 1956ko urtarrilaren 13a) margolaria eta marrazkilaria izan zen. Hanburgon, Berlinen eta Parisen egin zituen ikasketak. Berlinen karikaturak egiten hasi zen, baina pinturari lotu zitzaion 1907tik aurrera. Georges Seuraten teknikez, ikerketa kubistez, futuristez eta konstruktibistez arduratu zen, eta, Robert Delaunayren ildotik, \"Blaue Reiter\" taldearekin egin zuen lehen erakusketa. Bauhausen irakasle izan zen 1919tik 1933 arte. Itsasoko eta hirietako ikuspegiak ditu gai nagusi, New Yorkekoak bereziki, 1936az geroztik. Eraikuntza berrien aurrean kezkatuta, formak angelutan ebakitzen hasi zen, prisma-itxurak ugaritzen eta kolore zurbil hotzak erabiltzen, bertikalismorako joera areagotuz."}
{"id": "276585", "revid": "1545", "url": "https://eu.wikipedia.org/wiki?curid=276585", "title": "Izanagi eta Izanami", "text": " eta Japonian, munduaren sorrerari buruzko mitoko jainko nagusiak dira. Zerua eta Lurra kaosetik bereizi zirenean agertu ziren zortzigarren anai-arreba bikotea izan ziren. Zeruko zubi batean jarrita, diamantez hornitutako lantza batez, lehen lur-masa sortu zuten. Lehen sexu-harremanaren ondorioz, gaizki osatutako haur bat jaio zen, , eta txalupa batean joaten utzi zuten; hurrengo harremanetatik uharte eta jainko asko jaio ziren. Azkenean banatu egin ziren; Izanagik bainu bat hartu zuen, hilekin egona baitzen eta garbitu beharra zuen; bainatu ahala, jainko-sail bat sortu zen. Xinto erlijioan, bainu hori \"harai\" delakoaren fundaziotzat hartzen da, garbitasun-praktiketan nagusia dena."}
{"id": "276586", "revid": "336", "url": "https://eu.wikipedia.org/wiki?curid=276586", "title": "Piotr Lavrovich Lavrov", "text": "Piotr Lavrovich Lavrov (izengoitia: \"Mirtov\" ; Melejovo, Pskov, 1823ko ekainaren 14greg./ekainaren 2ajul. - Paris, 1900eko otsailaren 6agreg./urtarrilaren 25ajul.) errusiar iraultzailea eta filosofoa izan zen. Militarra zen, eta ideia berriek erakarrita \"Errusiar hiztegi entziklopedikoan\" lan egin zuen (1861). \"Lurra eta Askatasuna\" mugimenduko kide izateagatik 1868an Vilogdara erbesteratu zuten, eta bertatik igorri zuen, \"Mirtov\" ezizenaz, \"sozialismo ez marxistaren ebanjelioa\" bataiatu zen \"Gutun Historikoak\" obra, \"Astea\" aldizkarira. 1870ean ihes egin zuen, Parisa iritsi zen, eta Komunan parte hartu zuen. 1873an \"Aurrera\" aldizkaria sortu zuen Genevan. Antropologiari buruzko aldizkari bateko erredakzio-batzordeko kide zen eta Feuerbachen teorien jarraitzaile. \"Antropologismo\" izenaz bataiatu den sistema filosofikoa sortu zuen."}
{"id": "276587", "revid": "28807", "url": "https://eu.wikipedia.org/wiki?curid=276587", "title": "Piotr Lavrov", "text": ""}
{"id": "276588", "revid": "448", "url": "https://eu.wikipedia.org/wiki?curid=276588", "title": "Azkoitiko Zalduntxoak", "text": "Azkoitiko Zalduntxoak Euskalerriaren Adiskideen Elkartea sortu zuten hiru jaun ilustratu azkoitiarrak dira: Frantzisko Xabier Munibe, Pe\u00f1afloridako Kondea; Manuel Ignacio Altuna eta Joaqu\u00edn Mar\u00eda Egia, Narrosko Markesa. Frantziako entziklopedisten ideiak hartu eta ideia horien eraginez (Altuna, adibidez, J. J. Rousseauren laguna zen), Azkoitiko jauntxo horiek Muniberen etxeko tertuliara biltzen ziren, kultura eta zientziaren aurreramenduaz eta zabalkundeaz kezkaturik. Tertulia horien fruitu izan zen 1764. urtean sortu zen Euskalerriaren Adiskideen Elkartea."}
{"id": "276589", "revid": "46380", "url": "https://eu.wikipedia.org/wiki?curid=276589", "title": "Jose Berruezo Ram\u00edrez", "text": "Jos\u00e9 Berruezo Ram\u00edrez (Tafalla, Nafarroa, 1912ko abuztuaren 27a - Iru\u00f1ea, Nafarroa, 1989ko otsailaren 4a) gaztelaniazko idazlea izan zen. Zaragozan Filosofia eta Letrak ikasketak egin ondoren Donostiara jo zuen, eta \"El Pueblo Vasco\", \"El Diario Vasco\", C\u00edrculo Cultural eta Ateneo Guipuzcoano erakunde eta egunkarietan egin zuen lan. Gipuzkoako Foru Aldundiko artxibozain eta Historiako irakaslea izan zen.\nBerruezorenak dira, besteak beste, \"San Sebasti\u00e1n. Itinerario pintoresco a trav\u00e9s de la historia\" (1948), \"La Espa\u00f1a del rey Amadeo\" (1943), \"Viajeros rom\u00e1nticos en San Sebasti\u00e1n\" (1951), \"Historia del Archivo General de Guipuzcoa\" (1953) eta \"El Palacio Real de Tafalla\" (1954) lanak. 1944 eta 1945. urteetan Donostian argitaratzen zen \"El Porvenir\" aldizkariaren zuzendari izan zen."}
{"id": "276591", "revid": "12788", "url": "https://eu.wikipedia.org/wiki?curid=276591", "title": "Alexandro Joan Cuza", "text": "Alexandro Joan Cuza (; B\u00e2rlad, Moldavia, 1820ko martxoaren 20a - Heidelberg, Alemaniar Inperioa, 1873ko maiatzaren 15a) Errumaniako lehen printzea izan zen.\nBizitza.\nMoldaviako familia noble batean sortu zen. 1858. urtean Bukaresteko \"Divan ad hoc\" biltzarrean (Valakiaren eta Moldaviaren etorkizuna erabakitzeko eratu zena) aukeratu zuten ordezkari, eta ondoko urtean Moldaviako eta, geroago, Valakiako printzea (bi lurralde horiek osatu zuten, batera, Errumania).\nCuza saiatu zen Errumania eraberritzen, eta horretarako munta handiko erreformak bideratu zituen: nekazaritza-erreforma, komunikabideen hobekuntza, Unibertsitateen hedapena eta Elizaren ondasunen desamortizazioa. Neurri horiek ondoeza ekarri zuten aberatsen artera, eta, arazo askoren ondoren, agintea utzi behar izan zuen."}
{"id": "276592", "revid": "336", "url": "https://eu.wikipedia.org/wiki?curid=276592", "title": "James Bruce (Elgingo VIII. kondea)", "text": "James Bruce, Elgingo VIII. kondea (Londres, Ingalaterra, 1811ko uztailaren 20a - Dharamsala, India, 1863ko azaroaren 20a) Erresuma Batuko agintaria izan zen. Britainiarrena zen Ipar Amerikako lurraldeko gobernaria izan zen. 1841ean Britainia Handiko Parlamentuko kide hautatu zuten, liberalen aldetik. Urte hartan bertan oinordekotzan jaso zuen bere aitaren titulua (Elgingo kondea) eta Parlamentua utzi zuen. 1842an Jamaikako gobernari izendatu zuten. Kanadako gobernari izan zen aldian (1846-1856) bertan bizi ziren britainiarren eta frantsesen arteko tirabirak baretzeko ahaleginak egin zituen, eta Estatu Batuekin lankidetzarako hitzarmen bat sinatu zuen. Geroago Asiara aldatu eta bertan egin zituen diplomazia-lanak. 1862an Indiako erregeorde izendatu zuten."}
{"id": "276593", "revid": "512", "url": "https://eu.wikipedia.org/wiki?curid=276593", "title": "Pteropus samoensis", "text": "Pteropus samoensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276594", "revid": "6327", "url": "https://eu.wikipedia.org/wiki?curid=276594", "title": "James Bruce, Elgingo VIII. kondea", "text": ""}
{"id": "276595", "revid": "105290", "url": "https://eu.wikipedia.org/wiki?curid=276595", "title": "Elgoibarko Izarra", "text": "Elgoibarko Izarra Elgoibarko (Gipuzkoa) euskara-elkartea. 1963ko martxoan sortu zen euskararen eta euskal kulturaren alde lan egiteko helburuaz. 1990-1991 urteetan, soldatapeko langileak hartu eta izate profesionalagorantz bideratu zen \"Elgoibarko Izarra\". Helburu berberari eutsiz, Elgoibarko euskararen normalizazioan laguntzea eta hura suspertzea, alegia, beste egitura bat eman zitzaion elkarteari. Proiektu hauek ditu gaur egun: aisialdian \"atxutxi 11\" (haurrentzat) eta \"gaz_t taldea\" (gazteentzat); \"arigera\", helduen euskalduntzea eta alfabetatzea lantzeko proiektua; \"Gurean bai\" euskararen aldeko hitzarmena elkarte eta erakundeekin; \"Toletxe\" taberna eta kulturgunea. Komunikazioaren arloan, \"Barren \"aldizkaria argitaratzen du."}
{"id": "276596", "revid": "512", "url": "https://eu.wikipedia.org/wiki?curid=276596", "title": "\u00c1ngel Ganivet", "text": "\u00c1ngel Ganivet Garc\u00eda (Granada, Espainia, 1865eko abenduaren 13a - Riga, Letonia, 1898ko azaroaren 29a) espainiar idazlea izan zen.\nBiografia.\nKontsul egon zen Anberes, Helsingfors (gaurko Helsinki) eta Rigan. Dvina ibaira bota zuen bere burua, Rigan. \"98ko Belaunaldia\" deritzon taldearen aitzindaria izan zen. Espainiaren etorkizuna zuen ardura nagusia.\nBizi izan zen lekuetatik lan ugari bidali zituen, Granadara batez ere: \"Granada la bella\" (1895), \"Cartas finlandesas\" (1896), \"Hombres del Norte\" (1906). Bere aberriarekiko miresmena azaldu zuen \"Idearium espa\u00f1ol\" liburuan (1897).\nEleberrietan zorroztasuna eta umorea erabili zituen: \"La conquista del reino de Maya por el \u00faltimo conquistador espa\u00f1ol P\u00edo Cid\" (1897); antzerti-lan bat ere idatzi zuen bertsotan: \"El escultor de su alma\" (1916)."}
{"id": "276597", "revid": "28807", "url": "https://eu.wikipedia.org/wiki?curid=276597", "title": "\u00c1ngel Ganivet y Garc\u00eda", "text": ""}
{"id": "276598", "revid": "336", "url": "https://eu.wikipedia.org/wiki?curid=276598", "title": "Harold Laski", "text": "Harold Joseph Laski (Manchester, Ingalaterra, 1893ko ekainaren 30a - Londres, Ingalaterra, 1950eko martxoaren 24a) britainiar politikaria izan zen.\nBiografia.\nJakituna zen Zientzia Politikoetan; London School of Economics eskolako irakasle eta Alderdi Laboristako kiderik garrantzitsuenetakoa.\nIdazlanak.\nLaskiren obrek eragin handia izan zuten britainiar sozialisten pentsamoldean: \"Authority in the Modern State\" (1919), \"The Foundations of Sovereignty, and Other Essays\" (1921), \"Grammas of Politics\" (1925), \"The State in Theory and Practice\" (1935), \"The Rise of European Liberalism: An Essay in Interpretation\" (1936), \"Parliamentary Government in England: A Commentary\" (1938), \"Reflections on the Revolution of Our Time\" (1943) eta \"Faith, Reason, and Civilization: An Essay in Historical Analysis\" (1944)."}
{"id": "276599", "revid": "28807", "url": "https://eu.wikipedia.org/wiki?curid=276599", "title": "Harold Joseph Laski", "text": ""}
{"id": "276600", "revid": "105290", "url": "https://eu.wikipedia.org/wiki?curid=276600", "title": "Estellerriko Erribera", "text": "Estellerriko Erribera Lizarrako merindadearen hegoaldeko eskualdea da, Tuterako Erriberarekin batera Nafarroako Erribera osatzen duena (Nafarroa). Udalerri hauek osatzen dute Estellerriko Erribera: Andosilla, Azagra, Berbintzana, C\u00e1rcar, Faltzes, Funes, Larraga, Lerin, Lodosa, Mendabia, Mendigorria, Miranda Arga, Azkoien, San Adri\u00e1n, Sartaguda eta Sesma. Oso eskualde laua da, eta laborantza da eskualdeko ekonomia-jarduera nagusia (Tuterako Erriberarekin batera, Nafarroa osoko nekazaritzarako eremuaren % 50 eratzen du). 600 mm euri-ur izaten da, batez beste, urtero. Ega eta Arga ibaiek iparralde-hegoalde igarotzen dute eskualdea, eta Ebro ibaiak eratzen du hegoaldeko muga. Industria gutxi garatua dago (ardogintza, kontserbak)."}
{"id": "276601", "revid": "336", "url": "https://eu.wikipedia.org/wiki?curid=276601", "title": "Maine de Biran", "text": "Maine de Biran (jaiotza-izena: \"Marie Fran\u00e7ois Pierre Gontier de Biran\"; Bergerac, 1766ko azaroaren 29a - Paris, 1824ko uztailaren 20a) frantses filosofoa izan zen. Dordoina departamenduko kudeatzailea izan zen, diputatua eta estatu-aholkularia. Kanten eta Fichteren eraginez, filosofia idealista landu zuen. Indarra, sustantzia, kausa eta gisa horretako kontzeptuak borondatearen jardueraren arabera interpretatu zituen, espirituak berak bizi dituen bezalaxe. \"Frantses espiritualismoa \"esaten zaion filosofia honek eragin handia izan zuen Cousin, Ravaisson eta Renouvierrengan. Lan nagusiak: \"De la d\u00e9composition de la pens\u00e9e\" (1805), \"Les rapports du physique et du moral de l\u00b4homme \"(1834), \"Essai sur les fondements de la psychologie\" (1812)."}
{"id": "276602", "revid": "10891", "url": "https://eu.wikipedia.org/wiki?curid=276602", "title": "Seiji Ozawa", "text": " japoniar orkestra-zuzendaria da. Tokioko Toho musika-eskolan ikasi zuen musika, eta, gero, Berlinen, H. Karajanekin. 1960an, Koussevitzky saria irabazi zuen. 1961-1962 eta 1964-1965 urteetan, L. Bernsteinen zuzendari laguntzailea izan zen New Yorkeko orkestra filarmonikoan. Gero, 1964-1969 urteetan, Chicagoko Ravinia Jaialdiaren zuzendari izan zen. 1965ean, Torontoko orkestra sinfonikoaren zuzendari nagusi izendatu zuten, eta 1970ean, San Franciscoko orkestrarena. 1973an, Bostongo orkestra sinfonikoaren zuzendari eta musika-arduradun izendatu zuten. Ospetsuak dira Ozawaren estilo kementsua eta XIX. mendeko lan sinfonikoen interpretazio bikainak."}
{"id": "276603", "revid": "336", "url": "https://eu.wikipedia.org/wiki?curid=276603", "title": "Pierre-Paul Prud'hon", "text": "Pierre Prudon, Pierre-Paul Prud'hon deitua, (Cluny, 1758ko apirilaren 4a - Paris, 1823ko otsailaren 16a) frantziar margolaria izan zen. Dijongo Arte Ederretako eskolan egin zituen pinturako ikasketak eta Parisa jo zuen, ondoren, ikasketak osatzera.\nCanova italiar eskultorea ezagutu zuen Italian, eta Errenazimentuko pintura ikasteko aukera izan zuen. Rafaelek, Leonardo da Vincik eta Correggiok eragin handia izan zuten Prud'honengan. Saint-Cloud jauregia dekoratu zuen Josefina de Beauharnais erreginarentzat eta erretratu ugari egin zituen nobleek eskatuta. Lan nagusiak: \"Mme Anthony et ses enfants\" (1794), \"L\u00b4Imp\u00e9ratrice Jos\u00e9phine \u00e0 la Malmaison\" (1805), \"La Justice et la Vengeance divine poursuivant le Crime\" (1808), \"V\u00e9nus et Adonis\" (1812)."}
{"id": "276604", "revid": "336", "url": "https://eu.wikipedia.org/wiki?curid=276604", "title": "David Roberts", "text": "David Roberts (Stockbridge, Edinburgotik hurbil, Eskozia, 1796ko urriaren 24a - Londres, Ingalaterra, 1864ko azaroaren 25a) eskoziar pintorea izan zen.\nBiografia.\n1822. urtean Londresa joan eta antzerkiko eszenatokiak pintatzen hasi zen. Paisaiagile bikaina zen. Britainiako Artisten Elkarteko lehendakariorde egin zuten 1824an, eta Errege Akademiakide 1841ean. Espainiako eskualdeak ere bisitatu zituen, eta pintatu zituen koadroetariko asko Espainiako hirietan egin zituen.\nLan nagusiak: \"Santiago de Compostelako katedrala eta apaizgaitegia\" (1837), \"Errege-erregina Katolikoen kapera Granadan\" (1838) eta \"Burgosko ikuspegia\". Aipagarria da, halaber, 1837. urtean Londresen argitaratutako \"Pintura apunteak Espainian. 1832-1833 urteetan David Robertsek jasoak\" litografia-bilduma."}
{"id": "276605", "revid": "46380", "url": "https://eu.wikipedia.org/wiki?curid=276605", "title": "Gabriel Tarde", "text": "Jean-Gabriel De Tarde (Sarlat, Dordoina, - Paris, ) frantses soziologoa eta kriminologoa izan zen. Justiziako Ministerioan Estatistika Zerbitzuko buru izan zen (1893), eta Coll\u00e8ge de France-n Filosofia Modernoko irakasle (1900).\nKriminalitateari buruzko lan ugari egin zituen, eta Frantziako soziologo garrantzitsuenetako bat izan zen. Tarderen iritzian imitazioa da gizartearen bilakaeraren oinarria eta kriminalitatearen arrazoietako bat. Obra nagusiak: \"Criminalit\u00e9 compar\u00e9e\" (1886, \"Kriminalitate alderatua\"), \"Les Lois de l'imitation\" (1890, \"Imitazioaren legeak\"), \"\u00c9tudes p\u00e9nales et sociales\" (1892, \"Azterketa penal eta sozialak\"), \"\u00c9tudes de psychologie sociale\" (1898, \"Psikologia sozialari buruzko azterketak\")."}
{"id": "276606", "revid": "46380", "url": "https://eu.wikipedia.org/wiki?curid=276606", "title": "Iannis Xenakis", "text": "Iannis Xenakis (grezieraz: \u0393\u03b9\u03ac\u03bd\u03bd\u03b7\u03c2 \u039e\u03b5\u03bd\u03ac\u03ba\u03b7\u03c2; Br\u0103ila, 1922ko maiatzaren 29a - Paris, 2001eko otsailaren 4a) Greziar musikagilea eta arkitektoa, Errumanian jaioa . Ingeniari-ikasketak egin ondoren, 1947an Parisa jo zuen, eta Honegger eta Milhaudekin ikasi zuen. Gero, Messiaen izan zuen irakasle eta, ondoren, Scherchen, Suitzan. Le Corbusierrekin lan egin zuen hamabi urtez. 1966an, Parisko Musika Matematiko eta Automatizatuaren Eskola zabaldu zuen. Konputagailuekin eta teknika matematikoekin lan egin zuen. Eragina izan zuen batez ere poloniar eta japoniar eskola berrietan. Lan aipagarrien artean, honako hauek: \"Metastaseis \"(1954); \"Pithoprakta\" (1956); \"Strat\u00e9gie\" (1962); \"Akrata\" (1965); \"Terretektorch\" (1966); \"Eonta\" (1964); \"St/4\" (1966). Musikari buruzko idatziak ere argitaratu zituen."}
{"id": "276608", "revid": "96586", "url": "https://eu.wikipedia.org/wiki?curid=276608", "title": "Franz Boas", "text": "Franz Uri Boas (ingelesez eta alemanez ahoskatua; Minden, - New York, ) alemaniar antropologo eta etnologoa izan zen. Heidelberg eta Bonn hirietan Fisika eta Geografia ikasketak egin ondoan, Baffin Lurraldera jo zuen zientzia-espedizio bat egiteko (1883). Berlingo Etnologia Museoan lan egin ondoren, Estatu Batuetara joan zen, eta Ottawako Unibertsitateko katedraduna izan zen lehendabizi (1887) eta Columbiakoa (New York) 1900. urtetik aurrera. Ameriketako indiarren kulturaren eta hizkuntzaren inguruan lan ugari egin zuen. Aipagarriak dira, besteak beste, \"Erdialdeko eskimalak\" (1888), \"Kwakiutl indiarren gizarte-antolamendua eta elkarte sekretuak\" (1897), \"Gizon primitiboaren pentsaera\" (1911) eta \"Antropologia orokorra \"(1938) lanak."}
{"id": "276609", "revid": "1545", "url": "https://eu.wikipedia.org/wiki?curid=276609", "title": "Anton Bruckner", "text": "Josef Anton Bruckner (Ansfelden, Austria, 1824ko irailaren 4a - Viena, Austria, 1896ko urriaren 11) austriar organo-jotzaile eta musikagilea izan zen.\nBiografia.\nMusika-irakasle titulua 1861ean lortu zuen Vienan. Kontserbatorioko irakasle eta gorteko organo-jotzailea 1868tik aurrera. Wagner aurkitu arte (1863) erlijiozko musika besterik ez zuen idatzi (mezak, salmoak eta kantatak).\nBederatzi sinfoniak dira, azkena amaitu gabea, Brucknerren lan nagusiak. Schubert, Schumann eta, batez ere, Wagnerren eragina dutelarik, Beethovenen moldeari atxikiak, haren sinfoniek elementu berriak dakartzate hala ere: soinuen loturak, fugaren antzea eta kontrapuntu aberatsak, organo-jotzailearen maisutasunak sorraraziak denak.\nBere garaiko musikagilerik behinenen artean dago Bruckner."}
{"id": "276610", "revid": "512", "url": "https://eu.wikipedia.org/wiki?curid=276610", "title": "Pteropus scapulatus", "text": "Pteropus scapulatus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276611", "revid": "28807", "url": "https://eu.wikipedia.org/wiki?curid=276611", "title": "Josef Anton Bruckner", "text": ""}
{"id": "276612", "revid": "1519", "url": "https://eu.wikipedia.org/wiki?curid=276612", "title": "Antonio Gezala", "text": "Antonio Gezala Ayrivier (Bilbo, 1889ko ekainaren 11 - \"ib.\", 1956ko irailaren 13a) bizkaitar margolaria eta idazlea izan zen. Merkataritza-ikasketak alde batera utzi eta pintatzen hasi zen. Olioak, grabatuak, erretratuak eta kartelak landu zituen, batez ere. \"Euskal Artisten Elkartearen\" sortzaile izan zen 1911. urtean, Bilbon. Erakusketa arrakastatsuak egin zituen Europako hiri askotan. Obra nagusiak: \"La r\u00eda en Desierto\", \"Mi abuelo\", \"Elo\u00edsa Elito de Guezala\", \"Soledad Guinea\", \"Bego\u00f1a de la Sota\" eta \"Presidentas\". Mota askotako argitalpenen ilustrazio-lanetan ere nabarmendu zen (ex-libris). Filatelia eta heraldikako liburuak idatzi zituen: \"El sello en la guerra carlista\", \"El sello de seis cuartos\" (1936) eta \"Escudo de Bilbao\" (1966an argitara emana).\nMargolari abangoardista.\nBildumagile\u00a0izatera eraman zuen arte zaharrari zion maitasuna ez zen eragozpen izan joera abangoardistenetara irekitzeko, nahiz eta bere inguruan ez zen inor ausartzen hauek lantzera. Gezalaren pintura kantitatez urria bazen ere, bere ausardiagatik, jakin-min agortezinarengatik eta nahi zuena egiteko zuen gose tolesgabeagatik hartu beharra dago gomutan; izan ere, artean kontserbadore samarra zen gizarte batean dohain hauek eraman zuten Bizkaian ondorengo belaunaldietan baino azaleratu ez ziren mugimenduen aitzindari izatera.\nUgari dira bere margolanetan modernismo sinbolistak, baina berari zor zaizkionak dira Bilboko Arte Ederren Museoko hainbat koadro,\u00a0futurista\u00a0izenez baino adierazten ez direnak:\nGezalak 1936an talde-lan honetan parte hartu zuen, Tellaetxe, Martinez Ortiz, Arruetarrak, Jenaro Urrutia, Arteta, Larroque eta Landetarekin batera:\n\"Milizianoaren Umezurztegiko horma-irudietan\", margolan hauek gerora deseginak izan baziren ere.\nEresoinka taldearekin Frantziara ihes egin zuen 1937an, baina Bilbora itzuli ahal izan zen 1941ean. Aldi baterako begietako argia galdu izanak margogintza uztera eraman zuen."}
{"id": "276613", "revid": "6327", "url": "https://eu.wikipedia.org/wiki?curid=276613", "title": "Antonio de Guezala Ayrivier", "text": ""}
{"id": "276614", "revid": "336", "url": "https://eu.wikipedia.org/wiki?curid=276614", "title": "Ildefonso Gurrutxaga", "text": "Ildefonso Gurrutxaga Ansola (Azpeitia, Gipuzkoa, 1902ko abuztuaren 23a - Donostia, Gipuzkoa, 1974ko abenduaren 3a) historialaria eta abokatua izan zen.\nBiografia.\nDeustuko unibertsitatean egin zituen zuzenbide-ikasketak. Euskadiko fiskal nagusia (1937), Ciudad Real eta Alacanteko magistratua (1937) eta Tarragonako entzutegiko presidentea izan zen 1938 eta 1939 urteetan.\nEspainiako Gerra Zibila amaitutakoan Argentinara jo zuen eta \"Euzko Deya\" agerkariko administrazio-lanak bete zituen han. \"Bolet\u00edn Americano de Estudios Vascos\", \"Euzko Deya\" eta \"Tierra Vasca-Eusko Lurra\" aldizkarietan eman zituen argitara bere lan aipagarrienak, Buenos Airesen denak. Harenak dira oraindik plazaratu ez diren \"Fontes Vasconiae\" eta \"Las guerras carlistas del siglo XIX y su significado en la historia vasca\" obrak."}
{"id": "276616", "revid": "10891", "url": "https://eu.wikipedia.org/wiki?curid=276616", "title": "Ihara Saikaku", "text": ", jaioa, japoniar idazlea izan zen. Haikuak egiten hasi zen eta trebetasun handia lortu zuen genero horretan. 1682an eleberri bat idatzi zuen: \"Gizon limuri baten bizitza\". Eleberri horren arrakastak markatu zuen \"Ukiyo-Zoshi\" (ohiturazko eleberri errealista) delako generoaren hasiera. Ihara Saikukuren beste obra batzuk dira: \"Emakume limuri baten bizitza\" (1686); \"Bost emakume limuri\" (1686); \"Pederasten ispilu handia\" (1687); \"Japongo biltegi handia\" (1688), aberats berriei buruzko 30 kontakizun. Osakako merkatarien giroan hezia izan zen, eta behatzaile bikaina ageri da haren lanetan. Bere pertsonaiak gizarte burgesetik ateratzen ditu."}
{"id": "276617", "revid": "512", "url": "https://eu.wikipedia.org/wiki?curid=276617", "title": "Jien", "text": " Japoniako fraide budista, historialari eta poeta izan zen. Familia aberats eta ahaltsu batean sortu zen eta gazte zelarik sartu zen Tendai sekta budistaren monasterio batean. Historia-lanak egin zituen batez ere eta Japoniako lehen historialari handitzat hartua da. Bere lehen lan handian, \"Gukansh\u014d\" titulupekoan, (1220 inguruan idatzia, \"Bufoiaren oharrak\") Japoniako historiako zenbait alderdi aztertu nahi izan zituen: erlijioaren eta Japoniako zibilizazioaren gainbehera gisa ikusi zuen feudalismoa eta gizarte feudalean aldaketak beharrezkoak zirela adierazi zuen. Bestalde, \"sh\u014dgun\" edo buruzagi militarrek aginpidea eskuratzearen aldeko izan zen Jien."}
{"id": "276618", "revid": "59723", "url": "https://eu.wikipedia.org/wiki?curid=276618", "title": "Leitmotiv", "text": "Leitmotiva ezaugarri-balioa duen gaia da, musikaz kanpoko esanahi dramatikoa duena, eta obran zehar aldika errepikatzen dena (alemanez, \"gidalerroa\" esan nahi du: \"leiten\", gidatu: \"Motiv\", motiboa).\nPertsonaia, egoera edo ideia abstraktu bati antzemateko edo gogora ekartzeko erabil daiteke. Musikagile askok erabili izan dute: Mozartek \"Cos\u00ec fan tutte\" operan eta Weberrek \"Der Freisch\u00fctz\" operan, adibidez; Berliozek \"Symphonie fantastique\" lanean erabili zuen, Mendelssohnek \"Elias\" oratorioan eta Richard Straussek operetan. Baina Wagnerrek aldatu eta eraman zuen leitmotiva maila gorenera, azken lanetan batez ere. \"Der Ring des Nibelungen\" (Nibelungoen eraztuna) opera sortan, adibidez, prozedura dramatikoaren egitura-elementua da eta batasuna ematen dio lanari.\nJatorria musikan badu ere, beste arlo askotara zabaldu da: pinturara (koloreak), arkitekturara (sinboloak), literaturara (esaldiak...)..."}
{"id": "276619", "revid": "28807", "url": "https://eu.wikipedia.org/wiki?curid=276619", "title": "Leitmotiva", "text": ""}
{"id": "276620", "revid": "336", "url": "https://eu.wikipedia.org/wiki?curid=276620", "title": "Pedro Solbes", "text": "Pedro Solbes Mira (El Pin\u00f3s, Alacant, Valentziako Erkidegoa, Espainia, 1942ko abuztuaren 31 - Madril, 2023ko martxoaren 18a) politikaria eta legelaria izan zen. Zuzenbideko eta zientzia politikoko ikasketak egin zituen, Madrilgo Unibertsitatean. Ikasketak egin ondoren, Administrazioan hasi zen lanean, teknikari gisa. 1985ean, Espainiako Europar Komunikazioetarako estatu-idazkari izendatu zuten. 1991ko martxoan, Felipe Gonz\u00e1lezek Espainiako Nekazaritza, Arrantza eta Elikadura Ministerioaren ardura eman zion, Espainiako ekonomia Europakora egokitzeko prozesuan sortuko ziren eragozpenei aurre egiteko. 1992aren bukaeran, lehorteek Espainiako leku askotan sortzen zituzten arazoak zirela eta, Espainiako Ureztatze Plan berri bat prestatu zuen. 1993an, Ekonomia ministro izendatu zuten, Carlos Solchagaren ordez. 1991an, Europako Batzordeko kide izendatu zuten. 2004an, Jos\u00e9 Luis Rodr\u00edguez Zapaterok Espainiako hauteskundeak irabazi ondoren, bigarren lehendakariorde eta Espainiako Ekonomia eta Finantza ministro izan zen."}
{"id": "276621", "revid": "336", "url": "https://eu.wikipedia.org/wiki?curid=276621", "title": "John Walker (atleta)", "text": "John George Walker (Auckland, Zeelanda Berria, 1952ko urtarrilaren 12a) zeelandaberritar atleta ohia da.\nBiografia.\nIraupen erdiko lasterkaria izan zen. Milia hiru minutu eta berrogeita hamar segundoren azpitik egitea lortu zuen lehen lasterkaria izan zen (1975); 3.49,4 minutuko marka ezarri zuen. Hurrengo hamar urteetan, ehun aldiz egin zuen distantzia hura lau minuturen azpitik.\n1974ko Commonwealtheko Jokoetan zilarrezko domina irabazi zuen 1.500 metrotan, eta brontzezkoa 800 metrotan; 1976ko Olinpiar Jokoetan, berriz, urrezko domina irabazi zuen 1.500 metroko lasterketan. Urte horretan bertan, munduko errekor berria ezarri zuen 2.000 metroko lasterketan: 4 minutu 51,4 segundo. Gainera, Zeelanda Berriko 1.500 metroko txapeldun izan zen zazpi aldiz eta 800 metroko txapeldun zortzi aldiz."}
{"id": "276622", "revid": "1545", "url": "https://eu.wikipedia.org/wiki?curid=276622", "title": "Junior Wells", "text": "Junior Wells, jaiotzako izenaz Amos Wells Blakemore (Memphis, Tennessee, Ameriketako Estatu Batuak, 1934ko abenduaren 9a - Chicago, Illinois, Ameriketako Estatu Batuak, 1998ko urtarrilaren 15a), musikaria izan zen, \"blues\" musikaren historiako musikari onenetako bat. Muddy Waters eta Buddy Guy gitarra-jotzaileekin elkarlanean \"Chicagoko soinua\" izenaz ezagutu zen estiloa sendotu zuen, eta musika estilo horren barruan harmonika maisu handienetakotzat nabarmendu zen.\nBizitza.\nHamalau urte zituela eskaini zuen bere lehen kontzertua. 1952an Muddy Watersen taldean jotzen hasi zen, eta zenbait disko grabatu zituen Buddy Guy gitarra-jotzailearekin; horien artean, \"Drinkin' TNT'n' smoking' dynamite\" (\u00abTNT edaten, dinamita erretzen\u00bb) da aipagarriena. 1997an Grammy sarietako hautagaietako bat izan zen."}
{"id": "276624", "revid": "512", "url": "https://eu.wikipedia.org/wiki?curid=276624", "title": "Pteropus seychellensis", "text": "Pteropus seychellensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276625", "revid": "6327", "url": "https://eu.wikipedia.org/wiki?curid=276625", "title": "Rafael G\u00f3mez J\u00e1uregui", "text": ""}
{"id": "276626", "revid": "46380", "url": "https://eu.wikipedia.org/wiki?curid=276626", "title": "Piotr Kowalski", "text": "Piotr Kowalski (Lviv, Polonia, 1927 - Paris, Frantzia, 2004) frantses artista izan zen, poloniarra jatorriz.\nBiografia.\n1971n frantziar herritartasuna lortu zuen. Arkitektura ikasi zuen Estatu Batuetako Massachusettseko Teknologia Institutuan (MIT) 1947. urtetik 1952. urtera. Aldi berean, Matematika eta Fisika ikasketak egin zituen. Kowalskik arte-adierazpenaren hurbilpen metodikoa proposatzen zuen, hipotesi esperimentaletan oinarrituta.\nEgin zituen eskultura-lanen artean ditu: Kaliforniako Long Beach Unibertsitateko dinamitazko eskultura (1965), Linzeko (Austria) \"Thermocouple\" eskultura (1978), \"Time-Machine II\" (Parisko George-Pompidou eraikinean 1981-1982 denboraldian erakutsia), \"La Place des Degr\u00e9s\" (1989, Parisko La D\u00e9fensen)."}
{"id": "276627", "revid": "512", "url": "https://eu.wikipedia.org/wiki?curid=276627", "title": "Luca Marenzio", "text": "Luca Marenzio (Coccaglio, Brescia inguruan, 1553 - Erroma, 1599) italiar musikagilea izan zen. Pizkundeko italiar madrigal-egilerik aipagarriena izan zen. Erroman (1578-1586), Florentzian eta Polonian (1595-1598) ibili ondoren 1598an Erromara itzuli zen, eta Aita Santuaren gortean geratu zen behin-betirako. Marenziok madrigal eta \"villanella\" asko argitaratu zituen, baita bost motete-liburu ere.\nBerezko teknika zuen; musika-lanetako pasarte batzuetan homofonia erabili zuen, aurreragoko madrigalen molde polifonikoaren ordez. Harmoniaren aldetik ausardia handiz jokatu zuen: kromatismotik modulazio enarmoniko aurreratuetara jo zuen, eta batzuetan bere hartan utzi zituen disonantziak, dramatismoa sortzearren."}
{"id": "276628", "revid": "1545", "url": "https://eu.wikipedia.org/wiki?curid=276628", "title": "Panmunjom", "text": "Panmunjom () Ipar eta Hego Korearen arteko mugako herria da, alegia, Koreako gune desmilitarizatuan dago. Kaesong hiriko ekialdean dago, Seuletik Sinuijuko bidean. Panmunjomen bildu ziren, Koreako Gerrak iraun zuen bitartean, Nazio Batuen ordezkariak alde batetik, eta Txina eta Ipar Koreakoak bestetik. Koreako Gerra bukatu zenean (1953. urteko uztailaren 26a), lau herrialde begiraleek (Suedia, Suitza, Polonia eta Txekoslovakia ohia) han kokatu zituzten beren egoitzak, eta han prestatu eta sinatu ziren bake-hitzarmenak. 1968an Estatu Batuetako itsasontzi bateko marinelak, espioi zirelakoan, preso hartu zituzten Ipar Korean; aske uzteko negoziazioak Panmunjomen egin ziren. Geroztik, Ipar eta Hego Korearen arteko bilerak han egin izan dira."}
{"id": "276629", "revid": "336", "url": "https://eu.wikipedia.org/wiki?curid=276629", "title": "James B. Pollack", "text": "James B. Pollack (1938ko uztailaren 9a - 1994ko ekainaren 13a) Estatu Batuetako astrofisikaria izan zen. Harvard Unibertsitatean eskuratu zuen doktoregoa, eta ondoren NASA erakundean sartu zen 1970. urtean. NASAko ikertzaile gisa Carl Saganekin lan egin zuen Negu Nuklearraren teorian. Teoria horren arabera, gerra nuklear baten eraginez hainbeste hondakin eta errauts geldituko lirateke atmosferan, non eguzki-izpiek ezingo bailukete atmosfera zeharkatu eta denbora luzerako izango bailitzateke Lurrean negu-giro zorrotza. Baina negu nuklearraren teoriaren inguruko ikerketez gainera, Artizarrari eta Saturnori buruzko ikerketak ere egin ditu Pollackek, eta besteak beste, berak aurkitu zuen Saturnoren eraztunak izotz zati oso mehez osatuak direla."}
{"id": "276630", "revid": "105290", "url": "https://eu.wikipedia.org/wiki?curid=276630", "title": "Pozzuoli", "text": "Pozzuoli () Italiako hegoaldeko hiria eta portua da, Campanian dagoena (Napoliko herrialdea), Napoliko golkoaren ertzean, Misenoko lurmuturraren ekialdean.\nMugakideak.\nPozzuolik honako udalerri hauekin egiten du muga:\nEkonomia.\nAltzairugintza eta mekanika-industria (Olivetti) dira ekonomia-jarduera nagusiak. Puzzolanak (sumendietako harri-mota) esportatzen dira Pozzuoliko portutik.\nHistoria.\nOso portu garrantzitsua izan zen erromatarren garaian. Aipagarriak dira garai hartako azoka zaharra (Serapisen tenplua), Vespasianoren garaian eraikitako anfiteatroa, Augustoren tenplua eta hainbat jauregi, Zizeronenak eta Augustorenak, horien artean. Samoseko greziarrek sortu zuten hiria K.a. VI. mendean, eta erromatarren kolonia bihurtu zen K.a. II. menderako."}
{"id": "276631", "revid": "90204", "url": "https://eu.wikipedia.org/wiki?curid=276631", "title": "Bonnie Raitt", "text": "Bonnie Lynn Raitt (Burbank, Kalifornia, AEB, 1949ko azaroaren 8a) estatubatuar musikaria da. Gitarra-jotzaile, kantari eta musikagilea. Lau Grammy sariren irabazlea.\nBiografia.\nIkasle-garaian, eten bat eginda, kuakeroen talde batentzat lan egin zuen, eta klub txiki batean jo zuen. 1971n, nolabaiteko ospea zuelarik folk eta blues musikarien artean, Warner Brothers ekoizpen-etxeak kontratu bat eskaini zion, eta zenbait disko grabatu zituen: \"Bonnie Raitt\" (1971); \"Give It Up\" (1972); \"Takin' My Time\" (1974); \"Streetlights\" (1974); \"Green Light\" (1982); \"Nick of Time\" (1989); eta \"Luck of the Draw\" (1991), \"Longing in Their Hearts\" (1994), \"Road Tested\" (1995), \"Fundamental\" (1998), \"Silver Lining\" (2002), \"Souls Alike\" (2005).\nKuakeroen kide den aldetik, ingurunea babesteko taldetan parte hartu du eta Latinoamerikako jazarpen politikoaren biktimen alde lan egin du."}
{"id": "276632", "revid": "90204", "url": "https://eu.wikipedia.org/wiki?curid=276632", "title": "Jacob van Ruysdael", "text": "Jacob van Ruysdael holandar pintorea izan zen (Haarlem, 1628 - Haarlem, 1682). Bere aita Iza\u00e4ck Goyer eta osaba Salomon van Ruysdaelekin egin zituen pinturako ikasketak. Gaztetandik ezagutu zitzaion paisaiak pintatzeko zuen dohaina. 1646. urtekoak ditu lehenengo lanak, hemezortzi urte zituela hasi zen, beraz, lanean.\n1650ean Alemaniara joan zen, eta hango ikuspegiak margotu zituen: \"Bentheimeko gaztelua\" (1653) eta \"Braunschweigeko ur-jauzia\". Eragin handia izan zuten bi lan horiek XIX. mendeko pintore frantses eta holandarrengan.\n1657. urtean Amsterdamen hartu zuen egoitza, garai hartako Haarlemgo beste hainbat artista bezalaxe, eta Medikuntzako ikasketak amaitu zituen han. Hainbat urtetan Hobbema marrazkilaria izan zuen ikasle eta zerbitzari. Ondorengo urteetan hiri-ikuspegiak (Haarlem, Amsterdam) eta itsas ikuspegiak pintatu zituen. Orduko lan nagusiak: \"Dresdeko hilerri judua\", \"Ur-lasterra\" eta \"Egmonteko hondartza\".\nVan Ruysdaelen lehenengo lanak erabat grafikoak ziren; zenbaitetan, grabatzaile batek eginak ematen dute horietako askok. Lan horietan Ruysdaelen bizitzan ohikoak izan ziren gaiak ikus zitezkeen: dunak, zuhaitzak, basoak, urtegi-bazterrak hostoz beterik. Lehenengo aldiko lanak gogorrak eta zehatzak ziren alde batetik, eta, bestetik, beldurgarriak eta kezkatiak. Garai horretako lan nagusiak 1646-1647 urteen bitarteko paisaiak ditu: \"Sasitza\" (Paris, Louvre), \"Urtegi-bazterra\" (Budapesteko Museoa).\n1650eko hamarralditik aurrera Ruysdaelen lanek ikuspegi orokorragoa hartu zuten, eta masa handiak erakusten zituen. Handitasunez betetako estilo hori, oso zaindua eta sakona, \"Ibai-paisaia\" lanean (1649, Edinburgoko National Gallery) eta \"Bentheimeko gaztelua\"-ren bertsioetan (1651, Bacon Bilduma; 1653, Beit Bilduma) antzeman daiteke argi eta garbi. Arkitektura-osagai nagusiak zubiak, ur-errotak, gazteluak ziren, eta erabateko oreka lortzen zuen gizakiaren eta naturaren artean. Garai horretakoa da \"Dresdeko hilerri judua\" ospetsua, zeinean heriotzaren zeinuen eta bizitzaren osagaien artean elkarrizketa miresgarria lortu baitzuen.\n1653. urtetik aurrerako lan gutxik dute data idatzirik, eta horrexegatik, oso zaila da Van Ruysdaelen lanen kronologia zehatza egitea. Artistak zein gai hautatu, aldatu egiten da artistaren estiloa. Oro har, kolore finak, ez oso beroak eta ez oso ilunak erabiltzen zituen, baina hirietako ikuspegiak edo aintzirak marrazten zituenean, hodeiz betetako zeruak erakusten zituen. Azken efektu hori Amsterdamen bizi izan zen garaikoa dela dirudi. Dena dela, zenbait paisaiatan agertzen diren pertsonaiei esker, zehaztu daitezke 1660ko hamarraldiko zenbait lanen data, esate baterako, \"Wijkeko errota\".\nVan Ruysdelek eragin handia izan zuen XVIII. mendeko paisaiagileetan, eta bere lana oinarri-oinarrizkoa izan zen paisaiagile erromantikoentzat."}
{"id": "276633", "revid": "28807", "url": "https://eu.wikipedia.org/wiki?curid=276633", "title": "Jacob Isaakszoon van Ruisdael", "text": ""}
{"id": "276634", "revid": "28807", "url": "https://eu.wikipedia.org/wiki?curid=276634", "title": "Jacob van Ruisdael", "text": ""}
{"id": "276635", "revid": "512", "url": "https://eu.wikipedia.org/wiki?curid=276635", "title": "Jan Van Scorel", "text": "Jan Van Scorel (Schoorl, 1495eko abuztuaren 1a - Utrecht, 1562ko abenduaren 6a) holandar pintore, arkitekto eta ingeniaria izan zen. Italiako Pizkundeko pintura-moldeak eraman zituen Holandara. 1517an, Gossaert pintore flandriarrarekin jarri zen lanean Utrechten, eta 1519an ezagutu zuen Durero Nurenbergen. Venezia aldera jo zuen ondoren, eta handik Mediterraneo ekialdeko lurretara abiatu zen. 1522-1524 bitartean Belvedereko Museoko arte-bildumaren ikuskari egon zen, eta 1524an itzuli zen Holandara. Italiako pintura-moldeak zabaldu zituen Holandan, eta erlijio- eta mitologia-gaiak landu zituen bere obretan. Manierismoaren eragina nabarmendu zen lan horietan. Berezko estiloa darie, ordea, erretratuei (\"Mutiko baten erretratua\", 1531)."}
{"id": "276636", "revid": "28807", "url": "https://eu.wikipedia.org/wiki?curid=276636", "title": "Jan van Scorel", "text": ""}
{"id": "276638", "revid": "1545", "url": "https://eu.wikipedia.org/wiki?curid=276638", "title": "Asurbanipal", "text": "Asurbanipal ( \"\"; K.a. 669-) Asiriako erregea. Asarhaddonen semea, Tiroriak hartu zituen. Elamen eta mediarren aurka, eta Babiloniako errege zen Shamash-shum-ukin anaiaren aurka ere ibili zen borrokan, eta, hiriari su eman ondoren, azken hori bere burua hiltzera eraman zuen (K.a. 648). Elam herria menderatu zuen Susa hirian egindako lapurretan (K.a. 640). Berak zuzenean parte hartu gabeko garaipenak izan ziren horiek, gero Niniven ospatuak, gogo biziagoa erakutsi baitzuen ehizarako eta, batez ere, Niniven osatu zuen liburutegirako (zibilizazio sumertar-arkadiarreko eta babiloniarreko lan nagusiak gordetzen dituzten buztinezko 22.000 adreilu, gaur egun Londresko British Museumen daudenak)."}
{"id": "276639", "revid": "46380", "url": "https://eu.wikipedia.org/wiki?curid=276639", "title": "Pierre Louis Dulong", "text": "Pierre Louis Dulong (Rouen, 1785 - Paris, 1838) frantziar fisikari eta kimikaria izan zen.\n1812. urtean nitrogeno kloruroa aurkitu zuen, eta geroago, azido hipofosforosoa. 1819an, Alexis Th\u00e9r\u00e8se Petit frantses fisikariarekin egin zituen neurketen ondoren, bien izena daraman legea azaldu zuen. Dulongek, halaber, gasen errefrakzio-indizeak eta hainbat gasetan hotsak duen lastertasuna zehaztu zituen. Katetometroa eta pisu-termometro bat asmatu zituen."}
{"id": "276640", "revid": "96586", "url": "https://eu.wikipedia.org/wiki?curid=276640", "title": "Iberoamerika", "text": "Iberoamerika Espainiak eta Portugalek beren aginpean izandako Ameriketako zenbait herrik osaturiko multzoa da.\nAipaturiko herrialdeen eskuetan egon diren herriak: Argentina, Bolivia, Costa Rica, Kuba, Txile, Ekuador, El Salvador, Guatemala, Honduras, Mexiko, Nikaragua, Panama, Paraguai, Peru, Dominikar Errepublika, Uruguai, Venezuela, Puerto Rico, Brasil, Haiti, Guyana frantsesa, Martinika eta Guadalupe.\nIberoamerikak 20.585.397 km2 dauzka guztira, eta 380.900.000 biztanle (1983). Baliabide natural handiak ditu; petrolioa, burdina, kobrea, bauxita, zilarra, zura, laboreak, arraina. Biztanle-kopuruaren hazkundea, Afrikakoarekin batera, munduko handiena da (% 2\u00b47 urteko, 1965-1975 bitartean).\nBatzuetan, termino honen baitan Espainia eta Portugal ere sartu dira, baita Andorra zenbaitetan ere."}
{"id": "276641", "revid": "512", "url": "https://eu.wikipedia.org/wiki?curid=276641", "title": "Pteropus speciosus", "text": "Pteropus speciosus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276642", "revid": "46380", "url": "https://eu.wikipedia.org/wiki?curid=276642", "title": "Jos\u00e9 Manuel Lara Hern\u00e1ndez", "text": "Jos\u00e9 Manuel Lara Hern\u00e1ndez (El Pedroso, Sevilla, 1914ko abenduaren 31 - Bartzelona, 2003ko maiatzaren 11) espainiar argitaratzailea izan zen.\nLegionario, dantzari eta irakasle izan zen. 1950ean Planeta argitaletxea sortu zuen Bartzelonan. Era askotako argitaletxeak kontrolatzen zituen, eta era askotako egile, genero eta liburuak argitaratu zituen. Frankismoaren garaian idazle gorri zein falangisten lanak argitaratu zituen. Lararen arrakasta anitzen artean, Planeta Saria eta liburu-bildumak agertzen dira, baina hutsegiteak ere izan zituen: \"Por Favor\" aldizkaria itxi, eta Espa\u00f1ol futbol-taldeko presidente izatea lortu ez izana esaterako. Larak bultzaturik sortu ziren Planeta Literatura Sariaz gainera, Espejo de Espa\u00f1a, Ram\u00f3n Llull eta Fernando Lara sariak."}
{"id": "276643", "revid": "512", "url": "https://eu.wikipedia.org/wiki?curid=276643", "title": "Ma\u00f1eruibar", "text": "Ma\u00f1eruibar Euskal Herriko ibar bat da, Nafarroa Garaia lurraldean kokatuta. Lizarrako merindadean eta Izarbeibar-Novenera eskualdean dago, Iru\u00f1ea hiriburutik 26,7 kilometrora. Altuera 325 eta 1019 metro artekoa da, eta 85,0 km\u00b2-ko azalera hartzen du. biztanle zituen.\nIru\u00f1ea eta Lizarra arteko erdibidean dago Ma\u00f1eruibar, eta Donejakue bideak zeharkatzen du. Izan ere, bere bi adar nagusiak (frantses eta aragoiar bideak) ibarraren atarian elkartzen dira, Garesen. Ibarratzat hartzen den arren, ez da berez haran geografiko bat, Riosalado ibaiaren haranaren behealdea (Zirauki eta Ma\u00f1eru) eta Arga ibaiaren eskuinaldearen zati bat (Girgillao eta Artazu) baititu. Nafarroako Erdialdeko tamaina ertaineko Ma\u00f1eru eta Zirauki hiribilduek kontrastea egiten dute Artazu, Etxarren eta Girgillao herri txikiekin, Nafarroako Mendialdearen antzekoagoak baitira.\nBertako biztanleak \"ma\u00f1eruibartarrak\" dira. Ibarburua Ma\u00f1eru udalerria da.\nIzena.\nMa\u00f1eruibar beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nMa\u00f1eruibar \"Ma\u00f1eru\" (herrietako baten izena) eta \"ibar\" (haran) elkartzetik dator.\n\"Ma\u00f1eru\" izena, oro har, Bizkaiko \"Ma\u00f1aria\" eta Iru\u00f1eko \"Ma\u00f1ueta\" izenekin lotzen da (\"bainuetxea\" eta \"bainu-lekua\"). Hala ere, adituek ez dute argi ikusten Ma\u00f1eruren jatorria \"bainuetxea\" dela. Julio Caro Barojak izena \"ma\u00f1aria\" izeneko bularrarekin lotzea iradokitzen du, edo agian ezizen gisa erabilitako \"Magnarius\" izenekin lotzea. Hala ere, ez da ahaztu behar Alfonso Irigoienek Nafarroan ondo dokumentatutako pertsona izen ezagun batekin lotzen duela populazioaren izena: \"Mainerius de Pampilona\" (1157. urtea), \"Mainer de Pampilona\" edo \"don Mainer\" (1175. urtea); eta gogoan izan \"ma\u00f1ero\" (\"antzua\") izena dagoela.\n\"Ma\u00f1eru\", beraz, esanahi zalantzagarriko izena da.\nEzaugarriak.\nArmarria.\nMa\u00f1eruibarreko armarriak Ma\u00f1eruko armarria da, eta honako blasoi hau du:\nBandera.\nMa\u00f1eruibarreko banderak Ma\u00f1eruibarreko armarria dauka hondo gorri baten gainean.\nGeografia.\nMa\u00f1eruibar Nafarroako Erdialdea eremu geografikoan dago, Izarbeibar-Novenera eskualdean.\nIngurune naturala eta kokapena.\nArga ibaia iparralde-hegoalde igarotzen da ibarraren hegoaldetik. Harana inguratzen duten gailur nagusiak Eskintza (735 m), San Kristobal (739 m), Uxixuri (806 m) eta Esparatz (1.019 m) dira.\nKlima eta landaredia.\nMa\u00f1eruibarrak klima mediterraniarra dauka orokorrean (ibarreko gunerik altuenetan azpimediterraniarra da prezipitazioak ugariagoak eta tenperatura hotzagoa delako). Urteko batez besteko tenperatura 12 gradu ingurukoa da eta prezipitazioak 600 eta 1.000mm bitartekoak. Urteroko egun euritsuak 90 izaten dira (mendialdean 120 edo gehiago izan daitezke).\nIbarreko jatorrizko landarediaren gehiena galdu den arren, oraindik ere arte eta haritz bakanen batzuk geratzen dira herrigunearen inguruko mendietan.\nEstazio meteorologikoa.\nMa\u00f1eruibarrean ez dago estazio meteorologikorik. Hala ere, Gares pareko udalerrian, estazio bat dagoen, itsasoaren mailatik 347 metrora, Nafarroako Gobernuak 1985ean jarritako estazio meteorologikoa dago.\n&lt;hr&gt;\nBanaketa.\nMa\u00f1eruibarrak 4 udalerri ditu:\nHalaber, ibarrean 2 kontzeju ditu:\nGainera, bertze leku batek ere bada, hala nola:\nAzkenik, lurraldean 8 herri hustu daude:\nHistoria.\nIbarra gisa dokumentatuta dago XI. mendean. Orduan (1084), Orti Enekoitz jauna Funesko eta Ma\u00f1eruibarreko tenentea zen. Seguruenik, hiru mende geroago osatzen zuten leku berberak hartzen zituen: Ma\u00f1eru, Zirauki, Anitz, Argi\u00f1aritz, Etxarren, Gorritza, Orendain, Sorakoitz, Artazu eta Zubiurrutia. Azken hori, hondatuta zegoena, Garesera gehitu zuen Karlos III.a Nafarroakoak 1416an. Batzuetan, Andion eta Muruzabal Andion ibarraren barruan agertu ziren (1427ko Su Liburuan, adibidez), garai hartan jenderik gabe eta gaur egun Mendigorrian kokatuak, nahiz eta Arga ibaiaren eskuinaldean, Ma\u00f1eruibarreko muga naturala.\nErdi Aroa amaitu aurretik banandu egin zen Zirauki hiribildua, Leringo konderrian inskribatu zena 1425ean; Ma\u00f1eru bi mende geroago banandu zen (1630), baina ibarreko batzarrak, Sorakoitzen egoitza zuenak, XIX. mendera arte iraun zuen.\nDemografia.\n biztanle zituen Ma\u00f1eruibarrak.\nEkonomia.\nEkonomia-jarduera nagusiak laborantza eta abere-hazkuntza dira. XI. mendeko dokumentu batean aipatzen da lehen aldiz Ma\u00f1eruibar.\nGarraioa.\nLa Estellesa autobus konpainiak Aguilar Kodes eta Iru\u00f1ea bitarteko autobus linea ustiatzen du. Lineak bi zerbitzu dauzka Aguilar Kodesko norantzan eta lau zerbitzu kontrako norabidean. Linearen ibilbidea honakoa da:\nBestalde, konpainia beraren Sartaguda eta Iru\u00f1ea bitarteko lineak ere geltokia dauka herrian. Autobus lineak, honako ibilbidea egiten du:\nKultura.\nEuskara.\nLuis Luziano Bonapartek, 1869an, Artazu eta Girgillao sailkatu zituen hegoaldeko goi-nafarrera euskalkian, Ma\u00f1eru eta Zirauki ez-euskal-eremuan zeuden bitartean.\nKoldo Zuazok, 2010ean, ibarreko udalerri guztiak ez-euskal-eremuan sailkatu zen.\nIbar honetan hitz egiten den euskarak bere berezitasunak ditu. Horregatik sailkatzen da Oltzako hizkeran. Euskara batuaren itzalean alfabetatutako hainbat euskaldun baden arren, Ma\u00f1eruibarreko mintzaira zaharrak hiztun gaberik dakite.\nNafarroako Gobernuak onartutako Euskararen Foru Legearen arabera, Ma\u00f1eruibarreko udalerri guztiak eremu ez-euskalduneko udalerriak ziren, eta hori dela eta, hizkuntza ofizial bakarra gaztelania zen.\n2008an Nafarroako Ezker Batuak eta Nafarroa Baik Euskararen Foru Legea aldatu eta gune mistoan udalerri gehiago sartzeko (horien artean Artazu, Ma\u00f1eru eta Zirauki) proposamena aurkeztu zuten Nafarroako Parlamentuan. Nafar Herriaren Batasuna ez beste talde guztien baiezko botoarekin proposamena aurrera aterako zela zirudienean, Nafarroako Alderdi Sozialistaren ustegabeko jarrera aldaketak, atzera bota zuen gune mistoaren hedapena.\n2017ko ekainaren 22an Nafarroako Parlamentuak Artazu eta Zirauki eremu mistora pasatzea erabaki zuen, beste 42 udalekin batean.\nJaiak.\nHauek dira ibarreko jai nagusiak:"}
{"id": "276644", "revid": "512", "url": "https://eu.wikipedia.org/wiki?curid=276644", "title": "Frank Norris", "text": "Frank Norris (Chicago, Ameriketako Estatu Batuak, 1870eko martxoaren 5a - San Francisco, Ameriketako Estatu Batuak, 1902ko urriaren 25a) ingelesezko eleberrigilea eta kazetaria izan zen. Frantzian bizi izan zen aldi batez, eta naturalismoaren eta Zolaren eragin handia izan zuen. Gerrako kazetari gisa ibili zen Hegoafrikan eta Kuban. 1899an \"Mc Teague\" eleberria idatzi zuen, Erich von Stroheim zinemagileak \"Greed\" (\"Zekenkeria\") filma egiteko oinarritzat hartu zuena. Haren idazlan nagusia gariaren ekoizpenaren eta banaketaren gaineko trilogia bat da: \"The Octopus\" (1901, \"Olagarroa\") eta \"The Pit\" (\"Putzua\", hil ondoren argitaratua, 1903); hirugarren liburua bukatu baino lehen hil zen. Beste idazlan batzuk: \"Vandover and the Brute\" (1914), \"Six Essays on the Resposabilities of a Novelist\" (1903)."}
{"id": "276645", "revid": "1545", "url": "https://eu.wikipedia.org/wiki?curid=276645", "title": "Bai Euskarari Akordioa", "text": "Bai Euskarari Akordioa Euskararen Gizarte Erakundeen Kontseiluak sustatutako ekimena da. Euskarak Euskal Herrian garapen osoa lor dezan eta XXI. mendean hizkuntza honen etorkizuna ziurtaturik egon dadin abiarazitako konpromiso-prozesu zabala da. Hego Euskal Herrian eta Ipar Euskal Herrian garapen ezberdina izan zuten Bai Euskarari Akordioak zein harekin lotutako Plan Estrategikoaren diseinuak: 1999ko abenduan amaitu zen, adibidez, Plan Estrategikoa Hegoaldean eta 2000ko maiatzean eman zitzaion hasiera, berriz, Iparraldean. Guztira, 888 gizarte-eragile atxiki zitzaizkion Akordioari, 687 Hegoaldean eta 201 Iparraldean. Euskararen normalizazioaren alde abiatutako prozesuan esku hartzeko hitza eman zuten guztiek."}
{"id": "276646", "revid": "9188419", "url": "https://eu.wikipedia.org/wiki?curid=276646", "title": "Eurokomunismo", "text": "Eurokomunismoa Europako hego-mendebaldeko alderdi komunista batzuek (Italia, Frantzia eta Espainiakoek nagusiki) estatu kapitalista aurreratuenetan bultzatu nahi izan zuten dotrina politikoa da, Sobietar Batasunaren eredu komunista ontzat jotzen ez zuena. Eurokomunismoaren arabera, sozialismorako bidean, sistema kapitalistaren barne-kontraesanak sakondu eta gizarte zibilaren oinarri demokratikoak sendotu behar ditu langileriak eta, demokrazia burgesak eskaintzen dituen hauteskundeen bidez, aginpidera heldu. Eurokomunismoa 1970. urteetan zabaldu zen Europako hego-mendebaldeko alderdi komunistetan, Enrico Berlinguer buruzagi komunista italiarrak bultzatuta, eta 1982. urtetik aurrera gainbehera hasi zen taktika politiko gisa.\nIraultzaren ideia bertan behera utzi zuten eta eredu hori bereganatu zuten Europako lehenengo alderdi komunistak Italiakoa eta Frantziakoa izan ziren; demokraziarako bidean, jokabide horren alde egin zuen Santiago Carrilloren gidaritzapean zegoen Espainiako Alderdi Komunistak ere.\nEurokomunismoaren oinarriak.\nEurokomunismoak kontsideratzen du, oso zaila dela iraultza sozialista bat herrialde kapitalistetan ematea. Ondorioz, alderdiak buruzagitza eraman beharko luke, abangoardia proletario baten bidez eta masa-alderdi bat bihurtuz. Taktika honek, etorkizun batean, base sozialak handitzera eramango luke gizartea. Esan behar da, eurokomunismoak ez diola iraultzari uko egiten, oso zaila denez beste bide bat aurkitu baizik. Gerra Hotzaren amaierak ezker alderdi europar guztiak defentsiban jarri eta erreforma neoliberalak gai-zerrenda izan aurretik, alderdi komunista askok zatiketak izan zituzten, eskuin alderdiek sozialdemokrazia adoptatu zuten eta ezker alderdiek identifikatu zitezkeen posizio komunistak izaten ahalegindu ziren.\nEurokomunistek alderdi bakarraren eta proletarioen diktaduraren ideiei uko egiten diete, kapitalismoagandik desberdina den eta base sozialista bat duen produkzio-sistema eta aberastasunen banaketa bat eraikitzeko nahiarekin. Eurokomunistentzat, demokrazia, sozialismoa eraikitzeko beharrezko erreminta bat da.\nEurokomunismoari kritikak.\nEurokomunismoari kritika asko egin zaizkio, korronte eta alde politiko desberdinetatik.\nKritiko batzuek diote, alderdi eurokomunistek zailtasunak dituztela antzeman daiteken estrategia garbi bat sortzeko. Eurokomunistek sobietarrengandik desberdinak izan nahi dutela erreklamatzen dute, baina inoiz ez dute programa original eta sinesgarri bat sortu.\nKritiko liberal batzuk, eurokomunismoa komunismo sobietarrak egindako krimenengandik absolbitzeko saiakera bat dela diote.\nLeninisten iritziz, eurokomunistak langileen kausaren traidoreak dira, marxismoaren interpretazio oker batzuen ondorioz. Leninisten iritziz, ez da posible gobernu komunista batera erreformen bitartez iristea, iraultzaren bidez baizik. Marx eta Engelsen obretatik, esan daiteke eurokomunismoak bien obrak kontraesaten dituela, Marx eta Engelsen konklusio gehienei uko egiten baitie.\nSozialdemokratikoen ikuspuntutik, sistema demokratikoarekin izan dezaken adhesioa dudetan jartzen du.\nGarapena Espainian.\nEspainian hainbat erakunde, talde eta alderdi desberdin izan ziren ideologia marxista-leninista zutenak eta hasiera batean Espainiako Alderdi Komunistaren (PCE) \u201cAdiskidetze Nazionalaren\u201d politikaren eta hark suposatzen zituen tesi eurokomunisten kontra posizionatu zirenak.\nEspainian, eurokomunismoari egindako kritika ideologiko garrantzitsuena Carlos Tuyaren, Langileen Alderdi Komunistaren (PCT) buruzagiaren, eskutik dator bere \u201cEstatuaren funtzio historikoa eta demokrazia\u201d liburuan."}
{"id": "276647", "revid": "56334", "url": "https://eu.wikipedia.org/wiki?curid=276647", "title": "Miren Arantzazu Go\u00f1i", "text": "Miren Arantzazu Go\u00f1i Auzmendi (Tolosa, Gipuzkoa, 1925eko ekainaren 24a - Bergara, 2017ko urtarrilaren 13a) etnografoa izan zen.\nDonostiako Merkataritza Eskolan Peritu ikasketak egin zituen. Jose Migel Barandiaran Gipuzkoara itzuli ondoren, Aranzadi Zientzia Elkarteko Etnografia Sailean aritu zen. Etniker-Gipuzkoa taldeko kide izan zen; talde horren esku zegoen kanpo-ikerketa egitea, Barandiaranek prestaturiko galdeketa aurrera eramateko. Bergarako Elosu auzoko ikerketa etnografikoa landu zuen. 1991n Etniker-Gipuzkoako lehendakaritza hartu zuen bere gain. Eusko Ikaskuntzako Antropologia eta Etnografia Saileko lehendakaria izan zen 1993tik 1995 arte. Sail horretako koadernoaren idazketa-batzordeko kide ere izan zen. Askoren artean eginiko \"Atlas Etnogr\u00e1fico de Vasconia\" osatzen parte hartu zuen, beste zenbait lan argitara emateaz gainera."}
{"id": "276648", "revid": "6327", "url": "https://eu.wikipedia.org/wiki?curid=276648", "title": "Mirentxu Go\u00f1i Auzmendi", "text": ""}
{"id": "276649", "revid": "336", "url": "https://eu.wikipedia.org/wiki?curid=276649", "title": "Marcello Malpighi", "text": "Marcello Malpighi (Crevalcore, Bolonia, Italia, 1628ko martxoaren 10a - Erroma, Italia, 1694) italiar sendagilea eta anatomista izan zen.\nBiografia.\nInozentzio III.a aita santuaren sendagilea izan zen 1691tik aurrera. Ehunen azterketarako mikroskopioa erabili zuen lehenetakoa izan zen, eta bere izena duten glomeruluak eta piramideak aurkitu zituen.\nBi liburutan bildu dira Malpighiren zientzia-idazlan guztiak: \"Marcelli Malpighi opera omnia\" (1686) eta \"Marcelli Malpighi opera postuma\" (1697-1698).\nMalpighiren glomerulua esaten zaio giltzurrunetako kapilar-sareetako bakoitzari. Han irazten da giltzurrunetara igarotzen den odola. Malpighiren piramidea esaten zaio giltzurrunen muina osatzen duten kono-formako organoetako bakoitzari."}
{"id": "276650", "revid": "512", "url": "https://eu.wikipedia.org/wiki?curid=276650", "title": "Fran\u00e7ois Morellet", "text": "Fran\u00e7ois Morellet (Cholet, 1926ko apirilaren 30a - Cholet, 2016ko maiatzaren 10a) frantses margolaria izan zen. Denboraldi batez marrazki figuratiboaren inguruan aritu ondoren, 1950eko hamarraldian abstrakziorantz jo zuen; pintura oso landua osatu zuen garai horretan. 1952tik aurrera, hizkuntza geometrikoa landu zuen, lerroez, laukiez eta hirukiez osatua. 1961-1968 urteetan, zinetismoaren protagonistetako bat izan zen, eta, Le Parc eta beste batzuekin batera, \"Grupe de recherche de l'art visuel\" taldea sortu zuen. 1963tik aurrera, neonezko hodiak erabiltzen hasi zen, eta 1970eko hamarraldian arkitektura eta pintura lotzeko lanak egin zituen. Estatu Batuetako \"Hard Edge\" minimalismoaren eta arte kontzeptualaren parekoa da Morelleten lana."}
{"id": "276651", "revid": "512", "url": "https://eu.wikipedia.org/wiki?curid=276651", "title": "Juan Pagazaurtundua", "text": "Juan Pagazaurtundua Lujua (Laudio, Araba, 1864 - 1950) frantziskotar misiolari eta teologoa izan zen.\nApaiz-laguntzaile izendatu zuten 1890. urtean, eta komisariorde apostoliko 1897an. Frantziskotarren Ordenari Leon XIII.ak agindutako konstituzio berria garatu zuen Pagazaurtunduak. 1903. urteko erreforma gauzatu ondoren Cartagenako herrialdeko ministro hautatu zuten eta, 1905ean, frantziskotarren definitore nagusi, Erroman. Espainiako bikario nagusi izendatu zuten hurrengo urtean, eta Hego Amerikan hainbat urte eman ondoren berriro hautatu zuten Cartagenako herrialdeko ministro. Hego Amerikara itzuli zen 1919. urtean eta lan gaitza egin zuen Guatemala eta El Salvadorko frantziskotarren misioetan."}
{"id": "276652", "revid": "336", "url": "https://eu.wikipedia.org/wiki?curid=276652", "title": "Rochester (New York)", "text": "Rochester Ameriketako Estatu Batuetako ekialdeko hiria eta ibai-portua da, New Yorkeko estatuaren ipar-mendebalean, Buffaloko hiriaren ipar-ekialdean, Genesee ibaiaren ertzean, Erie ubidetik hurbil eta Ontario aintziratik gertu. 2000an, 219.773 biztanle zituen hiriak, eta 1.098.201 biztanle Rochester-Irondequoit-Greece-Brighton hirialdeak. Unibertsitatea du. Industria (argazkigintzarako tresneria, tresneria mekanikoa eta elektrikoa, garagardogintza, tabakogintza, janari-industria, doitasun-tresneria, ontziolak) eta nekazaritza-produktuen merkataritza dira ekonomia-jarduera nagusiak. Indarretxe garrantzitsuak dira Genesee ibaian eta Erie ubidean zehar. Aipagarriak dira Arte Ederretako museoa, Argazki museoa eta planetariuma."}
{"id": "276653", "revid": "336", "url": "https://eu.wikipedia.org/wiki?curid=276653", "title": "Sagittaria", "text": "Sagitaria (\"Sagittaria\" generoa) alismatazeoen familiako 20 bat landare monokotiledoneoren izena da. Uretako landareak dira, eta erraboil-egiturako sustraiak dituzte. Hostoa ur gainean duten espezieek gezi-itxurakoa dute, eta urpean dutenek, berriz, zinta-egiturakoa. Lorea hiru hostokoa eta kolorez zuria dute, lirioaren antzekoa. Zenbait animalia basatiren bazkan (ahateenean eta antzarenean, esate baterako) garrantzi handia du \"Sagittaria\" espezie batzuen erraboilak. Eta hainbat lurraldetako gizakiek ere, Ipar Amerikako indiarrek lehen, eta japoniarrek eta txinatarrek orain, jaten dituzte \"Sagittaria sagittifolia\" espeziearen erraboilak jaten dituzte; eta landu ere egiten da azkeneko bi lurralde horietan."}
{"id": "276655", "revid": "105290", "url": "https://eu.wikipedia.org/wiki?curid=276655", "title": "C\u00facuta", "text": "C\u00facuta edo San Jos\u00e9 de C\u00facuta Kolonbia iparraldeko hiria eta Norte de Santander departamenduko hiriburua da, Venezuelako mugatik hurbil, Ekialdeko mendilerroaren oinetan.\nEkonomia.\nMerkataritza, lurpeko aberastasunen ustiapena (petrolio-hobi garrantzitsuak) eta industria (petrolio-findegiak, janari-industria, garagardogintza, ehungintza, kimika-industria) dira ekonomia-jarduera nagusiak. Aireportua du.\nHistoria.\n1623. urtean heldu ziren lehen europarrak, baina 1773. urtera arte ez zen hiria ofizialki sortu. 1875. urtean hiria ia erabat suntsitu zuen lurrikara bat izan zen, eta 1900. urtean ere kalte handiak jasan zituen, Gerra Zibila zela eta."}
{"id": "276656", "revid": "28807", "url": "https://eu.wikipedia.org/wiki?curid=276656", "title": "San Jos\u00e9 de C\u00facuta", "text": ""}
{"id": "276657", "revid": "1519", "url": "https://eu.wikipedia.org/wiki?curid=276657", "title": "Satira", "text": "Satira norbait edo zerbait irrigarri jartzeko ontzen den artelana da. Gehienetan, idazlana izan ohi da, giza bizioak kritikatzen edo barregarri uzten dituena. Forma ezberdinenak har ditzake: asmakizuna, elkarrizketa, prosa, bertsoa, epigrama, kazetaritza-artikulua, etab., satira literatur-generoa baita. Bestelakoa ere izan daiteke, ordea, adibidez, marrazkia, filma eta abar.\nHistoria.\nAtenasen asko landu zen satira, batez ere Aristofanesen komedian. Antzinako Erroman, berriz, Luziliok, Horaziok, Martzialek eta Juvenalek idatzi zituzten. Italian, Bocacciok jarraitu zion ohiturari, eta Frantzian Rabelaisek. Geroago, Frantzian Moli\u00e8rek, Voltairek, Montesquieuk, eta, XIX. mendean jadanik, Anatole Francek Rabelaisek sortutako bideari jarraitu zioten. Ingalaterran aipagarriak dira Chaucer, Swift, Defoe, Dickens eta, geroago, Wells eta Bernard Shaw. Gaztelaniazko literaturak ere satira-egile nabarmenak eman zituen; XIV. mendean, Hitako Artziprestea; XVI. mendean, \"Tormesko itsumutila\" satiraren egile ezezaguna; Quevedo, etab.\nEtimologia.\nHitza \"lanx satura\" esapidetik dator, mazedonia edo zenbait fruta mota nahastuz osatutako primizien platertxoa. \"Satura\" oso hitz herrikoia zen, mota guztietako nahasketei ematen zitzaiona: antzerki grekoa imitatu aurretik egiten ziren antzezkizun heterogeneoei, gai eta neurri askotarikoa zuten idazlan didaktikoen multzoari (Enio), aldi berean indarrean jarri nahi ziren hainbat legeren elkartze artifizialei...\nJatorri grekoa.\nNahiz eta izena, satira, latindarra izan, izpiritu satirikoa ez da berria, ezta haren adierazpen literarioa ere .\nJatorria Grezian izan zen, Paroseko Arkiloko eta Amorgosko Semonides jambo egileekin nagusiki (K.a. VII), nahiz eta Aristofanesek ere bere kritika politiko eta sozialean erabili zuen, eta bertara hurbildu ziren Bion poeta eta Eskola zinikoko filosofoak, Gadarako Menipo kasu, diatriba edo diskurtso bortitz eta iraingarriaren bidez, pertsonak edo gertaerak ikuspuntu moraletik kritikatuz.\nLuziano Samosatakoak bultzada handia eman zion generoari bere elkarrizketen bidez (\"Hildakoen elkarrizketak\", \"Jainkoen elkarrizketak\", \"Meretrizeen elkarrizketak\"...); elkarrizketok satira bere iturri, egitura eta asmoaren funtsezko elementu gisa onartzen dute.\nGeneroa, ordea, Erroman garatzen da (Enio, Luzilio, Varron, Katulo, Horazio, Juvenal, Pertsio, Martzial...).\nSatira latindar literaturan.\nAntzinaroan satira (lat. \"satura\") antzezpen modu bat zein forma literario bat zen.\nSatira antzezpen modua.\nJatorrian, \"satura\" hitza Zeres jainkosaren ospakizunei eta ofrendei zegokien, kantu eta eszena barregarrien laguntzarekin. Ospakizun horietan bertso feszeninoak (\"Fescennini versus\" edo \"Fescennina carmina\", izaera lizuneko eztei kantuetan jatorria dutena) botatzen zituzten, musika eta dantza etruriarrarekin batera; nahasketa hori zen latindar satira.\nAntzezpen hauek, dantza, musika eta errezitazioa uztartzen zituzten aktoreek edo histrionek antzezten zituzten. Dantza ludikoa eta eszena komikoak gorabehera, izaera dramatikora biratzea, Tito Livioren arabera, izurrite garai batean egin zen eszenifikaziotik etorriko zen . Livioren testigantzaren arabera, 240 urtean berritasuna zen tragedia eta komedien antzezpena ekintza batasunarekin, baina aurretik poesia, musika eta dantzaz osatutako eszenak leudeke, beraien arteko harremanik gabe, eta bere mota askotarikoagatik satira deitua; honi satira literarioak jarraitzen dio, hala deitua gai eta metro barietateagatik.\nSatira literatur-genero.\nBarietatearen eta nahasketaren ideia honek satira literatur-genero gisa bereizten du. Satira, nagusiki, Erroman garatu zen II. mendearen azken herenean erabilera zabal eta entzutetsuarekin, genero gisa finkatu zen eta molde ugari hartu, hala nola, fabula, elkarrizketa, bertsoa, prosa... Latinezko satiraren asmoa, nagusiki, morala eta hezitzailea da, eta ez bakarrik iraingarria.\n\"Satura quidem tota nostra est\" (\"Satira, benetan, erabat gurea da\"), esan zuen Kintilianok I. mendean. Izan ere, gainerako literatura-generoak ez bezala, satira erabat erromatarra da, Kintilianoren hitzetan. Luzilio zen, Kintilianoren arabera, \"laudorio nabarmena lortu zuen lehena, zeinak grinatsu batzuk baitzituen, ez bakarrik gai bereko idazleen artean, baizik eta poeta guztien artean ere lehentasuna ematen ziotenak\" (\"Institutio oratoria,\" 10, 1, 93).\nLuzilioren aurretik.\nEgile nagusiak Enio eta Pakuvio izango dira. Fase honen ezaugarria gai aniztasuna da. Izan ere, argumentu serioetatik irrigarrietara erraztasun handiz igarotzen da.\nEnioren \"Saturae\" hitz lauz eta bertsoz idatzitako idazlan mistoak dira, bere historia lan handiari, \"Annales\", erantsiak. Satirak askotariko filosofia eta literatura ederreko liburutegi bat ziren, diziplina ezberdinetako bakoitza sinbolo duintasunera goratutako ordezkari nagusiarekin izendatzen baitzen: Epikarmo kosmologiarako, Evemero mitologiarako, Sotades literaturarako. Beste lan batzuek, Protreptikoak adibidez, balio filosofikomorala zuen, eta beste batzuek, Eszipioiak adibidez, politikoa zuten. Satira genero hau, polimetrikoa eta mistoa, Varronen satira menipearen genero satirikoak jarraituko du, baina ez Luzilio, Horazio, Pertsio eta Juvenalen izen bereko ekoizpenak.\nLuzilio.\nLuziliok erudizio eta askatasun miresgarria du, eta hortik datorkio laztasuna eta txiste nahikoa . Gaio Luziloren satirak irizpide metrikoz hogeita hamar liburutan bildu eta ordenatu ziren: hauetatik, egileak, hurrenez hurren, XXVI-XXX liburuak argitaratu zituen, satirak septeto trokaiko eta sexteto janbikoetan jasoz, eta amaiera aldera hexametro daktilikoetan, eta I-XXI liburuen multzoa hexametrotan; gainerako liburuetan, XXII-XXV-, zati gutxi batzuk baino ez dira kontserbatu, bertso elegiakoa gailentzen da. Bilduma hau, aski ospetsua eta aztertua antzinatean, galdu egin zen, eta ez zen jada kristau aroko IV. mendera arte izendatua izan, eta, beraz, Luziliori buruz dugun ezagutza zuzena, hizlari, poeta eta jakintsuek helarazi digute, guztira, mila eta hirurehun bertso pasatxo osatzen dituzten zatietara mugatzen da.\nAutore honek sartzen dituen berrikuntzek genero satirikoa egituratuko dute. Agresibitatearen erabilera, autobiografiarako joera handiagoa eta hexametrora metrika murriztea nabarmentzen dira; beste aldaketa batzuk lagunarteko hizkuntzaren erabilera eta, edukiari dagokionez, gizartearen eta garaiko boteretsuen kritika dira.\nLuzilioren ondoren.\nVarronek (\"Saturae Menippeae\") generoa satira menipeorantz bideratzen du konposizioetan, non poesia eta prosa nahasten dituen, honen gaia, tonua eta helburua testu batetik bestera aldatzen zelarik. Enio eta Luzilioren tradizioaren ildotik, bere garaiari dagozkion era guztietako gaiak erabiltzen ditu,\nAugustoren garaian Horaziok (\"Sermones\") landu zuen. Bigun eta samur aritu zen literaturaz eta arteez egindako satiretan, alde pertsonalak alboratuz.\nPertsio, estilo ilunekoa eta estoizismoak eragindako edukikoa.\nSeneka, bere testuak filosofia moralez eta pasadizo pikante eta berez satirikoez bustitzen ditu, baina baita satira menipeo baten egile posiblea da, Klaudio jainkotiarraren \"Apocoloquintosis\" (Kalabazifikazioa).\nFlavioen garaian Juvenalek (\"Satirae\") landu zuen, umore garratz eta mingotsez kutsatu zituen bere asmo moralak, gizarteari bere bizio guztietan erasoz: tirania, emakumeen maltzurkeria, sineskeriak, pribilegioak...Bere satirak zorrotzak eta mingarri dira. Erromako talde sozial guztiak agertzen dira, Domiziano Enperadorearengandik eta nobleengandik hasi eta talde sozial pobreetaraino ere helduz, dena dago ustelkeriak jota.\nPetroniok (Satirikon) satira menipeo zabala eskaini zuen Neron enperadorearen garaian gizartea kritikatzeko, nobela moduan, bere \"Satyricon\", zeinetatik zati batzuk baino ez zaizkigun geratu.\nMartzialek epigramak bakarrik idatzi zituen, non Flaviar enperadoreen luxu desordenatuari, handinahiari eta Erromako hipokresiari eraso zien.\nKlasiko zaharren ondoren.\nErdi Aroan, satira molde berrietan egiten hasi zen. Aipagarri dira garaiko fartsak, moralitateak, fabliauxak, elizaren aurkako satirak, Ingalaterran Chaucer-en ipuinak, Galizian \"cantiga\" asko, eta Espainian \"Libro del Buen Amor\" bilduma, zeinean apaiz nahiz abokatuen aurkako poemak oso satirikoak dauden.\nPizkundeko garaian, ordea, molde satirikoak leuntzera egiten du, batez ere erasmismoaren eraginez. XVII. mendean satirak alde politikoa (Quevedok Olivares Dukearen aurka idatzitako poemank), soziala (G\u00f3ngoraren \u201cEstatuen aurkako satira\u201d) eta diatriba literarioa hartzen ditu molde gisa. \nFrantziako literaturari begiratuz, Rabelaisen satira oso ezaguna da XVI. men dean eta bere girokoak dira Joachim du Bellay eta Pierre de Ronsard idazleak ere. XVII. mendean Moli\u00e8re eta XVIII. mendean Voltaire dira satiraz baliatzen diren idazlerik ezagunenak. XIX. mendean Victor Hugo eta Alfred de Musset idazleen lanetan aurkitzen da baita ere.\nXIX. eta XX. mendeetan kazetaritzara eta umorezko literaturara igaro zen satira neurri handi batean. \nXX. mendean.\nXX. mendean, Aldous Huxley eta George Orwell bezalako egileek satira erabiltzen zuten Estatu Batuetan eta Europan zehar gizarte aldaketa zabala izatearen arriskuei buruz hitz egiteko, eta iruzkin larriak eta beldurgarriak egiteko. \"The Great Dictator\" (1940) filmean, Charles Chaplinek satira bat egiten dio Adolf Hitler-i. Garai honetako kritikari sozial ugarik, Dorothy Parker eta H.L. Menckenek satira erabili zuen arma gisa, azken honek adierazi zuen \"barre egiteak ehunka silogismo baino gehiago\" balio duela publikoak kritikak onartzeko. Joseph Hellerrek, burokrazia eta militarismoa satirizatzen ditu bere lanik hoberenean (Catch-22). Sinclair Lewis eleberrigilea ezaguna da bere ipuin satirikoengatik, hala nola Babbitt, Main Street eta II Can't Happen Here. Bere liburuek gaur egungo balio amerikarrak ikertzen eta satirizatzen dituzte.\n\"Dr. Strangelove\" (1964ko filma), Gerra Hotzaren satira ezaguna bihurtu zen. Satiraren azpi-genero dibertigarrienetako bat Erresuma Batuan jaio zen hirurogeiko hamarkadaren hasieran \"The Satire Boom\" filmarekin.\nEuskal satira.\nEuskal literaturan, satira nabarmena da ahozko literaturan eta bertsolaritzan. Adibidez, Pierre Topet Etxahunek ofizioen satira egiten du \"Ofizialenak\" bertso lanean, eta Txirritak ere bai \"Andaluzaren pareta\" bertso ezagunean. Literaturaren inguruko satiratzat har liteke, bestalde, Xenpelar eta Iparragirrek izan zuten bertso eztabaida, ospetsuena delarik lehenengoak jarritako \"Iparragirre abila dela\" hasten dena. \nLiteratura idatzian, satira olgetaria da Pedro Ignazio Barrutiaren \"Gabonetako ikuskizuna\", lanean egindakoa eta ohituren kritika darama Xabier Muniberen \"El borracho burlado\" lanak (1764). Era berean, ohituren satira agertzen da Bilintxen zenbait lanetan, baita satira politikoa ere foruak galdu ondorengoko poema batzuetan.\n20. mendean satira zantzuak badira Azkueren eta Txomin Agirreren lanetan. Lizardiren \"Biotz-begietan\" bildumako \"Oia\" poema satirikoa da, eta ohituren kritika egin ohi du Lauaxetak ere \"Atso zaarra\" bezalako poemetan. \nEstiloa.\nSatira baliatu ohi da umoreaz, pasadizoaren eta akats sozial edo indibidualak irrigarri uzteko asmoarekin, kritika soziala erabiliz.\nGarapenetako eta tonuetako gai handiak daude, baina \u00a0hainbat baliabide erabiltzen dira satiran:\nLiteratura latindarreko satiraren \u00a0idazle nagusiak;"}
{"id": "276658", "revid": "336", "url": "https://eu.wikipedia.org/wiki?curid=276658", "title": "Andrei Tupolev", "text": "Andrei Nikolaievitx Tupolev (errusieraz: \u0410\u043d\u0434\u0440\u0435\u0439 \u041d\u0438\u043a\u043e\u043b\u0430\u0435\u0432\u0438\u0447 \u0422\u0443\u043f\u043e\u043b\u0435\u0432; Pustomazobo, 1888ko azaroaren 10a \u2013 Mosku, 1972ko abenduaren 23a) errusiar ingeniaria izan zen. Bere izena du Tupolev hegazkingintzako konpainiak. Sobietar Batasuneko garaiko hegazkin marka ezagunena izan zen hori, eta Errusiako Federazioan 21. mendean enpresa publiko inportantea da halaber.\nBiografia.\nNikolai Zhukovskiren ikasle eta laguntzaile izan zen. 1918. urtean bere lehen monoplanoa egin zuen. Handik aurrera 100 hegazkin-mota baino gehiago egin ziren haren gidaritzapean. 1933. urtean \"ANT 20\" hegazkina egin zuen, garai hartako hegazkin handiena izan zena. 1937. urtean atxilotu zuten, eta heriotza-zigorra eman zioten. Heriotza-zigorra kendu bazioten ere, kartzelan egon zen 1941. urtea arte, eta urte hartan aske utzi zuten. Hiru Stalin Sari eta Lenin Saria (1957) irabazi zituen erreazkiozko hegazkintzari buruz egin zituen lanengatik. \n\"TU 95\" bonba-hegazkina eta \"TU 144\" merkataritzarako hegazkin supersonikoa egin zituen.\nTupolev ingeniariaren diseinu askok Tupolev izena eta Tu- laburpena izan zuten, eta enpresa izan ere bilakatu zen deitura. 21. mendean, pribatizazio fase bat izan zuen Tupolev enpresak, baina 2006tik berriz estatuarena da, Errusiako Federazioarena alegia."}
{"id": "276659", "revid": "512", "url": "https://eu.wikipedia.org/wiki?curid=276659", "title": "Pteropus subniger", "text": "Pteropus subniger Pteropus generoko animalia da. Chiropteraren barruko Pteropodidae familian sailkatuta dago."}
{"id": "276661", "revid": "336", "url": "https://eu.wikipedia.org/wiki?curid=276661", "title": "Chittagong", "text": "Chittagong (, \"Ch\u00f4\u0163\u0163ogram\") Bangladeshko hego-ekialdeko hiria eta portua da. Karnaphuli ibaiaren bokalean dago, Bengalako golkoaren ertzean, Indiako ozeanoan. Chittagong bibhagaren hiriburua da. 2011n 2.582.401 biztanle zituen.\nKlima.\nHiriak klima montzonikoa du, \"Am\", K\u00f6ppen klima sailkapenaren arabera.\nHistoria.\nK.a. X. menderako ezaguna zen Mendebaldean. Portugaldarrek eta veneziarrek \"Porto Grande\" izena ematen zioten.\nEkonomia.\nBurdinbide eta errepide-gune garrantzitsua da. Merkataritza (arroza, tea eta jutea esportatzen dira portutik) eta industria (ehungintza, papergintza, janari-industria, kimika-industria, metalurgia, altzairugintza, petrolio-findegiak) dira ekonomia-jarduera nagusiak. Lehen mailako finantza-gune ere bada (aseguru-etxeak, bankuak). Aireportua dauka."}
{"id": "276662", "revid": "6327", "url": "https://eu.wikipedia.org/wiki?curid=276662", "title": "Txittagram", "text": ""}
{"id": "276663", "revid": "512", "url": "https://eu.wikipedia.org/wiki?curid=276663", "title": "Henri Verneuil", "text": "Henri Verneuil (Jaiotza-izena: Achod Malakian; Rodosto, Turkia, 1920ko urriaren 15a - Paris, 2002ko urtarrilaren 11) frantses zinema zuzendaria izan zen, jatorriz armeniarra zena.\nBiografia.\nKazetari ari izan zen zineman hasi aurretik. Zortzi film egin zituen Fernandel antzezlearekin, besteak beste, \"La Vache et le Prisonnier\" (1959, \"Behia eta presoa\"), arrakasta handia izan zuena. Aipagarriak dira Jean Gabin (1956, \"Le Pr\u00e9sident\"; 1962, \"Un singe en hiver\"; 1969, \"Le clan des siciliens\") eta Jean-Paul Belmondo (1964, \"Cent Mille Dolars au soleil\"; 1974, \"Peur sur la ville\") antzezleekin egin zituenak ere. Frantziatik kanpo ere filmak egin zituen: \"la Vingt-Cinqui\u00e8me Heure\" (1966) eta \"La Bataille de San Sebastian\" (1968), biak Anthony Quinn aktorearekin, eta \"le Serpent\" (1973)."}
{"id": "276664", "revid": "10891", "url": "https://eu.wikipedia.org/wiki?curid=276664", "title": "Lazare Nicolas Marguerite Carnot", "text": "Lazare Nicolas Marguerite Carnot Nolay, Burgundia, 1753ko maiatzaren 13a - Magdeburg, Prusia, 1823ko abuztuaren 22a), \"Garaipenaren antolatzailea\" eta \"Carnot Handia\" izengoitiz ezaguna, frantziar militar, politikari eta jakintsua izan zen. Iraultzaren aldeko ofiziala zelarik, Errepublikako hamalau armadak sortu eta antolatu zituen. Brumarioak 18aren ondoren, Napoleonek Gerra ministro izendatu zuen (1799ko azaroa) baina 1800. urtean erretiratu egin zen, zientzia-lanetan aritzeko asmoz. Barne ministro izan zen Ehun Egunetan (1815eko martxoa-maiatza), baina 1816an erbestera jo behar izan zuen, erregea hil zuelako salakuntza zela eta. Zientzia-lan garrantzitsuak egin zituen: \"Makinei buruzko saioak\" eta \"Posizio-geometria\", geometria modernoaren aitzindari izan den lana."}
{"id": "276665", "revid": "28807", "url": "https://eu.wikipedia.org/wiki?curid=276665", "title": "Lazare Carnot", "text": ""}
{"id": "276666", "revid": "1545", "url": "https://eu.wikipedia.org/wiki?curid=276666", "title": "Manuel Carrasco Formiguera", "text": "Manuel Carrasco i Formiguera (Bartzelona, 1890eko apirilaren 3a - Burgos, 1938ko apirilaren 9a) Kataluniako politikaria izan zen, Kataluniako nazionalismoaren aitzindaria. \"Lliga Regionalista\" alderdiko partaidea izan ondoren \"Acci\u00f3 catalana\" sortu zuen. 1930. urtean Donostiako Ituna izenpetu zuen, Kataluniako nazionalisten ordezkari gisa. Pentsaeraz kristau-demokrata izan zen (\"Uni\u00f3 Democr\u00e1tica de Catalunya\" alderdia sortu zuen). Generalitateko kontseilaria izan zen, eta Gerra Zibila hasi zenean Euskadirako Kataluniako ordezkari izendatu zuten. 1937an, Baionatik Bilbora zihoala, Francoren ontziek atzeman, eta Ondarretako presondegira eraman zuten preso Carrasco. 1937ko abuztuan hiltzeko zigorra ezarri, eta 1938ko martxoan hil zuten Burgosko espetxean."}
{"id": "276667", "revid": "336", "url": "https://eu.wikipedia.org/wiki?curid=276667", "title": "\u00c9douard Daladier", "text": "\u00c9douard Daladier (Carpentr\u00e0s, 1884ko ekainaren 18a - Paris, 1970eko urriaren 10a) politikari frantsesa izan zen. Alderdi Erradikal-sozialistako buruzagia izan zen 1919tik 1940ra eta 1946tik 1958ra, eta hainbat Ministerio hartu zituen bi Mundu Gerren artean. Gobernuburu izan zen 1933-1934 eta 1938-1940 urteetan. 1938. urtean, Chamberlain britainiarrarekin batera, Municheko Hitzarmena negoziatu zuen Alemaniarekin, baina hark Polonia inbaditu zuenean (1939), Daladierren gobernuak, Britainiakoarekin elkar harturik, gerra deklaratu zion Alemaniari. Alemaniarrek Frantzia hartu zutenean atxilotu egin zuten (1940). Gerra amaitutakoan diputatu hautatu zuten (1946-1958). Indotxinako Gerraren eta 1958. urteko Konstituzioaren aurka agertu zen."}
{"id": "276668", "revid": "10891", "url": "https://eu.wikipedia.org/wiki?curid=276668", "title": "I\u00f1aki de la Fuente", "text": "I\u00f1aki de la Fuente (Bilbo, Bizkaia, 1954ko maiatzaren 15a) bizkaitar margolaria da.\nBiografia.\n1970. urtean lehenengo saria irabazi zuen Bilboko Gazteen Arte Lehiaketan, eta bere karreraren hasierako urte haietan aire zabaleko pintura-lehiaketa ugaritan ere parte hartu zuen.\n1976an egin zituen aurreneko bakarkako erakusketak, eta 1979an Madrilen aurkeztu zituen bere lanak. Urte horretan bertan Bilboko IV. Pintura Bi Urtekoa irabazi zuen, eta Espainiako Kultura Ministerioak emandako beka bat eskuratu. 1982an Gure Artea lehenengo saria irabazi zuen, bere lan gehienetan nabarmena den ukitu espresionista zuen margolan bati esker. Beka, sari eta aipamen ugari jasotakoa da, eta bere obra, besteak beste, Arabako Arte Ederretako Museoan ikus daiteke."}
{"id": "276669", "revid": "90204", "url": "https://eu.wikipedia.org/wiki?curid=276669", "title": "Juan Maria Roman Dornaku", "text": "Juan Maria Roman Dornaku Olaetxea (erlijio-izena: \"Frai Roman Maria de Bera\"; Bera, 1878ko abuztuaren 9a - Hondarribia, 1959ko azaroaren 26a) euskal idazle eta lexikologoa izan zen.\nBizitza.\nKaputxinoa zen. Filipinetan egon zen eta bertan ikasi zituen tagalo eta ingeles hizkuntzak. Euskal Herrira itzuli ondoren, Aragoira erbesteratu zuten eta bertan prestatu zuen bere euskara-gaztelania hiztegia. 1913an, \"Zenbakiztia\" izeneko aritmetika liburua argitaratu zuen eta 1915. urtean \"Lutelestia\" geografia liburua. 1915ean Asiako Guam uhartera abiatu zen. Bertan eman zituen hogeita zazpi urteetan, hango hizkuntza (txamorroa) ikasi zuen, hizkuntza horren lehen hiztegia prestatu eta itzulpen ugari egin zuen. 1950. urtean erretiratu zen Hondarribiko komentura, eta bertan hil zen 1959an."}
{"id": "276670", "revid": "336", "url": "https://eu.wikipedia.org/wiki?curid=276670", "title": "Ebionita", "text": "Ebionita (, ; \u00abbehartsuak\u00bb, \u00abpobre direnak\u00bb) kristautasunaren hasierako korronte bateko kideei ematen zaien izena da.\nIreneo Lyongoaren arabera, Jainko bakar bat zela sinesten zuten ebionitek, San Mateoren araberako ebanjelioa bakarrik erabiltzen zuten, San Paulo ukatu egiten zuten juduen legearen apostata zelakoan, eta Jerusalen gurtzen zuten Jainkoaren etxe gisa.\nHasieran izan zuten harremanen bat kristau juduekin, komunitate judu-kristauak baitziren, baina San Paulori uko egin ziotenean, aldendu egin ziren beste kristauengandik. Azkenean, San Mateoren ebanjelioa ere baztertu zuten, eta beren literatura sortu zuten, ebioniten ebanjelioak eta nazaretarrenak besteak beste. Ebioniten azken komunitateak V. mendearen aldean desagertu zirela uste da."}
{"id": "276671", "revid": "28807", "url": "https://eu.wikipedia.org/wiki?curid=276671", "title": "Ebionismo", "text": ""}
{"id": "276672", "revid": "336", "url": "https://eu.wikipedia.org/wiki?curid=276672", "title": "Hikso", "text": "Hiksoak (egiptoeraz \"heqa khasewet\", \"atzerriko agintariak\"; grezieraz \u1f59\u03ba\u03c3\u03ce\u03c2, \u1f59\u03be\u03ce\u03c2; arabieraz \u0627\u0644\u0645\u0644\u0648\u0643 \u0627\u0644\u0631\u0639\u0627\u0629, \"artzain erregeak\") jatorria Siria Garaian zuen herri semitikoa izan zen.\nHistoria.\nK.a. XVIII. mendearen hasieratik K.a. 1580ra Egipto Beherean nagusi izan ziren hiksoak. Avaris hiriburu zuen erreinu bat sortu zuten iparraldean (XV. eta XVI. dinastiak) eta Egipto Garaian ere nagusi izan ziren. Teknika indoeuropar batzuk, hala nola gerrako orga, eta Asiako zenbait jainko bere egin zituzten.\nK.a. XVI. mendean hiksoen gainbehera gertatu zen, eta Tebas-era bilduriko printze egiptoarrek haien aurkako gerrari ekin zioten: K.a. 1600ean Kamosis-ek Erdialdeko Egiptotik egotzi zituen hiksoak eta Menfis-ez jabetu zen. Hogei urte geroago (K.a. 1580), Amosis-ek Egiptotik bota zituen behin betiko eta Siriaraino esetsi zien."}
{"id": "276674", "revid": "119347", "url": "https://eu.wikipedia.org/wiki?curid=276674", "title": "Juan I\u00f1iguez Ibarguen", "text": "Juan I\u00f1iguez Ibarguen bizkaitar eskribaua izan zen Zornotzako merindadean (XVI. mendean).\n\"Cr\u00f3nica General Espa\u00f1ola y Sumaria de la Casa de Vizcaya, y su antigua fundaci\u00f3n y Nobleza\" (1588. urte inguruan idatzia) obraren egilea zela uste izan zen XX. mendearen hasiera arte, baina Garc\u00eda Fern\u00e1ndez de Cachop\u00edn Santander aldeko idazlearen laguntzailea baizik ez zen izan, adituen ustez. \"Ibarguen-Cachop\u00edn\" deituriko kronikak Bizkaiko herrialdearen etorkiari eta ezaugarriei buruzko berriak, elezaharrak eta datuak ematen ditu; historiari dagokionez ez du balio aipagarririk, baina hizkuntza eta folklore mailako aipamen interesgarri batzuk eskaintzen ditu (alegiazko \"Leloren Kantua\" izenekoaren argibideak, besteren artean)."}
{"id": "276675", "revid": "56334", "url": "https://eu.wikipedia.org/wiki?curid=276675", "title": "Karlos IX.a Suediakoa", "text": "Karlos IX.a Suediakoa (Stockholm, Suedia, 1550eko urriaren 4a - Nyk\u00f6ping, Suedia, 1611ko urriaren 30a) Suediako erregea izan zen 1604-1611 bitartean.\nBiografia.\nGustavo Vasaren hirugarren semea zen. Bere aita hil zenean (1560) S\u00f6dermanlandeko duke izendatu zuten; bere anaia zaharrena, Erik XIV.a erregetzatik kendu zuen matxinadan parte hartu zuen (1568), eta Joan III.a bere anaiaren kontrario izan zen politikan. Hura hil zelarik (1592), Upsalako Sinodoa deitu zuen, bere aitak ezarritako erreforma protestantea sendotzeko.\nSigismundo erregea hil zenean (1600) izendatu zuten errege, baina 1604 arte ez zuen kargua hartu. Bere erregealdian asko indartu ziren merkataritza eta meatzaritza, baina etengabeko gerrak izan ziren Polonia, Errusia eta Danimarkaren kontra."}
{"id": "276676", "revid": "512", "url": "https://eu.wikipedia.org/wiki?curid=276676", "title": "Pteropus temminckii", "text": "Pteropus temminckii Pteropus generoko animalia da. Chiropteraren barruko Pteropodidae familian sailkatuta dago."}
{"id": "276677", "revid": "28807", "url": "https://eu.wikipedia.org/wiki?curid=276677", "title": "Karl IX.a", "text": ""}
{"id": "276678", "revid": "58701", "url": "https://eu.wikipedia.org/wiki?curid=276678", "title": "Nikos Kazantzakis", "text": "Nikos Kazantzakis (Heraklion, Kreta, 1883ko martxoaren 2agreg./otsailaren 18ajul. - Friburgo, 1957ko urriaren 26a) greziar filosofo eta idazlea izan zen, XX. mendeko garrantzitsuenetakoa. Genero ugari landu zituen: filosofia, saiakera, bidaia liburuak, tragediak, nobelak... \"Odissa\", poema epikoa, \"Michalis Kapitaina\", \"Kristoren azken tentaldia\" eta \"Alexis Zorbaren hitzak eta egintzak\" dira haren lanik ezagunenak. \nBizitza.\nNikos Kazantzakis XIX. mendearen amaieran jaio zen, 1885ean, Kretan, uhartea Otomandar Inperioaren mende zegoenean, eta 1902an Atenasera egin zuen. Greziako hiriburuan Zuzenbide ikasketak egin zituen, eta handik Parisera egin zuen jauzi, Filosofia ikasteko asmoz. Greziara itzulita, Angelos Sikelianos poeta eta antzerkigilea ezagutu, eta bi urtez Greziako kulturan murgildu zen. Sikelianos abertzale sutsua zen, eta bere herrialdearekiko maitasuna transmititu zion urte haietan Kazantzakasi; honek beti gorde zuen sentimentu hura. \nAbertzalea zen Kazantzakis, baina baita internazionalista ere. Munduan gertatzen zirenek kezkatzen zuten eta, ondorioz, 1922. eta 1924. urteen artean Berlinen zela, komunismoa ezagutu eta Leninen jarraitzaile bilakatu zen. Pantelis Prevelakis greziar idazlearen iritziz, hain zuzen ere, \"Leninek irabazi zuen komunismorako; ez Marxek\". Alabaina, Sobietar Batasunaren garapena kezkaz ikusi zuen, eta berehala oso kritiko agertu zen Stalin boterera iritsi osteko \"sozialismo erreala\"-rekin. \nNolanahi ere, politikak beti izan zuen lekua bere pentsamenduan, eta baita jardueran ere. Lehen Mundu Gerran, Greziako Gizarte Gaietarako Ministerioko zuzendari nagusi izan zen eta, kargu horrek ematen zizkion baliabideekin, Kaukasian jazarriak izaten ari ziren 150.000 greziar aberriratu zituen. Gerora, 1945ean, ezkerreko alderdi bateko buru bilakatu zen, eta Greziako Gobernuan sartu. \n1956an boto bakar batek urrundu zuen Literaturako Nobel saria jasotzetik; urte hartan Juan Ram\u00f3n Jim\u00e9nez espainiar poetari eman zion Suediako akademiak sari preziatua. Urtebete geroago zendu zen, Friburgon.\nLanak.\nKazantzakisen obra oso zabala da; genero guztiak landu zituen: filosofia-saiakera, bidaia-liburuak, tragediak. Obra klasikoen eta eleberrien grekorako itzulpenak ere egin zituen. Obra nagusiak hauek dira:"}
{"id": "276679", "revid": "336", "url": "https://eu.wikipedia.org/wiki?curid=276679", "title": "Aleksandr Kuprin", "text": "Aleksandr Ivanovitx Kuprin \u2014errusieraz \u0410\u043b\u0435\u043a\u0441\u0430\u0301\u043d\u0434\u0440 \u0418\u0432\u0430\u0301\u043d\u043e\u0432\u0438\u0447 \u041a\u0443\u043f\u0440\u0438\u0301\u043d\u2014 (Narovchat, Penza, Errusiar Inperioa, 1870eko irailaren 7agreg./abuztuaren 26ajul. - Leningrad, Sobietar Batasuna, 1938ko abuztuaren 25a) errusiera idazlea izan zen. Militar izateari utzi zion, eta Gorkiren idazle-taldearekin batera ibili zen. Hasierako ipuinetan eta lehen eleberrian (\"Erronka\", 1905) armadako giroa deskribatu zuen. Hurrengo ipuin eta eleberrietan, errealismora hurbildu bazen ere, joera melodramatikoa agertu zuen, Kiplingen eta Londonen bidetik: \"Rybnikov kapitaina\" (1906), \"Granatez egindako besoko uztaia\" (1911), \"Hobia\" (1910).\nErrusiako Iraultzaren ondoren Frantziara atzerriratu zen, eta idazten jarraitu zuen. Eritasunak jo eta hiltzear zela, atzera Errusiara itzultzea erabaki zuen. Beste obra batzuk: \"Ikasle ofiziala\" (1928-33), \"Urrezko oilarra\" (1932), eta \"Jeanette\" (1932-33)."}
{"id": "276680", "revid": "1982", "url": "https://eu.wikipedia.org/wiki?curid=276680", "title": "Alexander Ivanovitx Kuprin", "text": ""}
{"id": "276682", "revid": "58701", "url": "https://eu.wikipedia.org/wiki?curid=276682", "title": "Hugh Le Caine", "text": "Hugh Le Caine (Kanada, 1914ko maiatzaren 27a - 1977ko uztailaren 3a) fisikaria, musikagilea eta musika tresnen egilea izan zen. Kanadako Ikerketa Kontseiluan fisikari gisa lan egiten zuela, hain gogoko zituen musika elektronikoa eta soinu berrien sormena lantzen jardun zuen etxean. Musika elektronikoaren aitzindaria da, eta hainbat musika-tresna asmatu zituen 1940ko hamarkadan, horien artean Sackbut sintetizadorea, gaur egun tentsioz kontrolaturiko lehen musika-tresnatzat hartua. Geroago, etxean egiten zituen lanak Ikerketa Kontseiluan lantzeko baimena eman zioten, eta egun osoan lan horretan aritzearen ondorioz musika-tresna eta obra berriak sortu zituen; horien artean \"Dripsody\" delakoa da ezagunena, ur-tanten hotsak besterik erabiltzen ez duen musika-lana."}
{"id": "276683", "revid": "46380", "url": "https://eu.wikipedia.org/wiki?curid=276683", "title": "Kenji Mizoguchi", "text": " japoniar zinemagilea izan zen. Berrogei film baino gehiago egin zituen zinema mutuaren aroan, ariketa moteletatik hasita lan biribilak lortzeraino. Gerraondoko lehen lan nagusia \"Utamaro o meguru gonin no onna\" (1946, \"Utamaro eta zazpi emazteak\") du. Laurogeita hamar film luze egina izan arren, Mizoguchiren lana ez da Mendebaldean ezaguna, Veneziako Mostrak zabaldurikoa izan ezik: \"Ilargi zurbilaren ipuinak\" (1953, \"Ugetsu monogatari\"), \"Sansho ugazaba\" (1954, \"Sansho dayu\"). Istorio melodramatikoak filmatu zituen, eta emakumezko pertsonaien aldera jaidura berezia erakutsi zuen. Estilo barroko eta zaindu baten jabe, Mizoguchi zinema japoniarraren maisuetako bat da."}
{"id": "276684", "revid": "28807", "url": "https://eu.wikipedia.org/wiki?curid=276684", "title": "Kenji Mizogutxi", "text": ""}
{"id": "276685", "revid": "28807", "url": "https://eu.wikipedia.org/wiki?curid=276685", "title": "Erromako Inkisizioa", "text": ""}
{"id": "276686", "revid": "28807", "url": "https://eu.wikipedia.org/wiki?curid=276686", "title": "Ofizio Santuaren Kongregazioa", "text": ""}
{"id": "276687", "revid": "336", "url": "https://eu.wikipedia.org/wiki?curid=276687", "title": "Colin Powell", "text": "Colin Luther Powell (New York, 1937ko apirilaren 5a - Bethesda, Maryland, 2021eko urriaren 18a) estatubatuar jenerala izan zen. Vietnametik itzuli zenean (1968), Gudarosteko ofizial exekutibo eta Estatu Gorenaren buruzagi nagusiaren laguntzaile izendatu zuten. 1971n, bigarren lizentzia lortu zuen, Enpresa Zientzietako Eskolan, George Washington Unibertsitatean. Koreara bidali zuten lehenengo, eta Defentsa-idazkariaren bulegoan lan egitera gero. George Bush lehendakariak Estatu Gorenaren hamabigarren lehendakari izendatu zuen. Lehendakariaren, Defentsa idazkari Richard Cheneyren, eta Nazio Segurtasun Kontseiluko kideen laguntzaile nagusi bihurtu zen. 1991n, Iraken aurkako Persiako golkoko gerran, Basamortuko Ekaitza izeneko operazio militarraren arduradun nagusia izan zen."}
{"id": "276688", "revid": "56334", "url": "https://eu.wikipedia.org/wiki?curid=276688", "title": "Edward Mills Purcell", "text": "Edward Mills Purcell (Taylorville, Illinois, AEB, 1912ko abuztuaren 30a - Cambridge, Massachusetts, AEB, 1997ko martxoaren 7a) Estatu Batuetako fisikaria izan zen.\nBiografia.\nBere herrikide zen Felix Bloch fisikariarekin batera 1952. urtean Fisikako Nobel saria eskuratu zuen, 1946. urtean bakarka egin zuen isurkari eta solidoen atomoen nukleoen erresonantzia magnetikoari buruzko ikerketagatik. Nukleoaren erresonantzia magnetikoa material soilen eta nahasturen molekula-egitura aztertzeko asko zabaldu den teknika da.\nBigarren Mundu Gerran Massachusetts Institute of Technology-n radarrei buruzko ikerketak egin zituen talde baten buru izan zen. Harvardeko irakaslea izan zen 1949. urtean. 1980. urtean Estatu Batuetako Unibertsitate ospetsu horretako merituzko irakasle egin zuten."}
{"id": "276689", "revid": "23317", "url": "https://eu.wikipedia.org/wiki?curid=276689", "title": "Thomas Dolby", "text": "Thomas Dolby, jaiotzez Thomas Morgan Robertson (Londres, 1958ko urriaren 14a) britainiar pop musikaria eta musikagilea da.\nLondres eta Los Angeles artean bizi da. Gaztetan, eskola utzi eta pianoa ikasten hasi zen bere kasa. 1980ko hamarkadan, tekno-pop musikaren buruetako bat izatera iritsi zen. 1983an lortu zuen lehen arrakasta \"She Blinded Me with Science\" lanarekin. Rock talde askorekin lan egin du, hala nola Sex Pistols eta The Clashekin. Bideogintzan ere ibili da, eta hainbat musikariren ekoizle gisa ere jardun du (Joni Mitchell, George Clinton, Little Richard). Hainbat filmen soinu banda ere egin du: Ken Russelen \"Gothic\"(1987), George Lucasen \"Howard the Duck\" (1986). 1992an, \"Headspace\" enpresa sortu zuen.\nKanpo estekak.\n Webgune ofiziala "}
{"id": "276691", "revid": "119347", "url": "https://eu.wikipedia.org/wiki?curid=276691", "title": "Durr\u00ebs", "text": "Durr\u00ebs ( ahoskatua; eta, historikoki Epidamnos eta Dirrakio deitua) Albaniako mendebaleko hiria da, izen bereko barrutiko hiriburua. Itsaso Adriatikoaren ertzean dago, Tiranaren mendebalean.\nEkonomia.\nAlbaniako industriagune nagusietakoa da (ontziolak eta mekanika-industria).\nHistoria.\nGreziarrek K.a. VII. mendean sortu zuten, eta erromatarrek beren Inperioko lehen portu bihurtu zuten K.a. III. mendean. Ostrogodoek, bulgariarrek, normandiarrek eta bizantziarrek hartu zuten ondoren. Albaniako hiriburua izan zen Gilen Wiedekoaren agintepean (1914)."}
{"id": "276692", "revid": "28807", "url": "https://eu.wikipedia.org/wiki?curid=276692", "title": "Durazzo", "text": ""}
{"id": "276693", "revid": "28807", "url": "https://eu.wikipedia.org/wiki?curid=276693", "title": "Durres", "text": ""}
{"id": "276694", "revid": "512", "url": "https://eu.wikipedia.org/wiki?curid=276694", "title": "Pteropus tokudae", "text": "Pteropus tokudae Pteropus generoko animalia da. Chiropteraren barruko Pteropodidae familian sailkatuta dago."}
{"id": "276695", "revid": "512", "url": "https://eu.wikipedia.org/wiki?curid=276695", "title": "Philodendron", "text": "Philodendron landare genero bat da, Araceae familiakoa. Genero honetako landareei filodendro deritze.\n700etik gora landare-espezie ditu generoak, baina generoa ez dago oso ondo aztertuta, eta badira oraindik sailkatu gabeko espezieak ere. Hostoak, batzuek berdeak, besteek zuriak eta beste batzuek gorriak izaten dituzte. Landare oso hazkorrak dira, eta beste landare batzuetara igotzen dira. Berez, Ameriketako lurralde tropikaletakoak dira, baina etxe-barruetan apain egiteko ere oso erabiliak dira. Eskualde tropikaletatik kanpora landatu nahi izanez gero, oso toki epeletan aldatu behar izaten da."}
{"id": "276696", "revid": "448", "url": "https://eu.wikipedia.org/wiki?curid=276696", "title": "Friburgo Brisgobiakoa", "text": ""}
{"id": "276697", "revid": "512", "url": "https://eu.wikipedia.org/wiki?curid=276697", "title": "Vicente Larrea", "text": "Vicente Larrea Gaiarre (Bilbo, 1934ko apirilaren 1a) bizkaitar eskultorea da. Euskal arte garaikidearen bigarren belaunaldia osatu zuen Remigio Mendiburu eta Rafael Ruiz Balerdirekin batera.\nBizitza.\nVicente Larrea Gaiarre Bilbon jaio zen, 1934ko apirilaren 1ean. Aita, Jose Larrea Etxaniz, bilbotarra zuen, irudigintza tradizionala lantzen zuen eskultorea; ama, Pilar Gaiarre Galbete, berriz, nafarra zen. Txikitandik hasi zituen ikasketa artistikoak etxeko tailerrean. Batxilergoa Indautxuko jesuiten ikastetxean igin ondoan, Meategietako eta Siderurgiako Ingeniaritza Teknikoa ikasi zuen; 1957an graduatu zen.Egonaldiak egin zituen Raymond Dubois eskultorearen tailerrean, Solesmesen. Bertako abadian Pierre Reverdy poeta surrealista ezagutzeko parada izan zuen.\nGaztetan, eskultura erromanikoak liluraturik, estilo horren azterketa sakona egin zuen. 1966an hasi zen abstrakzioarekin, izaera eraikitzaile geometriko, lerrozuzen edo bihurgunetsuko eskulturen bitartez: \"Kiriki\u00f1oren Monumentua\" (1966, Ma\u00f1ariako hilerria), \"Formas conc\u00e9ntricas 1\" (1968, Bilboko Arte Ederren Museoa). Baina lan horiek ez zuten iragarri etortzear zegoen obra. Denbora batez, forma geometriko eta organikoak uztartu ondoren, bigarrenen alde egin, eta apurka, forma konplexu eta itxiagoak gailendu ziren bere obran, barruan zutena guztiz ezkutatu arte.\nAzkeneko urteetan, forma zurrun horietatik urrundu eta fantasia formalen munduan egin zuen bere lana. Horretarako argizaria eta poliesterra bezalako materialak erabiltzen zituen."}
{"id": "276698", "revid": "15795", "url": "https://eu.wikipedia.org/wiki?curid=276698", "title": "Vicente Larrea Gayarre", "text": ""}
{"id": "276699", "revid": "56334", "url": "https://eu.wikipedia.org/wiki?curid=276699", "title": "Henrik Pontoppidan", "text": "Henrik Pontoppidan (Fredericia, Jutlandia, 1857ko uztailaren 24a - Kopenhage, 1943ko abuztuaren 21a) Danimarkako idazlea izan zen. Maisutasun handiz deskribatu zituen bere garaiko Danimarkako bizimodua eta ohiturak.\nHiru trilogia eman zituen argitara. \"Landsbybilleder\" (1883), \"Fra Hytterne\" (1887) eta \"Skyer\" (1890) obrek osatzen zuten lehen trilogian Danimarkako ohiturak islatu zituen; \"Det Forjoettede Land\" (1891, \"Agindutako Lurraldea\") trilogian hango ezadostasun erlijiosoak azaldu zituen. Bere hirugarren sailean, berriz, \"De Dodes Rige\" (1912-1916, \"Herioaren Inperioa\"), 1901. urteko liberalen garaipenaz geroztiko egoera politikoa ezagutarazi zuen. 1917. urtean Literaturako Nobel saria irabazi zuen Karl Gjellerup idazle daniarrarekin batera."}
{"id": "276700", "revid": "512", "url": "https://eu.wikipedia.org/wiki?curid=276700", "title": "Ludwig Prandtl", "text": "Ludwig Prandtl (Freising, Bavaria, Alemania, 1875eko otsailaren 4a - G\u00f6ttingen, Alemania, 1953ko abuztuaren 15a) alemaniar fisikaria izan zen.\nBiografia.\n1904. urtean G\u00f6ttingeneko Unibertsitateko irakasle eta Aerodinamika Ikerketen Laborategiaren sortzaileetako bat izan zen. 1947. urtean jariakarien mekanika ikertzen zuen Max Planck Institutuko zuzendari izendatu zuten.\nSaio eta teoria asko egin zituen aerodinamikari eta jariakarien mekanikari buruz. Prandtlek airean edo uretan higitzen den gorputz baten azaleko geruzaren hastapena finkatu zuen, eta aurkikuntza horri esker, aerodinamikak hegazkin bateko hegoen edo higitzen ari den beste gorputz baten erresistentzia gutxitzen duela frogatu zuen. Ikerketa horiek guztiek aerodinamikaren oinarriak ezarri zituzten."}
{"id": "276701", "revid": "512", "url": "https://eu.wikipedia.org/wiki?curid=276701", "title": "Johann Joachim Quantz", "text": "Johann Joachim Quantz (Oberscheden, 1697 - Potsdam, 1773) alemaniar musikagilea eta flautista izan zen.\nBiografia.\nMusikaren historiako flautista eta teoriagile aipagarriena da. Dresden egin zituen Musika ikasketak, eta geroago Vienan (1717). 1723-1737. urteetan Europa osoan zehar ibili zen. Alemaniara itzulitakoan, Prusiako printzearen, geroago Frederiko II.a \"Handia\" izan zenaren, flauta-irakasle izendatu zuten, eta haren zerbitzura egon zen hogeita hamar urtez.\nLanak.\nFlautarako lanak idatzi zituen batik bat: 300 kontzertu eta sonatak. Bestalde, garrantzi handiko flauta-ikasbide baten egilea izan zen: \"Versuch einer Anweisung die Fl\u00f6te traversiere zu spielen\" (1752, \"Zeharkako flauta jotzeko ikasbide bati buruzko saiaera\")."}
{"id": "276702", "revid": "512", "url": "https://eu.wikipedia.org/wiki?curid=276702", "title": "Thomas Johann Seebeck", "text": "Thomas Johann Seebeck ( ahoskatua; Reval, - Berlin, ) alemaniar fisikaria izan zen. Berlinen eta G\u00f6ttingenen ikasi ondoren, Medikuntzan eta Fisikan jardun zuen. Goetheren adiskidea izan zen, eta harekin landu zuen koloreen teoria. Termoelektrizitatea aurkitu zuen 1821ean, eta legeak aztertu ondoren tenperaturak neurtzeko erabili zuen.\n\"Seebeck-en efektua\": metal desberdinezko bi hari edo xafla beren ertzetik elkarri soldatzen bazaizkio eta bi ertz horiek tenperatura desberdinetan baldin badaude, indar elektrohigikari bat sortzen da, eta bere intentsitatea (\"i\") erraz neur daiteke. Horrela eratzen den tresnari \"pare termoelektrikoa\" edo \"termoparea\" deitzen zaio, eta tenperaturak neurtzeko erabiltzen da."}
{"id": "276703", "revid": "512", "url": "https://eu.wikipedia.org/wiki?curid=276703", "title": "Art Tatum", "text": "Art Tatum (Toledo, Ohio, 1909ko urriaren 13a - Los Angeles, Kalifornia, 1956ko azaroaren 5a) Estatu Batuetako jazz-pianista eta musikagilea izan zen. Jazz-pianista bikain eta miragarrienetako bat izan zen. 1928. urtean egin zuen aurkezpena irratian Speedy Webb-en orkestrarekin, eta geroago, McKinney's Cotton Pickers-ekin (1931), eta Adelaide Hallekin (1932). 1935-1937 urteetan talde txikietan lan egin zuen New Yorkeko eta Chicagoko kabaretetan, eta 1938. urtean Londresen. 1943. urtean hirukote bat sortu zuen S. Stewart eta T. Grimes-ekin batera. Disko asko grabatu zituen eta ospetsu bihurtu zen mundu osoan. Eragina izan zuen jazz-pianistengan (Bud Powell, Lennie Tristano eta Oscar Peterson), baita jazz-musikari ospetsuengan ere."}
{"id": "276704", "revid": "1545", "url": "https://eu.wikipedia.org/wiki?curid=276704", "title": "Hanan Ashrawi", "text": "Hanan Daoud Khalil Ashrawi (; Nablus, 1946ko urriaren 8a) palestinar politikaria da. Ekialde Hurbileko bake negoziazioetako palestinar ordezkaritzaren eledun aritu zen, 1991etik aurrera. Ashrawik Libanoko Beirut hiriburuko Amerikar Unibertsitatean ikasi zuen; handik denbora gutxira, Ingeles Literaturako doktoregoa lortu zuen, Virginiako Unibertsitatean; literatura-irakasle eta Arte Eskolako zuzendaria izan zen Israelgo Bir Zeit Unibertsitatean. Israelen aldeko libanoar milizia kristauek Libanoko palestinarrak sarraskitu ondoren ekin zion Ashrawik palestinarren izenean mintzatzeari. Erabat onetsi zuen \"Intifada\", hots, Israelgo lurralde okupatuetako palestinarren matxinada, zeina 1987an hasi baitzen."}
{"id": "276705", "revid": "512", "url": "https://eu.wikipedia.org/wiki?curid=276705", "title": "Kamal al-Din Behzad", "text": "Kamal al-Din Behzad, Kam\u0101l ud-D\u012bn Behz\u0101d edo Kamaleddin Behzad (1450 inguru - 1535 inguru), persieraz \u06a9\u0645\u0627\u0644\u200c\u0627\u0644\u062f\u06cc\u0646 \u0628\u0647\u0632\u0627\u062f, Persiako margolaria izan zen. Persiako miniaturen maisu handia izan zen.\nBiografia.\nBehzaden bizitzari buruzko berri asko ez dagoen arren, jakina da Persiako gorteko eta safawien gorteko pintorea izan zela. Pinturaren konposizioan duen maisutasuna eta koloreen ezagutza sakona dira Behzaden lanaren ezaugarri nagusiak. Zaila da jakitea zein bilakaera izan zuen Behzaden lanak, ez baita ezagutzen zeintzuk diren gaztetan eginiko lanak eta zeintzuk beranduago eginikoak. Pertsonaia ugari agertzen da beti bere koadroetan, errealismo handiko pertsonaiak, gorteko eta eguneroko bizitza irudikatzen duten eszenetan. Persiako miniaturen eskolaren sortzailea eta bultzatzaile nagusia izan zen."}
{"id": "276707", "revid": "28807", "url": "https://eu.wikipedia.org/wiki?curid=276707", "title": "Kam\u0101l ud-D\u012bn Behz\u0101d", "text": ""}
{"id": "276708", "revid": "28807", "url": "https://eu.wikipedia.org/wiki?curid=276708", "title": "Kamal al-Din Bihzad", "text": ""}
{"id": "276709", "revid": "28807", "url": "https://eu.wikipedia.org/wiki?curid=276709", "title": "Behzad", "text": ""}
{"id": "276710", "revid": "336", "url": "https://eu.wikipedia.org/wiki?curid=276710", "title": "Alain Bosquet", "text": "Alain Bosquet (Odesa, Sobietar Batasuna, 1919ko martxoaren 28a - Paris, Frantzia, 1998ko martxoaren 17a) ukrainar jatorriko idazle frantsesa izan zen.\nBiografia.\nSurrealismoaren eragin nabarmena du bere poesiak: \"Syncopes\" (1943), \"Cent notes pur une solitude\" (1969, \"Ehun ohar bakardade batentzat\"), \"Le tourment de Dieu\" (\"Jainkoaren oinazea\"). Azken liburu horrengatik 1987ko Goncourt Poesia saria eman zioten.\nEleberriak ere idatzi zituen: \"La confession mexicaine\" (\"Mexikar aitorpena\", 1965eko Interalli\u00e9 saria), \"Le m\u00e9tier d'otage\" (1989, \"Lanbidez, bahitua\"); baita frantziar poesia garaikidearen inguruko saiakerak, ipuinak, antzerki-obrak eta autobiografia bat ere: \"Une m\u00e8re russe\" (\"Errusiar ama bat\"). 1978ko Frantziako Akademiaren Eleberri Sari Nagusia eman zioten azken honi."}
{"id": "276711", "revid": "512", "url": "https://eu.wikipedia.org/wiki?curid=276711", "title": "Pteropus tonganus", "text": "Pteropus tonganus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276712", "revid": "105290", "url": "https://eu.wikipedia.org/wiki?curid=276712", "title": "Gobelin", "text": "Gobelin Frantziako tapizgile-familia zen, XV. mendekoa, Reimskoa jatorriz.\n1450ean Jean eta Jacques anaiek antolatu zuten Parisen lehenengo lantegia. Tapizentzako koloratzaileak asmatu zituzten; tapiz horiei egileen izena eman zitzaien, eta 1667tik aurrera Gobelin lantegiak Luis XIV.a erregearenak izan ziren. Frantziako Iraultzaren garaian lantegiak itxi egin zituzten, baina Napoleonek berriro ireki zituen; XIX. mendearen bukaeratik, alfonbrak ere egiten hasi ziren.\nGobelin estiloa.\nFrantzian Gobelin familiaren lantegietan egiten ziren tapizei ematen zaien izena. Hormak apaintzeko erabiltzen dira, eta oso aintzat hartuak dira dituzten marrazki eta kolore ikusgarriengatik."}
{"id": "276713", "revid": "28807", "url": "https://eu.wikipedia.org/wiki?curid=276713", "title": "Gobelindarrak", "text": ""}
{"id": "276714", "revid": "512", "url": "https://eu.wikipedia.org/wiki?curid=276714", "title": "Hai Phong", "text": "Hai Phong Vietnamgo hiria da, Ibai Gorriaren deltan dagoena. 1.711.100 biztanle ditu. Vietnam iparraldeko porturik handiena da.\u00a0Haiphongen nekazaritza eta horrekin lotuta dagoen industria dira ekonomia-jarduera nagusiak (arroza eta kakahuetea, oliotegiak, destilategiak). Metalurgian eztainu-fundizioa eta itsasontzigintza nabarmentzen dira. Oihalgintza, zementua, beiragintza, zeramika ere garatzen dira. Bauxita, burdina eta ikatz-meatzeak ditu inguruan.\nHistoria.\n1882 arte Hai Phong arrantzale-herrixka bat izan zen. Frantsesek Tonkinerako eta Txinako hegoalderako igarobide bat lortu nahirik, hiri eta portu modernoak eraiki zituzten han. Hiriak AEBetako gudarostearen bonbardaketa gogorrak jasan zituen (1967-1973)."}
{"id": "276715", "revid": "58701", "url": "https://eu.wikipedia.org/wiki?curid=276715", "title": "Henry Hudson", "text": "Henry Hudson (Londres, Ingalaterra, 1550 inguru - itsasoa, Hudson badiatik hurbil, 1611) itsasgizona eta esploratzailea izan zen. Hiru bidaia egin zituen Iparburuko itsasoetatik Txinarako iraganbide bat aurkitu nahirik, eta laugarren ahaleginean hil zen.\nLehenengo bietan (1607, 1608) Ingeles Merkatarien Konpainiaren kontura Spitsbergen eta Zembla Berriraino iritsi zen. Probintzia Batuen zerbitzutan egin zuen hirugarren bidaian bere izena duen ibaia miatu zuen. Azkenik, 1610ean bere izeneko badiaraino iritsi zen eta, izotzak harrapaturik, negutea James badian pasatu behar izan zuen. Itzultzerakoan, eskifaia matxinatu zitzaion, eta txalupa batean bera eta semea abandonatu zituztelarik, itsasoan desagertu ziren."}
{"id": "276716", "revid": "1519", "url": "https://eu.wikipedia.org/wiki?curid=276716", "title": "Maya Lin", "text": "Maya Ying Lin (Athens, Ohio, AEB, 1959ko urriaren 5a) diseinatzaile eta eskultore estatubatuarra da. 1981ean, Yaleko Unibertsitatean graduatzekotan zegoen bitartean, Washington D.C.n aurreikusitako Vietnamgo Beteranoen Memorialerako diseinu-lehiaketa nazionala irabazi zuenean lortu zuen aintzatespena.\nLin-ek monumentu, eraikin publiko eta pribatu ugari, paisaia-guneak eta eskultura ugari diseinatu ditu. Monumentu historikoengatik ezagunagoa den arren, ingurumen-arloko obrengatik ere ezaguna da, zeinetan klima aldaketaren ondorioz hausnartzen saiatu izan den. Lin-en arabera, naturaren arkitekturan inspiratzen da, baina uste du ezerk ezin duela bere edertasuna berdindu.\nIbilbidea.\nMaya Lin Athensen jaio zen, Ohion. Gurasoak Txinatik Estatu Batuetara joan ziren, aita 1948an eta ama 1949an, eta Ohion finkatu ziren Lin jaio aurretik. Linen arabera, bera \"konturatu ere ez zen egin\" etnikoki txinatarra zela bizitzan geroago arte, eta 30 urte bete arte ez zuen interesik izan bere jatorri kulturalean.\n1981ean, 21 urte zituela, eta oraindik ere graduatu aurreko ikaslea zela, Linek diseinu publikoko lehiaketa handia irabazi zuen Vietnamgo Beteranoen Monumentua diseinatzeko (1.422 lan aurkeztu ziren). Monumentu hori Washington D.C.ko National Mall delakoan eraiki zen. Granito beltzeko horma bat da funtsean, Vietnamgo Gerran hildako 57.939 soldaduren izenak dituena. Monumentua 1982ko urriaren amaieran osatu zen eta 1982ko azaroan inauguratu.\nDiseinu irabazlea eztabaidagarria izan zen hasieran, zenbait arrazoirengatik: diseinu minimalista, esperientzia profesionalik eza eta egilea jatorriz asiar etnia batekoa zela ere leporatu zitzaion. Idazle baten arabera. Kritika batzuk bizirik atera ziren beteranoen izenak baztertzearen aurka agertu ziren; beste batzuk, berriz, granitoaren itxura ilunaz kexatu ziren, Vietnamgo gerrarekiko jarrera negatiboa adierazten zuela argudiatuz. Lin-ek bere diseinua defendatu zuen AEBko Kongresuaren aurrean, eta konpromiso bat erdietsi zen geroago: \"Hiru soldaduak\" izeneko soldadu-talde baten brontzezko irudikapena eta bandera estatubatuar bat gehitu ziren Linen diseinuaren ondoan jartzeko.\nLin-ek Maya Lin Studio izeneko bulegoa zuzentzen du New Yorken, eta bertatik proiektu ugari diseinatu ditu Vietnamgo Beteranoen Memorialaren ondoren, Montgomeryko Eskubide Zibilen Memoriala, Alabama (1989) eta Michigango Unibertsitatean Wave Field aire zabaleko instalazioa barne (1995). New Yorkeko Pace galeriak irudikatzen du Lin."}
{"id": "276717", "revid": "512", "url": "https://eu.wikipedia.org/wiki?curid=276717", "title": "Thomas Moore", "text": "Thomas Moore (Dublin, Irlanda, 1779ko maiatzaren 28a - Sloperton Cottage, Bromham, Wiltshire, Ingalaterra, 1852ko otsailaren 25a) ingelesez idatzi zuen irlandar olerkaria izan zen. Zuzenbide ikasketak egin zituen Londresen, eta han, arrakasta handia izan zuen aristokraten artean bere olerki erromantikoei esker. Ingalaterrako gobernuaren ordezkari izan zen Bermuda uharteetan, eta ondoren Ipar Amerikan, Italian eta Parisen bizi izan zen, berriro ere Britainia Handira itzuli aurretik.\nIdatzi zituen lanen artean hauek ditu aipagarrienak: \"Irish Melodies\" (1808-1834, \"Irlandar doinuak\"), olerki abertzaleak; \"Lalla Rookh\" (1817), ekialdeko giroan oinarritutakoa; \"The Letters and Journals of Lord Byron\" (1820, \"Lord Byronen gutunak eta egunkariak\"), \"The Twopenny Postbag\" (1813) eta \"The Fudge Family in Paris\" (1818)."}
{"id": "276718", "revid": "1545", "url": "https://eu.wikipedia.org/wiki?curid=276718", "title": "Anizeto Olano Galarraga", "text": ""}
{"id": "276719", "revid": "6327", "url": "https://eu.wikipedia.org/wiki?curid=276719", "title": "Amaialde", "text": ""}
{"id": "276720", "revid": "512", "url": "https://eu.wikipedia.org/wiki?curid=276720", "title": "Victor Bernard Derrecagaix", "text": "Victor Bernard Derrecagaix (Baiona, 1833ko irailaren 14a - Paris, 1915eko apirilaren 11) jatorri euskalduneko militar frantsesa izan zen.\nKrimeako gerran egon ondoren, Aljeriako konkistan parte hartu zuen eta bertan hasi zen topografia-lanak egiten (1856-1867). Parisa itzuli ondoren idazle gisa hasi zen \"Revue Militaire\" delakoan. 1870. urtean Prusiaren aurkako gerran hartu zuen parte. 1887an historia-irakasle izan zen Gerra Eskola Nagusian. Bertan, ikasle izan zituen Lehen Mundu Gerran ari izan ziren militar ospetsuenak (Foch, P\u00e9tain). Armadako geografia zerbitzuko zuzendaria izan zen. Historia eta biografia militar ugari idatzi zuen (\"Le mar\u00e9chal Comte Harispe\", 1916). Bere oroitzapenak 1921. urtean eman ziren argitara, bera hil ondoren."}
{"id": "276721", "revid": "336", "url": "https://eu.wikipedia.org/wiki?curid=276721", "title": "Sergei Kirov", "text": "Sergei Mironovitx Kirov, errusieraz \u0421\u0435\u0440\u0433\u0435\u0301\u0439 \u041c\u0438\u0440\u043e\u0301\u043d\u043e\u0432\u0438\u0447 \u041a\u0438\u0301\u0440\u043e\u0432 (Urzhum, Errusiar Inperioa, 1886ko martxoaren 27a - San Petersburgo, Sobietar Batasuna, 1934ko abenduaren 1a) politikari sobietarra izan zen. Sobietar Batasuneko Alderdi Komunistako buruzagia izan zen.\nBiografia.\nLeningradoko Alderdi Komunistaren idazkari nagusi eta Politburoko kide izan zen (1930), eta Batzorde Zentraleko idazkari (1934). Stalinen ondorengotzat hartzen zuten askok.\n1934. urtearen bukaeran atentatu batean hil zuten. Heriotza horren errua troskistei egotzi zitzaien, eta Stalinek 1934-1938 bitartean egin zuen garbiketa handiaren hasiera izan zen. Geroago (1956), Nikita Khrustxevek ezagutzera eman zuen Stalinek berak hilarazi zuela Kirov. Kiroven ohoretan Errusiako hainbat hiriren izenek bere izena daramate edo eraman zuten: Kirov, Kirovohrad, Kirovakan, Kirovabad."}
{"id": "276722", "revid": "28807", "url": "https://eu.wikipedia.org/wiki?curid=276722", "title": "Sergei Mironovitx Kirov", "text": ""}
{"id": "276724", "revid": "336", "url": "https://eu.wikipedia.org/wiki?curid=276724", "title": "Guan Yu", "text": "Guan Yu, baita ere Kuan Y\u00fc eta Kuan Ti (Hedong, egungo Shanxi, Txina, ? - Fancheng, egungo Hubei, Txina, 219), Txinako mitologian, guduaren jainkoa da.\nTxinako jainkoetan estimazio gehien duenetakoa da; gudarien babesle ez ezik, beste lanbide askoren babesletzat hartua da. Deabruen kontra ahalmen handia duela uste da; berak ez ezik, bere irudia antzezten dutenek ere ahalmen horretan parte hartzen dutela uste da.\nBiografia.\nIzatez, Kuan Ti (edo Kuan Y\u00fc, hala deitu baitzen historian) Hiru Erreinuen garaian (K. a. III. mendea) bizi izan zen; historiak jende ahularen eta txiroaren babesletzat aipatzen du, agintari gaiztoen kontra.\n219an Kuan Y\u00fc atxilo hartu eta hil egin zuten. Tradizioak haren irudia goratu zuen, eta azkenik 1594an Ming dinastiako enperadore batek jainko kanonizatu zuen."}
{"id": "276725", "revid": "28807", "url": "https://eu.wikipedia.org/wiki?curid=276725", "title": "Kuan Ti", "text": ""}
{"id": "276726", "revid": "512", "url": "https://eu.wikipedia.org/wiki?curid=276726", "title": "Pteropus tuberculatus", "text": "Pteropus tuberculatus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276727", "revid": "1491", "url": "https://eu.wikipedia.org/wiki?curid=276727", "title": "Logo (programazio-lengoaia)", "text": "Logo konputagailuen programazio-lengoaia da, normalean haurrei programazio-lengoaiak irakasteko erabilia. 1967an sortu zuten Wally Feurzeigek, Seymour Papertek, eta Cynthia Solomonek. Logo ez da akronimo bat, baizik eta Feurzeigek proposaturiko izena. Ezaugarri nagusietako bat dortoka-grafikoak dira. Dortokaren mugimenduak pantailaren ezkerretara, eskuinetara edo aurrera bideratuz, programatzaileek marrazki errazak egin ditzakete, eta behin marrazketaren ingurunea menderatzen dutenean, lengoaiaren ezaugarri korapilatsuagoak ezagutzen hasten dira; ezaugarri horiek LISP programazio-lengoaian oinarrituta daude, batez ere. Logo heziketarako lengoaiatzat hartzen da, nahiz eta enpresa batzuk saiatu izan diren programazioetako profesionalek ere gehiago erabil dezaten.\nGarai bateko Logo lengoaiaren helburuak gaur egun Scratch lengoaiak betetzen ditu. Scratch programazio-lengoaia bisuala da lotura handia duena Logo-ren jatorrizko funtzionalitateekin, baina eguneratuta.\nLengoaia.\nLogoren ezaugarri erabilienetako bat \"dortoka grafikoak\" ekoiztea da, hau da, dortoka birtual bati jarraibideak emateko aukera izatea, marrazkiak sortzeko erabiltzen den kurtsore grafiko bat, bertsio batzuetan triangelu bat dena, beste batzuetan dortoka baten irudia du goitik ikusita. Dortoka edo kurtsore hau jarraibideak adierazten dituzten hitzen bidez maneiatzen da, adibidez:\naurrera 100\neskumarabiratu 90\nezkerrerabiratu 30"}
{"id": "276728", "revid": "336", "url": "https://eu.wikipedia.org/wiki?curid=276728", "title": "Martin John Rees", "text": "Martin John Rees (York, Ingalaterra, 1942ko ekainaren 23a) astronomoa da. Matematika- eta astronomia-ikasketak egin zituen Cambridgeko Unibertsitatean, eta, ikasketak bukatuta, eskolak eman zituen han, Astronomia Institutuan. Quasarrak aztertu ditu, eta garrantzi handiko ikerketak egin ditu galaxien eraketaz eta hondoko izpi kosmikoen sorreraz. Quasarren banaketari buruzko bere ikerketek sorrera jarraituaren teoria kosmologikoa baztertzen lagundu zuten. Bere ustez, eta berak aztertu duen printzipio antropikoaren arabera, unibertsoa oso bestelakoa balitz ez ginateke hemen izango hura aztertzeko, eta horregatik da den bezalakoa. Halaber, gure hau unibertso pila bateko bat besterik ez ote den ere izan du aztergai."}
{"id": "276729", "revid": "28807", "url": "https://eu.wikipedia.org/wiki?curid=276729", "title": "Martin Rees", "text": ""}
{"id": "276730", "revid": "512", "url": "https://eu.wikipedia.org/wiki?curid=276730", "title": "Rodney A. Gallop", "text": "Rodney A. Gallop (Folkestone, 1901 - 1948) Ingalaterrako diplomatikoa izan zen, euskal folklorearen ikertzailea. Haurretan ezagutu zuen Euskal Herria (Donibane Lohizune) eta gaztetan hasi zen bertako kulturari, folkloreari eta hizkuntzari buruzko ikerlanetan. 1928an \"Vingt-cinq chansons populaires d\u00b4Euskal Herria\" (\"Euskal Herriko hogeita bost herri kanta\") kanta-bilduma aurkeztu zuen eta 1930. urtean \"A Book of the Basques\" (\"Euskaldunen liburua\") obra argitaratu zuen Londresen. Euskal gaiei buruzko artikulu eta obra ugari idatzi zuen Bigarren Mundu Gerra hasi bitartean eta 1947. urtean \"Pays Basques de France et d\u00b4Espagne \"izeneko argazki-bilduma prestatu zuen Philippe Veyrinekin batera (1951, Lyon)."}
{"id": "276731", "revid": "336", "url": "https://eu.wikipedia.org/wiki?curid=276731", "title": "Christa McAuliffe", "text": "Sharon Christa McAuliffe (Corrigan jaioa; Boston, 1948ko irailaren 2a - Ca\u00f1averal lurmuturra, 1986ko urtarrilaren 28a) espazioan bidaiatzeko hautatutako lehen herritar zibila izan zen. Espazioan bidaia egiteko eskaria egin zuten 11.000 irakasle baino gehiagoren artean hautatu zuen National Aeronautics and Space Administration (NASA) erakundeak.\nBidaiaren berri hiru dokumentutan ematea pentsatu zuen: hautatu zuten egunetik aurrera idatzitako eguneroko batean, hegaldia bitarteko egunerokoan, eta hegaldiaren ondorengo burutapenen bidez. \"Challenger\" espazio-ontzia 1986ko urtarrilaren 28an hegaldatu zen, baina aireratu eta berehala lehertu zen. Istripuan Christa McAulilffe ez ezik, eskifaiako gainerako sei kideak ere hil ziren."}
{"id": "276732", "revid": "148237", "url": "https://eu.wikipedia.org/wiki?curid=276732", "title": "Willem Jan van Eys", "text": "Willem Jan van Eys Holandar euskalaria (Amsterdam, 1825eko apirilaren 16a - San Remo, 1914ko apirilaren 17a). Hizkuntzalaritza ikasi zuen, eta euskara ikertzeari eskaini zion ahaleginik handiena. Londresen eta San Remon bizi izan zen. Bi bidaia egin zituen Euskal Herrira: lehenengoan, 1866an, Zarautzen egon zen Gregorio Arruerekin, frantziskotarren komentuko liburuak eta aztertzen; bigarrena 1868an egin zuen. Van Eysenak dira, euskal aditzari buruzko lan batzuez gainera, \"Dictionnaire basque-fran\u00e7ais\" (1873), eta \"Grammaire compar\u00e9e des dialectes basques\" (1879). Bestalde, testu zaharren argitalpen berriak ere egin zituen. Van Eysek aurkitu eta argitaratu zuen, esaterako, 1596ko \"Errefrau eta sententziak\" (1896).\nEuskal hiztegigintzaren alorrean asko izan dira lan egin dutenak. Landuchio izan zen lehena, 1562an idatzi baitzuen \"Dictionarium Linguae Cantabricae\" obra. Silvain Pouvreauren euskara-frantsesa hiztegia, XVII. mendekoa, ez zen argitaratu baina argazkitan jasoa dago Donostiako Julio de Urquijo Mintegian. Pierre D\u2019Urteren \"Dictionarium Latino-Cantabricum\" amaitu gabea, berriz, berriki argitaratu du Patri Urkizuk. Sarako Etxeberrik \"Euskara-latina, frantsesa-gaztelera hiztegia\" egin zuen, eta Larramendik 1745ean kaleratu zuen bere \"Diccionario Triling\u00fce del Castellano, Bascuence y Lat\u00edn\" lan mardula. Harrietek egin zuen hiztegia ez zen, bere aginduz, argitaratua izan, horretarako eskaintza bat baino gehiago jaso arren, eta Duvoisinek burututakoak ere ez zuen argirik ikusi. 1963an agertu zen A\u00f1ibarroren \"Voces Bascongadas Diferenciales de Bizcaya, Guip\u00fazcoa y Navarra.\"\nNovia de Salcedoren \"Diccionario Etimol\u00f3gico del Idioma Bascongado\" (1887) eta Aizkibelen \"Diccionario Basco-Espa\u00f1ol titulado Euskeratik Erderara biurtzeko Itztegia\" (1885), Larramendirenaren bidetik abiatu zirenez, haren alde on eta txarrez josita daude. Azken mendean hiztegigintzan aipatzekoak dira Lhande, Azkue\u2026 Bestalde, testu zaharren argitalpen berriak ere egin zituen Van Eysek. Berak aurkitu eta argitaratu zituen, esaterako, 1596ko \"Atsotitz eta esamoldeak\" (1896)."}
{"id": "276733", "revid": "1545", "url": "https://eu.wikipedia.org/wiki?curid=276733", "title": "Karkemish", "text": "Karkemish (hititeraz: Kargami\u0161; antzinako grezieraz: \u0395\u1f54\u03c1\u03c9\u03c0\u03bf\u03c2; latinez: \"Europus\") antzinako hiri-estatua da, gaurko Alepo eskualdean, Sirian. Mesopotamiaren, Siriaren eta Anatoliaren arteko karabana-bidean zegoen, Eufrates ibaia igarotzeko ibi batean. Lehenengo aztarnak Neolito garaikoak dira. Shubiluliuma I.a konkistatzaile hititak hartu zuen hiria (K.a. 1373 inguruan), eta Asiria, Mitanni eta Egiptoren kontra bere inperioa babesteko erabili zuen. Geroago itsasoko herriek konkistatu zuten, eta azkenik Asiriako Sargon II.aren mende geratu zen. Azkeneko gertaera nagusia K.a. 605ean Nabukodonosor II.a Babiloniako erregeak Nekao II.a Egiptoko faraoiaren kontra irabazi zuen gudua izan zen; gudu horren ondorioz, egiptoarrek Siriako lurraldeetatik alde egin zuten."}
{"id": "276734", "revid": "58701", "url": "https://eu.wikipedia.org/wiki?curid=276734", "title": "Ernst Krenek", "text": "Ernst Krenek (Viena, Austria, 1900eko abuztuaren 23a - Kalifornia, AEB, 1991ko abenduaren 22a) Estatu Batuetako musikagilea izan zen, Austrian jaioa.\nBiografia.\nVienako Akademian eta Berlingo Kontserbatorioan egin zituen ikasketak. Musika-joera eta -teknika ugari landu zituen. Neorromantizismotik abiatu bazen ere, geroago idazkera atonalera iritsi zen, eta hori ere utzi zuen jazzaren eraginari jarraitzeko.\nNazioartean arrakasta handia izan zuen \"Jonny spielt auf!\" (1927, \"Jo ezazu, Jonny\") operarekin, disonantzia espresionista eta jazzaren eragina erakusten zuena.\nLan dodekafonikorik aipagarriena \"Karl V\" (1933) opera da. Geroagoko lanetan teknika atonal librea erabili zuen (\"Bosgarren Sinfonia\") eta prozedura elektronikoak (1958, \"Spiritus Intelligentiae\")."}
{"id": "276735", "revid": "56334", "url": "https://eu.wikipedia.org/wiki?curid=276735", "title": "James Meade", "text": "James Meade (Swanage, Dorset, 1907ko ekainaren 23a - Cambridge, 1995eko abenduaren 22a) britainiar ekonomista izan zen.\nNazioarteko Merkataritza irakasle izan zen London School-en, eta Politika Ekonomikoko irakasle Cambridgeko Unibertsitatean. Keynesen eskemari jarraituz, langabezia gehiegizko aurrezkiaren eta kontsumo joera txikiaren ondorio dela zioen, baina inbertsiorik ezari leporatzen zion konkurrentzia perfektuko merkaturik ez izatea. 1977an, Bertil Ohlinekin batera, Ekonomiako Nobel saria jaso zuen.\nLan nagusia: \"The Theory of International Politics\" (\"Nazioarteko Politikaren teoria\"), bi liburukitan banatuta: \"The Balance of Payments\" (1951, \"Ordainketa-balantzea\") eta \"Trade and Welfare\" (1955, \"Merkataritza eta Ongizatea\")."}
{"id": "276736", "revid": "56334", "url": "https://eu.wikipedia.org/wiki?curid=276736", "title": "Bruce Nauman", "text": "Bruce Nauman (Fort Wayne, Indiana, ) estatubatuar artista da. Eskultura, bideogintza, lan grafikoa eta performanceak landu ditu. Musika, matematika, fisika eta artea ikasi zituen. Lehen erakusketak Kalifornian egin zituen, eta horiei esker, bere izena Atlantikora eta Europara hedatu zen. Bakarkako lehen erakusketa New Yorkeko Leo Castelli galerian egin zuen. Argizarizko \"Eskutik ahora\" eskultura (1967) eta neonezko hainbat eskultura erakutsi zituen. Naumanen lana antiforma- edo postminimalismo-joeren barruan sartu behar da. 1994 eta 1995ean, 60 lanetik gorako erakusketa ibiltari batean, bizitzan zehar egindako lanak erakutsi zituen munduko museorik garrantzitsuenetan."}
{"id": "276737", "revid": "512", "url": "https://eu.wikipedia.org/wiki?curid=276737", "title": "Pavel Jozef \u0160af\u00e1rik", "text": "Pavel Jozef \u0160af\u00e1rik (Kobeliarovo, Hungariako Erresuma, 1795eko maiatzaren 13a - Praga, Bohemiako Erresuma, 1861eko ekainaren 26a) eslovakiar filologoa eta arkeologoa izan zen.\nBiografia.\nPragako Unibertsitateko Liburutegiko zaindaria izan zen 1841. urtetik aurrera, eta Unibertsitate hartako Eslaviar Filologia saileko katedraduna 1848-1849 urteetan. X. mendera arteko eslaviar zibilizazioa aztertu zuen, eta txekiar hizkuntzari buruzko ikerketak ere egin zituen.\nObra nagusiak: \"Geschichte der slavischen Sprache und Literatur nach allen Mundarten\" (1826, \"Eslaviar hizkuntza eta literaturaren historia bere dialekto guztietan\"), \"Slavanske starozitnosti\" (1837, \"Eslaviar antzinateak\") eta \"Geschitche der s\u00fcdslawischen Literatur\" (1864. urtean argitaratua, \"Hegoaldeko eslaviar literaturaren historia\")."}
{"id": "276740", "revid": "105290", "url": "https://eu.wikipedia.org/wiki?curid=276740", "title": "Satanismo", "text": "Satanismoa deabruaren edo Satanen gurtza da. Judu-kristautasunaren hegemonia espiritualaren aurkako jokabidetzat hartu ohi da. Izan ere, Satan gaitz guztien iturburutzat hartzen duen judu-kristau tradizioari loturik agertzen da ezinbestean satanismoa.\nSatanen gurtza XVII. mendeko dokumentuetan agertzen da, nahiz eta gurtzaileen kopuruaz eta aurreko garaietan izan zuen garrantziaz kontuzko ezer esatea zail den. Elizgizonek, ordea, satanismoaren salaketa egotzi zien bai sorginei eta bai hainbat mugimendu heretikori. Meza beltza, emakume baten gorputzaren gainean egiten den meza katolikoaren parodia, eta Satani deitzeko erritu magikoak dira Satanen gurtzaren ezaugarri nabarmenenak."}
{"id": "276741", "revid": "512", "url": "https://eu.wikipedia.org/wiki?curid=276741", "title": "V\u00edctor Valera", "text": "V\u00edctor Valera (Maracaibo, Zulia, Venezuela, - ) eskultorea izan zen. Venezuelako XX. mendearen bigarren erdiko eskultore aipagarrienetako bat. R\u00f3mulo Gallegos lehendakariaren Ohorezko Guardiako kide zelarik, Caracasko Arte Plastikoetako Eskolan ikasteko baimena lortu zuen. 1950ean, baina, eskolatik bota zuten, greba eta protestetan parte hartzeagatik. Gero, Parisen ikasteko diru-laguntza bat lortu zuen, Victor Vasarely eta Jean Dewasneren lantegietan aritzeko. Robert Jacobsenen lana ere sakonki aztertu zuen. 1956an itzuli zen bere herrialdera, eta Venezuelako eskultoreen artean burdina soldatuak erabili zituen aurrenetako bat izan zen. 1958an, Venezuelako Eskultura Sari Nazionala jaso zuen."}
{"id": "276742", "revid": "58701", "url": "https://eu.wikipedia.org/wiki?curid=276742", "title": "Elias", "text": "Elias (, \u00abYahve ene Jainkoa da\u00bb; ; ; ; ; Tisbe, egungo Jordania, K.a. IX. mendea) Israelgo Erresumako profeta izan zen.\nAkab, Okozias eta Joram erregeen garaian bizi izan zen. Akab erregearen garaian (K.a. 873-K.a. 853. urteen inguruan), Israelgo erregeen apostasiak arriskuan jarri zuen monoteismoa indartzen saiatu zen. Baalen profetak hil zituen eta ekintza horregatik Jezabel erregina kontra jarri zitzaion. Horeb edo Sinaira ihes egin behar izan zuen hargatik. Israela itzulirik, Nabot hil izana aurpegiratu zion Akab erregeari. Azkenik, suzko gurdi batean eraman zuten zerura, Eliseo bere jarraitzailearen begien aurrean. Munduaren azken egunetan itzuliko omen da berriro, bukaera iragarriz."}
{"id": "276743", "revid": "512", "url": "https://eu.wikipedia.org/wiki?curid=276743", "title": "Pteropus ualanus", "text": "Pteropus ualanus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276744", "revid": "28807", "url": "https://eu.wikipedia.org/wiki?curid=276744", "title": "Eliyahu", "text": ""}
{"id": "276745", "revid": "105290", "url": "https://eu.wikipedia.org/wiki?curid=276745", "title": "Eraz", "text": "Eraz Durangoko euskara hutsezko herri-aldizkaria izan zen. 1993ko apirilaren 23an kaleratu zen lehen aldiz.\nDurangaldeko Herri Komunikabideak elkarteak argitaratzen zuen. Astekaria zen, 3.000 ale argitaratzen ziren eta harpidetza bidez banatzen ziren Abadi\u00f1o, Atxondo, Berriz, Durango, Elorrio, Garai, Ma\u00f1aria, Iurreta, Izurtza, Otxandio eta Zaldibarren. 24 orrialde izaten zituen normalean, baina Gabonetan, udan, Durangoko Liburu eta Disko Azokan eta abar, orri-kopurua hazi egiten zen. Hilean behin, ingurumenari buruzko \"Amalur\" izeneko lau orriko gehigarria kaleratzen zuen, eta haurrei zuzendutako \"Plisti Plasta\" gehigarria ere bai. Eskualde-mailako informazioan oinarritzen zen, batez ere, aldizkaria.\n2001ean \"Anboto\" aldizkariak hartu zion lekukoa."}
{"id": "276746", "revid": "77002", "url": "https://eu.wikipedia.org/wiki?curid=276746", "title": "Felix Espilla", "text": "Felix Espilla Urizarbarrena, izengoitiz Felix (Berriatua, Bizkaia, 1962ko otsailaren 19a -), bizkaitar zesta-puntako atzelaria da.\nBiografia.\nRhode Islandeko (AEB) New Port pilotalekuan hasi zen profesional bezala, 1978. urtean. 1981 eta 1987 urteetan New Porteko kinielen irabazle nagusia izan zen, bai banakako zein binakako norgehiagoketan. 1983, 1984, 1985. urteetan Palm Beacheko frontoian N.A.J.F. txapelketaren irabazlea izan zen.\nBestalde, 1991 eta 1996. urteetan Euskadiko Binakako Txapela eskuratu zuen; banakakoak, berriz, 1995, 1998, eta 1999. urteetan. Espainiako txapelduna izan zen 1993 eta 1995 urteen bitartean, eta 1995. urtean Munduko Zesta Txapelketa eta Urrezko Zestaren titulua erdietsi zituen. Eusko Basque enpresari lotutako jokalaria da."}
{"id": "276747", "revid": "28807", "url": "https://eu.wikipedia.org/wiki?curid=276747", "title": "Felix Espilla Urizarbarrena", "text": ""}
{"id": "276748", "revid": "105290", "url": "https://eu.wikipedia.org/wiki?curid=276748", "title": "Frankonia", "text": "Frankonia () Alemaniako antzinako eskualdea, Rhinetik Mainzeko mendebala eta Main eta Hesse alderik alde hartzen zituena.\nHistoria.\nEskualde hori frankoek hartu zuten VII. mendean, eta ekialdeko Frankoen Erresuma, eta ondoren Germaniako Erresuma izan zen Konrado I.arekin, Frankoniako dukearekin, X. mendean. Baina hura oinordekorik gabe hil baitzen, Oton I.ak Frankonia betirako bereganatu eta Saxoniako dinastia sortu zuen bertan. Erresuma berehala hautsi zen berriro, baina bertan dinastia saliarra sortu zen Konrado II.a Saliarrak aginpidea hartu zuenean. W\u00fcrzburgeko apezpikuek Frankoniako duke titulua izan zuten, eta Maximilianok inperioko hamar barrutietako bat izendatu zuen.\nGeografia.\nEgungo Frankonia bi estatutan banaturik dago: Bavaria eta Baden-W\u00fcrttemberg hain zuzen ere.\nBavaria.\nFrankoniaren gehiengoa Bavarian dago, hiru eskualdetan banaturik:\nHona hemen eskualdeko hiri nagusiak:\nBaden-W\u00fcrttemberg.\nBaden-Wurtemberg estatuak 2003an \"Region Franken\" izeneko eskualdea sortu zuen, gero \"Region Heilbronn-Franken\" izendatua."}
{"id": "276749", "revid": "512", "url": "https://eu.wikipedia.org/wiki?curid=276749", "title": "Pablo Gargallo", "text": "Pablo Gargallo (Maella, Aragoi, Espainia, 1881eko urtarrilaren 5a - Reus, Katalunia, 1934ko abenduaren 28a) eskultorea izan zen. Bartzelonan lehen ikasketak Venanci Vallmitjanarekin egin ondoren, Parisa joan zen; kubismoak, Picassok batez ere, eragin handia izan zuen Gargalloren obran. 1912. urtean burdina eta bestelako metalak lantzen hasi zen. 1925ean Parisen hartu zuen bizitokia, eta estilo berri bat landu zuen, espazioari lehentasuna ematen ziona, masaren gainetik. Abstrakziora joz, hutsuneak eta azalera okerrak erabili zituen materiaren pisua arintzeko. Hala, emaitza bikainak lortu zituen, eta bitartean, bolumen handiko irudiak ere landu zituen. Monumentuak, hilobiak eta irudi askeak ere egin zituen. \"Igarlea\" da haren lan guztietan ezagunena.\nBerak egindako lanen zati handia Zaragozako Pablo Gargallo museoan gordetzen dira."}
{"id": "276750", "revid": "336", "url": "https://eu.wikipedia.org/wiki?curid=276750", "title": "Leone Leoni", "text": "Leone Leoni (Menaggio, Comotik hurbil, 1509 - Milan, 1590ko uztailaren 22a) italiar arkitektoa eta eskultorea izan zen.\nBiografia.\nUrregintzan lan egiten zuen, eta Karlos V.a erregearen eskultore nagusi izan zen. Bere seme Pompeorekin (1533-1608) egiten zuen lan, eta brontzean zizelkaturiko monumentu ugari eskaini zioten Karlos V.a erregeari: \"Carlos Quinto abatiendo al furor\" (1564), \"Emperatriz Isabel\", \"Mar\u00eda de Austria\", \"Felipe de Austria\" eta abar.\nBuruak ere landu zituen, Karlos V.arena, Filipe II.arena eta Maria erreginarena, esaterako. Aipatzekoak dira, halaber, Gian Giacomo Mediciri eginiko hilobia (Milango katedralean) eta Gonzaga soldaduari eginiko monumentua.\nLeoniren seme Pompeorena da Escorialeko erretaula nagusia."}
{"id": "276751", "revid": "512", "url": "https://eu.wikipedia.org/wiki?curid=276751", "title": "Lutxi Mancisidor", "text": "Lutxi Mancisidor (Zumaia, Gipuzkoa, 1937) gipuzkoar musikologoa da.\nBiografia.\nDonostiako Kontserbatorioan egin zituen Musika ikasketak. 1961ean misiolari egon zen, eta geroago Madrilen egin zituen goi-mailako ikasketak Jos\u00e9 Cubilesekin. Gregoriar kantuan, musika-formetan eta musikaren historia gaietan diplomatu zen Le Manseko San Gregorio eskolan. Liturgia Musika Berritzeko Kontzilio ondoko Batzordean parte hartu zuen ondoren.\n1969-1975 bitartean Zairen egon zen misiolari, eta irakasle aritu zen Kinshasako Kontserbatorioan, eta Zaireko Nazio Museoko Ikerkuntza Sailaren arduradun izan zen musika-arloan. Euskal Herrira itzuli zenetik musikaren pedagogiaren berrikuntza izan du eta du bere lanaren helburu nagusi."}
{"id": "276752", "revid": "336", "url": "https://eu.wikipedia.org/wiki?curid=276752", "title": "Gustav Noske", "text": "Gustav Noske (Brandenburgo, 1868ko uztailaren 9a - Hannover, 1946ko azaroaren 30a) alemaniar politikaria izan zen.\nAlderdi Sozialdemokratakoa izan zen, eta 1906an diputatu hautatu zuten. 1919an, Berlingo gobernari zela, Espartakisten Iraultzaren kontrako zapalkuntza antolatu zuen, hartarako batik bat militar erretiratuek osaturiko talde batez baliatu zela. 1919an Defentsako ministro izendatu zuten, eta matxinatuen esku zeuden Saxonia eta gainerako lurraldeak beretu zituen. Kapp eta von L\u00fcttwitz jenerala buru zituen eskuineko estatu-kolpearen alde atera zen, eta matxinadak porrot egin ondoren, 1920ko martxoan kargua utzi behar izan zuen.\n1933an eta 1939an naziek funtzionariotzatik egotzi zuten, eta 1944an atxilotua izan zen."}
{"id": "276753", "revid": "46380", "url": "https://eu.wikipedia.org/wiki?curid=276753", "title": "Ranavalona III.a", "text": "Ranavalona III.a (Manjakazafy, Madagaskar, 1861eko azaroaren 22a - Aljer, Algeria, 1917ko maiatzaren 23a) Madagaskarko erregina izan zen 1883-1897 urte bitartean. Ratrima printzearen alarguna zen, eta aurreko bi erreginen senar izandako Rainilaiarivony lehen ministroarekin ezkondu zen. Frantziako Itsas Armadak ezarritako setioari amaiera emateko, Tamataveko hitzarmena izenpetu zuen haiekin, eta frantsesen esku utzi zituen diplomazia harremanak (1885). Frantziak, koloniak hedatzeko politikari jarraituz, protektoratu egin zuen lehenik Madagaskar (1895) eta kolonia gero (1896). Frantziaren aurkako matxinada bat antolatu izana salatu zioten frantsesek erreginari, eta hura kargutik kendu ondoren (1897), R\u00e9union uhartera deportatu zuten, lehenik, eta Aljerrera, gero."}
{"id": "276754", "revid": "65203", "url": "https://eu.wikipedia.org/wiki?curid=276754", "title": "Alain Tanner", "text": "Alain Tanner (Geneva, 1929ko abenduaren 6a - \"ibidem\", 2022ko irailaren 11) suitzar zinemagilea izan zen. Ekonomia-ikasketak egin ondoren, Britainia Handira joan zen zineman lan egitera. Zuzendari-laguntzaile gisa lan egin zuen Frantzian eta Suitzan. Suitzako zinemagileen elkartea sortu zuen eta telebistako saio asko egin zituen. 1968an, \"Charles mort ou vif\" filma egin zuen, eta lehen saria eman zioten Locarnoko zinemaldian. Film hura suitzar zinema berriaren abiapuntutzat hartu izan da. Beste film aipagarri batzuk: \"La salamandre \"(1971), \"Retour\" \"d\u00b4Afrique\" (1973), \"Le milieu du monde \"(1974), \"Jonas qui aura 25 ans en l\u00b4an 2000 \"(1976) \"Messidor\" (1978), \"Dans la ville blanche \"(1983), \"Une flamme dans mon coeur \"(1986), \"La Vall\u00e9e fant\u00f4me\" (1987), \"La femme de Rose Hill\" (1989), \"L'homme qui a perdu son ombre\" (1991), \"Le journal de Lady M\" (1993), \"Les hommes du port\" (1995), \"Requiem\" (1998), \"Jonas et Lila, \u00e0 demain\" (1999), \"Fleurs de sang \" (2002), \"Paul s'en va\" (2004)."}
{"id": "276755", "revid": "336", "url": "https://eu.wikipedia.org/wiki?curid=276755", "title": "Paul Vidal de la Blache", "text": "Paul Vidal de la Blache frantses geografoa izan zen (P\u00e9zenas, H\u00e9rault, 1845ko urtarrilaren 22a - Tamaris, Var, 1918ko apirilaren 5a). 1891. urtean \"Annales de la g\u00e9ographie\" aldizkaria sortu zuen, eta aldizkariko zuzendari izan zen hil arte. 1898. urteaz geroztik Sorbonako Unibertsitateko Geografia saileko katedraduna izan zen.\nObra nagusiak: \"Tableau de la g\u00e9ographie de la France\" (1903ko Lavisseren \"Histoire de France\" obraren aintzin-solasa osatzen duena; \"Frantziako geografiaren koadroa\"), \"Principes de g\u00e9ographie humaine\" (1922, \"Giza geografiaren hastapenak\"). 1927-1948. urteetan, berak hautatutako geografo-talde batekin batera, \"G\u00e9ographie universelle\" (\"Geografia unibertsala\") idatzi zuen, Frantziako Geografia Eskolaren oinarrizko obra."}
{"id": "276756", "revid": "2241", "url": "https://eu.wikipedia.org/wiki?curid=276756", "title": "Robert Watson-Watt", "text": "Robert Watson-Watt (Brechin, 1892ko apirilaren 13a - Inverness, 1973ko abenduaren 5a) eskoziar fisikaria izan zen . Dundeeko Unibertsitateko irakasle izan zen; geroago britainiar meteorologia-zerbitzuetan aritu zen, eta Aire Ministerioko komunikazio-zuzendari izendatu zuten. Irrati-uhinen igorpen eta harrerari buruzko lanak egin zituen, eta objektuen distantzia neurtzeko sistema bat asmatu zuen: sistema horren arabera, gorputz bati irrati-uhinak igorri eta gorputz horretan islatzen direnean atzera itzultzeko ematen duten denbora neurtuz kalkulatzen da gorputza zein distantziatara dagoen. Sistema horri esker 1935ean hegazkin baten ibilbidea jarraitu ahal izan zuen lehen aldiz. Watson-Watten lanak oinarrizkoak izan ziren radarra asmatzeko."}
{"id": "276757", "revid": "336", "url": "https://eu.wikipedia.org/wiki?curid=276757", "title": "Solomon Bandaranaike", "text": "Solomon West Ridgeway Dias Bandaranaike (Kolonbo, Zeilan \u2014 gaur egun Sri Lanka\u2014, 1899ko urtarrilaren 8a - Kolonbo, Sri Lanka, 1959ko irailaren 26a) politikaria izan zen, Sri Lankako laugarren lehen ministroa.\nOxfordeko Unibertsitatean egin zituen Zuzenbideko ikasketak. Ondoren, Sri Lankara itzuli zen; britainiarren eraginaren kontra azaldu eta bertako jatorrizko kulturaren, hizkuntzaren eta ohituren alde egin zuen. Budista egin zen. Zeilango Nazio Kongresuko idazkari izan zen, baina kargua utzi eta beste erakunde bat sortu zuen, Sinhala Maha Sabha izenekoa. 1952ko hauteskundeetarako talde berri bat sortu zuen, Sri Lanka izenekoa. 1956an garaipena lortu zuen, ezkerreko koalizio baten barruan. Agintean egon zen aldian arazo bat baino gehiago izan zuen Sri Lankak, eta herriaren konfiantza galdu zuen. Hil egin zuten 1959an."}
{"id": "276760", "revid": "105290", "url": "https://eu.wikipedia.org/wiki?curid=276760", "title": "Nazio Askapenerako Frontea (Grezia)", "text": "Nazio Askapenerako Frontea-Nazio Askapenerako Herri Armada (grekoz: \"Ethinkon Apeleftherotikon Metopon-Ethnikos Laikos Apeleftherotikos Stratos\"), EAM-ELAS, Bigarren Mundu Gerraren garaian, alemaniarren eta italiarren zapalkuntzaren kontrako Greziako erresistentzia-taldea izan zen. 1941ean sortu zen, komunisten babesarekin. EAM alderdiak ELAS eratu zuen gero, bere adar armatua. Denborarekin gerrilla talderik indartsuena bihurtu zen Grezian. Administrazio-egitura garrantzitsua antolatu zuen. Alemaniarrek alde egin zutenean, EAMek herriaren bi herenak kontrolatzen zituen. 1944an ez zuten onartu britainiarren babesarekin ezarri zuten gobernua, eta Gerra Zibila sortu zen, 1949ra arte iraun zuena."}
{"id": "276761", "revid": "512", "url": "https://eu.wikipedia.org/wiki?curid=276761", "title": "Pteropus vampyrus", "text": "Pteropus vampyrus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276762", "revid": "1982", "url": "https://eu.wikipedia.org/wiki?curid=276762", "title": "Ethinkon Apeleftherotikon Metopon-Ethnikos Laikos Apeleftherotikos Stratos", "text": ""}
{"id": "276763", "revid": "1982", "url": "https://eu.wikipedia.org/wiki?curid=276763", "title": "Nazio Askapenerako Frontea - Nazio Askapenerako Herri Armada (Grezia)", "text": ""}
{"id": "276764", "revid": "5941", "url": "https://eu.wikipedia.org/wiki?curid=276764", "title": "Galikanismo", "text": "Galikanismoa Frantziako erregeek eta Elizak sortutako politika eta erlijio-doktrina da, XIV. mendetik XIX. mendea arte indar handia izan zuena.\nP. Pithou eta P. Dupuy izan ziren galikanismoaren teorialari nagusiak; Karlos VII.aren garaiko Bourgesko Berrespen Pragmatika eta Jacques-B\u00e9nigne Bossuetek idatzitako \"Lau ataletako azalpena\" liburuak izan ziren galikanismoaren oinarrietako batzuk. Aita Santuaren eskumena murriztearen alde, icheliapezpikuei askatasun handiagoa ematearen alde, eta erregeari erlijio-kontuan parte hartzeko eskubidea ematearen alde azaltzen ziren galikanismoaren jarraitzaileak.\nAlexandro VIII.ak debekatu zuen doktrina hau, baina ez zen desagertu lehenengo Vatikanoko kontzilioa egin zen arte."}
{"id": "276765", "revid": "56334", "url": "https://eu.wikipedia.org/wiki?curid=276765", "title": "Johannes Vilhelm Jensen", "text": "Johannes Vilhelm Jensen (Fars\u00f8, Jutlandia, 1873ko urtarrilaren 20a - Kopenhage, 1950eko azaroaren 25a) daniar idazlea izan zen.\nBiografia.\nMedikuntza ikasketak egin zituen Kopenhagen. \"Hinmerlandsfolk\" ipuin-bilduma idatzi zuen, bere jaioterrian eta hango biztanleen bizimoduan oinarrituta. Ameriketara egindako bidaietan oinarritu zen \"Madame d\u00b4Ora\" (1904) idazteko, eta ekialdera egindakoetan \"Der lange Rjese\" (1908-1922, \"Bidaia luzea\") lanean.\nHistoria-gaietako eleberriak ere idatzi zituen (\"Kongens Fald\"; 1901, \"Erregearen gainbehera\") besteak beste.\nDarwinen teoriaren alde agertu zen eta kristautasunaren aurka. Mitoak asmatu zituen, eta bizitzari eta arteari buruz zituen ideiak agertu zituen haien bidez.\nLiteraturako Nobel saria jaso zuen 1944an."}
{"id": "276766", "revid": "336", "url": "https://eu.wikipedia.org/wiki?curid=276766", "title": "Aram Khatxaturian", "text": "Aram Ilitx Khatxaturian (; ; Tbilisi, Errusiar Inperioa \u2014gaur egun Georgia\u2014, 1903ko ekainaren 6agreg./maiatzaren 24ajul. - Mosku, Sobietar Batasuna, 1978ko maiatzaren 1a) armeniar musikagilea eta pedagogoa izan zen. Moskuko Gnessin Musika Eskolan egin zituen ikasketak, eta Gnessin eta Miaskovskiren konposizio-ikaslea izan zen. 1950. urtetik aurrera orkestra-zuzendaritzan ere aritu zen, bai Errusian, bai atzerrian. Moskuko Kontserbatorioko eta Gnessin Eskolako konposizio-irakaslea izan zen.\nArmeniako musika tradizionala du oinarri bere lanetan. Erritmo bereziak erabili zituen, dantzan oinarritutakoak askotan, eta harmonia eta orkestrazioa zuen bere musikagintzaren alderdirik aipagarrienak. Aipatuaz gainera, hiru sinfonia, biolin- eta piano-kontzertuak, ganberako musika eta filmetako musika idatzi zuen, besteak beste."}
{"id": "276767", "revid": "6327", "url": "https://eu.wikipedia.org/wiki?curid=276767", "title": "Aram Khachaturian", "text": ""}
{"id": "276768", "revid": "336", "url": "https://eu.wikipedia.org/wiki?curid=276768", "title": "Ernest Lawrence", "text": "Ernest Orlando Lawrence (Kanton, Hego Dakota, 1901eko abuztuaren 8a - Palo Alto, Kalifornia, 1958ko abuztuaren 27a) estatubatuar fisikaria izan zen. Hego Dakota, Minnesota, Chicago eta Yale Unibertsitateetan egin zituen ikasketak. Kaliforniako Unibertsitateko irakasle izan zen, eta erradiazio-laborategiko zuzendari Unibertsitate horretan bertan (1936). 1939an Fisikako Nobel Saria jaso zuen.\n1931n ziklotroia, partikula-azeleragailua, asmatu zuen, eta gero erradiazioak biologian eta medikuntzan zer nolako eragina duen aztertu zuen. Bigarren Mundu Gerran bonba atomikoa egiteko saioetan parte hartu zuen, uranio-235a bakartzen. Gerra ondoren energia atomikoari buruzko azterketak egin zituen Kaliforniako erradiazio-laborategian."}
{"id": "276770", "revid": "512", "url": "https://eu.wikipedia.org/wiki?curid=276770", "title": "Francisco Jos\u00e9 Lombardi", "text": "Francisco Jos\u00e9 Lombardi (Tacna, ) perutar zinema-zuzendaria da.\nBiografia.\n\"La ciudad y los perros\" (1985) filmarekin egin zen ezaguna. Oso zinemagile polemikoa da. Limako Unibertsitatean eta Santa Feko (Argentina) Fernando Birriren dokumental-eskolan ikasi zuen. 1977an egin zuen lehen filma: \"Muerte al amanecer\". Lombardiren beste film batzuk: \"La boca del lobo\" (1988), \"Ca\u00eddos del cielo\" (1990, gaztelaniazko filmik onenaren Goya saria), \"Sin compasi\u00f3n\" (1994), \"Bajo la piel\" (1996, Zilarrezko maskorra Donostiako Zinemaldian).\nInca Films enpresa sortu zuen. \"El Correo\" egunkarian eta \"Hablemos de cine\" aldizkari ospetsuan idatzi izan du zinema-kritikari gisa."}
{"id": "276771", "revid": "6327", "url": "https://eu.wikipedia.org/wiki?curid=276771", "title": "Pancho Lombardi", "text": ""}
{"id": "276772", "revid": "512", "url": "https://eu.wikipedia.org/wiki?curid=276772", "title": "Tarkino Harroa", "text": "Tarkino Harroa () Antzinako Erromako zazpigarren eta azken erregea izan zen (K.a. 534 - K.a. 509). Tarkino Zaharraren biloba zen. Servio Tulio aitaginarreba hil ondoren eskuratu zuen erregetza. Indar gabe utzi zuen Servio Tuliok aldarrikatu zuen konstituzioa eta, bortxazko neurriak erabiliz, aurrekoek bideraturiko obrak amaitu zituen. Erromatik kanpora, latinoak azpiratu zituen. K.a. 509an, haren seme Sextok Lukrezia, bahitu zuen, Erromako noble baten emaztea (Shakespearek jaso zuen gertakari hori \"The Rape of Lucretia \"kontakizun-poema ontzeko), eta, beraz, erromatarrak Tarkino Harroaren aurka matxinatu eta errepublika ezarri zuten, tarkinotarrak hiritik bidalirik."}
{"id": "276773", "revid": "336", "url": "https://eu.wikipedia.org/wiki?curid=276773", "title": "Zog I.a Albaniakoa", "text": "Zog I.a Albaniakoa, jaiotza-izenez Ahmet Muhtar Bey Zogolli (Burgajet gaztelua, Otomandar Inperioa, gaur egun Albania, 1895eko urriaren 8a - Suresnes, Frantzia, 1961eko apirilaren 9a) Albaniako erregea izan zen 1928tik 1939ra.\nBiografia.\n1914an, Austriako armadako ofiziala zen. Essad Pasha Toptaniren kontrako erresistentzia antolatu zuen eta 1920-1922 bitartean barne arazoetarako ministro izan zen. Gero, 1922tik 1924ra Lehen ministro izan zen. 1925ean errepublikako lehendakari izendatu zuten.\n1928an, bere burua errege (\"mbret\") izendarazi zuen eta 1936an Albaniaren ekonomiaren gaineko monopolioa eskaini zion Italiari. 1938an, Geraldina Apponyi Hungariako kondesarekin ezkondu zen eta seme bat izan zuen, Leka. 1939ko apirilean italiarrak Albanian sartu ziren eta Zogek Greziara ihes egin behar izan zuen."}
{"id": "276774", "revid": "28807", "url": "https://eu.wikipedia.org/wiki?curid=276774", "title": "Zogu I.a", "text": ""}
{"id": "276775", "revid": "28807", "url": "https://eu.wikipedia.org/wiki?curid=276775", "title": "Ahmet Muhtar Bey Zogolli", "text": ""}
{"id": "276777", "revid": "28807", "url": "https://eu.wikipedia.org/wiki?curid=276777", "title": "Zog I.a", "text": ""}
{"id": "276778", "revid": "94547", "url": "https://eu.wikipedia.org/wiki?curid=276778", "title": "Aristarko Samotraziakoa", "text": "Aristarko Samotraziakoa (, \"Ar\u00edstarchos\"; K.a. 220 - 143) Antzinako Greziako gramatikari eta kritikaria izan zen.\nBiografia.\nBizantzioko Aristofanesen ikasle jarraitzailea, Antzinateko gramatikari ospetsuenetakoa da. Alexandriako liburutegi entzute handikoaren zuzendaria eta sona handia izan zuen filologia eskola baten sortzailea ere izan zen.\nAristarko eta haren maisua, \"Kanon alexandriarra\" deritzan sailkapen ezagunaren egiletzat dauzkate. Alabaina, Homeroren lanei buruzko kritikak ekarri dio omenik handiena. Batasun poetikoan oinarriturik, pasarte eta kanta batzuk apokrifotzat jo zituen eta beste zenbaiti buruz zalantzak agertu zituen. Villoisonek Venezian 1781ean aurkitutako lana da \"Homeroren auzia\" delakoaren iturburua."}
{"id": "276779", "revid": "28807", "url": "https://eu.wikipedia.org/wiki?curid=276779", "title": "Aristarko", "text": ""}
{"id": "276780", "revid": "512", "url": "https://eu.wikipedia.org/wiki?curid=276780", "title": "Rudolf Bultmann", "text": "Rudolf Karl Bultmann (Wiefelstede, 1884ko abuztuaren 20a - Marburg, 1976ko uztailaren 30a) alemaniar teologo protestantea izan zen. Itun Berriko irakasle Marburgen, haren lanak exegesia, erlijioen historia eta dogmatika alorrak ukitzen ditu. Bultmannek Itun Berriaren mitoak soiltzeari ekin zion: Jesusen bizitza eta heriotza bakarrik hartu zituen gertaera historikotzat. Jesusen mirariak, berpiztea, Izpiritu Santuaren etorrera eta abar arbuiatu egin zituen. Bultmannen iritziz, Heideggerren azterketak zekarren Itun Berria eta kristau fedea aztertzeko ikusmolde egokia, Jainkoaganako fedea duelarik gizonak salbabide bakarra. Zenbait lan: \"Tradizio sipnotikoaren historia\" (1921), \"Joanen Ebanjelioa\" (1941), \"Itun Berriaren Teologia\" (1953)."}
{"id": "276781", "revid": "28807", "url": "https://eu.wikipedia.org/wiki?curid=276781", "title": "Rudolph Bultmann", "text": ""}
{"id": "276782", "revid": "512", "url": "https://eu.wikipedia.org/wiki?curid=276782", "title": "Juan Jos\u00e9 Castelli", "text": "Juan Jos\u00e9 Castelli (Buenos Aires, Argentina, 1764ko uztailaren 19a - 1812ko urriaren 12a) argentinar abertzalea izan zen.\nCharcasen Zuzenbide ikasketak egin zituen, eta Buenos Airesa itzuli zenean (1791) politika- eta ekonomia-ideia berriak zabaldu zituen. Talde iraultzaileekin bat eginez, britainiarren laguntza eskatu zuen, Espainiaren aurka borrokatzeko eta Argentinaren independentzia lortzeko. Suipachako Guduan (1810, Bolivia) ibili zen borrokan. Potos\u00ed hartu ondoren, Espainiaren aldeko buruzagi batzuk fusilatu zituen. Peruko independentziaren aldeko armadak antolatu ondoren, Huaquiko Gudua galdu zuen (1811, Peru). Buenos Airesko Juntak itzultzeko agindu zion, eta Espainiako erregearen aurka jardun zuelakoan, auzipetu egin zuten. Epaia eman aurretik hil zen."}
{"id": "276783", "revid": "512", "url": "https://eu.wikipedia.org/wiki?curid=276783", "title": "Pteropus vetulus", "text": "Pteropus vetulus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276784", "revid": "58701", "url": "https://eu.wikipedia.org/wiki?curid=276784", "title": "Celia Cruz", "text": "Celia Cruz (Habana, 1925eko urriaren 21a - New Jersey, 2003ko uztailaren 16a) kantari kubatarra izan zen.\nSalsa musikaren ordezkari nagusietakoa izan zen 1950eko hamarkadaz geroztik. Habanako klub eta kabaretetan abestu zuen bere karreraren hasieran. 1950ean Sonora Matancera taldean hasi zen, eta \"La Reina Rumba\" jarri zioten goitizena. 1959an, Fidel Castrok agintea bereganatu zuenean, Mexikora alde egin zuen, eta Estatu Batuetara 1961ean. Han hasi zen Tito Puente, Willie Colon eta beste zenbait musikarirekin lanean. Gerora mundu osoan ibili da The Fania All Stars taldearekin. Ehun diskotik gora grabatu zituen, horietarik erdiak salsa musikakoak. \"Bemba color\u00e1\" du abesti ezagunen eta bere estiloaren adierazgarrienetakoa.\nBuruko minbiziak gaixorik hil zen 87 urterekin."}
{"id": "276785", "revid": "336", "url": "https://eu.wikipedia.org/wiki?curid=276785", "title": "Michel Debr\u00e9", "text": "Michel Debr\u00e9 (Paris, Frantzia, 1912ko urtarrilaren 15a - Montlouis-sur-Loire, Frantzia, 1996ko abuztuaren 2a) frantses politikaria izan zen.\nBiografia.\nBigarren Mundu Gerran De Gaulleren Atzerriko Gobernuko kide izan zen. 1958an Justiziako ministro izendatu zuten, eta 1969an, Haziendako ministro. Kanpo Arazoetarako eta Nazioaren Defentsarako ministro ere izan zen.\nGogor kritikatu zituen IV. Errepublikako erakundeak, eta zeregin garrantzitsua izan zuen V. Errepublikaren Konstituzioaren prestakuntzan. Aljeriako arazoez ere arduratu zen.\n1981ean lehendakaritzarako hauteskundeetan aurkeztu zen, Chiracen oposizio bezala. 1988an Frantziako Akademian sartu zen.\nIdazlanak.\nIdatzitako lanen artean ditu \"Gaullismoa\" (1978) eta \"Hiru errepublika Frantziarentzat\" (1984-1988)."}
{"id": "276786", "revid": "28807", "url": "https://eu.wikipedia.org/wiki?curid=276786", "title": "Michel Debre", "text": ""}
{"id": "276787", "revid": "512", "url": "https://eu.wikipedia.org/wiki?curid=276787", "title": "Jascha Heifetz", "text": "Jascha Heifetz (Vilnius, - Los Angeles, ) estatubatuar biolin-jotzailea izan zen, lituaniarra jatorriz. Lehen kontzertua eman zuenetik haren jotzeko moldea eredu izan zen gainerako biolin-jotzaileentzat. Biolinerako idatzitako pieza nagusi ia guztiak grabatu zituen, eta arrakasta handiko moldaketak egin zituen. Gaur egungo musikagileen hainbat lan berak jo zituen lehenengoz. Ume-umetatik hasi zen biolina jotzen. Besteak beste, Leopold Auer irakasle ospetsuarekin ikasi zuen, San Petersburgon, Errusian. Hamahiru urte zituela egin zuen debuta, Berlinen, eta haren ospea mundu osora zabaldu zen. Errusiako Iraultzan Estatu Batuetara joan zen, eta hango herritartasuna hartu zuen 1925ean."}
{"id": "276788", "revid": "98220", "url": "https://eu.wikipedia.org/wiki?curid=276788", "title": "John Cairns", "text": "John Forster Cairns (Oxford, Ingalaterra, 1922ko azaroaren 21a - 2018ko azaroaren 12a) biologo ingelesa izan zen.\nBiografia.\n1952an, medikuntzako doktore egin zen Oxfordeko Unibertsitatean. Ondoren, Australian aritu zen zenbait urtez gripearen eta baztangaren birusaren ugalketa aztertzen. 1957an, Kaliforniako Teknologia Institutuan jardun zuen lanean DNAren errepikapenaren inguruan.\nAustraliara itzuli zen baztangaren birusaren inguruan lan egiteko, eta, 1960an, Estatu Batuetan lan egin zuen A. Hersheyren laborategian. \"Escherichia coli\" bakterioaren DNA aztertu zuen, eta 1963an jakin zuen DNA molekulek Y forma zutela. 1963-1968 urteetan, Cold Spring Harbor laborategiko zuzendari izan zen, eta, 1973tik aurrera, Mill Hill (Londres) laborategikoa."}
{"id": "276789", "revid": "28807", "url": "https://eu.wikipedia.org/wiki?curid=276789", "title": "John Forster Cairns", "text": ""}
{"id": "276790", "revid": "512", "url": "https://eu.wikipedia.org/wiki?curid=276790", "title": "Arturo Frondizi", "text": "Arturo Frondizi (Paso de los Libres, Corrientes, 1908ko urriaren 28a - Buenos Aires, 1995eko apirilaren 18a ) argentinar politikari eta legegizona izan zen. 1958-1962 bitartean Argentinako Errepublikako presidentea izan zen.\nBizitza.\n1928. urtean Alderdi Erradikalean (UCR) sartu zen, eta alderdi horren eskutik diputatu izendatu zuten 1946an. Hauteskunde orokorretara aurkeztu zela eta, Alderdi Erradikalean zatiketa gertatu zen, eta zatiketa haren ondoren Frondizik Hiritarren Elkarte Erradikal Zorrotza (UCRI) antolatu zuen 1957an. Alderdi horren hautagai zela, Argentinako presidente hautatu zuten 1958. urtean, peronisten laguntzarekin. Bere politika ekonomikoa oso zorrotza izan zen, eta langileen haserrea piztu zuen, baina militarrek ere ez zuten begi onez hartu, eta 1962. urtean eraitsi egin zuten bere kargutik."}
{"id": "276791", "revid": "512", "url": "https://eu.wikipedia.org/wiki?curid=276791", "title": "Serapio Huitzi", "text": "Serapio Huitzi Lazkano (Atarrabia, Nafarroa, 1868ko irailaren 3a - Madril, Espainia, 1953ko abenduaren 11) Nafarroako ingeniaria eta idazlea izan zen.\nBiografia.\nFinantza-gizon garrantzitsua izan zen (Papelera Espa\u00f1ola enpresako lehendakariordea eta Espainiako Espasa-Calpe argitaletxearen sortzaile eta zuzendaria izan zen) eta, horrez gainera, arte- eta arkeologia-ikerketa batzuk bideratu zituen.\nObra nagusiak: \"El santuario de San Miguel de Excelsis (Navarra) y su retablo esmaltado\" (1929, Victoriano Juaristirekin batean) eta \"Arqueolog\u00eda navarra. La iglesia de Gas\u00f3laz\" (1923), \"Arqueolog\u00eda vizcaina. Ermita de San Miguel de Zum\u00e9chaga\" (1924) eta \"Iglesia de templarios de Torres del R\u00edo\" (1923) hitzaldi-artikuluak. Euskaltzalea zen eta Eusko Ikaskuntzako kidea."}
{"id": "276792", "revid": "6327", "url": "https://eu.wikipedia.org/wiki?curid=276792", "title": "Serapio Huici Lazcano", "text": ""}
{"id": "276794", "revid": "448", "url": "https://eu.wikipedia.org/wiki?curid=276794", "title": "Alberto Moravia", "text": "Alberto Moravia (Erroma, Italia, 1907ko azaroaren 28a - 1990eko irailaren 26a) idazlea izan zen, italieraz.\nKazetari-lanetan aritu zen hasieran. Alienazioa eta bakardadea dira Moraviaren eleberrien gai nagusiak, eta horietatik alde egin ezina, ez sexuaren bidez, ezta maitasunaren bitartez ere. Kritikariek Moraviaren estilo zorrotza, kontakizuna eta elkarrizketak osatzeko trebezia, eta benetako diruditen pertsonaiak sortzeko ahalmena azpimarratu dute.\nLan nagusiak: \"Gli indifferenti\" (1929, \"Axolagabeak\"), lehen liburua, arrakasta handia izan zuena; \"Il conformista\" (1951, \"Konformaerraza\"); \"La ciociara\" (1947); \"La noia\" (1960; \"Asperra\"). Ipuinak (besteren artean, \"Boh\", 1976) eta saiakerak (\"L\u00b4uomo como fine\", 1966) ere idatzi zituen.\nItaliako gerra osteko intelektual zorrotz eta estimatuenetako bat izan zen. Pier Paolo Pasolini idazlea 1950eko hamarkadaren hasieran ezagutu zuen, eta adiskide hurkoak izan ziren poetaren heriotza arte. 1973an etxe partekatu bat erosi zuen Ostiako kostaldean Pier Paolorekin. Historiarako geratu da Erroman Pasolini erail osteko hiletan eman zuen hitzaldia."}
{"id": "276795", "revid": "96586", "url": "https://eu.wikipedia.org/wiki?curid=276795", "title": "R. K. Narayan", "text": "Rasipuram Krishnaswami Narayan edo R. K. Narayan (Madras, 1906ko urriaren 10a - Chennai, 2001eko maiatzaren 13a) indiar eleberrigilea izan zen. Ingelesez idatzi zuen bere obra guztia. Bere lanetan Indiako zibilizazio tradizionalaren fisonomia eta kolono ingelesen kulturatik jasotzen duen eraginaren pisua erakusten du.\nEleberri guztiak bere irudimenean sortu zuen Malgudi hirian daude girotuta. Aipagarrienen artean hauek daude: \"Swami and friends\" (1935, \"Swami eta lagunak\"), \"The English teacher\" (1945, \"Ingeleseko irakaslea\"), \"Waiting for the Mahatma\" (1935, \"Mahatmaren zain\"), \"The man eater of Malgudi\" (1961, \"Malgudiko gizon-jalea\"). Horiez gainera, Indiako bi epopeia garrantzitsuenen bertsioak argitaratu zituen prosa modernoan: \"Ramayana\" (1972) eta \"Mah\u0101bh\u0101rata\" (1978)."}
{"id": "276796", "revid": "512", "url": "https://eu.wikipedia.org/wiki?curid=276796", "title": "Dhundiraj Govind Phalke", "text": "Dhundiraj Govind Phalke (izengoitia: \"Dadasaheb\", \"Gizon Handia\" ; New Delhi, 1870eko apirilaren 30a - Nasik, 1944ko otsailaren 16a) indiar zinemagilea izan zen.\nIndiako zinemaren argitaratzailea dela esan ohi da. Argazkilari, grabatzaile eta editorea zen; sorreratik bertatik liluratu zuen zinemak. Frantzian eta Ingalaterran ikasi, eta Indiara eraman zuen zinema egiteko behar zuen tresneria guztia. Hala egin ahal izan zuen \"Raja Harishchandra\" (1913, \"Harishtxandra Erregea\"), Indiako lehen filma. Historia gaizko film ugari ekoiztu eta zuzendu zituen zinema mutuaren aroan. Zinema ahostuna asmatzearekin utzi zuen zinema, eta haren lanak ahaztu eta galdu ziren, baina denek aitortzen diote Indiako zinemagintzaren aitzindari izatea."}
{"id": "276797", "revid": "28807", "url": "https://eu.wikipedia.org/wiki?curid=276797", "title": "Dadasaheb Phalke", "text": ""}
{"id": "276798", "revid": "336", "url": "https://eu.wikipedia.org/wiki?curid=276798", "title": "Giambattista Piranesi", "text": "Giambattista Piranesi (Mogliano di Mestre, Veneziatik hurbil, 1720ko apirilaren 10a - Erroma, 1778ko azaroaren 9a) italiar arkitektoa eta grabatzailea izan zen.\nVenezian eta Erroman egin zituen Arkitekturako eta Pinturako ikasketak. 1743an itzuli zen Veneziara, eta han akuafortea landu zuen batez ere. Neurri handiko 2.000 koadrotik gora pintatu bide zituen. Horietariko ia 1.000 koadrok egilearen sinadura daramate. 1745ean Erroman hartu zuen bizilekua eta \"Espetxeak\" eta \"Erroma zaharreko ikuspegiak\" serie ospetsuak pintatu zituen 1764. urtera bitartean. Ondoren pintatu zuen \"Paestum-eko ikuspegiak\" seriea (1778). Arkitekturari dagokionez, Aventinoko \"Santa Maria del Priorato\" eliza barrokoaren berritze-lanetan jardun zuen (1764-1765)."}
{"id": "276799", "revid": "28807", "url": "https://eu.wikipedia.org/wiki?curid=276799", "title": "Giovanni Battista Piranesi", "text": ""}
{"id": "276800", "revid": "1519", "url": "https://eu.wikipedia.org/wiki?curid=276800", "title": "Berenice Abbott", "text": "Berenice Abbott (Springfield, Ohio, 1898 - Monson, Maine 1991) estatubatuar argazkilaria izan zen. Ezagunak dira 20. hamarkadan Parisen kultur-arloko pertsonaiei ateratako erretratuak. Baita 30. hamarkadako New York hiriari buruzko sail dokumentala eta 1940-1960 artean argazkilaritza zientifikoan egindako lana ere.\nBiografia.\nBerenice Abbott EE.BB.-ko Ohio estatuan jaio zen, Springfield-en, 1898an, familia behartsu batean. 18 urte zituenean New Yorkera joan zen eskultura ikasteko asmoz. Han ezagutu zituen, adibidez, Djuna Barnes idazlea eta Marcel Duchamp artista; Duchamp Dadaismoaren sortzaileetako bat zen, eta abangoardiako mugimendu honetan parte hartu zuen Berenicek ere. 1919 eta 1921 artean, ikasketak ordaindu ahal izateko artisten modelo gisa lan egin zuen. Besteak beste, Man Ray argazkilariarentzat paratu edo posatu zen.\n1921ean New York utzi eta Parisera eta Berlinera joan zen. Eskultura ikasketekin jarraitu zuen , baita bizimodua atera ahal izateko modelo gisa lan eginez ere. 1923 eta 1925 artean Man Rayren laguntzaile gisa aritu zen (haur ere Parisera bizitzera aldatua zen). Harekin sartu zen argazkigintzaren munduan. \n1929an Paris utzi eta Estatu Batuetara itzuli zen.\n1935ean Elizabeth McCausland arte-kritikariarekin elkartu zen, eta harekin bizi izan zen 1965ean Elizabeth hil zen arte. 1968an, Mainera joan zen bizitzera eta han hil zen 1991n.\nObra.\n1926an bere argazki-estudioa zabaldu zuen Parisen. Haren estudiotik artistak, idazleak eta bildumagileak, frantziarrak eta erbesteratuak, igaro ziren. Haren karrerako lehen erakusketa, 1926an, Parisko \u201cAu Sacre de Printemps\u201d (Udaberriaren Sagaratzea) galerian izan zen, eta argazkilari gisa haren lanbide-karrera sendotu zuen horrek.\nNew Yorkera egin zuen bidaia batean, harrituta ikusi zuen nola aldatzen ari zen hiria. Eraikin zaharren ordez etxe orratz handiak ari ziren sortzen. 1929an behin betiko New Yorken bizitzea erabaki zuen eta bere serierik ezagunenari ekin zion orduan: \"Changing New York\" (1939).\nNew Yorkeko argazkien garaian, atsedenaldi batean, Estatu Batuetako hegoaldera joan zen 1935ean, eta han ibili zen 1929ko Depresio ekonomikoa nozitu zuten nekazaritza-etxaldeetako bizimoduaren argazkiak egiten.Lan horrek liluratuta, 1954an herrialdeko ekialdeko kostan ibiltzea eta hura dokumentatzea erabaki zuen.\nZientzia zalea izan zen Abbot, eta horren lekuko da 1958 eta 1960 artean MITrako (Massachusetts-eko Teknologia Institutua), egindako zientzia irudiak. Fisikako zenbait gertaera aztertu zituen bere argazkien bidez. \nErrekonozimendua.\n1970.ean egin zitzaion atzera begirako lehen erakusketa, New Yorkeko Arte Modernoaren Museoan (MOMA). Gero haren argazki-lanaren lehen sorta argitaratu zen 1976an; 1986an Argazkigintzako Nazioarteko Zentroaren ibilbideari saria eman zioten; eta hil zen urtean, 1991n, Ohioko Emakumeen Famaren Aretoan sartu zuten."}
{"id": "276802", "revid": "512", "url": "https://eu.wikipedia.org/wiki?curid=276802", "title": "Pteropus voeltzkowi", "text": "Pteropus voeltzkowi Pteropus generoko animalia da. Chiropteraren barruko Pteropodidae familian sailkatuta dago."}
{"id": "276803", "revid": "336", "url": "https://eu.wikipedia.org/wiki?curid=276803", "title": "Theodore Dreiser", "text": "Theodore Dreiser (Terre Haute, Indiana, 1871eko abuztuaren 27a - Hollywood, 1945eko abenduaren 28a) Estatu Batuetako eleberrigilea izan zen.\n1892. urtetik aurrera kazetaritza-lanetan hasi zen Chicagon. Lehen eleberrietan emakumearen askatasuna hartu zuen gaitzat: \"Sister Carrie\" (1900, \"Carrie ahizpa\"), \"Jennie Gerhart\" (1911). Geroagoko obretan goi-mailako gizarteko giroa azaldu zuen: \"The financer\" (1912, \"Finantzaria\"), \"The titan\" (1914, \"Erraldoia\"). 1925. urtean eman zen argitara Theodoren maisu-obra, \"An American tragedy\" (\"Ameriketako tragedia\"). Dreiserrenak dira, halaber, liburu hauek: \"The stoic\" (1947, \"Estoikoa\"), \"A Hoosier holiday\" (1916, \"Oporraldiak Hoosier herrian\") eta \"A book about myself\" (1922-1931, \"Neri buruzko liburua\") autobiografia."}
{"id": "276804", "revid": "63274", "url": "https://eu.wikipedia.org/wiki?curid=276804", "title": "Eriniak", "text": "Eriniak (antzinako grezieraz: \u0388\u03c1\u03b9\u03bd\u03cd\u03b5\u03c2 \"Erinyes\"), greziar mitologian, infernuko mendekuaren jainkosak ziren. Erromatar mitologian Furiae deitzen zitzaien. \"Erinia\" hitzak bortxaz hildakoaren mamua, hiltzaileari jarraitzen diona, adierazten du. Eskilok \"Eumenideak\" (\u00abOnuragarriak\u00bb) deitu zien, izen beldurgarri hura baztertuz. Hesiodok Lurraren eta Kronosek irendu zuen Uranoren odol-tanten alabatzat jo bazituen ere, Lurraren edo Gauaren alabatzat hartu ohi dira. Dontzeila hegodun gisa irudikatzen dira, suge kiribilduz osaturiko ilea eta itxura izugarria dutela. Greziako idazleek hiru erinia aipatzen dituzte: Alekto, Tisifone eta Megera."}
{"id": "276805", "revid": "336", "url": "https://eu.wikipedia.org/wiki?curid=276805", "title": "Gwyneth Jones", "text": "Dame Gwyneth Jones (Pontnewynydd, Gales, 1936 -) galestar sopranoa da.\nBiografia.\nLondres, Siena eta Z\u00fcrichen egin zituen musika- eta kantu-ikasketak.\nMezzosoprano gisa 1962an izan zuen lehen emanaldi profesionala. Soprano gisa, \"Un Ballo in Maschera\"n aritu zen lehen aldiz, Ameliaren paperean. Opera askotako pertsonaia ospetsuak interpretatu izan ditu: Annina eta Octavia (Richard Straussen \"Arrosadun zalduna\" operan), Lady Macbeth, Leonora (Beethovenen \"Fidelio\" operan), Sieglinde (Richard Wagnerren\" Valkiria\"n), Giacomo Pucciniren\" Turandot\" operako printzesa.\nMunduko antzoki nagusietan abestu du: Londresko Covent Gardenen, Vienan, Munichen, Parisen, Milanen, San Frantziskon, Chicagon eta New Yorkeko Metropolitanen."}
{"id": "276806", "revid": "105290", "url": "https://eu.wikipedia.org/wiki?curid=276806", "title": "Cochise kultura", "text": "Cochise kultura K.a. 7000. urte ingurutik aurrera Ipar Amerikako Arizonan eta Mexiko Berriko mendebaldean garatu zen kultura amerindiarra da. Cochise aintzira ohitik datorkio izena; basamortu idorreko kultura bat izan zen.\nFruituak bildu eta lurra landu egiten zuten cochiseek. Hiru aldi bereizten dira Cochise kulturan: Antzinako aldia (K.a. 7000 - K.a. 4000), harria lantzen zuten eta nolabaiteko garrantzia zuen ehizak; Chiricahua aldia (K.a. 4000 - K.a. 500), ehizarekin batera hasi ziren animaliak hazten eta askoz hobea zen harria lantzeko teknika, eta San Pedro aldia (K.a. 500 - Kristoren garaia), harri landuaren ordez zeramikazko lehen ontziak agertzen dira eta lehen kanpo-eraikuntzak."}
{"id": "276807", "revid": "512", "url": "https://eu.wikipedia.org/wiki?curid=276807", "title": "Juan Antonio Lavalleja", "text": "Juan Antonio Lavalleja y de la Torre (Santa Luc\u00eda, Minas, Espainiar Inperioa, 1784ko ekainaren 24a - Montevideo, Uruguai, 1853ko urriaren 22a) Uruguaiko abertzalea izan zen.\nBiografia.\nPortugaldarren aurka borrokatu zen 1816an atxilo hartu zuten arte. Brasilen independentzia lortu zenean aske geratu zen, eta 1825ean beste 32 lagunekin lehorreratu zen Uruguaiko Ekialdeko Zerrenda delakoan. Brasildarren aurka altxatu zuen herria, bi garaipen militar lortu, eta Uruguaiko independentziaren aldeko aldarrikapena onartua izatea lortu zuen. 1832-1834 urteetan Rivera lehendakariaren aurka borrokatu zen zurien buruzagia zela, baina gerra galdu ondoren Brasila erbesteratu behar izan zuen bigarrenez. 1836an Uruguai inbaditu zuen, eta bertako gobernuburu izan zen Rivera eta Floresekin batera (1853)."}
{"id": "276808", "revid": "10891", "url": "https://eu.wikipedia.org/wiki?curid=276808", "title": "Laurent Terzieff", "text": "Laurent Terzieff (Okzitaniako Tolosa, - Paris, ) frantses antzezlea eta antzerki-zuzendaria izan zen. Abangoardiako antzerkiaren inguruan hasi zen lanean, Roger Blin zuzendariarekin eta Arthur Adamovekin, 1952an. Antzezle gisa zein zuzendari gisa, egile garaikideengana jo zuen bere lanak (S\u0142awomir Mro\u017cek, James Saunders, Edward Albee), eta absurduaren eta onirismoaren mugako errepertorioa landu zuen. Ikuskizun poetikoak idatzi zituen (\"Milosz\", 1993-1996), eta beste zuzendari batzuen ikuskizunetan ere parte hartu zuen (\"T\u00eate d'or, \"1958). Hainbat filmetan ere parte hartu zuen, hala nola Luis Bu\u00f1uelen \"La Voie lact\u00e9e \"(1968) eta Jean-Luc Godarden \"D\u00e9tective\"(1984) filmetan."}
{"id": "276809", "revid": "512", "url": "https://eu.wikipedia.org/wiki?curid=276809", "title": "Eisenstadt", "text": "Eisenstadt (hungarieraz \"Kismarton\", kroazieraz \"\u017deljezno\", eslovenieraz \"\u017delezno\") Austriako hiria, Vienaren hegoaldean, Hungariako mugatik hurbil dagoena; 12.000 biztanle. Mahastiak ditu. Hungariako \"Esterhazy printzeen gaztelua\" (XVII-XVIII. m) eta \"Haydn musikagilearen etxea\" (museoa) hiri honetan daude.\nHistoria.\nEisenstadt hiriaren lehenengo berriak historiaurrekoak eta erromatarren garaikoak dira. Hiri aberatsa zen XIV. mendean; Austriaren koroaren mende egon zen 1491-1648 bitarteko urteetan, eta ondoren hungariarren eskuetara igaro zen. 1920an Austriaren mende geratu zen berriro. Esterhazy printzeek gorte ospetsua eratu zuten bertan XVIII. eta XIX. mendeetan. Joseph Haydn musikagileak urte asko igaro zituen gorte hartan, \"kapellmeister\" edo orkestra-zuzendari gisa."}
{"id": "276810", "revid": "56334", "url": "https://eu.wikipedia.org/wiki?curid=276810", "title": "Ange-Jacques Gabriel", "text": "Ange-Jacques Gabriel (Paris, Frantzia, 1698ko urriaren 23a - Paris, Frantzia, 1782ko urtarrilaren 4a) frantses arkitektoa eta dekoratzailea izan zen.\nBiografia.\nJacques bere aitarekin lan egin zuen, eta ondoren aitaren lekua hartu zuen erregearen lehen arkitekto eta Arkitekturako Akademiako lehendakari gisa.\nErregearen egoitza batzuk eraberritu zituen; Fontainebleau, Compi\u00e8gne, Choisy eta Bloisekoak eraberritu eta Versaillesko hegaletako bat hasi zuen. Versallesko Erret-opera (1769\n) eta Petit Trianon (1762-1768) eraiki zituen. Parisen, Luis XIV.aren Plaza (gaur Concorde plaza) eraiki zuen, eta baita haren inguruko bi eraikuntza ere (1762-1770). Eskola Militarra ere berak egin zuen (1751-1775).\nFrantziako arkitektura klasikoaren ezaugarriak agertu zituen bere lanetan."}
{"id": "276811", "revid": "28807", "url": "https://eu.wikipedia.org/wiki?curid=276811", "title": "Jacques Ange Gabriel", "text": ""}
{"id": "276812", "revid": "512", "url": "https://eu.wikipedia.org/wiki?curid=276812", "title": "Kaputxino eztarrizuri", "text": "Kaputxino eztarrizuria (\"Cebus capucinus\") Cebus generoko animalia da. Primateen barruko Cebidae familian eta Cebinae azpifamilian sailkatuta dago.\n45 cm inguru luze da. Isatsa 35 cm luze izaten du. Ilea gaztaina-kolorekoa du; isatsa ere kolore bereko ile luzez estalia du, eta ez da oratzailea. Lepoan bilduta ibiltzen du askotan. Belarri inguruko, bularreko eta besagainetako ileak zuriak ditu. Beldur handia die hotzari eta hezetasunari, eta ez da, beraz, bere kabuz uretan sartzen. Uretan bakarrik utziz gero, ito egiten da. Fruituak, hostoak eta animalia txikiak jaten ditu. Berezko bizi-eremua Costa Ricatik Amazonas ibaiaren iparralderako lurraldea guztia du. Zoo askotan izaten dituzte kaputxinoak."}
{"id": "276814", "revid": "512", "url": "https://eu.wikipedia.org/wiki?curid=276814", "title": "Maude Menten", "text": "Maude Menten (Ontario, 1879ko martxoaren 20a - Ontario, 1960ko uztailaren 26a) kanadar kimikaria izan zen.\nXX. mendearen hasierako kimikari berritzaileenetako bat izan zen. Torontoko Unibertsitatean egin zituen ikasketak, eta han bertan hasi zen eskolak ematen, Fisiologiakoak, MacCallum laborategian. Dena dela, Kanadatik irten behar izan zuen ikertzaile-karrera jarraitzeko, garai hartan emakumeek ezin zutelako Kanadako Unibertsitatean ikerketan aritu. Rockefeller Institutuan eta Western Reserve University-n aritu zen ikertzaile laguntzaile gisa. Gero Berlinera joan zen, Leonor Michaelisekin batera, eta bien artean \"Michaelis-Menten ekuazioa\" asmatu zuten; ekuazio hori funtsezkoa izan zen entzima-erreakzio baten lastertasuna adierazteko."}
{"id": "276815", "revid": "28807", "url": "https://eu.wikipedia.org/wiki?curid=276815", "title": "Maud Menten", "text": ""}
{"id": "276816", "revid": "336", "url": "https://eu.wikipedia.org/wiki?curid=276816", "title": "Louis Fran\u00e7ois Armand de Vignerot du Plessis", "text": "Louis Fran\u00e7ois Armand de Vignerot du Plessis (Paris, - \"ibidem\", ) frantses mariskala izan zen. Richelieu kardinalaren biloba zen, Fronsaceko dukea sortzez. Hamabost urterekin ezkondu zen, eta kartzelan izan zen gaztaroan abentura batzuen ondorioz. 1725-1729 urteetan Vienan egon zen enbaxadore, eta ahalegin bereziak egin zituen Frantziaren eta Austriaren arteko harremanak hobetzen. Ondoren, Poloniako eta Austriako erregetzarako gerretan esku hartu zuen, eta ingelesak Menorcatik kanporatu zituen Ma\u00f3 hiriaz jabetu ondoren (1756). Kargu hartu zioten eginiko ondasun bipiltzeengatik, eta Parisa erretiratu zen. Voltaire idazlearen babesle izan zen."}
{"id": "276817", "revid": "28807", "url": "https://eu.wikipedia.org/wiki?curid=276817", "title": "Richelieuko II. dukea", "text": ""}
{"id": "276818", "revid": "512", "url": "https://eu.wikipedia.org/wiki?curid=276818", "title": "Pteropus woodfordi", "text": "Pteropus woodfordi Pteropus generoko animalia da. Chiropteraren barruko Pteropodidae familian sailkatuta dago."}
{"id": "276819", "revid": "65203", "url": "https://eu.wikipedia.org/wiki?curid=276819", "title": "Jean-Paul Belmondo", "text": "Jean-Paul Charles Belmondo ( ahoskatua; Neuilly-sur-Seine, - Paris, 2021eko irailaren 6a) zinema-aktore frantsesa izan zen.\nBiografia.\nArte Dramatikoko Kontserbatorio Nazionalean ikasi zuen. Gaztetan, boxeolaria eta antzerki-aktorea izan zen. 1957an hasi zen zineman, eta, 1959an, Jean-Luc Godarden \"\u00c0 bout de souffle\" filmeko protagonista izan zen. Film hori \"nouvelle vague\"ko garrantzitsuena izan zen, eta berebiziko ospea ekarri zion Belmondori. Gizonezkoen edertasunaren ohiko eredua aldatu zuen (ederren artean itsusiena deitu zioten). 1965ean, Godarden \"Pierrot, le fou\" film ospetsuan parte hartu zuen."}
{"id": "276820", "revid": "10891", "url": "https://eu.wikipedia.org/wiki?curid=276820", "title": "C\u00e9vennes", "text": "C\u00e9vennes Frantziaren erdialdeko lurraldea, Massif Central edo Erdialdeko Mendigunearen ekialdean (Loz\u00e8re, Ard\u00e8che eta Gard departamenduak) dagoena. Alpe mendiak sortu ziren garaian eraturiko mendiek osatzen dute (Aigoual, 1.567 m; Tanargue, 1.441 m; eta Loz\u00e8re, 1.702 m). H\u00e9rault ibaiak eta Rodano ibaiaren adarrek (Gard, C\u00e8ze eta Ard\u00e8che) zeharkatzen dute. Haran sakon ugari daude. Antzinako nekazaritza (mahastiak eta masustak) asko berritu da, eta industria indartsua sortu da Al\u00e8s inguruan, harrikatzaren ustiapenaren poderioz (metalgintza eta kimika-industria).\nHistoria.\nC\u00e9vennes lurraldea protestantismoaren gotorleku indartsuenetakoa izan zen, eta \"camisard\" kalbinisten babeslekua izan zen."}
{"id": "276821", "revid": "512", "url": "https://eu.wikipedia.org/wiki?curid=276821", "title": "Eckhart Maisua", "text": "Eckhart von Hochheim (Hochheim, Turingia, Germaniako Erromatar Inperio Santua, 1260 - Avignon, Frantzia, 1328), izengoitiz Eckhart Maisua (), alemaniar domingotarra eta teologo mistikoa izan zen, garaiko eskolastikaren joeraren aurka, fedea modu espekulatiboan justifikatzeko ahaleginagatik ezaguna.\nBizitza.\nKolonian ikasi zuen, non Alberto Handiaren ikasle izan bide zen. Parisko Unibertsitateko ikasle eta irakaslea izan zen 1300. urtearen inguruan, eta 1302an doktore izendatu zuen Bonifazio VIII.a aita santuak. Saxoniako (1304) eta Bohemiako (1307) domingotarren abadeburu izan zen. Rhin aldeko higikunde mistikoa bultzatu zuen. 1326. urtean, Koloniako artzapezpikuak auzitara eraman zuen, Pseudo Dionisiori hartu zizkion zenbait dotrina neoplatoniko zirela eta. Arimak Jainkoaren esentzia nola bilatzen duen, eta izakien sorreraren auzia izan ziren berak sakondu zituen gaiak. 1329an, Joan XXII.a aita santuak gaitzetsi zituen teoria haiek \"In agro dominico\" bulan."}
{"id": "276822", "revid": "6327", "url": "https://eu.wikipedia.org/wiki?curid=276822", "title": "Johannes Eckhart", "text": ""}
{"id": "276823", "revid": "119347", "url": "https://eu.wikipedia.org/wiki?curid=276823", "title": "Errinozero zuri", "text": "Errinozero zuria (\"Ceratotherium simum\") Ceratotherium generoko animalia da. Perisodaktiloen barruko Rhinocerotidae familian sailkatuta dago.\nEzaugarriak.\nErrinozero-espezierik handiena da. Elefantea kenduta, bera da lehorreko ugaztunik handiena (hipopotamoaren aurretik): 2 m inguru izaten da garai, eta isats eta guzti 5 m luze izatera irits daiteke. 3.500 kg inguru pisatu ohi du. Bi adar izaten ditu, bata, aurrekoa, 90 cm luzekoa gaur harrapatzen direnetan, baina 137 cm luzekoak ere aurkitu izan dira; eta bestea, 60 cm-koa. Oso buru luzea du, ahoa zabala, eta goiko ezpainean behatz-egiturako luzakin bat du.\nOso handiak eta pisutsuak izan arren, 40 km/h baino azkarrago korrika egin dezakete, hots, gizakirik azkarrena baino azkarrago.\nElikadura.\nBelarjalea da, eta gogokoago ditu belardiak basoak baino. Animali honek belar kilo ugari jan behar ditu egunean bere gorputz erraldoia asetzeko eta funtzionamenduan mantentzeko; belar kilo andanarekin batera ur nahikoarekin asetu behar da.\nHedapen geografikoa.\nHego Sudanen, Afrika Erdiko Errepublikan, Zairen, eta Zambezi eta Orange ibaien artean bizi da. Errinozero honek belardi zabalak, sabanak eta larreak nahiago ditu baso itxiak baino.\nHarrapari naturalak.\nErrinozero honek ez du harrapari naturalik, oso handia eta indartsua izan ez ezik, lehorrean nahiko abila eta bizkorra da harrapari tipikoek lurrera botatzeko gaitasuna izateko. Agian, lehoi talde oso handiek ehizatu dezakete errinozero zuri kumeak, gazteak, zaharrak eta ahulak. Baina horretarako lehoien taldea oso handia izan behar da (gutxienez 15 lehoi) eta lehoi talde hain handiak gutxitan ikusten direnez, lehoiek normalean errinozero zuriak ikustean ez dute harrapakintzat jotzen eta, are gehiago, distantzia gordetzen diote, elefanteekin gertatzen den moduan.\nGizakia da animali honen benetako mehatxua, azken hamarkadetan legez kanpoko ehizaren ondorioz errinozero hauen kopurua era arriskutsu batean jaitsi zen, dena den, azken aldiotan kopurua berreskuratzen joan da apurka-apurka.\nTaxonomia.\nEspezie honen bi azpiespezie ezagutzen dira:\nIparraldeko errinozero zuria (\"Ceratotherium simum cottoni\")\nHegoaldeko errinozero zuria (\"Ceratotherium simum simum\")\nIraute egoera.\nDesagertzear zegoen azken hamarkadetan legez kanpoko ehiztarien eraginagatik, baina babesteko neurriak hartu izan dira azken urteotan eta hauen kopurua ugaritzen hasi da berriz pixkanaka.\nDena den egoera ezberdinean bizi dira bi azpiespezieak, eta beraz, errinozero zuria sailkkatzerakoan hobe litzateke banaka aztertzea:\nHegoaldeko errinozero zuria (\"Ceratotherium simum simum\") ia arriskuan dagoen bitartean, iparraldeko azpiespeziea (\"Ceratotherium simum cottoni\") arrisku larrian dago eta ia desagertua basabizitza askean. Izan ere, 2014.-an azpiespezie honetako 5 ale soilik geratzen ziren, horietatik 4 eme eta ar bakarra ziren. Baina 2015. urtean eme bat hil zuten eta beraz gaur egun azpiespezie honetako 4 ale baino ez dira geratzen. Arra Keniako Ol Pejeta Conservancy erreserba parkean gogor babestuta dagoelarik."}
{"id": "276824", "revid": "98220", "url": "https://eu.wikipedia.org/wiki?curid=276824", "title": "Oliver Hardy", "text": "Norvell \"Oliver\" Hardy (Harlem, Georgia, 1892ko urtarrilaren 18a - Burbank, Kalifornia, 1957ko abuztuaren 7a) Estatu Batuetako antzezlea izan zen. Familia burges batean jaio zen, eta antzezle eta kantari gisa jardun zuen gaztetatik ikuskari ibiltarietan. 1915ean abiatu zen zinemako lanetan, hasieran traidore- eta gaizto-paperetan. Gero alderdi barre-eragilea egokitu zitzaion, eta 1925ean Stan Laurelek eta biek hain famatua izan zen bikote komikoa osatu zuten (Laurel eta Hardy edo \"Potzoloa eta Argala\"), eta film segida luze bati hasiera eman zioten (1925-1951). Hardy eta Laurelen lanetan, bere pertsonaiaren gizentasun, logika eta ausardiari, lagunaren mehetasun eta zalantzak kontrajartzen zitzaizkion, eta kontraste horretatik sortzen zen grazia."}
{"id": "276825", "revid": "28807", "url": "https://eu.wikipedia.org/wiki?curid=276825", "title": "Oliver Norvell Hardy", "text": ""}
{"id": "276826", "revid": "96586", "url": "https://eu.wikipedia.org/wiki?curid=276826", "title": "Jorge Icaza", "text": "Jorge Icaza Coronel (Quito, - Ib., ) Ekuadorreko eleberrigilea izan zen. Indioen matxinada kontatzen duen lanari esker lortu zuen ospe handia (1934, \"Huasipongo\"). Latifundismoaren eta kolonoen aurka idatzi zuen hurrengo liburuetan: \"En las calles\" (1935, \"Kaleetan\"), \"Cholos\" (1938), \"Media Vida deslumbrados\" (1942) eta \"Huairapamushcas\" (1948). Era dotoreagoan baina aurreko lanen bidetik idatzi zituen: \"Seis veces la muerte\" (1954, \"Sei bider heriotza\"), \"El chulla Romero y Flores\" (1959, mulato baten bizitza), eta \"Viejos cuentos\" (1960, \"Ipuin zaharrak\"). \"Literatura indigenista\" deituaren idazlerik garrantzitsuenetako bat izan zen. Icazaren hizkuntzan leku handia hartzen du indioen hizkuntzak berak."}
{"id": "276827", "revid": "336", "url": "https://eu.wikipedia.org/wiki?curid=276827", "title": "Mihail Kog\u0103lniceanu", "text": "Mihail Kog\u0103lniceanu (Ia\u015fi, Errumania, 1817ko irailaren 6a - Paris, Frantzia, 1891ko uztailaren 1a) errumaniar historialaria eta politikaria izan zen.\nBiografia.\nIkasketak Frantzian eta Alemanian egin ondoren Errumaniara itzuli, eta \"Dacia literata\" aldizkaria sortu zuen 1840. urtean. Ia\u015fiko Antzoki Nazionaleko zuzendaritzan izan zen Alecsandri eta Negruzzi errumaniar idazleekin batera, eta 1848. urteko Iraultzan esku hartu zuen.\nErbestetik itzulitakoan \"Danubioko izarra\" aldizkaria plazaratu zuen (1855), eta, \"Divan ad hoc\" delako elkarteko kidea zen aldetik, Valakiarekin bat egitearen alde agertu zen. Alexandre Cuza aginpidera heldu zenean Mihail lehen ministro izendatu zuten (1863-1866). Atzerri-ministroa izan zen Independentzia Gerra garaian."}
{"id": "276828", "revid": "28807", "url": "https://eu.wikipedia.org/wiki?curid=276828", "title": "Mihail Kogalniceanu", "text": ""}
{"id": "276829", "revid": "46380", "url": "https://eu.wikipedia.org/wiki?curid=276829", "title": "Pedro Mourlane Mitxelena", "text": "Pedro Mourlane Mitxelena (Irun, 1885eko irailaren 11 - Madril, Espainia, 1955eko azaroaren 25a) gipuzkoar idazle eta kazetaria izan zen.\nBizitza.\nLiteratura- eta historia-ikasketak egin zituen Valladoliden. Literatura kritika-lanak egin zituen gaztetatik eta 1915ean \"El discurso de las armas y las letras\" liburua aurkeztu zuen. 1921ean Bilboko \"La Semana\" aldizkariaren zuzendari egin zuten eta 1924an \"La Noche\" arratseko egunkari monarkikoaren zuzendaria izan zen. \"El Liberal\" egunkariko zuzendaria izan zen 1926-1931 urteetan.\nMadrila jo zuen Espainiako errepublika garaian eta talde falangistekin harremanetan jarri zen. 1935ean, \"Cara al Sol\" himno falangistaren letra idatzi zuen, beste falangista batzuekin batera. Intelektual frankista handienetakotzat hartua izan da."}
{"id": "276831", "revid": "96586", "url": "https://eu.wikipedia.org/wiki?curid=276831", "title": "John Henry Newman", "text": "San John Henry Newman (Londres, Ingalaterra, 1801eko otsailaren 21a - Edgbaston, Ingalaterra, 1890eko abuztuaren 11a) Ingalaterrako teologo eta idazlea izan zen.\nBiografia.\nOxforden egin zituen ikasketak. Estatuak eliza anglikanoan zuen eraginari uko egiten zion Oxford mugimenduaren sortzaileetako bat izan zen. 1845ean katoliko egin zen. Dublingo Unibertsitate Katolikoko zuzendari (1851-1858) eta \"Rambler\" aldizkari katolikoko lankideetako bat izan zen. 1879an kardinal izendatu zuten.\nBeatifikazioa eta kanonizazioa.\nBenedikto XVI.a aita santuak beatifikazio zuen 2010eko irailaren 19an eta Frantzisko aita santuak kanonizatu zuen 2019ko urriaren 13an.\nIdazlanak.\nIdazlan nagusiak: \"Tracts for the times\" (1833-1846), \"Loss and Gain\" (1848), \"The Idea of a University\" (1852), \"Apologia pro vita sua\" (1864), \"Prophetical Office of the Church\" (1837), \"Lectures on the Doctrine of Justification\" (1838), \"An Essay on the Development of Christian Doctrine\" (1845)."}
{"id": "276832", "revid": "512", "url": "https://eu.wikipedia.org/wiki?curid=276832", "title": "Carlos Pr\u00edo Socarr\u00e1s", "text": "Carlos Pr\u00edo Socarr\u00e1s (Bah\u00eda Honda, 1903ko uztailaren 14a - Miami Beach, 1977ko apirilaren 5a) Kubako politikaria izan zen. Kubako Alderdi Iraultzaileko buruzagi izan zen 1934. urteaz geroztik. Grau San Mart\u00ednen gobernuko Lehen ministro (1945-1947) eta Lan ministro (1947-1948) izan zen. 1948an Kubako lehendakaritzara heldu zen, baina ustelkeria eta gizarte-arazoak bideratu ez zituelako aitzakiaz Batista diktadoreak aginpidetik kendu zuen 1952an, eta Estatu Batuetara erbesteratu behar izan zuen. Habanara itzuli zen Fidel Castrok Iraultza irabazi zuenean, baina Estatu Batuetara itzuli zen berehala Castrorekin bat ez zetorrelako. 1960-1970 urteetan hainbat saio antolatu zituen Estatu Batuetatik Castroren gobernuaren kontra."}
{"id": "276833", "revid": "512", "url": "https://eu.wikipedia.org/wiki?curid=276833", "title": "Pteropus yapensis", "text": "Pteropus yapensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276834", "revid": "512", "url": "https://eu.wikipedia.org/wiki?curid=276834", "title": "Tipu Sahib", "text": "Tipu Sahib \u2014\"Tipu sultana, Fateh Ali Khan Shahab, Tipu Saheb, Bahadur Khan Tipu Sultan\" eta \"Fatih Ali Khan Tipu sultan adoretsua\" (sultan bahadur) izenez ere ezaguna\u2014 (Devanhalli, India, 1750eko azaroaren 20a - Seringpatam, India, 1799ko maiatzaren 4a) Mysoreko sultana eta Indiako hegoaldeko gudari ospetsuena izan zen XVIII. mendean.\nHaydar Ali printzearen semea zen. Frantsesekin ikasi zuen arma-lanbidea; eta karnata, mahratta eta britainiarren aurka borrokatu zen 1767-1782 bitartean. 1782an aitaren lekua hartu zuen, eta 1783an britainiarrak bere lurretatik kanpora egotzi zituen, frantsesen laguntzaz. 1789an mahrattek eta britainiarrek menderatu zuten. 1792an manupeko lur gehienak utzi behar izan zituen. Eta 1798an berriro eraso zien britainiarrei, Napoleon Bonaparteren laguntza jaso ondoren.\n1799an hil zuten, Seringpatam hiriaren setioan."}
{"id": "276835", "revid": "448", "url": "https://eu.wikipedia.org/wiki?curid=276835", "title": "Tipu Saib", "text": ""}
{"id": "276836", "revid": "448", "url": "https://eu.wikipedia.org/wiki?curid=276836", "title": "Tipu Sultan", "text": ""}
{"id": "276837", "revid": "2048", "url": "https://eu.wikipedia.org/wiki?curid=276837", "title": "Mehdi Ben Barka", "text": "Mehdi Ben Barka (; Rabat, 1920ko urtarrila - Fontenay-le-Vicomten, 1965eko urriaren 29an desagertua) marokoar politikaria izan zen. Istiqlal Alderdiko ezkerraldeko kidea izan zen hasieran. Geroago idazkari izan zen Herri Indarren Batasun Nazionala (\"Union Nationale des Forces Populaires)\" alderdia sortzeko utzi zuen alderdi hori. Erbestean zegoela, Marokoko gobernuak herio-epaia eman zion. Hirugarren Munduko Mugimendu Iraultzaileen koordinazioaz arduratzen zen.\n1965eko urrian, bi polizia frantsesek bahitu eta, seguruenik, hil egin zuten. Ufqir jenerala Marokoko barne ministroari leporatu zioten bahiketaren ardura. Eskandalu guztiarengatik ere (Frantziako epaileek betiko kartzelara kondenatu zuten barne ministro marokoarra), zer gertatu zen ez da oraindik behar bezala argitu.\nBiografia.\nGaztaroa.\nMehdi Ben Barka klase ertaineko familia batean hazi zen. 1920an sortu zen Rabaten. Haren ama Lalla Fatouma Bouanane zen, eta aita Ahmed Ben M'hammed Ben Barka. Aita Tanger-eko Pacha-ren idazkaria izan zen, eta gero Rabat-eko merkatari. Nahiz eta familia burgesekoa ez izan, ikasketak egiteko aukera izan zuen, bere klasekoek ez bezala. Matematika ikasketak egin zituen Aljerren.\nMarokoko Ekintza Batzordea mugimendu politikoko bazkide egin zen 14 urte zeuzkala. Hura zen protektoratu garaian sortu zen lehen mugimendu politikoa. 17 urtetan, aldiz, Erreformen aldeko alderdi nazionala (\"Parti national pour la r\u00e9alisation des r\u00e9forme\") alderdi berrian sartu zen, gerora Istiqlal alderdia bihurtu zena. Aljerian ikasi zuen garaian, Aljeriar Herriaren Alderdiaren (PPA) eraginak bultzatu zuen bere abertzaletasuna zabaltzera. Marokoren etorkizuna eta Magreb osoarena elkarrekin hertsiki lotuta ikusi zituen.\nIstiqlal alderdiaren sorreran parte hartu zuen 1942an, Marokora itzuli zenean. Alderdi hura Marokoren independentziaren eragile handietako bat izan zen. Mehdi Ben Barkak Independentziaren manifestua izenpetu zuen 1944ko urtarrilean, eta haren ondorioz atxilotu zuten eta urte batez egon zen espetxean.\nKartzelatik irten ondoren, matematika irakasle izan zen errege Kolegioan. Haren ikasleetako bat zen Hassan II.a erregea izango zena. Mugimendu abertzaleko militante izaten jarraitu zuen. Frantziako Juin jeneralak \u201cFrantziak Marokon duen etsai nagusitzat\u201d jo zuen. 1955ean negoziazio prozesu batean parte hartu zuen Frantziarekin, eta negoziazio haien emaitza izan zen Mohammed V.a erregea itzuli ahal izan zela Marokora Madagaskarreko erbestetik, eta 1956an bukatu zela protektoratua.\nIndependentziaren hastapenetan.\nMehdi Ben Barka Marokoko Kontsulta Biltzarreko presidente izan zen 1956tik 1959ra. Errepideak eraikitzea eta jendea alfabetatzea bultzatu zituen. Haren hurbileko ministroek, besteak beste Abderrahim Bouabid ekonomia eta gerora laborantza ministroak, ekonomia planifikatzeko ahalegin bat egin zuten. Ben Barkaren helburua ez zen mugatzen protektoratu garaiko esplotazioa geldiaraztera, baizik eta \u201cmarokoarrek marokoarrak esplotatzea\u201d geldiaraztera ere hedatzen zen. Baina aurkariak bazituen, hala nola lur jabe handiak eta alderdiko eskuindarrak.\nDesadostasun haien ondorioz, Ben Barkak Herri Indarren Batasun Nazionala (UNFP) alderdia sortu zuen, bere alderdi ohiko ezkertiarrekin. Alderdi politiko berri haren aldarrikapenak ziren atzerriko indar armatuak joatea (independentzia lortu arren, Frantziako armada oraindik Marokon zegoen), laborari txikien aldeko erreforma bat eta Aljeriako mugimendu independentistarekiko elkartasuna.\nErbestea Parisen.\nMarokoko Mohammed V.a erregearen seme Hassan II.ak bere aitari eskatu zion Abdallah Ibrahim-en gobernua kentzeko eta botere osoa hartzeko. Orduz geroztik, Marokoko erregearen eta Ben Barkaren arteko harremana txarra izan zen. Marokoko erregimenak bertan behera utzi zuen laborantza erreforma eta UNFP alderdiko kideen kontrako jazarpena hasi zuen. Ondorioz, Ben Barka Parisera erbesteratu zen. Nahiko laster itzuli zen Marokora, Mohammed V.a hil zenean, 1961ean. Alabaina, Hassan II.ak hartu zuen aitaren oinordetza, eta Mehdi Ben Barka bere aurkari nagusiarekin bakea egiteko asmoa azaldu zuen.\nBen Barka Marokora itzuli zen 1962ko maiatzean. Baina handik urte batera, 1963ko ekainean, Parisera itzuli zen, berriz ere erbestera. Urtebeteko epe hartan, lehen atentatu ahalegin bat jasan zuen 1962ko azaroaren 16an. Atentatu hura trafiko istripua izan zen bertsio ofizialaren arabera, baina polizia auto batek bultzatu zuen haren autoa amildegi batera. Atentatua Mohammed Ufqir jeneralak eta Ahmed Dlimi koronelak prestatu zuten.\n1963ko udazkenean, Ben Barkak Marokoren politika salatu zuen, Aljeriaren eta Marokoren arteko mugari buruzko gatazkaren harira. Geroago, Hassan II.a erregeak UNFP alderdia desegin nahi izan zuen, eta Ben Barkari leporatu zioten monarkiaren aurkako konplota prestatzea. Ondorioz, Ben Barka Parisera joan zen. 1964ko martxoaren 14an epaitu zuten Marokon, bera ihesean zegoela. Hiltzera kondenatu zuten, bere alderdikide Ahmed Agouliz eta beste hamar buruzagi bezala, erregea hiltzeko ahalegina egitea leporatuta. Alderdiko kide asko preso sartu zituzten. Ben Barkak Hassan II.a erregeari leporatu zion neokolonialismoaren \u201ctresna otzandu\u201d bat izatea.\nMunduko iraultza ezkertiarrarekin.\nBen Barka Aljerrera joan zen, eta han bildu zen, besteak beste, Che Guevara eta Malcolm X-rekin. Aljer zen nazioarteko mugimendu iraultzaileen erdigune intelektuala, bereziki Angola (1961), Ginea-Bissau (1963) eta Mozambikeko (1964) istiluen ondoren. Mundu osoko askapen nazionalaren borroken bateratzeko ahaleginetan hasi zen. Haren inspirazio iturriak ziren Frantz Fanon, Aim\u00e9 C\u00e9saire eta Albert Memmi. Haiez gain, Erresuma Batuaren Afrikako botere inperialaren kontrako ekintzaileekin bildu zen, hala nola Jomo Kenyatta Kenyako politikariarekin, Kwame Nkrumah Ghanako independentisten liderrarekin eta Julius Nyerere Tanzaniako politikariarekin.\nOndoren, Kairora, Erromara eta Genevara ere joan zen. Europako egotaldietan, hainbat aldiz ahalegindu ziren hura erailtzera. Gero Habanara joan zen, eta han ahalegindu zen \u201cHirugarren munduko\u201d iraultza mugimenduen federazio bat sortzera. 1966ko urtarrilean Habanan antolatu beharra zuten Konferentzia Trikontinentala zeukan buruan. Iragarri zuenez, konferentzia hartan egongo ziren \u201cUrriko iraultzatik sortutako mugimendu iraultzaileak eta askapen nazionaleko iraultza\u201d.\nKonferentzia haren helburuak finkatu zituen: askapen mugimenduak laguntzea, Kubari sostengua ematea Amerikako Estatu Batuen enbargoaren aurrean, atzerriko base militarrak suntsitzea eta Hegoafrikako apartheid-a desegitea. Ren\u00e9 Galissot historialariaren arabera, Hiru kontinenteen iraultza mugimendu horrek (edo Iraultza Trikontinentalak) eragin zuen Ben Barkaren bahiketa eta erailketa. 1965eko apirilean amnistia eman zion Marokoko erregeak, alegia, hiltzera kondenatu eta urtebetera. Ez zen Marokora itzuli, amnistia iragartzen zuten testu juridikoak ez zituztelako berretsi.\nBen Barka auzia.\nMehdi Ben Barka 1965eko urriaren 29an bahitu zuten, Parisen. Marokoko Barne Ministro Ufqir jeneralari egotzi zitzaion bahiketa haren ardura. Louis Souchon eta Roger Voitot poliziek bahitu zuten, polizia txartela erakutsi eta gero. Georges Figon produktore eta preso ohiak bilera bat antolatu zuen, Ben Barka erakartzeko, baina, funtsean, hura harrapatzeko tranpa bat baizik ez zen. Antoine Lopez SDECEko (Frantziako kontra-espioitzako garai hartako zerbitzua) agenteak ere parte hartu zuen bahiketan. Fontenay-le-Vicomte (Frantzia, Essonne departamendua) herriko etxe batera eraman zuten, Georges Boucheseiche gaizkilearen etxera, eta geroztik ez zuen inork berriz ikusi.\nBahiketa.\nBahiketaren prestaketa.\n1965eko udan, Philippe Bernier kazetari ezkertiar eta Mehdi Ben Barkaren laguna deskolonizazioari buruzko dokumental bat lantzen ari zen, \"Basta!\" izenekoa. Hilabete batzuk lehenago \"Chtouki\" ezizeneko marokoar bat sartu zen harekin harremanetan, eskatuz Ben Barka konbentzitzeko Marokora itzul zedin eta 400.000 libera proposatuz trukean. Bernierrek uko egin zion proposamenari.\nProduktore baten bila zebilela, Michel Mitrani zuzendariak Georges Figon proposatu zion. Azken hau preso egondakoa zen gazte garaian, gerora editore bihurtu zen eta zenbait intelektual ezkertiarrekin harremanetan zegoen. Dokumental proiektu horretan parte hartzeko prest agertu zen. Berekin ekarri zuen Georges Franju zinegilea, eta ziurtatu zuen Marguerite Duras idazleak idatziko zituela elkarrizketak.\nIrailaren 2an, Bernier eta Figon Kairora joan ziren, eta Bernierrek han aurkeztu zion Figon Ben Barkari. Filmari buruz hitz egiten aritu ziren. Irailaren 20an Genevan bildu ziren berriro ere hiru pertsona horiek. Genevara egindako hainbat bidaiaren ondoren, Figon Ben Barkarekin bildu zen hiri hartan, urri hasieran. Filmaren sinopsia erakutsi zion Ben Barkari. Gidoi hura Georges Franjuk onartutakoa zen. Ben Barkak hitzarmena izenpetu zuen. Figonek argitu zien grabaketak Parisen egingo zirela, urrian.\nBahitzeko unea.\nBen Barkak Bernier deitu zuen 1965eko urriaren 26an, abisatzeko hilabete hartako azken hiru egunak erabiliko zituztela grabaketarako. Biharamunean berriro deitu zuen, hitzordua urriaren 29an jartzeko, 12:15ean. Bernierrek Lipp ostatuan (Saint Germain hiribidea, 151) biltzea proposatu zuen, eta bilerara deitu zituen Franju eta Figon. Ben Barka Parisera iritsi zen hegazkinez, urriaren 29 goizean, 9etan. Eliseo Zelaietan elkartu zen Thami El-Azemouri Marokoko historia ikaslearekin, hitzordu hartara joateko. Taxian joan ziren hitzorduaren tokira, eta 12:30ean, espaloian, bi gizon hurbildu zitzaizkion Ben Barkari, poliziak zirelakoan. El-Azemouri kanpora igorri zuten eta Ben Barka Peugeot 403 autoan sarrarazi. Geroztik inork ez du Ben Barka berriz ikusi.\nBiharamunean, Mohammed Tahri Marokoko mugimendu ezkertiarreko pertsona ezagun eta Ben Barkaren lagunak abisua eman zien kazetari batzuei. Bezperan antzerki lan bat ikustera joatekoa zen Ben Barkarekin eta haren anai Abdelkader Ben Barkarekin. Arrats osoa egon ziren Ben Barkaren zain, baina alferrik. UNFP alderdiko ordezkari Mohammed Sinaceurrek jakinarazi zion Ben Barka atxilotu zutela. El-Azemouri zen atxiloketaren berri eman zuena.\nTahrik eta Abdelkader Ben Barkak Jean Lacouture kazetaria, Gis\u00e8le Halimi abokatua eta beste hainbat kazetari deitu zituzten. Halimik Edgar Faure politikaria abisatu zuen, eta hark Roger Frey Frantziako Barne ministroari deitu zion. Frantziako Poliziak Ben Barkaren anaiari ziurtatu zion ez zuela Ben Barka atxilotu. Irratiak urriaren 30 iluntzean hasi ziren Ben Barkaren bahiketa aipatzen.\nBahiketa lekua.\nPoliziaren ikerketan, epaiketan eta batzuen eta besteen adierazpenetan oinarrituta, hau izan bide zen Ben Barka bahitu ondoren gertatutakoa:\nBen Barka Louis Souchon eta Roger Voitot poliziekin sartu zen autoan, pentsatuz bilera diplomatiko batera eraman behar zutela. Auto hartan zihoazen, halaber, Antoine Lopez Orlyko aireportuko inspektore nagusi eta SDECE Frantziako zerbitzu sekretuetako informatzailea eta Julien Le Ny gaizkile talde bateko kidea. Haien atzetik joan ziren, beste auto batean, Georges Boucheseiche, Jean Palisse eta Pierre Dubail, gaizkile taldeetako kideak. Ben Barka Boucheseichen etxera eraman zuten, Fontenay-le-Vicomtera (Essonne departamendua). Lopez, Souchon eta Voitot poliziak ez ziren etxean sartu, baina besteak bai. Gero, Georges Figon azaldu zen etxera.\nBen Barkaren zain zeuden Marokoko Cab 1 zentroko lau arduradun: Mohamed Achaachi eta Abdelkader Achaachi anaiak, Abdelkader Saka eta Mohamed Mesnaoui. Iragarri zioten Marokoko erregearen ordezkari bat zetorrela, bilera baterako. Antoine Lopez biharamunean joan zen Orlyko aireportura, Mohamed Ufqir jeneral eta Marokoko Barne Ministroaren bila. Ufqir bera eta Ahmed Dlimi Marokoko segurtasuneko zuzendaria joan omen ziren Ben Barka bahituta zegoen etxera. Bahituta zeukatela, Ben Barka torturatu zuten, eta azkenerako hil. Ben Barkaren gorpua desagerrarazi zuten.\nIkerketa.\nAbdelkader Ben Barkak salaketa jarri zuen urriaren 31n, bahiketagatik. Poliziak El-Azemouriren bila hasi ziren, baina desagertuta zegoen Ben Barkaren bahiketatik. Gero Georges Franju identifikatu zuten eta polizia etxera deitu. Haren lekukotasuna eta Bernierrena hartu zituzten azaroaren lehenean. Figonen izena ere atera zen. Frantziako Poliziaren informazio zerbitzuko (Renseignements G\u00e9n\u00e9raux) komisario Jean Caillek ohartarazi zuen Figon espantuka aritu zela Ben Barkaren bahiketan parte hartu zuelakoan. Haren aurkako atxilotze agindua zabaldu zuten.\nAzaroaren 2an, Louis Zollinger epaileak auzi-ikerketa bat hasi zuen. Egun berean poliziak susmoak zabaldu zituen Georges Figonen aurka, baina baita ere Antoine Lopezen aurka. Lopez Orlyko aireportuko inspektore nagusia zen. Aste batzuk lehenago Figon lagundu zuen Bernier kazetariari pasaportea berritzen, Kairora joan zedin Ben Barkarekin biltzeko. Ikerketa egiterakoan argitu zuten Lopez SDECEko (Frantziako kontra-espiotza zerbitzua) agente bat zela.\nJean Caille komisarioaren arabera, Ben Barka Seine-et-Oise departamenduko etxe batera eraman zuten, eta Ufqir jenerala Lopezen etxera joan zen bahiketaren biharamunean. Informazio horren iturria Figonen abokatu Pierre Lemarchand izan zen. Azken hau Figonekin bildu zen haren etxean, eta Figonek adierazi zion bere ustez SDECEk eskatu zuela bahiketa egitea. Polizia Lopezen bila joan zen, baina ez zen agertu bere lantokira, Orlyko Air France-n egoitzara, eta ez zegoen bere etxean. Azaroaren 3an, Simbille komisarioak Louis Souchon deitu zuen bere bulegora, Lopezekin harremana zuelako. Souchonek aitortu zuen bahiketan egon zela. Arratsaldean Lopezekin batera agertu zen polizia-etxera.\nBen Barka-ren gorpua.\nInork ez zuen inoiz aurkitu Ben Barkaren gorpua, eta gaur egun oraindik inork ezin du baieztatu zer egin zuten haren gorpuarekin. Hainbat hipotesi edo adierazpen egin ziren Ben Barkaren gorpuaren harira.\nMarokon deseginda.\nAhmed Boukhari marokoar agente ohiak 2001eko ekainean egin zituen adierazpenen arabera, Mehdi Ben Barkaren gorpua Marokora eraman zuten, eta azidoan desegin. CIAk Marokon zuen egoitzako buruzagi Martin koronelak gomendatu omen zuen gorpua azidoan desegitea. Boukhariren arabera, bahiketaren helburua zen Ben Barka bizirik eramatea Marokora, baina bahitzaileen eskuetan hil omen zen. Urriaren 31n iritsi omen zen haren gorpua Rabatera, eta Dar-al-Muqri espetxean desegin zuten azidoarekin. Desegite hura bideoz grabatu zutela zioen Boukharik, Hassan II.a erregeak ongi ikus zezan Ben Barka hilda zegoela.\nParisen deseginda.\nBeste teoria baten arabera, Mossad Israelgo zerbitzu sekretuak arduratu ziren Ben Barkaren gorpua desagerrarazteaz. Bahituta egon zen etxetik eraman zuten eta Paris ondoko oihan batean ehortzi, azidoarekin deseginda.\nObra baten azpian ehortzia.\nShmouel Seguev Israelgo kazetariak ikerketa baten berri eman zuen, \"Le lien marocain\" liburuan, 2008an. Kazetariak ziurtatu zuen Ben Barka Dlimik torturatu zuela, aitorrazteko Hassan II.a erregea erorarazi nahi zuela. Burua sartu zion urez betetako ontzi batean, eta halako une batean hil zuen. Ondoren agertu bide zen Ufqir jenerala, Ben Barkaren ehorzketa antolatzeko. Paris hegoaldeko autobide bazter batean eraikitzen ari ziren eraikuntza bateko orubean ehortzi zuten, kazetari horren arabera.\nGorpua Parisen ehortzia, burua Marokon.\nAli Bourequat enpresariak Pierre Dubailen ahotik entzundakoaren arabera, Ben Barkaren gorpua Frantziako hilobi batean ehortzi zuten, hil zuten lekutik hurbil. Baina Ben Barkaren burua Marokora eraman zuten Hassan II.a erregeak eskatuta, ziurtatzeko hilda zegoela. Ondoren, buru hura Dar-al-Muqri espetxean lurperatu zuten.\nGorpua errea.\nGeorges Fleury idazle eta militar ohiaren arabera, norbaitek 1974an eman zizkion dokumentu batzuetan agertzen zen Ben Barkaren gorpua erre zutela Villab\u00e9 herrian (Essonne departamendua).\nIturengo gorpuak.\n1966an bi gorpu aurkitu zituzten Iturengo hilobi batean, hil-kutxetatik kanpo. Gorpu haiek ez ziren, berez, hangoak, eta misterioa zabaldu zen. \"Diario de Navarra\" egunkariaren hipotesia izan zen gorpu haiek Ben Barkarena eta haren idazkariarena zirela. Francok berak agindu omen zien Guardia Zibilei ikerketa hori bertan behera uzteko eta kasua isiltzeko. Ez dago, ordea, gorpu hura Ben Barkarena zelako inolako frogarik, eta Ben Barka auziari buruzko lekukotasun bakar batek ere ez du halakorik aipatu, eta Ben Barkaren senideek eta aldekoek ere ez zioten heldu hipotesi horri. Gainera, Ben Barka bakarrik bahitu zuten, ez haren idazkariarekin.\nBahiketako protagonistak.\nHiru adar nagusi dira bahiketarekin zerikusi zuzena zeukatenak, ikerketetan, auzietan eta hainbat adierazpenetan agertu denaren arabera.\nGaizkile taldeetako kideak.\nGeorges Figon.\nGeorges Figon familia aberats bateko semea zen. Hiru urte iragan zituen erietxe psikiatriko batean eta beste hamaika urte espetxean, 1950ean polizia bati tiro egiteagatik. 1961ean atera zen espetxetik eta Parisko sare intelektualekin harremanetan egon zen. Filmaren prestakuntzan parte hartu zuen. Funtsean, film proiektu haren helburua zen Ben Barka erakartzea. Haren kontrako atxilotze agindua zabaldu zuten azaroaren 4an, baina ez zuten aurkitu.\nHainbat aldiz bildu zen kazetariekin, eta haren lekukotasuna argitaratu zuten \"L\u2019Express\" aldizkarian, 1966ko urtarrilaren 10ean, \u201cJ\u2019ai vu tuer Ben Barka\u201d (Ben Barka erailtzen ikusi dut) izenburupean. Urtarrilaren 17an, polizia Figon atxilotzera joan zen, Parisko pisu txiki batera. Hilda aurkitu zuten, ustez bere buruaz beste eginda, baina buruan hiru tirorekin.\nGeorges Boucheseiche.\nGeorges Boucheseiche hainbat aldiz atxilotu eta epaitu zuten. Frantziako Gestapo-ko kide izan zen, eta 1946an Gang des Tractions Avant gaizkile taldean sartu zen, Pierre Loutrel-ekin (Pierrot-le-fou) batera. Azken honen gorpua ezkutatzeagatik kondenatu zuten, eta hainbat urtez egon zen preso Alemaniak Frantzia okupatu zuen garaian egindako estortsioagatik. 50eko hamarkadan prostituzio etxeak kudeatzen hasi zen, Parisen eta Marokon. Hainbat zerbitzu egin zizkien DGER eta SDECE Frantziako informazio zerbitzuei, Marokok independentzia lortu ondoren. Hura bezala kartzelan egondako Jean Palisse eta Pierre Dubail egon ziren Ben Barkaren bahiketa zaintzen, eta beste auto batean joan ziren Peugeot 403aren atzetik, haren etxera. Ben Barka zihoan autoan, aldiz, laugarren preso ohi bat zihoan, Julien Le Ny.\nFrantziako Poliziak haren etxea miatu zuen, Antoine Lopezen lekukotasunaren ondoren. Haren kontrako atxilotze agindua zabaldu zuten azaroaren 8an, baina ordurako Casablancara joana zen. Marokon proxenetismo jardunean jarraitu zuen. 1974an erail zuten, bere bi kiderekin batera, Hassan II.a erregearen kontrako konspirazio bat prestatzen ari zelakoan. Azken urteak atxiloturik iragan zituen. 1971n atxilotu zuten, beste lau lagunekin, Hassan II.aren kontrako estatu kolpe ahalegin baten harira.\nJulien Le Ny.\nJulien Le Ny Georges Boucheseihe-en Gang des Tractions Avant taldeko kidea zen. Ben Barkaren bahiketan parte hartu zuen. Ben Barka bahituta zihoan autoan joan zen Boucheseicheren etxera. Ben Barkaren bahiketatik landa, Marokora egin zuen ihes bere hiru kideekin batera. 1971n atxilotu zuten, Hassan II.a erregearen kontrako estatu-kolpe baten testuinguruan. 1974ko azaroaren 14an hil zuten eta hobi komun batean ehortzi.\nPierre Dubail.\nPierre Dubail Georges Boucheseicheren gaizkile taldeko kidea zen. Ben Barka bahitu ondoren, Marokora joan zen ihesi. Ali Bourequat enpresaria Marokon preso egon zen hamar urtez espetxe klandestino batean, eta han mintzatu zen Dubailekin. Dubailek argitu zion Ufqir eta Dlimi zirela bahiketa agindu zutenak eta Ben Barka hil arte torturatu zutenak. Georges Boucheseiche, Julien le Ny eta Jean Palisserekin batera egin zuen ihes, Ben Barka bahitu eta gero. Laurak preso hartu zituen Marokok, 1971n, Hassan II.aren kontrako estatu-kolpe ahalegin baten ondoren. 1974ko azaroaren 16an hil zuten, eta hobi komun batean ehortzi.\nJean Palisse.\nJean Palisse, Georges Boucheseicheren gaizkile taldeko kide bat zen. Marokora ihes egin zuen, beste hiru kideekin batera, Ben Barkaren bahiketa gertatu orduko. Bere kideak atxilotu eta hil zituzten, Hassan II.a erregearen kontrako estatu-kolpe baten harira. Baina Palisse bizirik utzi zuten, bihotzeko arazo larriak zituelako. Antoine Lopezek bisita egin zion 1972an, kartzelatik atera orduko. Frantziako enbaxadako arduradun bati proposatu zion Frantziara eramateko, eta hark onartu zuen, baina inori ez aipatzekotan. Ez dago argi, ordea, Frantziara eraman zuen ala Marokon hil zen handik urte gutxira.\nFrantziako zerbitzu sekretuak eta polizia.\nAntoine Lopez.\nOrlyko aireportuko inspektore nagusia zen, batez ere drogen kontrako ikerketen ardura zeukana. SDECEren informatzailea zen. Marokoko goi agintariekin harreman hurbila zeukan, besteak beste Ufqir jeneralarekin. Parisko hainbat gaizkileren laguna zen.\nLopezek aitortu zuen bahiketa antolatu zuela, \u201cLarbi Chtouki\u201d-k eskatuta. Azken hau Marokoko zerbitzu berezietako kidea zen. Adierazi zuen uste zuela Ben Barkaren eta Ufqirren arteko elkarrizketa pribatu eta baketsu bat antolatzeko eskatu ziotela. Horren truke, marokoarrek hitz eman zioten postu handi bat emanen ziotela Royal Air Maroc hegazkin konpainian. Lopezek berak eskatu zien Souchon eta Voitot poliziei bahiketa egiteko. Halaber, SDECEko buruzagi Marcel Le-Roy-Finville abisatu zuen.\nAntoine Lopez bera Ben Barkaren bahiketan erabili zuten Peugeot 403an zegoen, beste bi poliziekin batera. Ben Barkari azaldu omen zioten Marokoko pertsona garrantzitsu batek bildu nahi zuela harekin. Autoa gidatu zuen Georges Boucheseicheren etxeraino. Lopezek Ufqirri jakinarazi zion Ben Barka Fontenay-le-Vicomten zegoela. Biharamunean aireportura joan zen Ufqirren eta harekin batera joandako Ghali El Mahi marokoar ikaslearen bila eta Boucheseicheren etxera eraman zituen. Halaber, Dlimi komandantea ere joan zen etxe hartara, El Houssaini marokoar polizia agentearekin batera. Dlimi zen Marokoko segurtasuneko zuzendaria. Biharamunean, urriaren 31n, Lopezek Ufqir, Dlimi eta El Houssaini eraman zituen Orlyko aireportura. Ufqir Genevara joan zen, eta besteak Casablancara.\nLouis Souchon.\nLouis Souchon polizia bat zen, eta Antoine Lopez haren informatzaileetako bat. Simbille komisarioak deitu zuen eskatzeko Lopez aurki zezan. Une hartan, Souchonek aitortu zuen Ben Barkaren bahiketan parte hartu zuela, Lopezen aginduei jarraituz. Ben Barka autora igoarazi zuen, eta Georges Boucheseicheren etxera eraman. Haatik, argitu zuen ez zeukala Lopezen berririk. Exijitu zioten Lopez aurki zezan, hala ez bazen kondena gogorragoa jasoko zuelako. Egun berean, azaroaren 3an, 14:30ean, polizia etxera agertu zen Lopezekin.\nAzaroaren 11n atxilotu zuten, haren lankide Roger Voitotekin batera. Bi egun geroago, Souchonek aitortu zuen bahiketan parte hartu zuela, eta handik gutxira gauza bera egin zuen Voitotek. Parisko La Sant\u00e9ko espetxean sartu zituzten.\nRoger Voitot.\nRoger Voitot izan zen Ben Barka autora igoarazi zuen bi polizietako bat. Bahiketan parte hartzeagatik epaitu zuten.\nMarcel Le-Roy-Finville.\nMarcel Le Roy-Finville SDECEko arduradunak bi txosten idatzi zituen Ben Barka bahitu aurreko maiatzaren 19an eta 22an. Lehen txostenean agertzen zen Marokoko erregeak eta Ufqir ministroak asmoa zutela Ben Barkari bere \u201cposizioa kentzeko, modu ez ortodoxoak\u201d erabiliz. Bigarren txostenean aipatzen zen Ben Barkari proposatu zitzaion film proiektua. Le-Roy-Finvillek argitu zuen lehen txostena helarazi ziola SDECEko Richard koronelari, eta bigarrena Beaumont koronelari. Txosten horiei ez zieten kasurik egin. Hainbatek uste dute txosten haiek aztertu izan balituzte, Frantziako poliziak neurriak hartu behar izango zituela Ben Barka babesteko, baina ez zutela halakorik egin.\nAntoine Lopezek salatu zuen urriaren 29an bertan eman ziola Ben Barkak zeukan hitzorduaren berri. Le-Roy Finvillek, ordea, erantzun zuen Lopezek urriaren 31n baizik ez ziola eman informazioa, eta ez zuela inondik ere parte hartu bahiketan. 1966ko urtarrilaren 19an, bere ardura postuak eten zizkioten. Leporatu zioten bi egun egon zela Antoine Lopezen deiaren berria eman arte bere zuzendari Paul Jacquier jeneralari. Horrez gain, leporatu zioten informazio guztia ez eman izana. Bost egun lehenago, urtarrilaren 14an, Louis Souchon poliziak epaileari erran zion Ben Barkaren bahiketak Le-Roy-Finville koronelaren babesa zeukala. Preso sartu zuten otsailaren 10ean, eta preso egon zen ekainaren 8ra arte.\nPierre Lemarchand.\nAntoine Lopezek deklaratu zuen Pierre Lemarchand abokatua ere bustita zegoela Ben Barkaren bahiketan. Georges Figonen abokatua zen eta UNR alderdi gaullistako diputatua, Roger Frey ministroaren hurbileko bat. OAS erakunde armatuaren kontra borrokatu zen, barbouze-ak erabiliz. Lopezek zioen Lemarchand Ben Barka bahitu zuten lekuan zegoela. Lopezen ustez, Lemarchand zen Chtoukik Frantziako Barne Ministerioan zuen kontaktua. Lemarchandek Zollinger epailearen aurrean deklaratu zuen bi egun geroago, azaroaren 18an, eta salaketa horiek gezurtatu zituen.\nMarokoko zerbitzuak.\nMarokoko zerbitzu berezietako Cab 1 kabinetea izan zen bahiketaren antolaketaren arduraduna. Ufqir jenerala zen bahiketaren buruzagia, eta haren hurbileko laguntzaileak ziren Ahmed Dlimi eta Mohamed Achaachi. Azken honek bidali zion mezua Ufqirri, Parisetik, errateko Ben Barka bahituta zegoela. Hassan II.a erregeak hartu zuen erabakia, 1965eko martxoaren 25eko bilera batean, Casablancan izan ziren liskar batzuen azken egunean.\nZazpi hilabete eman zituzten bahiketa prestatzen. Ben Barkaren atzetik ibili ziren mundu osoan egin zituen bidaietan, eguneko 24 orduetan zeukaten zaintzapean, telefono entzuketak egiten zizkioten eta gutunak aurrez irakurtzen zizkioten. 30 bat agente ibili ziren zaintza hartan.\nGhali El Mahi.\nPoliziak Ghali El Mahi 29 urteko ikasle marokoarra atxilotu zuen azaroaren 7an, eta bahiketagatik auzipetu. Lopezen arabera, Ufqirrekin batera hartu zuen Orlyko aireportuan, Ben Barka bahituta zegoen etxera eramateko. El Mahi Ufqirren kabineteko kidea zen, eta haren emaztea Ufqirren iloba. Aitortu zuen Ufqirrekin bildu zela urriaren 30ean Orlyko aireportuan, baina ukatu zuen bahiketan parte hartu zuenik.\nEl Mahik harreman estua zeukan Marokoko enbaxadarekin, eta Ben Barka bahiturik egon zen etxearen jabea, Boucheseiche, eta haren kideak ezagutzen zituen. Ben Barka bahitu zuten egunaren inguruetan diru kopuru handi bat sartu zen haren bankuko kontuan.\n\u201cLarbi Chtouki\u201d.\nBen Barka auzian askotan agertu zen \u201cChtouki\u201d ezizeneko baten inplikazio zuzenaren erreferentzia. Hura izan omen zen bahiketaren antolatzaile operatiboa. Epaiketa egiten ari zirela jakin zen haren benetako izena. Ahmed Dlimiren lankide ohi batek jakinarazi zuen Miloud Tounzi, Dlimiren buruzagia zela, hala nola kontra-espioitzako arduraduna. Baina beste iturri batzuek diote \u201cChtouki\u201d-ren benetako izena Moulay Agmed El Azgaoui zela. Hirugarren hipotesi batek dio Na\u00efmi Mouloud zela ezizen haren gibelean ezkutatzen zena, hala nola Marokoko Barne ministerioko zerbitzu berezietako buruzagia.\n2009an haren kontrako nazioarteko atxilotze agindu bat zabaldu zuen Interpol-ek. Hartaz gain, Hosni Benslimane Marokoko jendarmeriako buruzagi ohiaren, Abdelhak Kadiri informazio zerbitzuetako buruzagi ohiaren eta Abdelhak Achaachi Cab1 kabineteko agente ohiaren kontrako atxilotze aginduak ere zabaldu zituzten.\nMohammed Ufqir.\nGeorges Figonek adierazi zuen Mohammed Ufqirrek Ben Barka torturatu eta hil zuela. Ufqir jenerala Genevara abiatu zen urriaren 31n. Handik itzuli zen Parisera, eta azaroaren 3an Frantziako Barne ministerioan antolatutako cocktail batean agertu zen. Ekitaldi hura Marokoko lau gobernadoreren ohoretan antolatuta zegoen. Han bildu zen Maurice Papon prefetarekin eta Roger Frey Frantziako Barne ministroarekin. Freyk Ufqir ongi ezagutzen zuen eta estimu handian zeukan, \u201coso frankofiloa\u201d zelako. Ufqir biharamunean joan zen Marokora, Ahmed Dlimi polizia buruarekin batera.\nHarrera haren egun berean aipatu zen Ben Barkaren bahiketa Frantziako Ministroen Kontseiluan, eta Ufqirren inplikazioaren berri zabaldu zen. Biharamunean, Maurice Paponek Roger Freyri jakinarazi zion Antoine Lopezek Ufqirren kontrako deklarazioa egin zuela. Roger Freyk adierazi zuen sinestezina zitzaiola, eta Georges Pompidou Frantziako Lehen Ministroarekin mintzatu zen. Hark ere adierazi zuen harrigarria zitzaiola.\nAzaroaren 5ean, Frantziako Atzerri Ministerioko kabineteko kide bat, Philippe Malaud eta Frantziak Marokon zuen enbaxadore Robert Gillet bildu ziren Hassan II.a erregearekin. Hassan II.a-k erantzun zuen ez zekiela deus Ben Barka auziaz. Azaroaren 10ean, Maurice Couve de Murville Frantziako Atzerri Ministroak Ufqirri leporatu zion bahiketa. Charles De Gaulle Frantziako Errepublikako presidenteak adierazpen hau egin zuen: \u201cMarokorekin dugun arazoa mahai gainean dago. Erregeak Ufqir garbitzen badu, konponduko da\u201d.\nAzaroaren 12an, Ufqir jeneralaz eta Dlimi komandanteaz ikerketa egiteko nazioarteko agindua zabaldu zuten. Marokoko erregeak uko egin zion agindu hori betetzeari. 1966ko urtarriaren 22an, Zollinger epaileak nazioarteko atxilotze agindua eskatu zuen bi haien eta Larbi Chtoukiren kontra. Epailearen arabera, Ufqir ministroak antolatu zuen Ben Barkaren bahiketa, eta haren hurbileko kolaboratzaileek parte hartu zuten operazioan.\nMarokoko poliziak ez zuen inoiz atxilotu. Ufqir hil zen 1972an, ustez bere buruaz beste eginda, baina itxura guztien arabera Ahmed Dlimik tiroz hilda, estatu-kolpe ahalegin batean parte hartzeagatik. 1971n ere beste estatu kolpe ahalegin baten atzean omen zegoen (estatu kolpe haren ondoren atxilotu zituzten Boucheseiche eta bere hiru kideak).\nAhmed Dlimi.\nAhmed Dlimi Marokoko segurtasun nazionaleko zuzendaria zen. Leporatu zitzaion Ufqirrekin batera joan izana Ben Barka bahituta zegoen etxera, eta bahiketaren antolatzaileetako bat izatea. Marokok ez zuen epaitu. 1983an erail zuten, Hassan II.aren kontrako estatu-kolpe bat prestatzen ari zelakoan.\nMohamed Aach\u00e2achi.\nMohamed Aach\u00e2achi-ren izena ez da askotan agertu. Marokoko polizia zen, Cab 1 kabineteko polizietako bat, eta Marokoko zerbitzuetako buruzagietako bat. Parisen zegoen Ben Barka bahitu zutenean. 2003an hil zen, eritasun luze baten ondotik.\nEpaiketa.\nBen Barkaren bahiketaren epaiketa 1966ko irailaren 5ean hasi zen. Ben Barkaren senideen abokatuek gaitzetsi zuten epaiketa azkarregi egin izana, eta ez hartu izana behar zen denbora ikerketa sakonki egiteko.\nEpaituak.\nEpaituak ziren, batetik, Antoine Lopez, Philippe Bernier, Louis Souchon, Roger Voitot, Ghali El Mahi eta Marcel Le Roy-Finville. Lehen bostak espetxean zeuden eta seigarrena libre. Beste auzipetuak ihesean zeuden, hala nola, Georges Boucheseiche, Jean Palisse, Julien Le Ny, Pierre Dubail, \u201cLarbi Chtouki\u201d, Ahmed Dlimi eta Mohamed Ufqir. Urriaren 19an, Ahmed Dlimi agertu zen auzitegira. Marokoko gobernuarekin eta erregearekin adostuta hartu zuen erabaki hura; ordurako, teniente-koronel gradura igoa zuten.\nEpaiketa eten zuten, 1967ko apirilera arte. Eten horren artean, Ben Barkaren aldekoen hiru abokatu hil ziren. Akusazioaren beste abokatuek eskatu zuten epaiketa atzeratzeko, ordezko abokatuek astia izan zezaten auzia ongi aztertzeko eta ezagutzeko. Fiskala eta defentsa atzeratzearen aurka agertu ziren. Akusazioaren abokatuek, protesta gisa, epaiketatik joatea erabaki zuten. Auzia berriz hasi zen 1967ko apirilaren 17an. Dlimik adierazi zuen erabat errugabea zela. Maiatzaren 27an, ordea, Dlimiren Cab 1-eko (Marokoko zerbitzu sekretuak) laguntzaile ohi batek adierazi zuen \u201cChtouki\u201d delakoa zela Dlimiren buruzagi Miloud Tounzi.\nEpaia 1967ko ekainaren 7an eman zuten. Antoine Lopez eta Louis Souchon bakarrik kondenatu zituzten, 8 urteko kartzela zigorrera lehena eta 6 urtera bigarrena. Beste bost lagunak absolbitu zituzten. Ihesean zeudenak (Georges Boucheseiche, Jean Palisse, Julien Le Ny, Paul Dubail, \u201cLarbi Chtouki\u201d eta Mohammed Ufqir), ordea, bizitza osorako kartzela zigorrera kondenatu zituzten. Hassan II.a Marokoko erregeak uko egin zion kondenatutako horiek atxilotzeari.\nHilketa misteriotsuak.\nBen Barkaren bahiketaren epaiketa hasi aurretik, hainbat lagun hilda aurkitu zituzten. Georges Figon, ustez bere buruaz beste eginda, 1966ko urtarrilean. Ben Barkaren familiaren hiru abokatu hil ziren auzia hasi baino lehen. 1967an, Fossati, SDECEko agentea eta ustez bahiketan parte hartu zuena hilda aurkitu zuten.\nEskandalu politikoa.\nBen Barkaren bahiketaren ondorengo egunetan eta asteetan, prentsan askotan salatu zen eskandalu politiko bat zegoela Ben Barka auzian. Fran\u00e7ois Mitterrand Frantziako Presidentetzarako hautagai sozialistak poliziaren \u201cahulezia ez bada laguntza\u201d salatu zuen azaroaren 6an.\nFrantziako erakundeen kontrako salaketa.\nBaina eskandalua batez ere lehertu zen Frantziako Presidentetzarako hauteskundeen biharamunean (1965eko abenduaren 20an), De Gaullek berriz irabazi eta gero. 1966ko urtarrilaren 17an zabaldu ziren Louis Souchonen adierazpenak. Haien arabera, bahiketaren berri zeukaten Le-Roy-Finvillek eta Jacques Foccart Eliseoko idazkari nagusiak.\nKasualitatez, egun hartan bertan hil zen Georges Figon. \"L\u2019Humanit\u00e9\" Frantziako egunkari ezkertiarrak \u201cestatu eskandalua\u201d salatu zuen. Prentsak ez zuen sinesgarritzat jo Figonen suizidioa, hiru tiro zeuzkalako. Frantziako Gobernuari leporatu zioten egia ez bilatzea edo egia aurkitzeari trabak jartzea. 1966ko maiatzaren 6ko eztabaida parlamentarioan, Roger Frey-k irmoki baieztatu zuen Figonek bere buruaz beste egin zuela, eta ikerketa zorrotza egin zutela hori baieztatzeko.\nHamasei pertsona ezagunen deia.\nEgun berean, politika, kultura eta zientzia arloetako hamasei pertsona ezagunek (besteak beste Ren\u00e9 Cassin, Fran\u00e7ois Mauriac eta Louis Aragon) dei bat zabaldu zuten, Ben Barkari gertatutakoari buruzko argibideak lortzeko eta arduradunak aurkitzea eta zigortzea eskatzeko. Fran\u00e7ois Mauriac dei hartatik atera zen, Frantziako Barne Ministro Roger Frey harekin bildu eta gero. Adierazi zuen argi gelditu zitzaiola Frantziako Gobernuak ez zuela zerikusirik bahiketarekin. Aldiz, Amerikako Estatu Batuetako zerbitzu sekretuen eta Ufqirren bizkar jarri zuen bahiketa. Washingtonek ukatu zuen zerikusirik zeukanik.\nFrantziako Gobernuaren erantzuna.\nUrtarrilaren 19an, Frantziako Lehen Ministro Georges Pompidouk azpimarratu zuen Frantziako zerbitzu sekretuetako kide batzuk hobendun zirela, baina zerbitzuen artean ez zegoela kooperaziorik, eta denek elkar gorroto zutela. Halaber, Ben Barkaren defentsaren ardura hartu zuten abokatuen eta elkarteen papera ere gaitzetsi zuen, erranez Fran\u00e7ois Mitterrand oposizioko buruaren laguntza taldeko kideak zirela. Charles De Gaullek, bere aldetik, Ufqirri egotzi zion bahiketa eta Hassan II.ari leporatu zion errudunen kontrako gaitzespenik ez egin nahi izana. Frantziako zerbitzu berezien eta Poliziaren parte hartzea ere salatu zuen, erranez zerbitzu bereziak eta polizia ez direla behar bezain ongi kontrolatuak. Funtsean, De Gaullek Roger Frey Barne ministroari zuzendu zion kritika. Honek polizien defentsa hartu zuen, eta De Gaullek erantzun ez defendatzeko poliziak, poliziek ez zutelako azkar lan egin eta zortzi egun egon zirelako beren kideak atxilotu arte.\nPaul Jacquier SDECEko burua kargutik kendu zuten egun hartan.\nEzkerraren kritikak.\nFrantziako ezkerreko alderdi politikoek \"polizia paralelo\" bat zegoela salatu zuen eta De Gaulleri eta haren gobernuari leporatu zioten neurririk ez hartzea beren zerbitzuetako arduradunak kargutik kentzeko eta zigortzeko. Fran\u00e7ois Mitterrandek Frantziako gobernuaren eta gaizkileen arteko harreman hurbila salatu zuen urtarrilaren 25eko mitin batean. Roger Frey Barne Ministroa kargutik kentzeko eskatu zuen.\nGaston Defferre SFIO alderdiko diputatu eta Marseillako auzapezak, \"Le Proven\u00e7al\" egunkarian idatzi zuen hainbat aldiz, eta zuzenean jo zuen Georges Pompidou, Jacques Foccart eta Roger Frey-ren kontra. Eta De Gaulleri leporatu zion isilik eta geldirik egon izana hauteskunde kanpaina denboran.\nDe Gaullek ezkertiarren akusazioak gaitzetsi zituen otsailaren 21ean, prentsaren aurrean. Ben Barka auzia Marokok Frantzian egindako esku sartze onartezintzat jo zuen, onartu zuen Frantziako polizia batzuek lagundu zutela, baina ukatu zuen Frantziako egiturek berek ardurarik zeukatenik. Polizien artean ustel batzuk zeudela baizik ez zuen erran.\nArdurak.\nHassan II erregea.\nBen Barkaren aldeko elkarteek diote Marokoko errege Hassan II.ak berak agindu zuela Ben Barka bahitzeko eta hiltzeko.\nFrantziako Zerbitzu Sekretuak.\nBen Barkaren bahiketagatik epaitutako eta kondenatutako batzuk Frantziako zerbitzu sekretuetakoak ziren. Lucien Aim\u00e9-Blanc komisario ohiaren arabera, Ben Barkaren bahiketan parte hartu zuten guztiei telefono entzuketak egin zizkieten, eta elkarrizketa haietan agertzen zen bahiketa prestatzen ari zirela. Entzuketa haiek Frantziako Barne ministeriora eta Lehen Ministroaren kabinetera heltzen zirela idatzi zuen Aim\u00e9-Blancek, eta hauxe adierazi: \u201cOndorioztatzen dut Segurtasun nazionalak bazekiela zer gertatzen ari zen, eta ez zuela ezer egin bahiketa eragozteko; edo utzikeria erruduna izan zen, edo agindu bati jarraitu zioten\u201d.\nBen Barkaren aldeko elkarteek salatu dute bahitzaileek Frantziako Errepublikaren laguntza izan zutela. Ben Barka bahitzaileen autoan lasai sartu ahal izan zen, Frantziako poliziak segurtasuna eskaini ziolakoan. Beraz, horren arabera, Frantziako zerbitzuak izan ziren Ben Barka aise bahitzeko beharrezkoak zirenak. Halaber, Ben Barkaren aldeko elkarteek Frantziari leporatzen diote ahal zuen guztia egin izana egia ezkutatzeko.\nMossad eta CIA.\n2006tik eskuragarri dauden dokumentu batzuen arabera, Ben Barkak Mossad eta CIA atzetik izan zituen herrialde batetik bestera egiten zituen bidaietan, eta informazio guztia uzten zieten Frantziako eta Marokoko zerbitzuei. Ronen Bergman eta Sholmo Nakdimon Israelgo \"Yediot Aharonot\" egunkariko kazetariek ikerketa bat argitaratu zuten 2015eko martxoaren 20an. Haien ustez, Mossad-ek zuzenean parte hartu zuen Ben Barkaren bahiketan.\n60ko hamarkadan, Israelgo zerbitzu sekretuek estrategikotzat zeukaten Marokorekin harremanak edukitzea. Helburua zen harremanak garatzea Israelen inguruan zeuden herrialdeekin eta beren etsaiekin, hala nola Iran, Etiopia, Turkia eta Marokorekin. Marokoko juduak Israelera emigratzea uztearen truke, Marokori laguntza militarra eskaini zioten. 1963an, Marokoren eta Aljeriaren arteko gerra piztu zenean, Israelek laguntza eta prestakuntza militarra eskaini zion Marokori. Trukean, Marokoko goberunak Mossadi galdetu zion Ben Barka lokalizatzeko.\nMossad-ek agiri faltsuak eman omen zizkien Ben Barkaren bahiketan parte hartu zuten marokoarrei eta frantsesei. Ondoren, Ben Barkaren gorpua Mossad-ek eraman omen zuen bahituta egon zen etxetik. Ahmed Boukharik salatu zuenean Ben Barkaren gorpua azidoan desegin zutela, CIAren inplikazio zuzenaren berri eman zuen. Haren arabera, CIAk laguntza eskaini zuen, Konferentzia Trikontinentalaren kontra ekin nahi zuelako gisa hartan. Konferentzia hark ez zuen anitz iraun, Ben Barka hil ondoren.\nTestuingurua.\nBen Barkaren bahiketa eta erailketaren helburua Konferentzia Trikontinentalaren kontra egitea izan zela diote Ben Barkaren aldekoek. Ben Barka zen Accra Afrikako eta Asiako herrien elkartasun fondoko presidente-ordea. Fondo horren helburua zen Mendebaldeko herrialdeen \u201cinperialismoari\u201d aurre egitea. Ben Barka aztertzen ari zen elkartasun kutxa hori Hego Amerikako herrien artera ere zabaltzea. Ben Barkak azpi-garapenaren kontra borrokatu nahi zuen, gisa hartan independentziaren alde eta sistema kapitalistarekiko menpekotasunaren aurka egiten baitzuen.\nBen Barka ez zen izan urte hartan erail zuten militante iraultzaile bakarra. 1965ean hil zituzten:\nEta ondoko urteetan hil zituzten Che Guevara, 1967ko urriaren 9an, eta Martin Luther King, 1968ko apirilaren 4an. Ben Barkaz gain, 60ko hamarkadatik 90eko hamarkadara arte, ehunka lagun desagertu ziren Marokon. CCDH kontseiluaren arabera, 112 lagun desagertu ziren.\nLiburuak.\nLiburu andana bat argitaratu zen Ben Barka auziaz. Besteak beste:\nFilmak.\nAuziari buruzko zenbait film agertu dira, baina aski berandu."}
{"id": "276838", "revid": "28807", "url": "https://eu.wikipedia.org/wiki?curid=276838", "title": "El Mehdi Ben Barka", "text": ""}
{"id": "276839", "revid": "46380", "url": "https://eu.wikipedia.org/wiki?curid=276839", "title": "Juan B. Eustaquio Delmas", "text": "Juan Bautista Eustaquio Delmas Garcia del Cid (Bilbo, - Madril, ) Bizkaiko kazetaria, idazlea eta inprimatzailea izan zen. Lehen karlistadan Parisa jo zuen eta bertan egin zituen zuzenbide-ikasketak. Aitak zuen inprimategian \"El Vascongado\" egunkaria argitaratzen hasi zen 1840. urtean. \"Irurac bat\" egunkari liberala sortu zuen hamaika urte geroago. Hirugarren karlistadan, lehergailu batek desegin zion liburutegi aberatsa. 1852. urtetik 1884 bitartera Bizkaiko Jaurerriko inprimatzaile titulua izan zuen. Obra nagusiak: \"Viaje pintoresco por las Provincias Vascongadas\" (1846), \"Gu\u00eda hist\u00f3rico descriptiba del viajero en el Se\u00f1or\u00edo de Vizcaya\" (1864) eta \"Diccionario de Claros Varones de Vizcaya\" (1970ean argitaratua)."}
{"id": "276840", "revid": "41740", "url": "https://eu.wikipedia.org/wiki?curid=276840", "title": "Kung Tzu-chen", "text": ""}
{"id": "276841", "revid": "28807", "url": "https://eu.wikipedia.org/wiki?curid=276841", "title": "Nguyen Van Thieu", "text": ""}
{"id": "276843", "revid": "63274", "url": "https://eu.wikipedia.org/wiki?curid=276843", "title": "Ostia (Antzinako Erromako hiria)", "text": "Ostia edo Ostia Antica arkeologia aztarnategi handi bat da, gaur egungo Ostia (ofizialki, Lido di Ostia, Erroman) hiritik hurbil kokatua. Antzinako Erromako portu hiria zen, Erroma hiritik 25 kilometro hego-mendebaldera kokatua, Tiber ibaiaren bokalean; hala ere, ibaiak ekarritako lohien sedimentazioa dela eta, gaur egun itsasertzetik 3 kilometrora dago.\nGaur egun Erromako udalerriko auzo bat da, baina Erromatar Inperioaren garaian Inperioko hiriburuaren portua eta Italiako hiri handienetakoa izan zen. Elezaharraren arabera, K. a. 634. urtean Anko Martzio erregeak sortu zuen. Inperioaren garaian merkataritza-gune garrantzizkoa izan zen, eta Kartagoren kontrako gerretan indar handia izan zuen hango portuak. Konstantinoren agintaldian hasi zen hiriaren gainbehera. Ostian egindako indusketetan, hiri zaharrak oinplano erregularra izan zuela ikusi da; kale zuzen paraleloak, bost solairuko etxeak, eta denda eta biltegi asko."}
{"id": "276845", "revid": "56334", "url": "https://eu.wikipedia.org/wiki?curid=276845", "title": "Salvatore Quasimodo", "text": "Salvatore Quasimodo (Modica, Sizilia, 1901eko abuztuaren 20a - Napoli, 1968ko ekainaren 14a) italiar olerkaria eta itzultzailea izan zen.\nEskola Hermetikoaren maisuetako bat, eta XX. mendean Italian izan den olerkari handienetakoa. Bere lanetan tristura eta ezkortasuna adierazten ditu. Olerkiak idazteaz gainera, latinez eta grekoz idatzitako olerki asko itzuli zituen. Beste sari batzuen artean Literaturako Nobel saria lortu zuen (1959).\nLan aipagarriak: \"Acque e terre\" (1930), \"Oboe sommerso\" (1932), \"Erato e Apollion\" (1936), \"Poesie\" (1938), \"Ed \u00e8 subito sera\" (1942), \"Giorno dopo giorno\" (1947), \"La vita non \u00e8 sogno\" (1949), \"Il falso e il vero verde\" (1953), \"La terra impareggiabile\" (1958), \"Dare e avere\" (1966), \"Lirici greci\" (1940)."}
{"id": "276846", "revid": "336", "url": "https://eu.wikipedia.org/wiki?curid=276846", "title": "Medardo Rosso", "text": "Medardo Rosso (Turin, 1858ko ekainaren 21a - Milan, 1928ko martxoaren 31) italiar eskultorea izan zen.\nMilanen eta Parisen egin zituen ikasketak. 1889an Parisen hartu zuen bizilekua, eta arrakasta handia izan zuen; Rodinek, Degasek, Zolak eta beste artista batzuek asko goraipatu zuten haren lana. Rodinekin haserretu zen, ordea, eta Milanera itzuli zen. Eskultura txikiak egiten zituen, argizari eta lurrezkoak gehienak. Pintura inpresionistaren eta sinbolistaren gaiak erabiltzen zituen: amak bularra ematen, haurren buruak, erretratuak. Eskultura nagusiak: \"Azken musua\" (1882), \"Henri Rouarten erretratua\" (1890), \"Elkarrizketa jardinean\" (1893), \"Yvette Guilberten erretratua\" (1894), \"Gizona irakurtzen\" (1894), \"Ecce Puer\" (1910)."}
{"id": "276847", "revid": "512", "url": "https://eu.wikipedia.org/wiki?curid=276847", "title": "Rousettus aegyptiacus", "text": "Rousettus aegyptiacus Rousettus generoko animalia da. Chiropteraren barruko Pteropodidae familian sailkatuta dago."}
{"id": "276848", "revid": "512", "url": "https://eu.wikipedia.org/wiki?curid=276848", "title": "Gil Vicente", "text": "Gil Vicente (?, 1465 - ?, 1536) poeta eta antzerkigile portugaldarra izan zen.\nBiografia.\nEz dago argi non jaio zen: Lisboak, Guimar\u00e3esek, Barcelosek eta beste herri batzuek Gil Vicenteren jaioterri direla diote.\nBerrogeita lau antzerki idatzi zituen: hamabi gaztelaniaz, hamabi elebidunak eta hamasei portugesez. Erlijio-gaiak eta profanoak landu zituen.\nErlijiozkoetan aipatzekoak dira: \"Auto pastoril castellano\", \"Auto dos Reis Magos\", \"Historia de Deus\", \"Auto de Alma\", \"Auto da Sibila Cassandra\", eta guzietan famatuena dena, \"Trilogia das Barcas\".\nProfanoetarako, zalduneriatik hartu zituen gaiak (\"Amad\u00eds de Gaula\" eta \"Tragicomedia de Dons Duardos\"), edo bere garaiko gertakizunetatik (\"Exhortaci\u00f3n a la guerra\" eta \"Templo de Apolo\"). Fartsak ere idatzi zituen: \"Ines Pereira\", \"Farsa dos F\u00edsicos\", \"Farsa dos gitanos\", eta abar. Idazlea izateaz gainera, musikagile ere bazen; bere obrak antzezten zituen."}
{"id": "276849", "revid": "105290", "url": "https://eu.wikipedia.org/wiki?curid=276849", "title": "Vlor\u00eb", "text": "Vlor\u00eb \u2014\"Vlora\" izenaz ere ezaguna; italieraz, \"Valona\"\u2014 Albaniako hegoaldeko hiria eta portua da, izen bereko probintziako hiriburua, Vlor\u00ebs badiaren ertzean, Sazan uhartearen parez pare dagoena; 93.812 biztanle zituen 2006an. Albaniako bigarren itsas porturik garrantzitsuena da eta Albaniako Itsas Armadaren basea. Arrantza, nekazaritzako produktuen merkataritza (olibak, olioa) eta industria (janari-industria, kimika-industria, eraikuntzarako gaiak, larrugintza) dira ekonomia-jarduera nagusiak.\nHistoria.\nAntzinako Greziaren eta Antzinako Erromaren mendeko kolonia izan zen. XV. mendean, Veneziako Errepublikaren esku geratu zen. Alemaniako Itsas Armadarako basea izan zen Bigarren Mundu Gerran."}
{"id": "276850", "revid": "28807", "url": "https://eu.wikipedia.org/wiki?curid=276850", "title": "Vlora", "text": ""}
{"id": "276851", "revid": "28807", "url": "https://eu.wikipedia.org/wiki?curid=276851", "title": "Valona", "text": ""}
{"id": "276852", "revid": "56334", "url": "https://eu.wikipedia.org/wiki?curid=276852", "title": "Madame d'Aulnoy", "text": "Madame d'Aulnoy (jaiotza-izena: \"Marie-Catherine le Jumelle de Barneville\") (Barneville, 1650 inguruan - Paris, 1705) frantses idazlea izan zen. Senarra hiltzen saiatzea leporatu zioten eta erbesteratua bizi behar izan zuen, Espainian lehenbizi eta Ingalaterran gero (1669-1685). Egonaldi horiek gai harturik oroitzapen-liburuak ondu zituen: \"M\u00e9moires de la cour d\u00b4Espagne \"(1690), \"Relation du voyage en Espagne \"(1691) eta \"M\u00e9moires de la cour d\u00b4Angleterre \"(1695). Frantziara itzulirik, arrakasta handia izan zuen eleberri bat argitaratu zuen: \"Histoire d\u00b4Hippolyte, comte de Douglas \"(1690). Ezagunak dira, bestalde, haren \"Conts de f\u00e9es \"edo \"Les F\u00e9es \u00e0 la mode \"(1697), haurrei zuzenduriko ipuin xarmagarriak."}
{"id": "276853", "revid": "28807", "url": "https://eu.wikipedia.org/wiki?curid=276853", "title": "Aulnoy Kondesa", "text": ""}
{"id": "276854", "revid": "1491", "url": "https://eu.wikipedia.org/wiki?curid=276854", "title": "Eresbil", "text": "Eresbil musika-artxiboa bat da, Euskal Herriko konpositoreen obra bildu, jaso eta zabaltzeko helburua duena. 1974an sortu zuten, Errenterian (Gipuzkoa).\nErrenteriako Andra Mari Abesbatza arduratzen da Euskal Herriko musikagileen lanak zabaltzeko egiten den Musikaste jaialdia antolatzeaz, eta abesbatza harena izan zen, hain zuzen, musika-artxibo bat sortzearen ekimena. Eresbilek, sortu zen une beretik hasita, garai guztietako Euskal Herriko musikagileen partiturak bildu ditu. 1974ko irailean 300 musikagileren zerrenda osatu zuen, 1990an 1.162ra igo zen kopurua, eta 1998an jadanik 1.387 ziren Eresbilen izena emandako musikagileak.\nArtxibo horrek Espainiako Kultura Ministerioak ematen duen \"Medalla de Plata al M\u00e9rito en las Bellas Artes\" delakoa jaso zuen, 1990ean. Sabino Arana saria, \"Gizartea\" modalitatean, jaso zuen 1998an."}
{"id": "276855", "revid": "105290", "url": "https://eu.wikipedia.org/wiki?curid=276855", "title": "Euskal Aktoreen Batasuna", "text": "Euskal Aktoreen Batasuna (EAB) Euskal Herriko antzezleen sindikatua da, 1989. urtean eratua. Euskal Herriko antzezleen lan-egoeraz eta prestaketaz arduratzeaz gainera, bere gain hartzen du afiliaturik dituen ia hirurehun antzezleen sustatzea. Hiru sailek osatzen dute EABren egitura: Bultzapen Saila, Prestaketa Saila, eta Sail Juridikoa. Edozein alorretan (zinema, antzerkia, telebista, irratia, bikoizketa, publizitatea) lan egiten duten antzezleak bil daitezke sindikatuan. EABk urtero Jokulari sariak banatzen ditu, urteko euskal herritar antzezle onenen artean. 1993. urteaz geroztik, Euskal Antzezleen Jaia antolatzen du Batasunak, eta jai horretan Jokulari sariak banatzen dira. EAB Artisten Nazioarteko Federazioko eta Espainiar Estatuko Aktoreen Sindikatuetako Erakundeko kide da."}
{"id": "276856", "revid": "59723", "url": "https://eu.wikipedia.org/wiki?curid=276856", "title": "Kastore", "text": "Kastorea karraskarien ordenako kastoridoen familiako animalia da, Castor generoa osatzen duena.\n1,20 metro luze izan daiteke, eta isatsak beste 30 cm ditu. Ebakortzak oso luzeak eta zorrotzak ditu. Haietaz baliatzen da zuhaitzak bota eta, txikituz, urtegiak egiteko; hala, gordelekuaren sarrera ur azpian geratzen da. Atzeko hankak igerian egiteko egokituak ditu. Gaztaina-koloreko ile leuna du, jantzigintzan oso aintzat hartua.\nZuhaitzen azalak eta ernamuinak janez elikatzen da, eta taldeetan bizi da. Gehienbat gautarra da.\nEuskal Herrian.\nXVII. mendean galdu zen kastorea Iberiar penintsulan, suzko armen erabilera zabaltzean guztiak hil arte ehizatu baitzituen gizakiak. 2003an, ordea, Belgikako Pays des Castors talde ekologistak, legez kanpo eta isilpean, Bavarian hazitako 18 europar kastore askatu zituen Aragoi ibaian, Ebrorekin elkartzen den tokitik hurbil. Nafarroako Foru Erkidegoko Gobernua eta Errioxako Gobernua kastore horiek desagerrarazten saiatu dira, baina alferrik. Geroztik, tamaina handiko karraskari horiek poliki-poliki Aragoiko, Nafarroa Garaiko eta Errioxako errekak kolonizatzen joan dira, eta 2014az geroztik Araban ere bizi dira.\nHainbat urtez Kantauri aldeko arroaren mugan hauteman izan bada ere, (Larraun, Arakil, Erro, Arga, Urrobi...), ez da ipar-isurian aurkitu 2018ra arte. 2018ko otsailean Errobi ibaiaren arroan aurkitu dira ale bakar batek utzitako zantzuak.\n2016ko urrian kastore bat Kanpezuko (Araba) arrain haztegi batean harrapatuta geratu zen. Arabako Foru Aldundiko teknikariek lagunduta, ibaira itzuli zen. Izan ere, kastoreek, ibai ertzeko makal eta sahatsetan eragiten dituzten kalteez beste, ez diote kalte larririk eragiten gizakiari: belarjaleak dira, ez dute gizakiari kalte egin diezaiokeen gaixotasunik zabaltzen, eta gizakiengandik ihes egin ohi dute. Aitzitik, erreken dinamikari laguntzen lan handia egiten dute kastoreek: erreketan egiten dituzten urtegiei esker, hezeguneak sortzen dituzte, uholdeak kontrolatzen laguntzen dute, eta hondakinak errekatik ateratzen dituzte.\nEspezieak.\nBi espezie daude, oso antzekoak:"}
{"id": "276858", "revid": "8509220", "url": "https://eu.wikipedia.org/wiki?curid=276858", "title": "Ar-Razi", "text": "Ar-Razi, izen osoaz Ab\u016b Bakr Muhammad ibn Zakar\u012by\u0101 al-R\u0101z\u012b (Rey, Iran, 865 - \"ib.\", 923), Rhazes izen latinoaz ere ezaguna, persiar osagilea eta filosofoa izan zen.\nBizitza.\nMedikuntzako 50 obratik gora idatzi zituen arabieraz. \"Continens\", latinera itzulitako entziklopedia handia, idatzi zuen, Europan XVI. mendea arte erabili zena. \"Al-Mansur-entzako liburua\" idatzi ondoren \"Baztangaren eta eskarlatinaren gainean\" obra guztiz garrantzitsua argitaratu zuen, baztangaren lehen deskripzio klasikoa egiten duen obra, alegia. Bestalde, filosofiako 40 obratik gora idatzi zituen (logika, metafisika, teologia) eta erlijioaren eta filosofiaren arteko bateraezintasuna azpimarratu zuen."}
{"id": "276859", "revid": "15795", "url": "https://eu.wikipedia.org/wiki?curid=276859", "title": "Ab\u016b Bakr Muhammad ibn Zakar\u012by\u0101 al-R\u0101z\u012b", "text": ""}
{"id": "276860", "revid": "15795", "url": "https://eu.wikipedia.org/wiki?curid=276860", "title": "Muhammad ibn Zakariya al-Razi", "text": ""}
{"id": "276861", "revid": "512", "url": "https://eu.wikipedia.org/wiki?curid=276861", "title": "Rousettus amplexicaudatus", "text": "Rousettus amplexicaudatus Rousettus generoko animalia da. Chiropteraren barruko Pteropodidae familian sailkatuta dago."}
{"id": "276862", "revid": "15795", "url": "https://eu.wikipedia.org/wiki?curid=276862", "title": "Rhazes", "text": ""}
{"id": "276863", "revid": "11910", "url": "https://eu.wikipedia.org/wiki?curid=276863", "title": "Suprematismo", "text": "Suprematismoa (errusieraz: \u0441\u0443\u043f\u0440\u0435\u043c\u0430\u0442\u0438\u0301\u0437\u043c) Errusiako arte-mugimendua izan zen, Kazimir Malevitxek 1913an, Errusiako abangoardiaren giroan sortua. Mugimenduaren manifestua 1915ekoa da, eta Malevitxek eta Vladimir Maiakovski poetak sinatua da. Malevitxen koadroak ordura arteko obra abstrakturik erradikalenak izan ziren, forma geometriko bakunak \u2014laukia, zirkulua, gurutzea eta hirukia\u2014 eta kolore-gama murritza erabiltzen baitzituen. Sentiberatasun plastiko hutsak gidaturik, artistak helburu praktikoetatik eta estetikoetatik at dagoen obra iritsi behar zuen, artearen erabilgarritasun-funtzioa aldarrikatzen zuen konstruktibismoaren aurka. Malevitxek eragin handia izan zuen Mendebaldeko artearen eta diseinuaren aurrerabidean."}
{"id": "276864", "revid": "336", "url": "https://eu.wikipedia.org/wiki?curid=276864", "title": "Trikloroetileno", "text": "Trikloroetileno (CHCl=CCl2) pisu handiko hidrokarburo kloratua da. Likido kolorge egonkorra da, 86,7\u00a0\u00b0C-an irakiten du, eta 1,46 g/cm3-ko pisu espezifikoa du; kloroformoaren antzeko usaina du, fotorreaktiboa da, eta ongi disolbatzen da disolbatzaile organikoetan, baina nekez uretan. Ez da sukoia. Sintetizatu egin behar da, modu naturalean ez baita sortzen. Tetrakloroetanoa erabiltzen da, lehengai gisa, trikloroetilenoa lortzeko. Metalei koipea kentzeko, koloratzaileak eta pinturak disolbatzeko, sintesi organikoak egiteko, ehunak ekoizteko prozesuan, garbiketa lehorrerako, itsasgarri eta hozgarri gisa eta abarretarako erabiltzen da. Disolbatzaile gisa erabiltzea debekatuta dago munduko zenbait lurraldetan; era berean debekatua dago janarietan, botiketan eta kosmetikoetan erabiltzea. Toxikoa da."}
{"id": "276865", "revid": "56334", "url": "https://eu.wikipedia.org/wiki?curid=276865", "title": "Karl von Frisch", "text": "Karl von Frisch (Viena, Austria-Hungariako Inperioa, 1886ko azaroaren 20a - Munich, Alemania, 1982ko ekainaren 12a) austriar zoologoa izan zen.\nBiografia.\nErleen arteko komunikazio-sistemei buruzko hipotesia landu zuen. Erleen hegaldiak eta jokabideak aztertu zituen; hegaldiaren erritmoak eta nondik norakoak (dantza) erle batek beste erleei polena non zegoen adierazteko modua ziren, haren ustez. Gaur egun, horretaz zalantzak badaude ere, abereen arteko komunikazio-kodeen ikerketara eraman zituen ikertzaileak hipotesi horrek.\n\"Aus dem Leben der Bienen\", \"Du und das Leben\" (1955) eta \"Tanzsprache und Orientierung der Bienen\" (1965) dira Frischen lan nagusiak. Medikuntzako Nobel saria irabazi zuen 1973an."}
{"id": "276866", "revid": "96586", "url": "https://eu.wikipedia.org/wiki?curid=276866", "title": "Jo\u00e3o Guimar\u00e3es Rosa", "text": "Jo\u00e3o Guimar\u00e3es Rosa (Cordisburgo, Minas Gerais, 1908ko ekainaren 27a - Rio de Janeiro, Brasil, 1967ko azaroaren 19a) brasildar idazlea izan zen.\nBizitza.\nEnbaxadore ibili zen zenbait hiritan: Hanburgon Bigarren Mundu Gerra garaian, Bogotan, Parisen eta UNESCOn.\nMinas Gerais Brasilgo eskualdean kokatu zituen bere eleberriak eta kontakizun laburrak. 1946an \"Sagarana\" argitaratu zuen. Handik hamar urtera kaleratu zen Guimar\u00e3esen idazlan nagusia: \"Grande Sertao: veredas\". Guimar\u00e3esen lanetan gizonaren eta gaizkiaren arteko borroka etengabea agertzen da, Brasilgo goi-ordoki elkorretako gaizkile eta behizainen bizitza bortxazkoaren bidez. Beste lan batzuk ditu \"Corpo de baile\" (1956), \"Tutam\u00e9ia\" (1967), \"Estas est\u00f3rias\" (1969) eta \"Ave palavra\" (1971)."}
{"id": "276867", "revid": "6882807", "url": "https://eu.wikipedia.org/wiki?curid=276867", "title": "Felipe Igi\u00f1iz", "text": "Felipe Igi\u00f1iz (Irun, 1943ko ekainaren 6a) gipuzkoar argazkilaria da. Montes Iturrioz, Txillida eta Oteiza maisuen eragina izan du, besteak beste. Argazkilaritzaren zaletasuna 50eko hamarkadan sortu zitzaion, Parisen. Bertan, telebista-proiektu zenbaitzutan, Opera Nazionaleko muntaietan eta Breteau galeriako mugimendu estetiko eta parte hartu zuen. Paristik bueltan, Nestor Basterretxearekin batera, \"Ama Lur\" film luzean parte hartu zuen. Horrekin batera, informazio-agentzia ezberdinekin lan egin zuen, erreportajeak eginaz. Espainia, Frantzia, Mexiko, Britainia Handia, Alemania eta Estatu Batuetan erakusketak antolatu ditu, eta argazkilaritzari buruzko sei liburu argitaratu ditu."}
{"id": "276868", "revid": "28807", "url": "https://eu.wikipedia.org/wiki?curid=276868", "title": "Felipe Igu\u00ed\u00f1iz", "text": ""}
{"id": "276869", "revid": "105290", "url": "https://eu.wikipedia.org/wiki?curid=276869", "title": "Jina", "text": "Jina (euskaraz \u00abGaizkiaren garailea\u00bb) jainismoaren ustezko sortzaileari ematen zaion izena, \u015a\u0101kyamuniren garaikidea (K.a. VI. m.). Elezaharrak dionez, haren bizitzak badu antzik \u015a\u0101kyamuni Budarenarekin. Bengalako klan batean jaio eta printzeak bezala hezi zuten; ezkondu eta alaba bakarra izan zuen. Hogeita zortzi urte zituenean gurasoak hil zitzaizkion, ondasunak banatu eta fraide egin zen.\nHandik hamahiru hilabeteetara biluzik bizitzea erabaki zuen; erromes ibili zen, eta hamahiru urte horrela igaro ondoren Jainkoarengandiko argitasuna jaso eta \"Jina\" bihurtu zen. Hogeita hamar urtean zehar aritu zen doktrina irakasten, bizitzan jasotako esperientzietan oinarrituta."}
{"id": "276870", "revid": "6950", "url": "https://eu.wikipedia.org/wiki?curid=276870", "title": "Nestorianismo", "text": "Nestorianismoa Nestorioren (V. mendea) doktrina da, Kristoren giza izaera nabarmentzen zuena. Haren arabera, Mariak, gizaki zenez, gizakia besterik ezin sortu zuen, ez jainkoa. Nestorianismoa Ekialdeko eta Mendebaldeko apezpikuen arteko politikazko eta erlijiozko desadostasun handien iturri gertatu zen. Heretikotzat hartu zuen Efesoko kontzilioaren erabakia gorabehera (431), nestoriar elizak sartaldeko Turkian eta Persian zabaldu ziren. Omeiatar Kaliferrian guztiz zabaldu zen, eta Txinaraino eta Siberiaraino iritsi zen; XIV. mendean turkiarrek ia erabat desagerrarazi zuten, eta Mesopotamian eta bereziki Kurdistanen baino ez zuen iraun. Gaur egun, nestoriar komunitate zenbait daude Iraken, Sirian eta Iranen."}
{"id": "276871", "revid": "512", "url": "https://eu.wikipedia.org/wiki?curid=276871", "title": "Nizeforo II.a Fokas", "text": "Nizeforo II.a Fokas (, \"Nik\u0113phoros II Ph\u014dkas\"; 912 aldean \u2013 Konstantinopla, 969ko abenduaren 11) 963-969 bitartean Bizantziar Inperioko enperadorea izan zen.\nBizitza.\nArmadako buruzagi ospetsua izan zen. 961ean arabiarrak garaitu zituen eta Kreta mendean hartu zuen. Erroman II.a enperadorea hil zenean errege izendatu zuten gudarostean zuen ospeagatik, eta Erromanen alargun Teofanorekin ezkondu zen.\nEnperadore izan zen bitartean nobleen eta militarren alde jardun zuen. Mendean hartu zituen Zilizia, Zipre eta Siria. Musulmanekin borrokatu zen Sizilia mendean hartzeko, baina ez zituen garaitu. Errusiarrak bulgariarren aurka borrokatzera bultzatu zituen. Gerrako gastuak ordaintzeko zergak igo izanak etsai asko sortu zizkion. Emaztearen maitalea zen Joan Tzimiskes jeneralak hil zuen."}
{"id": "276872", "revid": "105290", "url": "https://eu.wikipedia.org/wiki?curid=276872", "title": "Patras", "text": "Patras (, ahoskatua; , ahoskatua; ) Greziako hego-mendebaldeko hiria da, Peloponesoren ipar-mendebaldean kokatua dagoena; Akaiako nomoko hiriburua; 163.446 biztanle ditu (1981).\nHistoria.\nAkaiarrek sortu zuten hiria eta pelasgoek, joniarrek eta akaiarrek okupatu zuten. Peloponesoko Gerraren garaian Atenasen aldeko izan zen Patras. Erromatarren Inperioaren garaian eta Erdi Aroan bereziki hiri aurreratua izan zen, Akaiako printzerriko hiriburua izan baitzen. Turkiarrek suntsitu zuten 1821. urtean.\nEkonomia.\nArdoa, mahatsa eta tabakoa esportatzen dira. Petrolio-findegiak ditu. Industriagune garrantzitsua da (ehungintza, papergintza). Unibertsitatea du.\nPatrastar ospetsuak.\nHan jaioak dira Georgios Papandreu eta Kostis Palamas."}
{"id": "276873", "revid": "28807", "url": "https://eu.wikipedia.org/wiki?curid=276873", "title": "P\u00e1tra", "text": ""}
{"id": "276874", "revid": "28807", "url": "https://eu.wikipedia.org/wiki?curid=276874", "title": "P\u00e1trai", "text": ""}
{"id": "276876", "revid": "58701", "url": "https://eu.wikipedia.org/wiki?curid=276876", "title": "Quincy Jones", "text": "Quincy Jones (Chicago, Ameriketako Estatu Batuak, 1933ko martxoaren 14a) musikagilea izan zen.\nBostongo kontserbatorioan egin zituen musika ikasketak, eta Lionel Hamptonen orkestrako tronpeta-jotzailea izan zen (1950-1953). Jonesen musikak oinarria jazzean badu ere, musika-mota ugari landu ditu, eta arrakasta handia izan du. Orkestrarako moldaketak egin izan ditu, bai eta Frank Sinatra, Dinah Washington eta Peggy Lee kantarientzat ere. Izen eta eragin handiko musika-ekoizlea ere bada, eta disko ugariren egilea. Aipagarriak dira: \"Body heat\" (1974), \"The dude\" (1980) eta \"Back on the block\" (1989). Hogeita bost Grammy sari jaso ditu. Era berean, filmetarako eta telebistarako musikak ere idatzi ditu."}
{"id": "276877", "revid": "512", "url": "https://eu.wikipedia.org/wiki?curid=276877", "title": "Rousettus bidens", "text": "Rousettus bidens Rousettus generoko animalia da. Chiropteraren barruko Pteropodidae familian sailkatuta dago."}
{"id": "276878", "revid": "23317", "url": "https://eu.wikipedia.org/wiki?curid=276878", "title": "\u00d1andu arrunt", "text": "\u00d1andu arrunta (\"Rhea americana\") rheidae familiako hegazti handia da, ostrukaren antzekoa, lurrean ibiltzen dena. Hego Amerikan bizi da.\nIzena.\nXVI. mendean kolonizatzaileek ikusi zutenean ostruka izena eman zioten, Afrikako hegaztiaren antza hartu ziotelako. Horregatik sarritan esaten zaio \"ostruka amerikarra\" edo \"ostruka indianoa\".\n\"\u00d1and\u00fa\" izena guaranieratik dator eta \"armiarma\" esan nahi du, badirudi lumaiak Amazoniako armiarma iletsuen antza baitu. Ketxueraz \"suri\" esaten zaio eta maputxeraz \"choik\u00e9\".\nDeskribapena.\n1'50 m inguru garaia arra eta 30-35 kg pisatzen ditu. Emea pixka bat txikiagoa da, 1'20 m garai eta 25 kg-ko pisua. Afrikako ostruka baino txikiagoa da.\nLepo luzea du, buru txikia eta moko luze samarra. Begien inguruan lumarik ez du, azal zimurtua baizik. Gorputzean luma beltzak, hori, gris eta zurixkak ditu. \nHego luze samarrak ditu, hezur luzekoak eta luma luze finez estaliak. Hala ere, ez da hegan egiteko gai, baina lasterkari bizkorra da. Hiru behatz ditu hanketan. \nElikadura.\nLandare hostozabaletaz elikatzen da, batez ere hazietaz eta fruituetaz. Dieta osatzeko intsektuak, eskorpioiak, arrainak, karraskari txikiak, narrastiak eta txori txikiak ere harrapatzen ditu. Koprofagoa ere bada, eta gorotz freskoak jaten ditu noizbehinka.\nEz ditu landaturiko zekaleak jaten baina askotan sartzen da landa eremuetara ornogabeak ehizatzera (matxinsaltoak, otiak, kakarraldoak...). Horregatik nekazariek asko estimatzen dute.\nUgalketa.\nNegu garaian hiru multzo osatzen dira \u00f1anduen artean: arren multzoa, 2-15 arteko eme multzoa eta urtebeteko hegazti gazteen multzoa. Negua aurrera doala arren arteko handitzen da eta ondoren emeak gorteiatzen hasten dira. Emearekin kopulatu ondoren bere habiara eramaten du.\nEmeak habian arrautzak jarri ondoren beste ar baten bila joaten da eta arra arduratzen da habiako arrautzak erruteaz. Ar dominanteek beste ar bat hartzen dute errute lanetarako eta beste eme baten bila joaten dira.\nEme bakoitzak 8-10 arrautza jartzen ditu, baina habiak kolektiboak izaten dira eta batazbeste 7 emek jarritako 26 arrautzatako multzoak osatzen dira.\nArrautzak 130 mm x 90 mm neurtzen dute eta 600 gramo pisatzen dituzte. Ostrukaren arrautzaren tamaina erdia du, gutxi gora behera. Errunaldiak 29-43 egun irauten ditu eta 36 orduren barnean jaiotzen dira txita guztiak.\nBanaketa.\nBrasilen eta Patagoniaren arteko eskualde lau eta zabaldietan bizi da. Lautik hogeita hamarrera bitarteko multzoetan ibiltzen da. Trabarik egiten ez bazaio, lasaia eta otzana da."}
{"id": "276879", "revid": "336", "url": "https://eu.wikipedia.org/wiki?curid=276879", "title": "Prozesionari", "text": "Prozesionaria edo pinu-beldarra (\"Thaumetopoea pityocampa\") Thaumetopoeidae familiako tximeleta-espezie bat da, ezaguna pinuetan ageri diren beldar iletsuak direla-eta. Tximeleta-amak udan erruten ditu arrautzak, 200 inguru. Pinu-beldarrak hurrengo udaberriaren bukaera aldera irteten dira arrautzetatik eta pinu-adarren puntetan egiten dute habia, zetaren antzeko hariak elkarri lotuz. Pinu-hostoz elikatzen dira. Habiatik kanpora ilaran ibiltzen dira, kate luzeak osatuz. Kalte handiak egiten dituzte pinu basoetan; dituzten ileak pozoitsuak dira animalientzat eta pertsonentzat. Arriskutsua da beraz pinu-beldarra dagoen inguruan azala babestu gabe ibiltzea, edo hura dagoen pinuaren azpian jaten aritzea."}
{"id": "276880", "revid": "6327", "url": "https://eu.wikipedia.org/wiki?curid=276880", "title": "Pinu-beldar", "text": ""}
{"id": "276881", "revid": "512", "url": "https://eu.wikipedia.org/wiki?curid=276881", "title": "Walter Baade", "text": "Walter Baade (Schr\u00f6ttinghausen, Westfalia, - G\u00f6ttingen, ) alemaniar astronomoa izan zen. Hanburgoko Unibertsitatean hamaika urtez irakasle izan ondoren, 1931. urtean Estatu Batuetara joan zen. Wilson eta Palomar mendietan egin zituen behaketarik garrantzitsuenak. 1920an Hidalgo planetoidea aurkitu zuen, ezagutzen den urrunena; 1948an eguzki-sisteman barneratuen dagoen asteroidea aurkitu zuen, Ikaro izena eman ziona. Andromeda galaxia ikertzen ari zela izar distiratsuenak gorri kolorekoak zirela ikusi zuen. Bere ikerketen arabera Andromeda uste zena baino urrunago zegoen, eta horretaz izar guztiek handiagoak behar zuten izan. Ikerketa horien arabera Lurraren neurria ere zalantzan jarri zen."}
{"id": "276882", "revid": "90204", "url": "https://eu.wikipedia.org/wiki?curid=276882", "title": "Epaminondas", "text": "Epaminondas (; Tebas, - Mantinea, K.a. 362) Beoziako militarra eta politikoa izan zen. Alderdi demokratikoko kidea zen, eta Tebasko Pelopidas jeneralari lagundu zion espartarrak aienatzen (Leuktrako gudua, K.a. 371). Ondoren Tebasen nagusitasuna azaldu zuen Greziako erdialdera eta Meseniako lurraldea kendu zien lazedemoniarrei. Tesalian eta Peloponeson kanpainak egin ondoren, Esparta, Atenas eta haiekin bat eginik zeuden beste hirietako gudarosteak Mantinean garaitu zituen, baina borroka horretan zauritu zuten. Epaminondasen garaipenek itzali zuten Espartaren ospe militar handia eta behin-behineko nagusitasuna eman zioten Tebasko hiriari, Greziako gainerako hirien artean."}
{"id": "276883", "revid": "10891", "url": "https://eu.wikipedia.org/wiki?curid=276883", "title": "Daniel Irujo", "text": "Daniel Irujo Urra (Lizarra, 1864ko apirilaren 10a - \"ib.\", 1911ko otsailaren 11a) nafar abokatu abertzalea izan zen. Manuel Irujo Ollo politikari jeltzalearen aita ere bazen.\nSabin Aranarekin batera ikasi zuen Urdu\u00f1ako jesuiten ikastetxean eta Zuzenbide-ikasketak Deustuko unibertsitatean egin zituen. Sabin Aranaren jarraitzailea izan zen eta, Gamazadaren garaian, Bizkaiko politikariak Nafarroan barrena egin zuen bidaia antolatu zuen. Sabin Aranaren abokatua izan zen 1895 eta 1902. urteetako auzietan. Deustuko unibertsitateko irakaslea izan zen eta \"Notable defensa del fundador del Partido Nacionalista Vasco, don Sabino de Arana Goiri\" liburuxka (Buenos Airesen argitaratua, 1913an) eta \"Historia de la legislaci\u00f3n vasca\" (Bilbon argitaratua, 1932an) liburua idatzi zituen."}
{"id": "276884", "revid": "1545", "url": "https://eu.wikipedia.org/wiki?curid=276884", "title": "Daniel Irujo Urra", "text": ""}
{"id": "276885", "revid": "1545", "url": "https://eu.wikipedia.org/wiki?curid=276885", "title": "Dinu Lipatti", "text": "Dinu Lipatti (Bukarest, 1917ko apirilaren 1agreg./martxoaren 19ajul. - Geneva, 1950eko abenduaren 2a) errumaniar pianista izan zen.\nHaur zelarik, Bukaresteko Musika Kontserbatorioan hasi zen ikasten. Parisera alde egin zuen, eta han Alfred Cortot eta Yvonne Lefeburerekin ikasi zuen. Hainbat kontzertu eman zituen Berlin, Italia, Geneva, Londres, Zurich eta beste hainbat lekutan. Bach, Chopin, Grieg, Liszt, Mozart, Ravel, Scarlatti, Schubert eta Schumannen lanak interpretatu zituen. Bere interpretaziorik aipagarrienak dira: Bela Bartoken pianorako hirugarren kontzertua, \"Kontzertinoa \u00abestilo klasikoan\u00bb\" piano eta orkestrarako, \"Errumaniar dantzak\" orkestrarako, \"Kontzertu-sinfonia\" bi piano eta hari-orkestrarako, eta \"Ezker eskurako sonatina\"."}
{"id": "276886", "revid": "105290", "url": "https://eu.wikipedia.org/wiki?curid=276886", "title": "Sakrifizio", "text": "Sakrifizioa jainko bati (edo izadiaz gaindiko izaki bati) eskaintzaren bat egitea da, eskainitakoa jainkoaren ondasun izatera iritsita, santutasunera heltzeko.\nSakrifizioetan, oro har, bizitza eskaintzen da, indar sakratua eskuratzeko. Antzinako sakrifizioetan, eskaingai bera hiltzen zen askotan, baina ez sakratu bihurtzeko, haren bizitza aske uzteko eta jainkoari iritsarazteko baizik. Sakrifizioak, gizonak errealitate sakratuan duen esperientzia denez gero, erlijioan du oinarria, eta horregatik zaila da, erlijioarekin gertatzen den bezala, sakrifizioen jatorria aurkitzea."}
{"id": "276887", "revid": "56334", "url": "https://eu.wikipedia.org/wiki?curid=276887", "title": "Esteban S\u00e1nchez", "text": "Esteban S\u00e1nchez (Orellana la Vieja, 1934ko apirilaren 26a - \"ib.\", 1997ko otsailaren 3a) espainiar piano-jotzailea izan zen.\nGazte-gaztetatik lortu zituen sari ospetsuak, hala nola Marguerite Long Nazioarteko Lehiaketako ohorezko domina (Paris, 1959), Busoni Nazioarteko Lehiaketako lehenengo saria (Bolzano, Italia, 1953), Santa Cecilia Akademiako lehenengo saria (Erroma, 1954), Harriet Cohen Fundazioaren Dinu Lipatti domina (Londres, 1955).\nGarrantzi handikoak dira S\u00e1nchezek Isaac Alb\u00e9nizen lanen gainean egindako bertsioak. Aipatzekoak dira, bestalde, disko hauek: \"Rachmaninoven Pianorako 2. kontzertua\", \"Beethovenen 4. kontzertua\", \"Granadosen \"El pelele\"\", \"Fallaren \"Fantas\u00eda b\u00e9tica\" eta \"Cuatro piezas espa\u00f1olas\"\", eta Joaqu\u00edn Turinaren lan asko."}
{"id": "276888", "revid": "58701", "url": "https://eu.wikipedia.org/wiki?curid=276888", "title": "Pierre Schaeffer", "text": "Pierre Schaeffer (Nancy, Frantzia, 1910eko abuztuaren 14a - Aix-en-Provence, Frantzia, 1995eko abuztuaren 19a) frantses musikagilea eta ingeniaria izan zen.\nBiografia.\nFrantses irrati-telebistako soinu-teknikaria zen, eta 1948. urtean ORTF musika-ikerketarako taldea sortu zuen. Musika konkretuaren sortzailea izan zen; \"\u00c0 la recherche d\u00b4une musique concrete\" (1952, \"Musika konkretuaren bila\") liburuan azaldu zituen oinarriak.\n1968. urtean Parisko Kontserbatorioko irakasle izan zen. Eragin handia izan zuen belaunaldi gazteagoko musikagileengan: P. Boulez, H. Stockhausen, L. Ferrari, I. Xenakis, besteak beste.\nLanak: \"14 musika-tresnatarako suitea\" (1949), \"Gizon bakar batentzako sinfonia\" (1949), \"Orfeo 53\" (1958), \"Soinu biziei buruzko estudioa\" (1958)."}
{"id": "276890", "revid": "58701", "url": "https://eu.wikipedia.org/wiki?curid=276890", "title": "Avalokitesvara", "text": "Avalokitesvara (Txinan \"Kuan-yin\" eta Japonian \"Kan-non\") Mahayana budismoaren Bodhisattva garrantzitsuenetariko bat. Amitabharen hipostasia, betirako urrikalpenaren Bodhisattva da. Izan daitezkeen itxura guztiak hartzen ditu gizakia arriskuetatik salbatzearren. Budisten jainkozko itxurapen gurtuena agian, emakumezko jainko gisa irudikaturik ageri da sarritan (Bodhisattvak sexu zehaztu gabekoak badira ere), ontasuna, goxotasuna eta urrikia azpimarratzearren. Haren ezaugarriak loto-lore irekia eta ur edalontzia (egarri direnen oinazearen leungarri) dira. Txinan eta Tibeten hogeita hamahiru itxura eta izen desberdin hartzen ditu, haren ahalen alderdi sinboliko ugari kontatu gabe."}
{"id": "276891", "revid": "512", "url": "https://eu.wikipedia.org/wiki?curid=276891", "title": "Rousettus celebensis", "text": "Rousettus celebensis Rousettus generoko animalia da. Chiropteraren barruko Pteropodidae familian sailkatuta dago."}
{"id": "276892", "revid": "56334", "url": "https://eu.wikipedia.org/wiki?curid=276892", "title": "Melvin Calvin", "text": "Melvin Calvin (Saint Paul, Minnesota, Ameriketako Estatu Batuak, 1911ko apirilaren 8a - Berkeley, Ameriketako Estatu Batuak, 1997ko urtarrilaren 8a) kimikaria izan zen. Kromatografiaz eta erradioaktibitateaz baliaturik, analisi kimikorako teknika guztiz zorrotzak asmatu eta fotosintesiaren mekanismoak ikertu zituen. 1961ean Kimikako Nobel saria jaso zuen.\nBiologian, \"Calvin zikloa\" esaten zaio landareek protoplasmako gaiak sintetizatzeko premiazkoa duten CO2 airetik hartu eta bereganatzeko fotosintesi-prozesuan gertatzen diren zenbait erreakziori."}
{"id": "276893", "revid": "12788", "url": "https://eu.wikipedia.org/wiki?curid=276893", "title": "Georgios Papandreu (1888)", "text": "Georgios Papandreu (, Patras, 1888ko otsailaren 13a - Atenas, 1968ko azaroaren 1a) greziar politikaria izan zen.\nBizitza.\n1935ean Alderdi Sozial-Demokrata sortu zuen; 1938. urtean Kairora erbesteratu zen Metaxasen diktaduraren garaian. 1947. urtean eta 1950-1951 bitartean Barne Arazoetako ministroa izan zen. 1954. urtean Liberalen Alderdiko buruzagi izan zen, eta 1959an Alderdi Liberal-Demokrata sortu zuen.\n1961. urtean Erdiko Batasuna sortu zuen; 1963ko hauteskundeetan gehiengoa lortu zuen alderdi horrek, eta 1963-1965 urteetan Lehen Ministroa izan zen. 1965. urtean agintea utzi behar izan zuen, Konstantino II.a erregearen garaian.\nAzkenik, 1967ko apirileko kolpe militarraren ondoren, preso hartu zuten (1967ko apirila-urria)."}
{"id": "276894", "revid": "336", "url": "https://eu.wikipedia.org/wiki?curid=276894", "title": "Peronismo", "text": "Peronismoa edo justizialismoa higikunde politikoa da, 1940ko hamarkadaren erdialdean Argentinan sortu zena, Juan Per\u00f3nen eta hark ezarri zuen sistema politikoaren inguruan.\nOligarka lurjabeen eta inperialismoaren kontrako mugimendu gisa sortu zen, eta ideologia abertzale eta populista zuen. Peronismoak armadan eta, batez ere, sindikatu bakarrean bildutako langileen gremioak zituen oinarri. Langileen egoera hobetzea eta kapitalismotik zein komunismotik bereiz izango zen demokrazia soziala sortzea zuen helburu.\nIndar handia lortu zuen, langileen laguntzari esker batez ere. Krisi ekonomikoarekin eta Per\u00f3nek aginpidea galtzearekin batera peronismoak behera egin bazuen ere, gaur egun Argentinako lehen alderdia da. Peronismoaren alderdi politikoaren izena Partido Peronista izan zen eta, Per\u00f3n hil ondoren, Partido Justicialista.\nPeronismoaren ideia nagusi batzuk.\n1950ean, Peronek \u00abjustizialismoaren hogei egiak\u00bb zehaztu zituen eta populismo peronistaren gakoetako asko agertzen dira bertan.\n1. Benetako demokrazian gobernuak herriak nahi duena egiten du eta interes bakarra defendatzen du: herriarena.\n2. Peronismoa batik bat herriaren aldekoa da. Zirkulu politiko guztiak herriaren kontrakoak dira (...).\n8. Ekintza politikoan, peronisten balioak honela daude sailkatuta: lehena, Aberria; gero, Mugimendua eta azkenik, gizakiak.\n10. Peronismoaren beso biak justizia soziala eta laguntza soziala dira. Eurokin justizia eta maitasunezko besarkada ematen diogu herriari.\n13. Doktrina gabeko gobernua arima gabeko gorputza da. Horregatik peronismoak bere doktrina politiko, ekonomiko eta soziala dauka: justizialismoa.\nAn\u00edbal Iturmeneta, \"El pensamiento peronista\". Madrid, 1990."}
{"id": "276895", "revid": "28807", "url": "https://eu.wikipedia.org/wiki?curid=276895", "title": "Peronismoa", "text": ""}
{"id": "276896", "revid": "512", "url": "https://eu.wikipedia.org/wiki?curid=276896", "title": "Carlos Salinas de Gortari", "text": "Carlos Salinas de Gortari (Mexiko Hiria, 1948ko apirilaren 3a) mexikar politikaria da. 1988-1994 bitartean Mexikoko presidentea izan zen.\nFinantza ministerioko kide zen 1971n, eta Mexikoko Barruti Federaleko Egitasmo eta Aurrekontuetarako ministro izendatu zuten 1982an. Lehendakarigai izan zen 1988ko hauteskundeetan PRI alderditik, baina haren garaipena gogor kritikatu zuten eskuindarrek zein ezkertiarrek, iruzurra egin izana leporatu baitzioten PRI alderdiari. 1988aren amaieran, lehendakari hautatu zuten. 1993aren amaieran eta 1994aren hasieran aurre egin behar izan zion Mexiko hegoaldeko Chiapas estatuan mexikar gobernuak hango indiarren eskaerei jaramonik egiten ez zielako gertatu zen matxinadari."}
{"id": "276897", "revid": "336", "url": "https://eu.wikipedia.org/wiki?curid=276897", "title": "Archibald Wavell", "text": "Archibald Percival Wavell, 1. Wavell kondea (Colchester, Essex, Ingalaterra, 1883ko maiatzaren 5a - Londres, Ingalaterra, 1950eko maiatzaren 24a) ingeles mariskala izan zen.\nBiografia.\nBoerren gerran eta Lehen Mundu Gerran borrokatu ondoren, Palestinako Kanpainan egin zen ezagun (1918). 1939. urtean Ekialde Hurbileko armadetako jeneral nagusia zen, eta Libian eta Etiopian italiar armaden aurka borrokatu zen. 1941. urtean Egiptoko mugetatik egotzi zituen italiarrak eta, ondoren, Tubruk, Bardia eta Bengazi konkistatu zituen.\nJaponiarrek Pearl Harbor eraso ondoren Asiako hego-ekialdeko aliatuen armadetako buruzagi izendatu zuten, eta japoniarrei aurre egin zien Malaysian eta Birmanian. 1943. urtean mariskal egin zuten, eta 1943-1947. urteetan Indiako erregeorde izan zen."}
{"id": "276898", "revid": "336", "url": "https://eu.wikipedia.org/wiki?curid=276898", "title": "Wilhelm Windelband", "text": "Wilhelm Windelband (Potsdam, Prusiako Erresuma, 1848ko maiatzaren 11 - Heidelberg, Alemania, 1915eko urriaren 22a) alemaniar filosofoa eta historialaria izan zen.\nBiografia.\nFilosofo neokantista, Lotzeren eta Kuno Fischerren jarraitzailea, eta Badengo Eskolaren aitzindaria izan zen; bestalde, historiografia modernoko lehen klasikotzat hartua da. Estrasburgoko eta Heidelbergeko Unibertsitateetan irakasle izan zen. Filosofia kultura ororen balioen zientzia kritikoa dela zioen. Gizonaren askatasuna determinismoaren ikuspegitik aztertu zuen, eta Jainkoaren existentzia frogaezina dela zioen."}
{"id": "276899", "revid": "119347", "url": "https://eu.wikipedia.org/wiki?curid=276899", "title": "Josette Dacosta", "text": "Josette Dacosta Bray (Bordele, Okzitania, 1944) euskal herritar margolaria da. Madrilgo Arte Ederren Zirkuluan hasi zuen bere prestakuntza, eta Ingalaterran amaitu. Bere lanetan, Euskal Herriaren ikuspegi guztiz tradizionala eskaintzen du. Nafarroa Behereko herri eta parajeak agertzen ditu gehienbat, eta obra horietan, errealitatetik abstrakziorako bidea, perspektibaren, kolorearen eta argiaren interpretazio berezia eta pertsonala egiten du. Euskal Herrian ez ezik, Parisen eta Ingalaterran ere erakusketa ugari egin du, eta bere obrak Frantzia, Espainia, Ingalaterra eta Estatu Batuetako bilduma pribatu ugaritan aurki daitezke. 2001. urtean Donibane Garazin kokatzekoa zen bere estudioa eta erakustokia."}
{"id": "276901", "revid": "58701", "url": "https://eu.wikipedia.org/wiki?curid=276901", "title": "Jesus Maria Muneta", "text": "Jes\u00fas Mar\u00eda Muneta Mart\u00ednez de Morentin (Larraga, Nafarroa, 1939ko abenduaren 27a -) nafar musikagilea da.\nBiografia.\nIru\u00f1ean, Madrilen eta Cuencan egin zituen Apaiz ikasketak, eta Salamancako Unibertsitate Pontifizioan Teologiako lizentzia eskuratu zuen. Musika, berriz, Salamanca, Valentzia eta Madrilgo Kontserbatorioetan ikasi zuen eta Erroman osatu.\n1976an Teruelera bidali zuten, eta bertan \"Instituto Musical Turolense\" delakoa sortu zuen, laster Musika Kontserbatorio profesional bilakatuko zena. Bertako zuzendari eta irakasle izan da sortu zenetik. Zeregin horrekin batera, kontzertuak eskaintzen eta musika sortzen jarraitzen du.\nHainbat sari eskuratu ditu, esaterako, Espainiako Kultura Ministerioak ematen duen Arte Ederretako Zilarrezko Domina."}
{"id": "276902", "revid": "28807", "url": "https://eu.wikipedia.org/wiki?curid=276902", "title": "Jes\u00fas Mar\u00eda Muneta Mart\u00ednez de Morent\u00edn", "text": ""}
{"id": "276903", "revid": "28807", "url": "https://eu.wikipedia.org/wiki?curid=276903", "title": "Jesus Maria Muneta Martinez Morentingo", "text": ""}
{"id": "276904", "revid": "512", "url": "https://eu.wikipedia.org/wiki?curid=276904", "title": "Rousettus lanosus", "text": "Rousettus lanosus Rousettus generoko animalia da. Chiropteraren barruko Pteropodidae familian sailkatuta dago."}
{"id": "276905", "revid": "28807", "url": "https://eu.wikipedia.org/wiki?curid=276905", "title": "Jesus Maria Muneta Martinez de Morentin", "text": ""}
{"id": "276906", "revid": "46380", "url": "https://eu.wikipedia.org/wiki?curid=276906", "title": "Jacques Rivette", "text": "Jacques Pierre Louis Rivette (frantsesez ahoskatua; Rouen, - Paris, ) frantses zinemagilea eta kritikaria izan zen.\nBiografia.\nZinema-kritikak egin zituen \"La gazzette du cin\u00e9ma\", \"Arts\" eta \"Cahiers du cin\u00e9ma\" aldizkarietan. Film laburrak egin zituen lehenengo, eta 1961ean egin zuen lehen film luzea: \"Paris nous appartient\", antzerki-talde baten gorabeherak kontatzen dituena. 1966an, Dideroten eleberria oinarri harturik, \"Suzanne Simonin, la religieuse\" egin zuen, Frantzian zentsuratua. Geroztik, \"L\u00b4amour fou\" (1968), \"Out One: Spectre\" (1971), \"Le Pont du Nord\" (1982) filmak egin zituen. Rivettek oso estilo berea du, errealitatea eta irudimena, fikzioa eta dokumentala modu berezian nahasten dituena. Azken filmak: \"Haut bas fragile\" (1995), \"Secret d\u00e9fense\" (1998), \"Va savoir\" (2001), \"Histoire de Marie et Julien\" (2003), \"Ne touchez pas la hache\" (2007), \"36 vues du Pic Saint-Loup\" (2009).\nRivettek, bere aldetik, muturrera eraman zituen bere obsesioak, eta ez zen izan merkatuaren eskaerei makurtzen zitzaien zinemagilea. Film luzeak egin ohi zituen \u2014lau ordukoak batzuk\u2014, tenpo motelekoak, eta aktoreei beren kasa inprobisatzeko aukera ematen zien."}
{"id": "276907", "revid": "12788", "url": "https://eu.wikipedia.org/wiki?curid=276907", "title": "Claude Vasconi", "text": "Claude Vasconi (Rosheim, 1940ko ekainaren 24a - Paris, 2009ko abenduaren 8a) frantziar arkitektoa izan zen.\nBizitza.\nArkitekturako diploma Estrasburgon lortu zuen, eta, Stuttgarteko bulego batean lan egin eta gero, Cergy-Pontoiseko hiri berriko (Paris) urbanista izan zen. Han egin zituen lehenengo lanak. Parisko merkatuak (Les Halles) bota zituztenean, Forum des Hallesko lana egiteko lehiaketa irabazi zuen (1973). Montpellierko biltzarretako jauregia eraiki zuen, eta, horrez gainera, hainbat eraikuntza publiko egin zituen, besteak beste, Estrasburgoko Rhin Beherea departamenduko udaletxea (1986-1989). Azken urteetan egin zituen lanen artean aipagarriak ditu Reimsko biltzarretako zentroa (1990-1995), aluminioz egina, bulego-dorre bat Lillen (1995), Estrasburgoko ospitale zibil berria (2007) eta Genkeko liburutegia (2008)."}
{"id": "276908", "revid": "105290", "url": "https://eu.wikipedia.org/wiki?curid=276908", "title": "Danaideak", "text": "Danaideak (antzinako grezieraz: \u0394\u03b1\u03bd\u03b1\u0390\u03b4\u03b5\u03c2) Argosko Danao erregearen berrogeita hamar alabak dira. Danao Argolidara joan zen ihesi, bere anaia Egiptorekin izandako liskarrak zirela eta. Gero, ordea, adiskidetu itxura eginez, baimena eman zuen bere berrogeita hamar alabak Egiptoren berrogeita hamar semeekin ezkon zitezen.\nAlabaina, Danaoren aginduak beteaz, eztei gauean beren senarrak hil zituzten emazte guztiek, batek izan ezik, Hipermnestrak ez baitzuen hil Linzeo bere senarra. Danaideak bigarrenez ezkondu ziren eta halaxe sortu zen danaoen leinua. Geroago, ordea, Linzeok Danaide guztiak hil zituen eta Tartarora kondenatuak izan ziren haiek, hondorik gabeko ontzi batean etengabe ura isurtzera."}
{"id": "276909", "revid": "1545", "url": "https://eu.wikipedia.org/wiki?curid=276909", "title": "Kosroes II.a", "text": "Kosroes II.a (570 aldean - Ktesifon, 628ko otsailaren 28a), batzuetan Khosrau II.a edo Khosro II.a deitua, Sasandar Inperioko xahanxah izan zen 590-628 bitartean.\nBizitza.\nMaurizio Bizantzioko enperadorearen laguntzari esker lortu zuen erregetza. Laguntza horren truke zenbait lurralde Bizantzioren esku utzi behar izan zituen. Maurizio hil zutenean, eta haren lekua Fokas enperadoreak hartu zuenean, Kosroes II.ak Bizantziar Inperioa inbaditu zuen (Siria, Anatolia), Kaltzedoniaraino iritsi zen, eta Jerusalem eta Egipto konkistatu zituen. Baina, 622tik aurrera, atzera egin behar izan zuen, Heraklioren konkistek eraginik. Niniveko guduaren ondoren (628), iraultza bat izan zen gortean; Kosroes II.a epaitu eta hiltzera kondenatu zuten. Bere seme Kavadh II.ak bakea sinatu zuen."}
{"id": "276910", "revid": "6327", "url": "https://eu.wikipedia.org/wiki?curid=276910", "title": "Khosrau II.a", "text": ""}
{"id": "276911", "revid": "6327", "url": "https://eu.wikipedia.org/wiki?curid=276911", "title": "Chosroes II.a", "text": ""}
{"id": "276912", "revid": "512", "url": "https://eu.wikipedia.org/wiki?curid=276912", "title": "William Laud", "text": "William Laud (Reading, 1573ko urriaren 7a - Londres, 1645eko urtarrilaren 10a) Ingalaterrako apezpiku anglikanoa izan zen. 1601. urtean egin zen apaiz, eta 1621ean apezpiku. Karlos I.a Ingalaterrako errege izendatu zutenean eragin handia izan zuen Laudek Ingalaterrako Elizan. Londresko apezpiku (1628), Oxfordeko Unibertsitateko kantziler (1629) eta Canterburyko artzapezpiku hautatu zuten (1633). Karlos I.aren erlijio-politika antolatu zuen, eta ortodoxia anglikanoa ezarri nahi izan zien eskoziarrei. Horrek Karlos I.aren absolutismoa deuseztatu zuen matxinada sortu zuen (1637), eta Karlosek hautsi behar izan zituen Laudekin zituen harremanak. Londresko dorrean atxilo sartu ondoren hiltzera kondenatua izan zen."}
{"id": "276913", "revid": "336", "url": "https://eu.wikipedia.org/wiki?curid=276913", "title": "Amilcare Ponchielli", "text": "Amilcare Ponchielli (Paderno Fasolaro, Cremona, Italia, 1834ko abuztuaren 31a \u2013 Milan, Italia, 1886ko urtarrilaren 16a) musikagilea izan zen.\nBizitza.\nMilanen egin zituen ikasketak. 1856. urtean lehen opera aurkeztu zuen, \"I promessi sposi\". 1873-1875 urteetan bi ballet eta lau opera idatzi zituen.\n\"La Gioconda\" (1876), Ponchielliren operarik famatuenak, Arrigo Boitoren libretoa du eta Victor Hugoren \"Angelo\"-n oinarritua da; arrakasta handia lortu zuen XIX. mendearen bukaeran. Milango Kontserbatorioko irakasle zelarik, besteren artean, Puccini izan zuen ikasle. 1881-1886. urteetan Bergamoko katedraleko musika-zuzendaria izan zen, eta eliza-musika idatzi zuen han. Beste opera batzuk: \"I lituani\" (1874, \"Lituaniarrak\") eta \"Marion Delorme\" (1885)."}
{"id": "276914", "revid": "336", "url": "https://eu.wikipedia.org/wiki?curid=276914", "title": "Salman Rushdie", "text": "Sir Ahmed Salman Rushdie (Mumbai, India, 1947ko ekainaren 19a) indiar jatorriko britainiar-amerikar eleberrigilea da. Bere lanak maiz errealismo magikoa eta fikzio historikoa uztartzen ditu eta, batez ere, Ekialdeko eta Mendebaldeko zibilizazioen arteko loturak, etenaldiak eta migrazioak jorratzen ditu, Indiako azpikontinentean kokatuta.\nMumbain tradizio musulmaneko familia batean hazia, ikasketetara Londresera joatea erabaki zuen nerabezaroan. Rushdieren bigarren eleberriak, \u201c\"Gauerdiko haurrak\"\u201d (Midnight's Children) (1981), Booker saria irabazi zuen 1981ean, eta bi alditan \"irabazle guztien eleberri onena\" bezala aipatua izan zen, sariaren 25.a izanik 40. urteurrena zela eta. Bere laugarren eleberria \"\u201cBertso Satanikoak\u201d\" (The Satanic Verses) (1988), eztabaidagai izan zen musulmanen protestak eraginez, eta heriotza mehatxuak egin zizkioten. Besteak beste, Ruhollah Khomeini Irango buruzagi gorenak 1989an hiltzeko eskatu zuen fatwa zela eta. Britainia Handiko Gobernuak Rushdie poliziaren babespean jarri zuen.\n1983an, Rushdie Royal Society of Literature-ko kide hautatu zuten. Frantziako Commandeur de l'Ordre des Arts et des Lettres izendatu zuten 1999an. Rushdie 2007an zaldun izendatu zuten, literaturari egindako zerbitzuengatik. 2008an, The Times egunkariak hamahirugarren postuan jarri zuen 1945az geroztik 50 idazle britainiar handienen zerrendan. 2000. urtetik, Rushdie Estatu Batuetan bizi da. New Yorkeko Unibertsitateko Arthur L. Carter Journalism Institute-n \"\"Egoitzako idazle ospetsua\" (Distinguished Writer in Residence) izendatu zuten 2015ean. Aurretik, Emory Unibertsitatean irakasten zuen, eta Amerikako Arte eta Letren Akademiarako aukeratu zuten. 2012an \"Joseph Anton: Memoria bat\"\" argitaratu zuen, \"\u201cBertso Satanikoak\u201d\"-en inguruko eztabaidaren harira bere bizitzaren kontakizuna zena.\n2022ko abuztuaren 12an, gizon batek labankada batzuk eman zizkion Rushdieri, eleberrigileak Chautauqua-ko, New York, ekitaldi batean, hitzaldi bat emateko agertokira igo ondoren.\nBizitza.\nGaztaroa eta familiaren jatorria.\nAhmed Salman Rushdie Bombayn jaio zen 1947ko ekainaren 19an, Britainiar Raj garaian, Indiako Kaxmir familia musulman batean.Anis Ahmed Rushdie Cambridgen ikasitako abokatu eta enpresaburu bihurtutakoaren eta Negin Bhatt irakaslearen semea da. Salman Rushdiek hiru arreba ditu. 2012ko bere memorian idatzi zuen bere aitak Rushdie izena hartu zuela Averroesen (Ibn Rushd) omenez.\nRushdie Bombayn hazi zen, Bombay hegoaldeko Fort-eko Cathedral eta John Connon School-en ikasiz, Indiatik Ingalaterrara joan aurretik Warwickshire-ko Rugby eskolara, eta ondoren Cambridgeko King's Collegera. Bertan, Historian graduatu zen.\nBizitza pertsonala.\nRushdie lau aldiz ezkondu da. Bere lehen emaztearekin, Clarissa Luard, Ingalaterrako Arts Council-eko literatura ofizialarekin ezkonduta egon zen 1976tik 1987ra, eta seme bat izan zuten, Zafar (1979an jaioa). 1980ko hamarkadaren erdialdean Clarissa Luard-ekin banandu eta Robyn Davidson idazle australiarrarekin elkartu zen. Bere bigarren emaztea Marianne Wiggins eleberrigile estatubatuarra izan zen; 1988an ezkondu ziren, 1993an dibortziatuz. Bere hirugarren emaztea, 1997tik 2004ra, Elizabeth West editore eta idazle britainiarra izan zen; seme bat dute, Milan (1997an jaioa). 2004an, Padma Lakshmi-rekin ezkondu zen, Top Chef estatubatuar reality-saioko aktoresa eta modelo indiar-amerikarrarekin.. 2007an amaitu zen ezkontza. \n1999an, Rushdie-ri ptosia zuzentzeko ebakuntza bat egin zioten, goiko betazalen erorketa eragiten duen palpebrae superioris muskuluaren arazoa. Rushdieren arabera, gero eta zailagoa egiten zitzaion begiak irekitzea. \u00abEbakuntzarik egin ez banu, hemendik pare bat urte barru ezingo nituzke begiak batere ireki\u00bb, esan zuen.\n2000. urtetik, Rushdie Estatu Batuetan bizi da, gehienbat New Yorkeko Lower Manhattan-eko Union Squaretik gertu. Ingalaterrako Tottenham Hotspur futbol klubeko zalea da.\nKarrera.\nTestu idazlea.\nRushdiek Ogilvy &amp; Mather publizitate agentzian lan egin zuen testu idazle bezala, non \u201cAero\u201d-rako eta \"Naughty but Nice\" krema pasteletarako \"zoragarri\"en testuak idatzi zituen. Eta Ayer Barker agentziarako (1982ra arte), idatzi zuen leloa \"Hori ondo egongo da\" American Expressentzat. Ronnie Bond musikariarekin elkarlanean, Rushdiek iragarki-disko baterako hitzak idatzi zituen, gaur desagertuta dagoen Burnley Building Society-ren izenean, Londresko Good Earth Studios-en grabatu zena. Ogilvyn lanean zegoen bitartean, Rushdiek \u201c\"Gauerdiko haurrak\"\u201d idatzi zuen, lanaldi osoko idazlea bilakatu aurretik. \nLiteratur lanak.\nRushdieren lehen eleberria, zientzia-fikziozko \"Grimus\" (1975), orokorrean publikoak eta literatur kritikariek ez zuten aintzat hartu. Bere hurrengo eleberriak aldiz, \u201c\"Gauerdiko haurrak\"\u201d (1981), literatur nabarmentasunera eraman zuen. Lan honek 1981eko Booker Saria irabazi zuen, eta 1993 eta 2008 bitarteko Bookers-en bere lehen 25 eta 40 urteetan saria jaso zuen eleberri onena bezala izendatu zuten.\n\u201c\"Gauerdiko haurrak\"\u201d ume baten bizitza jarraitzen du, gauerdian jaio zena Indiak bere independentzia irabazi zuenean. Botere bereziak izanik, lotura du egunsentian jaiotako beste haur batzuekin, eta baita Indiako azpi-kontinentearen historia zalapartatsuarekin zein nazio modernoaren sorrerarekin. Saleem Sinairen izaera Rushdierekin alderatu da. Hala ere, autoreak ezeztatu egin du bere pertsonaietako edozein autobiografiko bezala idatzi izanaren ideia, honako hau esanez: \"Jendeak suposatzen du pertsonaiaren zenbait gauza zure esperientziatik aterata daudelako, zu bihurtzen dela. Zentzu horretan, ez dut inoiz pertsonaia autobiografiko bat idatzi dudala sentitu.\"\n\u201c\"Gauerdiko haurrak\"\u201d eleberriaren ondoren, Rushdiek \u201c\"Lotsa\"\u201d (Shame) (1983) idatzi zuen, eta bertan Pakistango istilu politikoa irudikatzen zuen, bere pertsonaiak Zulfikar Ali Bhutto eta Muhammad Zia-ul-Haq jeneralean oinarrituta. \u201c\"Lotsa\"\u201dk Frantziako Atzerriko libururik onenaren Saria irabazi ondoren, Booker Sarian hurbileko lekua izan zuen. Literatura postkolonialeko bi lan hauek errealismo magikoaren estiloa, eta Rushdie Kaxmirko diasporako kide gisa oso kontziente den etorkinen ikuspegia dute ezaugarri. \nRushdiek Nikaraguari buruzko ez-fikziozko liburu bat idatzi zuen 1987an \u201c\"Jaguarraren irribarrea\"\u201d (The Jaguar Smile) izenekoa. Liburu honek ardatz politikoa du eta bere lehen eskuko esperientzietan eta ikerketetan oinarritzen da, esperimentu politiko sandinistaren eszenatokian. Nikaraguan interesatu zen bertako diktadore ohiaren emazte Somoza Anderearen bizilaguna izan ondoren, eta bere semea Zafar Nikaraguako iraultzaren garaian jaio zelako.\nBere lanik eztabaidagarriena, \u201c\"Bertso satanikoak\"\u201d, 1988an argitaratu zen (ikus beheko atala). Ondoren \u201c\"Haroun eta istorioen itsasoa\"\u201d (Haroun and the Sea of Stories) argitaratu zuen 1990ean. Fatua baten itzalpean idatzia, istorioak kontatzeko arriskuez eta isiltasunaren gainean duten boterearen defentsa alegorikoa da.\nLiburuez gain, Rushdiek istorio labur asko argitaratu ditu, \u201c\"Ekialdean, Mendebaldean\"\u201d (East, West) (1994) liburuan bildutakoak barne. \u201c\"Mairuaren azken hasperena\"\u201d (The Moor's Last Sigh) Indiaren historiako 100 urte baino gehiagoko familiaren epika bat argitaratu zuen 1995ean. \u201c\"Bere oinen azpian lurra\"\u201d (The Ground Under Her Foot) (1999) Orfeoren mitoaren birformulazio bat da, rock musikaren historia alternatiboa aurkezten duena. U2 taldearen izen bereko abestia, liburuan jasotako abesti liriko ugarietako bat da; beraz Rushdie letra-egiletzat ere hartzen da.\n\u201c\"Amorrua\"\u201d (Fury) eleberriari jarraituz, batez ere New Yorken kokatuta eta belaunaldi, garai eta lekuak hartzen dituen aurreko narrazio estilo zabala saihestuz, Rushdieren 2005eko \u201c\"Shalimar pailazoa\"\u201d eleberria, Kaxmir eta Los Angelesen kokatutako maitasun eta traizioaren inguruko istoriora itzulera da, hainbat kritikarik txalotu zutena.\n\u201c\"Lerro honetan zehar urratsa\"\u201d (Step Across This Line) 2002an egindako ez-fikziozko bilduman, Italo Calvino idazle italiarrari eta Thomas Pynchon idazle estatubatuarrari miresmena adierazten die, besteak beste. Bere lehen eraginak Jorge Luis Borges, Mikhail Bulgakov, Lewis Carroll, G\u00fcnter Grass eta James Joyce izan ziren. Rushdie Angela Carterren lagun pertsonala zen, eta asko goraipatu zuen \u201c\"Zure ontziak erretzen\"\u201d (Burning your Boats) bildumako hitzaurrean.\n2008an, \u201c\"Florentziako Sorgina\"\u201d (The Enchantress of Florence) argitaratu zen, iraganari buruzko Rushdieren lanik zailenetako bat. Europar batek Akbarko auzitegira egindako bisitaren istorioa kontatzen du, eta Mughal enperadorearen ahaide galdua dela esanaz. The Guardian egunkariak berrikuspen baten eleberria goraipatu zuen, fabula duen istorioaren nahasketa lizun gisa.\n\u201c\"Luka eta Bizitzaren Sua\"\u201d (Luka and the Fire of Life) eleberria, \u201c\"Haroun eta istorioen itsasoa\"\u201d lanaren segida, 2010eko azaroan argitaratu zen, kritika onak jasoz. Urte hasieran, bere memoriak idazten ari zela iragarri zuen, \u201c\"Joseph Anton: Memoria bat\"\u201d izenburupean, 2012ko irailean argitaratu zena.\n2012an, Salman Rushdie Booktrack-era (liburu elektronikoak soinu-banda pertsonalizatuekin sinkronizatzen dituen konpainia) gehitutako lehen egile nagusietako bat bilakatu zen, plataforman \"Hegoaldean\u201d (In the South). \nEta 2015ean Rushdieren \u201c\"Bi urte, zortzi hilabete eta hogeita zortzi gau\"\u201d ( Two Years Eight Months and Twenty-Eight Nights) eleberria argitaratu zen, bere errealismo magikoaren teknika zaharrera itzultzeko. Eleberri hau geruza ezberdinetako txinatar misteriozko kutxa baten egituran diseinatuta dago. Ibn Rushd jakintsuaren gatazka zentralean oinarrituta (Rushdieren familia-izena eratortzen duena), Rushdie trans-nazionalismoaren eta kosmopolitismoaren hainbat gai aztertzen arituko da, jinnen naturaz gaindiko mundu batek ere lagundu duen unibertsoko gerra irudikatuz. Bestalde, 2017an \"Urrezko Etxea\", Amerika garaikidean girotutako eleberri satirikoa argitaratu zuen. Eta 2019an, Rushdieren \u201c\"Kixote\"\u201d (Quichotte) hamalaugarren eleberria argitaratu zen, Miguel de Cervantesen On Kixote eleberri klasikoan inspiratuta.\nKritikaren harrera.\nRushdie-k komertzialki arrakastatsu eta kritikoki txalotutako eleberri sorta bat idatzi du. Bere lanak bost aldiz sailkatu dira Booker Prize sarirako, 1981ean \u201c\"Gauerdiko haurrak\"\u201d lanagatik, 1983an \u201c\"Lotsa\"\u201d, 1988an \u201c\"Bertso satanikoak\"\u201d, 1995ean \u201c\"Mairuaren azken hasperena\"\u201d, eta 2019an \u201c\"Quichotte\"\u201d lanagatik. 1981ean, saria eman zioten. 2005eko \u201c\"Shalimar pailazoa\"\u201d (Shalimar the Clown) eleberriak Hutch Crossword Liburu Sari ospetsua jaso zuen, eta Erresuma Batuan Whitbaker Liburu Sarietarako finalista izan zen. Halaber, 2007ko Dublingo Nazioarteko Literatura Sarirako izendatu zuten. Bestalde, Rushdieren lanei buruz, 30 liburu luze eta 700 artikulu baino gehiago idatzi dituzte.\nJarduera akademikoak eta bestelakoak.\nRushdie-k idazle indiar (eta etniko-indiar) gazteagoen tutorea izan da, idazle indo-angliarren belaunaldi oso batean eragina izanez, eta oro har eragin handiko idazlea da literatura postkolonialean. Britainia Handiko gobernuak \u201c\"Arraza eta Erlijioen Gorrotoaren Legea\"\u201d (Racial and Religious Hatred Acta) ezartzearen aurka zegoen, \u201cAdierazpen askea ez da iraingarria\u201d-ri egindako ekarpenean idatzi zuen moduan, Penguin argitaletxeak 2005eko azaroan argitaratutako hainbat idazleren saiakera bilduman.\nRushdie PEN American Center-eko presidentea izan zen 2004tik 2006ra eta PEN World Voices Jaialdiaren sortzailea. 2007an, bost urteko agintaldia hasi zuen \u201cIdazle ospetsua egoitzan\u201d bezala (Distinguished Writer in Residence) Atlantako Emory Unibertsitatean, eta bertan bere artxiboak gorde zituen. 2008ko maiatzean Amerikako Arte eta Letren Akademiako atzerriko ohorezko kide hautatu zuten. 2014an, Britainia Handiko Literaturari buruzko mintegi bat eman zuen. eta 2015eko hizlari nagusi gisa aritu zen. 2015eko irailean, New Yorkeko Unibertsitateko Kazetaritza Fakultatean sartu zen \u201cIdazle ospetsua egoitzan\u201d bezala.\nRushdie, Hegoafrikako Sowetoko udalerriko ikastetxeetako ikasleei egunero otorduak eskaintzen dizkien \"The Lunchbox Fund\" irabazi asmorik gabeko erakundearen aholku-batzordeko kidea da. Halaber, Amerikako Koalizio Sekularraren aholku-batzordeko kidea da, estatubatuar ateo eta humanisten interesak ordezkatzen dituena Washingtonen, D.C., eta Humanistak Britainia Haundian. Era berean, Humanismoaren Nazioarteko Akademiaren sariduna ere bada. Bestalde, 2010eko azaroan Ralston Collegen babesle egin zen. Arte liberalen unibertsitate berri horrek lelo gisa esaldi baten latinezko itzulpena hartu zuen: \"askatasuna bizitza bera da\". Esaldia Rushdiek adierazi zuen Columbiako Unibertsitatean 1991n emandako hitzaldi baten, Estatu Batuetako Konstituzioari egindako lehen zuzenketaren mendeurrenaren ospakizunetan.\nZinema eta telebista.\nIdaztea gustuko duen arren, Salman Rushdiek dio aktore bihurtuko zela bere idazle ibilbideak arrakastarik izan ez balu. Txikitan, Hollywoodeko filmetan agertzearekin amesten zuen. Horrela, Rushdiek fikziozko telebista eta zinemako pertsonaiak biltzen ditu bere idatzi batzuetan. Agerraldi bat izan zuen izen bereko liburuan oinarritutako \"\u201cBridget Jonesen egunkaria\"\u201c filmean, hain zuzen ere literatur txantxaz beteta dagoena. 2006ko maiatzaren 12an, Rushdie \u201cThe Charlie Rose Show\u201d-ko gonbidatua izan zenean, Deepa Mehta zinemagile indio-kanadarrari elkarrizketa egin zion, haren 2005eko \"Water\" filmak protesta bortitzak eragin zituelako.\nDeepa Mehta zuzendariarekin bere \u201c\"Gauerdiko haurrak\"\u201d eleberriaren egokitzapen zinematografikorako gidoian kolaboratu zuen Rushdiek. Filmak \u201c\"Gauerdiko haurrak\"\u201d izena hartu baita. Seema Biswas, Shabana Azmi, Nandita Das eta Irrfan Khan-ek hartu zuten parte bertan. Ekoizpena 2010eko irailean hasi zen, filma 2012an estreinatuz.\nRushdie-k 2011ko ekainean iragarri zuen AEBetako Showtime kable-sarerako telebista-serie berri baten lehen zirriborroa idatzi zuela, ekoizle exekutibo gisa ere arituko zen proiektuan. \u201c\"Hurrengo jendea\"\u201d deituko zen serie berria, eta Rushdieren esanetan, \"zientzia-fikziozko serie paranoiko moduko bat izango da, jendea desagertu eta beste pertsona batzuek ordezkatuz\". Telesail baten ideia AEBetako agenteek iradoki zutela esan zuen Rushdiek, telebistak film luzeak baino sormen kontrol handiagoa emango ziola uste zuelako. \n2017an, Rushdiek bere burua agertu zuen Curb Your Enthusiasm-eko 9. denboraldiko 3. atalean, Larry Davidekin eszenak partekatuz. Larryri aholkuak eman zizkion bere aurka agindutako fatuari nola aurre egin jakiteko.\nBertso Satanikoak eta fatua.\n1988ko irailean \"Bertso Satanikoak\" liburuaren argitalpenak berehalako eztabaida sortu zuen mundu islamiarrean, batzuek Mahomaren irudi lotsagabetzat jotzen zutelako. Izenburuak tradizio musulman borrokatu bati egiten dio erreferentzia, eta tradizio hori liburuan dago lotuta. Tradizio horren arabera, Mahomak (Mahound liburuan) bertsoak (Ayah) gehitu zizkion Koranari, Mekan gizaki jainkotiar gisa gurtzen ziren hiru jainkosa arabiar onartuz. Kondairaren arabera, geroago Mahomak bertsoak ezeztatu zituen, esanez deabruak lerro hauek ahoskatzeko tentazioa izan zuela mekatarrak baretzeko (hortik dira \"satanikoak\" bertsoak). Hala ere, narratzaileak irakurleari agerian uzten dio bertso eztabaidatu hauek Gabriel Goiaingeruaren ahoan zeudela. Liburua debekatua izan zen komunitate musulman handiak zituzten herrialde askotan (13 guztira: Iran, India, Bangladesh, Sudan, Hegoafrika, Sri Lanka, Kenya, Thailandia, Tanzania, Indonesia, Singapur, Venezuela eta Pakistan).\nProtestei erantzunez, 1989ko urtarrilaren 22an, Rushdiek The Observer egunkarian zutabe bat argitaratu zuen, Mahoma \"munduko historiako jeinu handietako bat\" izendatuz, baina adierazi zuen doktrina islamiarrak Mahoma gizakitzat hartzen duela, eta inolaz ere perfektua. Eleberria ez dela \"erlijioaren aurkako nobela bat. Hala ere, migrazioari, bere estresari eta eraldaketei buruz idazteko saiakera bat dela\".\n1989ko otsailaren 14an, San Valentin egunean, eta baita bere lagun min Bruce Chatwinen hileta egunean, Rushdieren exekuzioa agindu zuen fatua bat aldarrikatu zuen Teheran Irratian Ayatollah Khomeinik, garai hartako Irango buruzagi gorenak, liburua \"islamaren aurkako blasfemotzat\" joz.\" Liburuko IV. kapituluak erbestean dagoen Iman baten pertsonaia irudikatzen du, bere herrialdeko jendearen matxinada bultzatzera itzultzen dena, haien segurtasuna aintzat hartu gabe. Khomeiniren semearen arabera, bere aitak ez zuen inoiz liburua irakurri. Rushdieren heriotzagatik sari bat eskaini zen, eta beraz, hainbat urtez poliziaren babespean bizitzera behartu zuten.1989ko martxoaren 7an, Erresuma Batuak eta Iranek harreman diplomatikoak hautsi zituzten Rushdieren polemika zela eta.\nBBC Radion, mehatxuari erantzuteko eskatu ziotenean, Rushdiek esan zuen: \"Egia esan, nahi nuke liburu kritikoago bat idatzi izan banu\", eta \"Oso triste nago hori dena gertatu izanagatik. Ez da egia liburu hau islamaren aurkako blasfemia denik. Zalantza handia dut Khomeini edo Irango beste edonork irakurri ote duten liburua, edo soilik hautatutako zatiak testuingurutik kanpo\". Geroago, honela idatzi zuen: \u201charro nago esandakoaz, orduan eta beti\u201d, eta ez zuela uste bere liburua islamarekiko bereziki kritikoa zenik, \"horrela jokatzen duten erlijio bateko buruek, ziurrenik kritika apur bat erabil zezaketen.\"\nLiburua eta fatua argitaratzeak indarkeria piztu zuten mundu osoan, liburu-dendak sutan jarriz. Mendebaldeko hainbat naziotako komunitate musulmanek elkarretaratze publikoak egin zituzten, liburuaren kopiak errez. Liburua itzultzearekin edo argitaratzearekin lotutako hainbat pertsona erasotu zituzten, larri zauritu, eta baita hil ere. Halaber, jende gehiago hil zen zenbait herrialdeetako istiluetan. Fatuak ezarritako arriskuari jaramon egin gabe, Rushdiek agerraldi publikoa egin zuen Londresko Wembley estadioan 1993ko abuztuaren 11n, U2 musika taldearen kontzertu batean. 2010ean, Adam Clayton U2ko baxu-jotzaileak gogoratu zuenez, \"Bono abeslari nagusiak \u201cZoo TV\u201d biran gauero agertokitik deitzen zion Salman Rushdieri. Wembley jo genuenean, Salman pertsonalki agertu zen, estadioa lehertuz. Ez genuen horrelakorik espero. Salman ohiko bisitaria bilakatu znn ondoren. Oholtza atzealdeko pase bat zuen, ahalik eta gehien erabilzen zuena. Ezkutatuta egon behar zen gizon bat izan arren, oso erraza zen hura agertokiaren inguruan ikustea.\"\n1998ko irailaren 24an, Erresuma Batuarekin harreman diplomatikoak berrezartzeko aurrebaldintza gisa, orduan Mohammad Khatami buru zuen Irango gobernuak konpromiso publiko hau hartu zuen: \"Rushdieren hilketa operazioak ez zituen babestuko ez oztopatuko.\"\nBaina Irango lerro gogorraren aldekoek heriotza zigorra berresten jarraitu zuten. 2005 hasieran, Khomeiniren fatua berretsi zuen Irango orduko buruzagi espiritualak, Ayatollah Ali Khameneik, Mekara urteroko erromesaldia egiten zuten erromes musulmanei zuzendutako mezu batean. Gainera, Guardia Iraultzaileek bere aurkako heriotza-zigorrak indarrean jarraitzen zuela adierazi zuten.\nRushdiek jakinarazi zuenez, urtero otsailaren 14an Iranetik \"San Valentin posta-txartelak\" jasotzen zituela jakinarazi zuen, herrialdeak ez zuela hura hiltzeko zin ahaztu jakinarazteko eta txantxetan \"nire Valentine dibertigarria\" gisa aipatzen zuen. Horren harira esan zuen: \"Benetako mehatxu bat baino erretorika bat den puntura iritsi da\" Rushdiek pertsonalki mehatxuak jaso arren, esan zuen bere familia ez dela inoiz mehatxatua izan, eta bere amak, Pakistanen bizi izandako bizitzako azken urteetan, laguntza zabalak ere jaso zituela. Baina Rushdie berari ordea, Pakistanen sartzea galarazi zioten.\nRushdieren bizkartzain ohi batek, Ron Evansek, liburu bat argitaratzeko asmoa zuen egileak ezkutuan egon zen denboran izandako jokabidea kontatuz. Evansek zioen Rushdie fatuatik etekin ekonomikoa ateratzen saiatu zela, eta bere buruaz beste egiteko prest zegoela, baina Rushdiek liburua \"gezur mordoa\" bezala baztertu zuen eta Evans, bere egilekidearen eta haien argitaletxearen aurka legezko neurriak hartu zituen. 2008ko abuztuaren 26an, Rushdiek barkamena jaso zuen Londresko Auzitegi Nagusian hiru alderdietatik. Ezkutatuta egon zen urteetako oroitzapen bat, Joseph Anton, 2012ko irailaren 18an kaleratu zuten. Hain zuzen, \"Joseph Anton\" zen Rushdieren ezizen sekretua.\n1997ko otsailean Ayatollah Hasan Sane'ik, Khordad Fundazioko hamabosgarren buruzagiak, jakinarazi zuen Rushdie hiltzeko fundazioak eskaintzen zuen odol-dirua 2 milioi dolarretik 2,5 milioi dolarrera handituko zuela. Ondoren, Irango beste erdi-erlijioso fundazio batek, Rushdieren hilketagatik eskainitako saria $3,3 milioira igo zuen.\n2015eko azaroan, P. Chidambaram Indiako ministro ohiak \u201c\"Bertso satanikoak\"\u201d debekatzea okerra izan zela onartu zuen. 1998an, Mohammad Khatami Irango presidente ohiak fatua \"bukatuta\" zegoela aldarrikatu zuen, baina ez da inoiz ofizialki kendu, eta hain zuzen ere behin baino gehiagotan errepikatu dute fatua Ali Khamenei eta beste funtzionario erlijioso batzuk. Horrela, diru gehiago gehitu zitzaion 2016ko otsailean sariari.\nHilketa-saiakera hutsegina (1989).\n1989ko abuztuaren 3an, Mustafa Mahmoud Mazeh RDX lehergailuz betetako liburu-bonba bat prestatzen ari zela Paddingtongo (Londresko erdigunea) hotel batean, bonba behar baino lehenago lehertu zen, hoteleko bi solairu suntsituz. Mazeh bertan hil zen. Aurretik ezagutzen ez zen talde libanoar batek, Islameko Mujahidinen Erakundeak, esan zuen \"Rushdie apostatariari\" eraso bat prestatzen hil zela. Ermita bat dago Behesht-e Zahran, Teherango hilerrian, Mustafa Mahmoud Mazehren omenez eraikia, inskripzio honekin: \"Londresen martirizatua, 1989ko abuztuaren 3an. Salman Rushdie hiltzeko misioan hil zen lehen martiria\". Mazeh-ren ama Iranera lekualdatzera gonbidatu zuten, eta Islamiar Munduko Martirien Mugimenduak bere izenean ermita bat eraiki zuen Iran-Irakeko Gerran hildako milaka soldadu iraniar biltzen dituen hilerrian.\nHezbolaren iruzkinak (2006).\n2006ko Jyllands-Posten Muhammad marrazki bizidunen polemikan, Hassan Nasrallah Hezbolako buruzagiak adierazi zuenez, \"Musulmanen batek Salman Rushdie fede-ukatzailearen aurka Imam Khomeiniren fatua gauzatu izan balu, gure Mahoma profeta Danimarkan, Norvegian eta Frantzian iraintzen duen jendetza hori ez zen horretara ausartuko. Ziur nago milioika musulman daudela gure profetaren ohorea defendatzeko beren bizitza emateko prest, eta horretarako edozer egiteko prest egon behar dugu\u00bb.\nNazioarteko gerrillak (1990).\n1990ean, \u201c\"Bertso satanikoak\"\u201d argitaratu eta gutxira, \u201cNazioarteko gerrillak\u201d izeneko film pakistandar bat estreinatu zen, Rushdie \"James Bond estiloko gaizto bat\" bezala irudikatuz. Pakistango beherakada eragiteko asmoarekin, kasinoen kate bat eta diskotekak ireki zituen, baina filmaren amaieran hil egiten dute. Filma ospetsu egin zen Pakistango ikus-entzuleen artean, eta \"Ramboren antzeko irudi gisa aurkezten du Rushdie, lau gerrillari talde pakistandarrek jazarrita\". Britainia Handiko Film Sailkapeneko Batzordeak uko egin zion ziurtagiri bat baimentzeari, \"Rushdieren erretratua kriminal bezala kalifikatu zitekeela uste baitzuten, bakea urratzea eragin zuen bere ospea zikintzea besterik ez zenaren aurrean\". Horrek, modu eraginkorrean galarazi zuen filma Erresuma Batuan estreinatzea. Handik bi hilabetera, ordea, Rushdiek berak idatzi zion zuzendaritzari, esanez pelikula \"zabor zati desitxuratu eta ezgai bat zela\" uste zuen arren, ez zuela auzitara eramango estreinatuko balitz. Geroxeago esan zuen: \u201cFilma hori debekatu izan balitz, herriko bideorik beroena bihurtuko zen: denek ikusiko zuten\u201d. Filmak Pakistanen arrakasta handia izan zuen arren, ia oharkabean pasatu zen beste leku guztietan.\nAl-Qaedako atzemateko zerrenda (2010).\n2010ean, Anwar al-Awlakik Al-Qaedaren atzemateko zerrenda argitaratu zuen Inspire aldizkarian, Rushdie eta Islama iraindu omen zuten beste pertsona batzuk bertan zeudela, hala nola Ayaan Hirsi, Ali Lars Vilks karikaturista eta Jyllands-Posteneko hiru kide barne. Geroago zerrenda luzatu egin zen, eta St\u00e9phane \"Charb\" Charbonnier sartu zuen, beste 11 lagunekin batera Charlie Hebdori Parisen egindako eraso terrorista batean erailez. Erasoaren ondoren, Al Qaedak hilketa gehiago eskatu zituen.\nRushdiek bere sostengua adierazi zion Charlie Hebdori. Honela mintzatu zen: \"Charlie Hebdorekin nago, denok behar dugun bezala, satiraren artea defendatzeko, betidanik askatasunaren alde egon delako, eta tiraniaren, desohorearen eta ergelkeriaren aurkako indarra... totalitarismo erlijiosoak mutazio hilgarria eragin du Islamaren bihotzean, eta ondorio tragikoak ikusten ditugu gaur Parisen\u201d. Erasoari erantzunez, Rushdiek komunikabideetan biktimak erruduntzat jotakoei buruz komentatu zuen, honakoa adieraziz: \"Charlie Hebdo ez zaizu gustatuko... Baina haiek atsegin ez izateak ez du zerikusirik hitz egiteko duten eskubidearekin. Haiek ez dituzulako gustuko, zalantzarik gabe ez du inolaz ere barkatzen haien hilketa.\nJaipurreko Literatura Jaialdia (2012).\nRushdiek 2012ko urtarrilean agertu behar zuen Jaipurreko Literatura Jaialdian, Jaipurren, Rajasthanen, Indian. Hala ere, bertan behera utzi zuen bere ekitaldiaren agerraldia eta Indiako beste bira bat garai hartan, bere bizitzarako mehatxu posible bat aipatuz arrazoi nagusi bezala. Handik egun batzuetara, estatuko polizia agentziek gezurra esan zutela adierazi zuen, urrun mantentzeko, Jaipurrera ordaindutako hiltzaileak bidaltzen ari zirela bera hiltzeko jakinarazi ziotenean. Poliziak esan zuen beldur zela Rushdiek debekatutako \u201c\"Bertso Satanikoak\"\u201d liburutik irakurriko zuela, eta mehatxua benetakoa zela erakunde musulmanen berehalako protestak kontuan hartuta.\nBien bitartean, Ruchir Joshi, Jeet Thayil, Hari Kunzru eta Amitava Kumar egile indiarrek jaialdia eta Jaipur bat-batean utzi zuten, jaialdian Rushdieren debekatutako eleberriaren pasarteak irakurri ostean. Laurei alde egiteko eskatu zieten antolatzaileek, atxilotzeko aukera erreala zegoelako. Rushdie eta Jaipur Literatura Jaialdiaren arteko bideo saio bat ere bertan behera utzi zuten azken momentuan, gobernuak jaialdia gelditzeko presionatu ostean. Rushdie Indiara 2012ko martxoan itzuli zen, New Delhin hitzaldi bat ematera.\nChautauquako erasoa (2022).\n2022ko abuztuaren 12an, Chautauquako unibertsitatean (New York) hitzaldi bat hastear zegoela, Rushdieri eraso egin zion agertokira korrika sartu zen gizon batek, eta behin eta berriz labankadak eman zizkion, lepoan eta sabelean bereziki. Herriko patruilari batek atxilotu baino lehen urrundu zuten erasotzailea. Rushdie hegazkinez eraman zuten UPMC Hamotera, Pennsylvaniako Erie trauma-zentro tertziariora. Han, ebakuntza egin zioten arnasgailu batean sartu aurretik. Susmagarria, Fairviewko (New Jersey) 24 urteko Hadi Matar gaztea zela identifikatu zuten.\nBeranduago egunean, Andrew Wylie Rushdieren agenteak baieztatu zuen Rushdiek gibelean eta eskuan labankadak jaso zituela, eta begi bat gal zezakeela. Egun bat geroago, Rushdie haizagailutik atera eta hitz egin ahal izan zuen. Rushdieren agenteak dio Rushdie sendatzeko bidean dagoela, baina sendatzeak denbora luzea beharko duela larri zaurituta dagoelako.\nIranek ukatu egin du labankadarekin edo erasotzailearekin edozein lotura, eta Rushdie eta bere jarraitzaileak ekintzaren erantzuletzat jotzen ditu.\nSariak, ohoreak eta aitorpena.\nSalman Rushdiek sari ugari jaso ditu bere idatziengatik, besteak beste, Europar Batasuneko Literaturako Aristeion Saria, Italiako Grinzane Cavour, Alemaniako Urteko Idazle Saria, eta literatura alorreko ohore handienetako asko. Horien artean daude:\nZaldun titulua.\nRushdie zaldun izendatua izan zen, 2007ko ekainaren 16ko Erresuma Batuko Erreginaren Urtebetetze Ohoreetan, literaturari egindako zerbitzuengatik. Honakoa adierazi zuen: \"Poz-pozik nago ohore handi hau jasotzearekin, eta esker oneko nire lana era honetan aitortua izan delako\". Zalduntzari erantzunez, gehiengo musulmanak zituzten nazio askok protestatzeaz gain, herrialde horietako parlamentariek ekintza gaitzetsi zuten. Eta Iranek eta Pakistanek protesta formalak egin zieten Britainiar ordezkariei. Muhammad Ijaz-ul-Haq Pakistango Gai Erlijiosoetako ministroak igorritako gaitzespen eztabaidagarria berriz, Benazir Bhutto lehen ministro ohiak atzera bota zuen. Hainbatek publikoki eskatu zuten haren heriotza. Halaber, musulman ez ziren batzuek etsipena adierazi zuten Rushdieren zalduntzarekin, idazleak ez zuela halako ohorerik merezi eta bazirela Rushdie baino zaldun titulua gehiago merezi zuten beste hainbat idazle.\nAl-Qaedak Rushdieren ohorea gaitzetsi zuen. Taldeko orduko buru zen Ayman al-Zawahirik audio grabazio batean esan zuen Erresuma Batuko saria Rushdierentzat \"islamaren aurkako irain bat\" zela, eta \"oso erantzun zehatza\" planifikatzen ari zirela.\nRushdie Ohorezko Lagunen Ordenako (CH) kide izendatu zuten 2022ko urtebetetze ohoreetan, literaturari egindako zerbitzuengatik.\nSinesmen erlijiosoak eta politikoak.\nJatorri erlijiosoa.\nRushdie familia musulman liberal batetik dator, baina gaur egun ateoa da. 2006an PBSn egindako elkarrizketa batean, Rushdiek bere burua \"ateo gogortzat\" jo zuen. 1989an, fatuaren osteko elkarrizketa batean, Rushdie-k esan zuen nolabait musulman galdua zela, nahiz eta \"kultura musulmanak beste inork baino gehiago moldatua\", eta islamaren ikaslea. Urte bereko beste elkarrizketa batean, esan zuen: \"Nire ikuspuntua gizaki laiko batena da. Ez dut sinesten naturaz gaindiko entitateetan, berdin dio kristau, judu, musulman edo hinduetan\".\n1990ean, \"hura hiltzeko fatuaren esanetara jarduten zuten musulmanen mehatxua murrizteko itxaropenarekin\", adierazpen bat kaleratu zuen bere fede musulmana berritu zuela esanez, bere eleberriko pertsonaiek Islamaren aurkako erasoak baztertu zituela, eta mundu osoan erlijioa hobeto ulertzeko lan egiteko konpromisoa hartu zuela. Geroago Rushdiek \"itxurak egiten\" ari zela esan zuen.\nXIX. mendearen amaieran aitzindari ziren kritika handiagoak aplikatzearen alde egiten zuen Rushdiek. 2005eko abuztuaren erdialdean The Washington Post eta The Times egunkarietan argitaratutako \"Musulmanak batu! Erreforma berri batek zuen fedea aro modernora eramango du\" iritzi artikulu gonbidatu batean, Rushdiek Islamaren erreforma bat eskatzen zuen: \u201cTradiziotik haratago joatea da, islamaren oinarrizko kontzeptuak aro modernora ekartzeko erreforma mugimendu bat baino, erreforma musulman bat ideologo jihadistei ez ezik, tradizionalisten apaiztegi zapaltzaile eta itogarriei ere aurre egiteko, leihoak irekiz behar den aire freskoa sartzeko... Bada garaia, hasi berrientzat, musulmanek beren erlijioaren errebelazioa historiaren barneko gertaera gisa aztertzeko gai izan zirela, eta ez naturaz gaineko zerbait... Zabaltasuna tolerantziarekin lotuta dago; irekitasuna bakearen anaia da.\u201d\nRushdie erlatibismo moral eta kulturalaren kritikaria da. Gauzei benetako izenez deitzearen aldekoa da, eta etengabe argudiatzen du zer dagoen gaizki eta zer dagoen ondo. \"Point of Inquiry\" aldizkarian 2006an egindako elkarrizketa batean, honela deskribatu zuen bere iritzia: \"Guk guztiok behar ditugu, jatorria edozein dela ere, etengabe aztertzea zeinen barruan eta zeinekin bizi ditugun istorioak. Denok bizi gara istorioetan, narrazio handi deitzen direnak. Nazioa istorio bat da. Familia istorio bat da. Erlijioa istorio bat da. Komunitatea istorio bat da. Denok bizi gara kontakizunen barruan eta horiekin. Eta iruditzen zait edozein gizarte biziaren definizioa dela istorio horiek etengabe zalantzan jartzea. Istorioei buruz etengabe eztabaidatzen duzula. Izan ere, eztabaidak ez dira inoiz gelditzen. Argudioa bera askatasuna da. Ez zara horri buruzko ondorio batera iristen. Eta argudio horren bidez, batzuetan iritziz aldatzen duzu\u2026 Eta horrela hazten dira gizarteak. Zure bizitzako istorioak zure kabuz kontatzerik ez duzunean, espetxe batean bizi zara... Beste norbaitek kontrolatzen du istorioa\u2026 Orain iruditzen zait Islam garaikidean arazo bat dagoela: erlijioaren zoruaren narratiba berriro aztertzeko ezintasuna... Islamean hori egitea oso zaila denez, pentsamendu berriak garatzea zaila da.\"\nRushdie satira erlijiosoaren defendatzailea da. Charlie Hebdoren tiroketa gaitzetsi zuen, eta erlijioen kritika komikoa defendatu zuen jatorriz English PEN-en argitaratutako iruzkin batean, non erlijioak Erdi Aroko arrazoigabekeria modutzat jo zituen. Rushdiek erasoa \"totalitarismo erlijiosoaren\" ondoriotzat jo zuen, haren ustez \"islamaren bihotzean mutazio hilgarria\" eraginez. Honakoa esan zuen: Erlijioa, Erdi Aroko arrazoirik gabeko forma bat, arma modernoekin konbinatzen denean, benetako mehatxu bihurtzen da gure askatasunentzat. Totalitarismo erlijioso honek mutazio hilgarria eragin du Islamaren bihotzean eta ondorio tragikoak ikusten ditugu gaur Parisen. Charlie Hebdorekin nago, denok behar dugun bezala, satiraren artea defendatzeko, beti izan baita askatasunaren eta tiraniaren, zintzotasunaren eta ergelkeriaren aurkako indarra. \"Erlijioarekiko errespetua\" \"erlijioarekiko beldurra\" esan nahi duen kode esaldi bihurtu da. Erlijioek, beste ideia guztiek bezala, merezi dute kritika, satira eta, bai, gure beldurrik gabeko errespetu falta.\nRushdie humanista deklaratua da, irakurtzea eta idaztea giza existentzia ulertzeko bide bat dela uste baitu. Rushdiek giza eskubide gisa irakurtzeari eta idazteari buruz galdetuta, \"istorio handiagoak, bizi garen kontakizun handiak, nazioa, familia eta klana bezalako gauzak dira. Istorio horiek begirunez tratatzen dira... Gure bizitzako diskurtsoa egiteko moduaren parte izan behar dute, eta jendeak giza izaerari oso kaltegarria den zerbait egitea eragozteko.\u201d Rushdie-k literaturaren askatasunak unibertsalak direla uste badu ere, bere fikzioek gehiengoak marjinatzen dutenen borrokak irudikatzen dituzte. Horren erakusle da \u201c\"Lotsa\"\u201d eleberrian emakumeen paperen erretratua. Nobela honetan, Rushdiek \u201cPakistango gizarte-ordenaren injustiziak gehien pairatzen dituztenak emakumeak direla iradokitzen du. Feminismoaren aldeko jarrera ere ikus daiteke 2015ean New York aldizkariko The Cut-en egindako elkarrizketa batean.\nAurrekari politikoak.\nErresuma Batuko politika.\n1980ko hamarkadan Erresuma Batuan, Alderdi Laboristaren aldekoa izan zen, eta gazte etorkinen eta arraza gutxiengoen arraza diskriminazioa eta alienazioa amaitzeko neurriak defendatu zituen. 2006an, Rushdie-k adierazi zuen Jack Straw-ek, orduko Komunen Ganberako buruzagi laboristaren iruzkinak onartzen zituela, nikaba (aurpegia estaltzen duen errezela, begiak izan ezik). eramatea kritikatu zuenean. Rushdiek adierazi zuen bere hiru ahizpek ez zutela inoiz beloa jantziko. Esan zuen: \"Uste dut beloaren aurkako borroka emakumeen mugaren aurkako borroka luzea eta etengabea izan dela, beraz, zentzu horretan laboristaren alde nago guztiz\".\nEstatu Batuetako politika.\nRushdiek 1999an NATOk Jugoslaviako Errepublika Federalaren aurkako bonbardaketaren alde egin zuen, eta Tariq Ali ezkertiarra Rushdie eta beste \"idazle gudari\" batzuk \"beligerante\" gisa izendatzera eraman zuen. AEBek 2001ean zuzendutako Afganistango talibanak kentzeko kanpainaren alde agertu zen, baina 2003ko Irakeko gerraren kritiko zorrotza izan zen. Adierazi zuen \"Saddam Hussein kentzeko kasua\" baldin bazegoen ere, AEBen aldebakarreko esku-hartze militarra justifikaezina zela.\nRushdiek Barack Obama demokrataren hautapenaren alde egin zuen AEBetako lehendakaritzarako, eta maiz kritikatu du Alderdi Errepublikanoa. \u201cOkupa Mugimenduan\u201d parte hartu zuen, bai Okupa Bostonen zein \u201cOlupa Idazleak\u201d-en kide sortzaile bezala. Rushdie armak kontrolatzearen aldekoa da, eta 2012ko uztailean Coloradoko zinema batean egindako tiroketa baten erruduna, armak mantendu eta eramateko AEBko eskubidea dela esan zuen. Estatu Batuetako herritartasuna 2016. urtean lortu ondoren, Hillary Clintonen aldeko botoa eman zuen urte hartako hauteskundeetan.\nErlijio-extremismoaren aurka.\nJyllands-Posten-eko Mahomaren karikaturen eztabaidaren harira, 2006ko martxoan - askok 1989an Bertso Satanikoak argitaratu ondorengo heriotza mehatxuen eta fatuaren oihartzuntzat jo zutena - Rushdiek \u201c\"Elkarrekin Totalitarismo Berriaren aurrean\"\u201d (Together Facing the New Totalitarianism) manifestua sinatu zuen, eta adierazpen horrek muturreko erlijioaren arriskuen berri ematen du. Manifestua Charlie Hebdo astekari frantsesean argitaratu zen, 2006ko martxoan.\nAmnistia Internazionalak Gita Sahgal giza eskubideen aktibista bertan behera utzi zuenean, prentsari esan zionean erakundea Moazzam Begg-etik eta haren antolaketatik aldendu behar zela, Rushdiek hau esan zuen: \"Amnistiak... kalte izugarria egin dio bere izen onari, Moazzam Begg-ekin eta bere Cageprisoners taldearekin aliatuz, eta giza eskubideen defendatzaile gisa atxikiz. Badirudi Amnistiaren zuzendaritza porrot moral moduko bat jasaten ari dela, eta ongia eta gaizkia bereizteko gaitasuna galdu duela. Neurri handi batean larriagotu egin du akatsa Gita Sahgal zalantzazkoa bertan behera utzi duelako, bere kezkak jendaurrean jartzearen delituagatik.\" Gita Sahgal zintzotasun eta dotoretasun handiko emakumea da... Gita Sahgal bezalako pertsonak dira giza eskubideen mugimenduaren benetako ahotsak; Amnistiak eta Begg-ek, beren adierazpen eta ekintzengatik, gure mespretxua merezi dutela adierazi dute.\nAsiako hegoaldeko politika eta Kaxmir.\nRushdie kritikoa izan zen Pakistango lehen ministro ohia Imran Khanekin. Izan ere, Khanek kolpe pertsonalak eman zizkion 2012ko elkarrizketa batean, Rushdiri \"desorekatua\" deituz, eta \"gizon txiki baten pentsamoldea\" zuela. Gehitu zuen \"inoiz ez zuela ezagutu nahi izan, hainbatetan toki publiko berdinetan egon arren\".\nRushdiek askotan idatziz eta telebistako zuzeneko elkarrizketetan adierazi du India nahiago duela Pakistan baino. 2003an egindako elkarrizketa batean, Rushdiek esan zuen Pakistanen zergatik sentitzen zen gehiago atzerritar bezala, Indian edo Ingalaterran baino. Indiako aniztasuna, irekitasuna eta \"bizi-esperientziaren aberastasuna\" aipatu zituen, Pakistanen \"aire-faltaren\" aldean, askatasun pertsonalik ezaren, ustelkeria publiko orokortuaren eta etnia arteko tentsioaren ondorioz.\nIndiako politikan, Rushdiek kritikatu egin ditu Bharatiya Janata Alderdia eta haren lehendakaria, Narendra Modi lehen ministroa.\n\u201c\"Shalimar pailazoa\"\u201d eleberriari buruzko 2006ko elkarrizketa batean, Rushdiek deitoratu egin zuen Kaxmir Indiako eta Pakistango administrazioaren eremuetan banatu izana, bere familia erditik moztu zuelako. 2019ko abuztuan, Jammu-ren eta Kaxmiren estatus berezia ezeztatzea kritikatu zuen: \"7.000 kilometrotara ere argi dago Kaxmiren gertatzen ari dena ankerkeria dela. Ez dago asko ospatzeko abuztuaren 15 honetan\". Aurretik, Indiak administratutako Kaxmirko errepresioak aipatu zituen, eskualdean jihadismoaren gorakadaren aitzakiatzat, honakoa esanaz:\n\u201cIndiako armadak erabiltzen duen \"errepresioaren\" esaldia, suntsitze masiboko eufemismoa da. Eta bortxaketa. Eta basakeria. Horixe gertatzen da denbora guztian. Oraindik gertatzen ari da... Kaxmirtar guztiak terroristak balira bezala tratatzeko erabakiak eragin du hori, kaxmirtar herriaren aurkako \"holokausto\" mota bak. Eta guk geuk badakigu, Europako azken gertaeretatik abiatuta, zer garrantzitsua den musulman guztiak terroristak balira bezala tratatzeari aurre egitea, baina Indiako armadak kontrakoa egiteko erabakia hartu du, hau da, denak borrokalari potentzialak direla eta horrela tratatzea. Eta basakeria maila nahiko ikusgarria da. Egia esanda, hori gabe yihadistek oso erantzun txikia izango zuten tradizioz islam erradikalaz interesatzen ez zen Kaxmir herriaren aldetik. Beraz, orain deabruaren eta itsaso urdin sakonaren artean harrapatuta daude, eta hori da tokiko tragedia... Benetan esaten ari nintzen, zehazki Kaxmirreko jihadaren erakarpena Indiako armadaren jardueretatik sortu zela...\"\nKanpo estekak.\n Salman Rushdieren web orri ofiziala "}
{"id": "276915", "revid": "65203", "url": "https://eu.wikipedia.org/wiki?curid=276915", "title": "Fruto Vivas", "text": "Jos\u00e9 Fructoso Vivas Vivas, ezagunagoa Fruto Vivas izenagatik (Municipio J\u00e1uregui, T\u00e1chira, Venezuela, 1928ko urtarrilaren 21a - 2022ko abuztuaren 23a) venezuelar arkitektoa izan zen. XX. mendearen bigarren erdiko venezuelar arkitekto bikainenetako bat, bere arkitektura-proiektuengatik ez ezik baita kritikari eta irakasle gisa egindako lanagatik ere.\nBiografia.\nVenezuelako Unibertsitate Zentralean egin zituen ikasketak. Carlos Guinard, Tom\u00e1s Jos\u00e9 Sanabria, Cornelis Zitman, Carlos Ra\u00fal Vilanueva eta beste maisu batzuen eragina nabari da bere lanetan. 1955ean, bere lan nagusietako bat proiektatu zuen: Tachira Cluba, Caracasen, venezuelar arkitektura populistaren moldeari jarraituz. Bere beste lan aipagarrienetako bat Santo Domingoko (Merida) Moruco Hotela da. 1987ko Arkitektura Sari Nazionala jaso zuen."}
{"id": "276916", "revid": "28807", "url": "https://eu.wikipedia.org/wiki?curid=276916", "title": "Jos\u00e9 Fructoso Vivas Vivas", "text": ""}
{"id": "276917", "revid": "28807", "url": "https://eu.wikipedia.org/wiki?curid=276917", "title": "Jos\u00e9 Fructoso Vivas", "text": ""}
{"id": "276918", "revid": "336", "url": "https://eu.wikipedia.org/wiki?curid=276918", "title": "Barize", "text": "Barizea zain baten hantura iraunkorra da. Zainaren barnean odola pilatzen delako sortzen da, batez ere. Odola bihotzera itzultzean edozein arrazoirengatik muskuluaren barneko zain nagusietatik ezin bideratuz lurrazalaren alderago dauden zain meheagoetatik bideratzen denean sortzen da, zain meheago horiek zabaldu egiten baitira. Gehienetan, zangoetan ateratzen dira barizeak; mina ematen dute, hantura agertzen da, eta odolaren zirkulazioa zaildu egiten dute. Denbora luzean zutik egoten diren pertsonetan eta berez horretarako joera duenetan azaltzen dira, emakumeetan bereziki. Haurdunaldian izaten dute, batez ere, emakumeek barizeak ateratzeko arrisku handia. Ebakuntza bidez sendatzen dira, edo, txikiak direnean, eskleroterapiaz, indizio bidez edo laser bidez."}
{"id": "276919", "revid": "336", "url": "https://eu.wikipedia.org/wiki?curid=276919", "title": "Karl Barth", "text": "Karl Barth (Basilea, Suitza, 1886ko maiatzaren 10a - Basilea, Suitza, 1968ko abenduaren 10a) suitzar teologo protestantea izan zen.\nBiografia.\nBonngo Unibertsitateko irakasle zelarik, Hitlerren gobernuak kendu zion postua. Barthen doktrina Kalbinen Erreformatik abiatzen da, eta predestinazioaren ikusmolde berria dakar. Teologiaren garbitasuna zaindu nahi du, desbideratze modernistak alboratuz (liberalismoa, laizismoa, historizismoa, nazismoa, humanismoa, eta abar), eta Bibliara eta antzinako teologoetara itzuli beharra aldarrikatzen du. Haren eragina, intelektuala eta erlijiozkoa, eremu protestante osora hedatua da.\n\"Kirchliche Dogmatik\" (1927-1932-1951) da Barthen lan garrantzitsuena; bere \u00abteologia dialektikoa\u00bb agertu zuen bertan."}
{"id": "276920", "revid": "512", "url": "https://eu.wikipedia.org/wiki?curid=276920", "title": "Min Chueh Chang", "text": "Min Chueh Chang (; Taiyuan, Txina, 1908ko urriaren 10a - AEB, 1991ko ekainaren 5a) estatubatuar ikertzailea izan zen, jaiotza-kontrolerako pilularen asmatzaileetako bat. Gregory Pincus-ekin batera, ikerlan asko egin zituen Biologia Esperimentaleko Worcester Fundazioan 1940ko eta 1950eko hamarraldietan. Gregory Pincusekin eta John Rockekin elkarlanean, geroztik \"pilula\" izenaz ezagutu den ahotiko ernalketaren aurkako metodoa asmatu eta garatu zuen. 1960an hasi zen erabiltzen jaiotza-kontrolerako metodo hori, eta berehala zabaldu zen mundu guztira. Gaur ez dago zalantzarik pilulak erro-errotik aldatu zuela ordu arteko familia-plangintza. \"In vitro\" ernalketa-lanetan ere aitzindaria izan da."}
{"id": "276923", "revid": "336", "url": "https://eu.wikipedia.org/wiki?curid=276923", "title": "John Joseph Pershing", "text": "John Joseph Pershing (Laclede, Missouri, 1860ko irailaren 13a - Washington Hiria, 1948ko uztailaren 15a) Estatu Batuetako militarra izan zen. West Pointen egin zituen ikasketak. Indiarren aurkako kanpainetan (Arizona, Mexiko Berria, Dakota) eta Kubako setioan parte hartu zuen (1898). Gogor zapaldu zituen Filipinetako 1900-1904. eta 1913. urteetako matxinadak. 1906. urtean jeneral egin zuten. Mexikon barneratu ziren Estatu Batuetako armaden buru izan zen 1916-1917 urteetan; 1917an, Lehen Mundu Gerran, Frantziako frontean borrokatzen ari ziren Estatu Batuetako osteen jeneral nagusi izendatu zuten. Pulitzer Saria eskuratu zuen \"My Experiences in the World War\" (1931, \"Nire esperientziak Mundu Gerran\") obrari esker."}
{"id": "276924", "revid": "96586", "url": "https://eu.wikipedia.org/wiki?curid=276924", "title": "Aleksander Tvardovski", "text": "Aleksander Trifonovitx Tvardovski (errusieraz: \u0410\u043b\u0435\u043a\u0441\u0430\u0301\u043d\u0434\u0440 \u0422\u0440\u0438\u0301\u0444\u043e\u043d\u043e\u0432\u0438\u0447 \u0422\u0432\u0430\u0440\u0434\u043e\u0301\u0432\u0441\u043a\u0438\u0439, ahoskatua; Zagorje, Smolenskeko oblasta, 1910eko ekainaren 21agreg./ekainaren 8ajul. - Mosku, 1971ko abenduaren 18a) errusiar olerkaria izan zen. 1935ean argitaratu zuen lehen olerki-bilduma, \"Muraviako herria\", \"kolkhoz\" sistema eta bost urterako lehen ekonomia-plana goraipatzen zuena. \"Vassili Tiorkine\" (1941-1945) olerkiak sobietar soldadua goraipatzen zuen, eta arrakasta handia izan zuen. 1950etik 1970era \"Novy Mir\" aldizkariko zuzendaria izan zen. 1963an \"Tiorkine beste munduan\" argitaratu zuen, burokraziaren satira. Komunista izan bazen ere, Stalinen garaiko zapalkuntza salatu zuen.\nBeste liburuak: \"Moskuko goiza\" (1959), \"Egunkari barnekoi bati buruzko olerkia\" (1961), \"Urte horietako lirismoa\" (1967), \"Oroimenaren eskubideak\" (1968), zentsurak debekatutakoa."}
{"id": "276925", "revid": "512", "url": "https://eu.wikipedia.org/wiki?curid=276925", "title": "Rousettus leschenaultii", "text": "Rousettus leschenaultii Rousettus generoko animalia da. Chiropteraren barruko Pteropodidae familian sailkatuta dago."}
{"id": "276926", "revid": "6327", "url": "https://eu.wikipedia.org/wiki?curid=276926", "title": "Aleksandr Tvardovski", "text": ""}
{"id": "276927", "revid": "42829", "url": "https://eu.wikipedia.org/wiki?curid=276927", "title": "Ram\u00f3n Zallo", "text": "Ram\u00f3n Zallo Elgezabal (Gernika, Bizkaia, 1948) Euskal Herriko Unibertsitateko Ekonomia eta Komunikazio irakasle emeritua da Gizarte eta Komunikazio Zientzien Fakultatean.\nZuzenbide eta Ekonomian lizentziatu zen Deustuko Unibertsitatean eta Informazio Zientzietako doktoregoa lortu zuen EHUn. Kultura eta komunikazioaren, ekonomia eta politikaren inguruko lanak kaleratu ditu. Hainbat agerkaritan artikuluak idazten ditu, eta EHUren Ikus-entzunezko Komunikazioaren Sailean Ekonomia eta Komunikazio irakasle emeritua da.\nIkertzailea.\n1987an aurkeztu zuen doktore-tesia, \"Kultur industrien ekonomia kritikorako oinarriak. Lan- eta balorizazio-prozesuak\". Bere bertsio laburtua 1988an argitaratu zuen Akalek, \u201cEconom\u00eda de la comunicaci\u00f3n y la cultura\u201d izenarekin, lan klasikoa eta aitzindaria kulturaren eta komunikazioaren azterketa ekonomikoetan, bai Espainiar estatuan, bai Lationamerikan. Ekarpen hori eta ondoren etorri zena, Enrique Bustamante eta Ram\u00f3n Zallo koordinatzaile zirela, \u201cLas Industrias culturales en Espa\u00f1a\u201d (1988) izan zen, eta Daniel E. Jonesek 1989ek esan zuenez, bertan \u201cherrialdeko kultura- eta komunikazio-sektore guztien azterketa egin zen lehen aldiz, kontzentrazio eta transnazionalizazio ekonomiko gero eta handiagoa aztertzea helburu nagusitzat hartuta\u201d. Horrela, ordura arte argitaratu gabeko egiturazko eta sektorekako analisi ekonomikoen ikuspegi berri bat aktibatu zen (komunikabideak, edizioa, fonografia, zinema, publizitate-sektorea). Bi liburuak erreferenteak dira geroztik. Ordura arte informazio-enpresen mikroekonomia baino aztertzen ez zelarik, ordutik, komunikazio eta kulturaren ekonomia eta politikaren alorra ireki zen.\n2015ean, Eusko Jaurlaritzako Kultura Sailak euskal kulturaren egoerari buruzko txostena eskatu zion ikertzaile nagusi gisa. Hala sortu zen \u201cBalio-katea eta zeharkako ardatzak. Kultur politikako proposamenak\u201d (244 orr). Bertan, Josu Amezaga, Kepa Sojo, Miguel \u00c1ngel Casado eta Eneko Lorente irakasleek eta Pablo Malo zinemagileak parte hartu zuten. Txosten horretan, euskal kulturaren egoera aztertzen zen eta kultur politikako neurriak iradokitzen ziren, 2016an Kulturaren Euskal Kontseiluak eztabaidatu zituenak. Horrela, jakintza bat helarazten zitzaion kultur politikako diziplinarteko talde bati.\nZallorengan nabarmendu beharreko beste alderdi bat herriarekin konprometitutako intelektualaren profila da, baita arlo sozial eta kulturalean ere. Horrela, \u201c\"El Pueblo Vasco hoy, cultura, historia y sociedad en la era del conocimiento\"\u201d (2006) bezalako dibulgazio-liburuak burutu izan ditu, euskaraz, gaztelaniaz, frantsesez eta ingelesez publikatu direnak, edo are. -Mikel Ayusorekin batera- \u201cEuskal Herria eta bere kultura ezagutu\u201d (2009) Eusko Jaurlaritzak diasporarako eta etorkinentzako 7 hizkuntzatan argitaratua. Era berean, artikulu askotan, eraldatzen ari diren identitate sortzaileen ideiari eutsi dio, edo identitate kulturalen, nazionalen eta politikoen arteko bereizketari, beren tempus desberdinekin.\nUPV/EHUko \"\"Hedabideak, Gizartea eta Hezkuntza\" (HGH)\" ikertaldeko kidea da. Taldearen ikerketa -lerroak hauek dira: Kalitatezko kazetaritza, Kazetaritzaren etorkizuna, Ikus-entzunezko alfabetizazioa, Eremu urriko hedabideak eta hizkuntza, eta Hedabideak eta gatazka.\nMilitantea.\nZallo frankismoaren aurkako militantea izan zen 18 urte zituenetik (1966). 1985ean Auzolan desegin ondoren antolatutako militantzia utzi zuen. Geroztik, unibertsitate ikerketarekin bateragarri eginez, politika, gizarte eta kultura arloko gaurkotasuneko analista izan da, hainbat hitzaldi emanez, aldizkari teoriko eta dibulgaziozkoetako artikuluak idatziz, ETB2 eta Radio Euskadiko tertulietan parte hartuz (Ernest Lluchekin, besteak beste) eta hedabideetan hainbat artikulu publikatuz (Eginetik El Correora, El Mundo del Pa\u00eds Vasco, Berria, \"Gara\" eta Deiatik pasaz). Ikuspegi arrazionalizatzailearekin beti, kolektibitatearekiko inplikazioarekin eta asmo hezitzailearekin jardun du. \u201cGrina arrazoitua\u201d aldarrikatu ohi du. Hala, bere lumarekin zerikusia dute hirugarren espazioa eta quebectarraren erabakitzeko eskubidearen hedadura bezalako kontzeptuek, edo eta \u201cbakea normalizazioarekin\u201d ideiak. Garai ezberdinetan zehar, herri ekimenen sustatzaile ere izan da (Elkarbide, Elkarri, Lokarri, Erabaki, Sare, Demokrazia Bai)."}
{"id": "276928", "revid": "1982", "url": "https://eu.wikipedia.org/wiki?curid=276928", "title": "Ramon Zallo", "text": ""}
{"id": "276929", "revid": "58701", "url": "https://eu.wikipedia.org/wiki?curid=276929", "title": "Fr\u00e9d\u00e9ric Dard", "text": "Fr\u00e9d\u00e9ric Dard (Is\u00e8re, Frantzia, 1921eko ekainaren 29a - Friburgo, Frantzia, 2000ko ekainaren 6a) frantsesezko idazlea izan zen. Oso gazterik hasi zen kazetari-lanetan, Lyongo \"Mois\" egunkarian. 1941ean argitaratu zuen lehen nobela, \"Monsieur Joos\". Lan horrekin Lugdunum saria jaso zuen.\nDardek oso lan oparoa egin du, eta eleberri ugari idatzi ditu, batzuk \"San-Antonio\" izenaz sinatuta (\"Le Standinge selon B\u00e9rurier\", \"Les morues se dessalent\", \"Le Silence des homards\"), eta beste batzuk \"Dard\" izenaz (\"Le Monte-charge\", \"C\u00b4est toi le venin\"). Arrakasta handia lortu izan du aurrenekoekin, bigarrengoak ia estaltzerainokoa. Dard nortasun biak ezkontzen saiatu zen \"Y a-t-il un Fran\u00e7ais dans la salle?\" (1979, \"Ba al dago aretoan frantziarrik?\") lanarekin."}
{"id": "276930", "revid": "512", "url": "https://eu.wikipedia.org/wiki?curid=276930", "title": "Christopher Hope", "text": "Christopher Hope (Johannesburgo, 1944) hegoafrikar poeta eta kontalaria da. Arraza beltzaren eta zuriaren arteko gorabeherez idatzi duen idazle nagusietako bat. Witwatersrand eta Nataleko unibertsitateetan egin zituen ikasketak. Gero, Londresa joan zen, eta han geratu zen bizitzen 1975etik aurrera. Poeta gisa, 1974an eman zuen ezagutzera bere burua: \"Lurmutur Hirian zehar\". Sei urte geroago, bere lehenengo eleberria argitaratu zuen, beltza edo zuria izateko aukeraren aurrean zer egin ez dakien gazte bati buruzkoa. Bi arrazek dituzten akatsei eta bertuteei buruzko metafora eder hark berehala erakarri zuen irakurle anglosaxoien arreta. David Higham literatura saria irabazi zuen."}
{"id": "276931", "revid": "65203", "url": "https://eu.wikipedia.org/wiki?curid=276931", "title": "Eugene Parker", "text": "Eugene Newman Parker (Houghton, Michigan, 1927ko ekainaren 10a - Chicago, 2022ko martxoaren 15a) estatubatuar zientzialaria izan zen. Eguzkiaren inguruko gertaeretan aditua. 1955etik aurrera, Chicagoko Unibertsitatean lan egin zuen, fisika-, astronomia- eta astrofisika-sailetan. Eguzki-koroa, Eguzki-haizea, eta Lurreko eta Eguzkiko eremu magnetikoak aztertu zituen batez ere. Ontziak espaziora bidaltzen hasi aurretik berak kometa-isatsak behatuz atera zituen ondorioak berretsi egin zituzten gero heliosferara bidalitako ontziek. Bere liburuak, \"Cosmical Magnetic Fields\" batez ere, oinarri-oinarrizkoak gertatu dira ikertzaile-belaunaldi askoren heziketan. Bere azken liburuetan, planeta, izar eta galaxien eremu magnetikoek X izpietan duten eragina aztertu du.\nParker eguzki zundak izena bere omenez darama."}
{"id": "276932", "revid": "26894", "url": "https://eu.wikipedia.org/wiki?curid=276932", "title": "Eugene N. Parker", "text": ""}
{"id": "276933", "revid": "1491", "url": "https://eu.wikipedia.org/wiki?curid=276933", "title": "Partitura", "text": "Partitura edo partizioa musika-lan baten testu osoa da, ahots eta musika-tresna guztien zatiak dituena, elkarren gainean dauden pentagrametan idatziak.\nPartiturak ahots eta musika-tresna guztien zatiak biltzen dituenean, \"orkestra-partitura\" du izena. \"Ahotserako partitura\" izenekoak ahotserako lanaren zatiak biltzen ditu (opera edo oratorio batenak, adibidez), eta orkestraren zatia pianoari egokitua agertzen da.\nHistoria.\nEzagutzen den partiturarik zaharrena 1577. urtekoa da. Ordu arte taldeetarako musika zati bananduetan argitaratzen zen. Haydnen eta Mozarten garaian, berriz, orkestra handitu eta musikagintza konplexuagoa bihurtu zenean, partitura osoaren erabilera zabaldu zen.\nPartituren zatiak.\nPartitura bat ondo irakurtzeko hainbat elementu izan behar dira kontuan, hauek haien artean:\nPentagrama.\nPentagrama musika idazten den tokia da. Bost lerro paralelo eta distantziakide eta lau tartez osatua dago.\nKlabeak.\nKlabeak nota bakoitzak hartzen duen lekua adierazten du eta pentagrama hasieran jartzen da. Zazpi daude eta erabilienak SOL eta FA dira. Sol klabeak sol nota pentagramako bigarren lerroan idazten dela adierazten du eta horen arabera gainerako notak idazten dira.\nNotak.\nNotak doinuaren garaiera irudikatzen dute. Zazpi nota daude: DO, RE, MI, FA, SOL, LA eta SI. Hortik aurrera berriro errepikatzen dira.\nLerro gehigarriak.\nLerro gehigarriak pentagraman sartzen ez diren nota altuegiak edo baxuegiak irudikatzeko erabiltzen diren lerroak dira.\nFigurak eta ixiluneak.\nFigurek doinuaren iraupena irudikatzen dute. Figura bakoitzak bere neurri berdineko ixilunea dauka. Figurak, handienetik txikienera, hauek dira: BOROBILA, ZURIA, BELTZA, KORTXEA, KORTXEAERDIA, FUSA eta FUSAERDIA. Figura bakoitzak bere aurrekoaren erdia balio du.\nLigadura eta punttua.\nLigadura eta punttua luzapen ikurrak dira. Ligadurak, izen eta doinu bereko notak batzen dituen lerroa da, eta euren luzapenak batzen ditu. Punttua figura edo isilune baten eskumaldean jartzen den puntu txikia da, iraupenaren erdia gehituz.\nKonpasa.\nMusika obraren hasieran idazten da. Zatiki baten bidaz adierazten da. Beheko zenbakiak figura adierazten du eta goikoak figura horretako zenbat sartzen diren. Bi konpas mota daude:\nBanalerroak.\nMusika irakurketa errazagoa egiteko, konpasak banalerroen bidez banatzen dira. Abestia amaitzen denean lerro bikoitza idazten da.\nBitarteak.\nBitartea noten artean dagoen distantzia da eta tonuetan eta tonuerdietan neurtzen da.\nAldakariak.\nAldakariak noten garaiera aldatzen duten ikurrak dira:\nAldakariak berezkoak edo akzidentalak izan daitezke:\nErrepikapen ikurrak.\nErrepikapen ikurrek musika idazkera errazten dute pasarte ezberdinen errepikapenak adieraziz. Errepikapen ikur motak:\nTempoa.\nTempoa musika obraren erritmoa zehazteko erabiltzen da, musikaren abiadura eta izaera adieraziz. Pentagramaren hasieran idazten da hitz italiarrak erabiliz:\nAbiadura zehatz neurtzeko metronomoa erabiltzen da.\n\u00d1abardurak.\n\u00d1abardurek doinuaren intentsitatea adierazten dute eta pentagramako goikaldean edo behekaldean idazten dira. Batzuk intentsitate zehatza adierazten dute: p, f, pp, mf... Beste batzuek pixkanako intentsitate aldaketa adierazten dute: crescendo eta diminuendo."}
{"id": "276934", "revid": "42829", "url": "https://eu.wikipedia.org/wiki?curid=276934", "title": "Walther Rathenau", "text": "Walther Rathenau (Berlin, - \"ibidem\", ) alemaniar politikaria, industrialaria eta filosofoa izan zen. Allgemeine Elektrizit\u00e4ts-Gesellschaft (AEG) elkarteko lehendakariaren semea zen, eta enpresa horren zuzendaria izan zen haren ondoren. Lehen Mundu Gerra garaian Lehengaietarako Bulegoko buruzagia izan zen. Alemania Berreraikitzeko ministro izendatu zuten 1921ean, eta Wiesbadengo Hitzarmena negoziatu behar izan zuen. 1922an Kanpo Arazoetarako ministro egin zuten; Alemaniaren ordezkari izan zen Genovako Bilkuran eta Rapalloko Hitzarmena izenpetu zuen. Nazionalisten eta antisemiten gorrotoa piztu zuen Rathenauk bideratu zuen ekonomia-politikak. Ezezagun batzuek hil zuten."}
{"id": "276935", "revid": "336", "url": "https://eu.wikipedia.org/wiki?curid=276935", "title": "Volin", "text": "Vsevolod Mikhailovitx Eichenbaum Volin errusiar anarkista izan zen (Voronezh, 1882ko abuztuaren 11 - Paris, 1945eko irailaren 18a). 1905eko Errusiako Iraultzan parte hartu zuelako atxilo hartu eta Siberiara erbesteratu zuten, baina Frantziara ihes egitea lortu zuen (1907). Anarkista egin zen, eta Gerraren Kontrako Nazioarteko Komiteko burua izan zen 1913tik aurrera. 1917an Errusiara itzuli zen, eta joera anarkista guztiak batzeko lanetan jardun zuen. 1920an boltxebikeek atxilotu zuten, baina Europako sindikalista iraultzaileen ordezkarien eraginari esker aske utzi zuten. Alemaniara eta, geroago, Frantziara erbesteratu zen berriro. \"Iraultza ezezaguna\"-k, bere obra nagusiak, eragin handia izan zuen geroko anarkistengan, Espainiako Gerra Zibilean batez ere."}
{"id": "276937", "revid": "119347", "url": "https://eu.wikipedia.org/wiki?curid=276937", "title": "Ossip Zadkine", "text": "Ossip Zadkine (; Vitsebsk, 1890eko uztailaren 4a - Paris, 1967ko azaroaren 25a) frantses eskultorea izan zen, jatorriz bielorrusiarra. Parisen eta Londresen egin zituen Arte ikasketak. Parisen, abangoardiako artistekin harremanetan sartu zen (Chagall, Br\u00e2ncu\u015fi, Picasso); Kubismo joerako kidea izan zen. 1921-1925. urte bitartean Afrikako arte beltzaren eraginpean, zura eta harria lantzeari ekin zion. 1930. urte inguruan, forma barrokoagoak erabiltzen hasi zen, sinbolismo eta lirismo handiagoz.\nZadkinerenak dira, besteak beste: \"Gitarrista\" (1921); \"Orfeo\" gaia hartuta egindako bi pieza (1934, zurez, eta 1949, brontzez); Rotterdamen dagoen \"Hiri birrinduari omenaldia\" (1947), eta \"Van Gogh-i omenaldia\" Auvers-sur-Oise-n (1956)."}
{"id": "276938", "revid": "512", "url": "https://eu.wikipedia.org/wiki?curid=276938", "title": "Mieczyslaw Jastrun", "text": "Mieczyslaw Jastrun, jaiotzez Mojsze Agatstein (Korolowka, Polonia, 1903ko urriaren 29a - Varsovia, Polonia, 1983ko otsailaren 22a) poloniar poeta izan zen.\nBiografia.\nKrakoviako Unibertsitatean ikasi zuen. Maisutasun handia erakutsi zuen Lehen Mundu Gerraren ondoren idatzi zituen lanetan, formari dagokionez bereziki. Varsovian bizi izan zen ezkutaturik nazien okupazioaren garaian, eta 1944. urtean eman zituen argitara garai hartako poemak (\"Godzina strzezona\", \"Isil-ezkila\"). Gerraondokoak dira, nolanahi ere, haren poema hoberenak: \"Goracy popi\u00f3l\" (1956, \"Hauts beroak\"), \"Genezy\" (1959, \"Genesia\"). XX. mendeko olerkarien lanak itzuli zituen (Maiakowski, Garc\u00eda Lorca, Rimbaud, \u00c9luard, Aragon), eta Adam Mickiewicz eta Jan Kotxanowski poeta poloniarren biografiak idatzi zituen."}
{"id": "276939", "revid": "28807", "url": "https://eu.wikipedia.org/wiki?curid=276939", "title": "Mieczys\u0142aw Jastrun", "text": ""}
{"id": "276941", "revid": "12788", "url": "https://eu.wikipedia.org/wiki?curid=276941", "title": "Gaspar Montes", "text": "Gaspar Montes Iturriotz (Irun, Gipuzkoa, 1901eko otsailaren 27a - 1998ko azaroaren 24a) margolaria izan zen.\nBizitza.\nEtxeandia eskultorearekin eta J. Sal\u00eds Camino pintorearekin hasi zituen ikasketak. Sal\u00eds Camino eta N. Camiok pentsio bat lortu zioten, eta Madrila joan zen pintura ikastera. Han, J. M. L\u00f3pez Mezquita eta F. Alvarez de Sotomayorrekin aritu zen ikasten eta lanean. 1924an Gipuzkoako Aldundiak antolatutako Artista Berrien Erakusketan sari bat lortu zuen, sariaren diruarekin Parisa joan zen, eta Colarossi akademian aritu zen ikasten. 1926an Madrilgo Ateneoko Erakusketa-aretoan erakutsi zituen zenbait lan, Bernardino Bienabe Artia gipuzkoar pintorearekin batera.\nHandik urtebetera Baionako Euskal Museoan egin zuen erakusketa bat Bienabe Artia eta Jesus Olasagastirekin. Arte Ederretako Erakusketa Nazionalera \"Roncesvalles\" eta \"Paisaje en Ir\u00fan\" lanak bidali zituen 1927an, eta \"El embarcadero\" eta \"Fuente de Narciso\" 1930ean. 1938an Irungo Udal Akademian marrazki-eskolak ematen hasi zen.\n1970ean \"Siete Maestros Espa\u00f1oles del Dibujo\" erakusketan parte hartu zuen V\u00e1zquez D\u00edaz, Casas, Mart\u00ednez Ortiz, Arteta Colmeiro, eta abarrekin batera. Handik urtebetera \"Guip\u00fazcoa vista por sus pintores\" erakusketa ibiltarian Montes Iturriotzen hainbat lan egon ziren ikusgai. Erakusketak egin zituen Madrilen, Donostian, Bilbon, Pauen, Baionan, etab., eta sari ugari irabazi zituen, besteak beste, Pintoreen Lehiaketako lehen saria, Gipuzkoako Aldundiak antolatua (1928); Donostiako Eguberriko Lehiaketako lehen saria (1951); Donostiako Udaleko bigarren saria; Donostiako Eguberriko Lehiaketako Dar\u00edo Regoyos saria. Gipuzkoa, Valentzia eta Asturiasko hainbat elizatako horma-irudiak egin zituen. Nafarroako eta Aragoiko hotel batzuk apaindu zituen, eta beirateak ere egin zituen. Hainbat museotan zituen bere lanak erakusgai, esate baterako, Donostiako San Telmon, Bilboko Udal museoan, Mar del Platan (Argentina), Gipuzkoako Aldundian.\nBeti landu zituen izadiak eta paisaiak, nahiz eta bere karrera luzean aldaketa nabarmenak izan estiloari eta gaien trataerari dagokionez. Bere lanetako koloreak sutsuak dira, baina argiak; xehetasunak harmoniaz biltzen zituen; pintzelkada bizkorra eta soila zuen. Haren lan nagusiak: \"Roncesvalles\", \"El embarcadero\", \"Paisaje de Ir\u00fan\", \"Fuente de Narciso\", \"Camino de Behobia\", \"Bidasoa\", \"Oto\u00f1o\", \"Fuenterrab\u00eda\", \"Aoiz\" eta \"Nieve en Ir\u00fan\"."}
{"id": "276942", "revid": "28807", "url": "https://eu.wikipedia.org/wiki?curid=276942", "title": "Gaspar Montes Iturrioz", "text": ""}
{"id": "276943", "revid": "512", "url": "https://eu.wikipedia.org/wiki?curid=276943", "title": "Jos\u00e9 Joaqu\u00edn de Olmedo", "text": "Jos\u00e9 Joaqu\u00edn Eufrasio de Olmedo y Maruri (Guayaquil, - \"ib.\", ) Ekuadorko olerkari eta politikaria izan zen. Guayalquilgo Probintziaren ordezkari izan zen C\u00e1dizko Gorteetan (1811-1816). Gero, Guayaquilgo Gobernu Batzordeko lehendakari hautatu zuten (1820-1822), eta Peruko Biltzar Konstituziogilean esku hartu zuen diputatu gisa (1823). Peruko ordezkari izan zen Frantzian eta Ingalaterran (1825-1828), eta gero, Ambatoko Biltzar Konstituziogileko buru (1835).\nBestetik, olerkari ere izan zen; hala, Quintanaren eta erromantizismo aurreko idazleen eragina izan zuen. Olmedoren obra aipagarri batzuk: \"La victoria de Jun\u00edn: Canto a Bol\u00edvar\" (1825), \"Obras po\u00e9ticas\" (1848) eta \"Poes\u00edas in\u00e9ditas\" (1861)."}
{"id": "276944", "revid": "512", "url": "https://eu.wikipedia.org/wiki?curid=276944", "title": "Rousettus linduensis", "text": "Rousettus linduensis Rousettus generoko animalia da. Chiropteraren barruko Pteropodidae familian sailkatuta dago."}
{"id": "276945", "revid": "56334", "url": "https://eu.wikipedia.org/wiki?curid=276945", "title": "Daniel Ortega", "text": "Jos\u00e9 Daniel Ortega Saavedra (La Libertad, 1945eko azaroaren 11) Nikaraguako politikaria da. 1985-1990 bitartean Errepublikako presidentea izan zen, eta 2007an kargua berreskuratu zuen.\nBizitza.\nIkasle zela, Anastasio Somoza diktadorearen kontra borrokatzen zen FSLN (Askatasun Nazionalerako Fronte Sandinista) erakundean sartu zen. Kartzelan zazpi urte igaro ondoren (1967-1974), mugimendu sandinistaren buruzagi nagusi bihurtu zen.\nSandinistek Somoza diktadorea aginpidetik kentzea lortu zutenean, Gobernu-batzordeko kide (1979-1985) eta koordinatzaile (1981-1985) aukeratu zuten. FSLNk 1984ko azaroko hauteskundeak irabazi ondoren, 1985-1990 bitartean Errepublikako lehendakari izan zen. 1990eko hauteskundeetan gobernuaren kontrako talde guztiek osatutako koalizioa atera zen garaile eta Violeta Chamorrok hartu zuen Daniel Ortegaren lekua.\n2006ko hauteskundeetan, berriz aukeratu zuten presidente."}
{"id": "276946", "revid": "512", "url": "https://eu.wikipedia.org/wiki?curid=276946", "title": "Friedrich Paschen", "text": "Friedrich Paschen (Schwerin, 1865eko urtarrilaren 22a - Potsdam, 1947ko otsailaren 25a) alemaniar fisikaria izan zen.\nTubinga, Bonn eta Berlingo Unibertsitateetan irakaslea izan zen. Izpi infragorriak, eta platinoaren eta gas gorituen espektroetan gertatzen den energia-banaketa aztertu zituen. Hidrogenoaren eta helioaren espektroen arrastoen uhin-luzera neurtu zuen. Espektro-lerroen egitura finari eta X izpien espektroari buruzko ikerketak ere egin zituen. Azken hauen bidez Sommerfeld-ek atomoen egiturari buruz formulatu zuen teoria erlatibista esperimentu bidez egiaztatu zuen. Fisikan, \"Paschenen saila\" esaten zaio hidrogenoaren espektro-lerroen sailari."}
{"id": "276947", "revid": "512", "url": "https://eu.wikipedia.org/wiki?curid=276947", "title": "Alberto Pelairea", "text": "Alberto Pelairea Garbaio (Bilbo, Bizkaia, 1878ko maiatzaren 16a - Fitero, Nafarroa, 1939ko apirilaren 17a) nafar olerkari eta antzerkigilea izan zen.\nBiografia.\nBilbon jaio bazen ere, Tuteran jarri zen bizitzen familiarekin batera 12 urte zituenean. \"Diario de Navarra\" eta \"Heraldo de Arag\u00f3n\" egunkarietan eman zituen argitara poesia gehienak. 1918. urtean \"Navarra\" poesia saritu zioten.\nAntzerkigintzari dagokionez aipagarriak dira \"Coros de Tudela\" (bakarrizketa, 1903), \"Fuga de presos\" (zarzuela, 1905), \"Nobleza errante \"(zarzuela, 1905), \"Do\u00f1a Fermina\" (1915), \"La cruz de atalay\"a (1918), \"La boda del Volat\u00edn\" (1921), \"La hija del santero\" (1924), \"San Miguel de Aralar\" (1925), \"La tarde de Cristo\" (1925), \"El \u00faltimo milagro\" (1930) eta \"Gloria dif\u00edcil\" (1937) obrak."}
{"id": "276948", "revid": "28807", "url": "https://eu.wikipedia.org/wiki?curid=276948", "title": "Alberto Pelairea Garbayo", "text": ""}
{"id": "276949", "revid": "28807", "url": "https://eu.wikipedia.org/wiki?curid=276949", "title": "Alberto Pelairea Garbaio", "text": ""}
{"id": "276950", "revid": "201", "url": "https://eu.wikipedia.org/wiki?curid=276950", "title": "Sandalo zuri", "text": "Sandalo zuria (\"Santalum album\") santalazeoen familiako \"Santalum\" generoko zuhaitz-espeziea da. Itxuraz intxaurrondoaren antzekoa da, baina neurriz hura baino txikiagoa. Zur zuria eta usaintsua du. Hostoak bakunak, osoak, zabalak eta puntaestuak ditu, elkarren aurka antolatuak. Lore txikia izaten du, eta fruitua gereziaren antzekoa. Indian eta Malaysiako uhartedian eta Australian hazten da, batez ere. Zura oso egokia da lantzeko. Intsentsuaren antzera, gai lurrintsu gisa ere erabiltzen dute hinduistek eta budistek, horretarako makila txikietan prestatu eta errez. Sustrai oliotsuak ditu, eta hazten den lurraldeetako biztanleek haietatik ateratzen duten olioa gorputza igurzteko eta xaboia eta gai lurrintsuak egiteko erabiltzen dute."}
{"id": "276951", "revid": "9460784", "url": "https://eu.wikipedia.org/wiki?curid=276951", "title": "Jose Ramon Zubimendi Imaz", "text": "Jose Ramon Zubimendi Imaz (Usurbil, Gipuzkoa, 1952) euskal idazlea eta egokitzailea da.\nBiografia.\n1980. urteaz geroztik lan handia egin du euskarazko komunikabideetan euskararen kalitatea eta egokiera ikuskatzen eta bideratzen, hizkuntza-arduradun, bikoizketa-zuzendari, gidoigile, aktore, itzultzaile, esatari edota gainbegirale lanetan. Euskadi Irratiak eta HABE erakundeak eragindako \"Antzoki iluna\" sailaren zuzendari izan zen, eta 1990ean Argia Saria eskuratu zuen Bernardo Atxagaren irrati-nobelen egokitzapena eta zuzendaritzagatik.\nIrakasle-lanetan ere aritzen da, eta \"Idazkera liburua\" (1993) idatzi du. Euskaltzaindiako Jagonet kontsulta- eta aholku-zerbitzuaren arduradun da."}
{"id": "276952", "revid": "28807", "url": "https://eu.wikipedia.org/wiki?curid=276952", "title": "Joxe Ramon Zubimendi", "text": ""}
{"id": "276953", "revid": "44278", "url": "https://eu.wikipedia.org/wiki?curid=276953", "title": "Amanita", "text": "Amanita onddo basidiomizeten generoa da, agarikaleen ordenakoa. Amanita generoak gutxi gorabehera 600 espezie agariko dauzka; batzuk munduko onddo toxikoenetarikoak dira; beste batzuk aldiz, ondo kontsideratutako espezie jangarriak. Genero hau onddoen intoxikazioaren ondoriozko hilkortasunen %95aren arduraduna da. Onddo hauetan dagoen toxina potenteena \u03b1-amanitina da.\nGeneroak onddo jangarri asko dauzka, baina mikologoek onddo jasotzaileak gogogabetzen dituzte, hauetariko edozein giza kontsumorako sailkatzeko. Aldiz, kultura batzuetan, bertako \"Amanita\" espezie jangarri handienak merkatuko elikagai garrantzitsuenak dira, bertako hazkuntza garaian.\nHonen \u00a0adierazle ondokoak dira\u02d0 \"Amanita zambiana\" eta beste espezie mamitsu (haragitsu) batzuk Afrika erdialdean, \"A. basii\" eta antzeko espezieak Mexikon, \"A. caesarea\" eta \u201cBlusher\u201d \"Amanita rubescens\" Europan, eta \"A. chepangiana\" Asiako hego ekialdean. Beste espezie batzuk sukaldaritzan saltsei kolorea emateko erabiltzen dira, \"A. jacksonii\" gorria bezala, Kanadako ekialdetik Mexikoko ekialderako tartean dagoena. Espezie asko jangarriak diren ala ez ezezaguna da; batez ere Australia bezalako herrialde batean, bertan onddo asko gutxi ezagutzen baitira.\nIzena seguruenik Amanus (antzinako grezia: \u1f09\u03bc\u03b1\u03bd\u03cc\u03c2) hitzetik eratorria da, Ziliziako mendi bat. \"Amanita\" generoa, gaur egungo esanahiarekin lehenego aldiz Christian Hendrik Persoonek argitaratua izan zen 1797an. \"Botanikako Nomenklatura Kode Internazionala\"ren esanetan, Persoonen \"Amanita\" kontzeptua, \"Amanita muscaria\" (L.) Pers. espezie tipo bezala ofizialki mantendu da.\nEspezie esanguratsuenak.\n\"Amanita\" geroko espezieak ugari dira mundu osoan zehar, baina Euskal Herrian hurrengo dira garrantzitsuenak:\nAipatutakoez gain, Iberiar Penintsulan badira beste zenbait \"Amanita\" espezie:\nHala ere, Amanita generoa mundu osoan zehar banatzen da; hurrengo espezieak aipagarrienak izanik: \"Amanita zambiana\" eta beste espezie mamitsu (haragitsu) batzuk Afrika erdialdean, \"Amanita basii\" eta antzeko espezieak Mexikon, eta \"Amanita chepangiana\" Asiako hego ekialdean. Beste espezie batzuk sukaldaritzan saltsei kolorea emateko erabiltzen dira, \"Amanita jacksonii\" gorria bezala, Kanadako ekialdetik Mexikoko ekialderako tartean dagoena. \nHonen \u00a0adierazle ondokoak dira\u02d0 \"Amanita zambiana\" eta beste espezie mamitsu (haragitsu) batzuk Afrika erdialdean, \"A. basii\" eta antzeko espezieak Mexikon, \"Amanita caesarea\" eta \u201cBlusher\u201d \"Amanita rubescens\" Europan, eta \"Amanita chepangiana\" Asiako hego ekialdean. Beste espezie batzuk sukaldaritzan saltsei kolorea emateko erabiltzen dira, \"Amanita jacksonii\" gorria bezala, Kanadako ekialdetik Mexikoko ekialderako tartean dagoena.\nToxikotasuna.\n\"Phalloidieae\" sekzioko hainbat kide euren toxikotasunagatik nabarmentzen dira; gutxiegitasun hepatikoa eta heriotza eragin dezaketen amatoxina izeneko toxina ezagunak baitituzte. \nDuela gutxi giltzurrun gutxiegitasun akutua eragiten duen talde bat aurkitu da \"Lepidella\" subgeneroan. Ondokoek ere gaixotasun hau eragiten dut\u02d0 Ipar Amerikako ipar ekialdeko \"A. smithiana\", Japoniako \"A. pseudoporfiria\" eta Europako hegoaldeko \"A. proxima\"k.\nJangarritasuna.\nNahiz eta \"Amanita\" espezie batzuk jangarriak izan, onddoetan adituak diren askok \"Amanita\"rik ez jatea gomendatzen dute; erabateko ziurtasunarekin espezie ezaguna ez bada. Genero honetako espezie asko oso toxikoak dira. Hori dela eta, espezie bat gaizki identifikatzen bada, onddoa kontsumitzeak gaixotasun larriak (muturrekoak) sor ditzake, eta baliteke heriotza ere eragitea. "}
{"id": "276954", "revid": "336", "url": "https://eu.wikipedia.org/wiki?curid=276954", "title": "Marcel Bataillon", "text": "Marcel Bataillon (Dijon, Frantzia, 1895eko maiatzaren 20a - Paris, Frantzia, 1977ko ekainaren 4a) historialaria izan zen. Lisboako, Bordeleko, Aljerko eta Sorbonako unibertsitateetako irakasle izan zen. XVI. mendeko Espainiako humanismoan espezializaturik, bere doktoretza-tesia eta lan nagusia \"Erasme et l'Espagne\" izan zen. \"Recherches sur la vie intelectuelle du XVI si\u00e8cle\" (1937) 1950ean argitaratu zen espainieraz, egilearen oharrekin. Lan horretan Cisnerosen Eraberritzetik Kixoteraino Erasmoren pentsamenduak izan zuen eragina du aztergai. Beste zenbait lan: \"La Celestina seg\u00fan Fernando de Rojas\" (1961); \"Estudios sobre Bartolom\u00e9 de las Casas\" (1965); \"Las Casas y la defensa de los indios\" (1971), Andr\u00e9 Saint-L\u00fbrekin batera."}
{"id": "276955", "revid": "56334", "url": "https://eu.wikipedia.org/wiki?curid=276955", "title": "Claudio Etxeberria", "text": "Claudio Etxeberria \"Gorria\" (Orio, 1935eko azaroaren 2a - 2000) traineru patroi gipuzkoarra izan zen. Euskal Herriko elkarte askotan aritu izan zen, honen erakusle irabazitako Kontxako lau Banderak talde desberdinekin irabazi izana, Aginaga, Orio, Lasarte eta Zumaiarekin. 103 bandera irabazi zituen guztira.\nKirol ibilbidea.\nHasierako urteak Orion.\n1951. urtean, 14 urte besterik ez zituela, estreinatu zen patroi-lanetan Orioko batel batean eta Espainiako txapelketa irabazi zuen. Hurrengo urtean Espainiako batel eta trainerilletako txapeldun izan zen. Inazio Sarasua zen oriotarren patroi nagusia eta Klaudio Etxeberriak aukera ikusi zuen 1960an Aginagako trainerua zuzentzeko eta harekin Kontxako Bandera bat irabazi zuen. 1961ean Tolosak trainerua atera zuen Donostiako estropadarako eta Klaudiok zuzendu zuen, hirugarren egin zuelarik. 1962an Donostiako Jaizkibel taldearen patroia izan zen eta Kontxan hirugarren egin bazuen Coru\u00f1ako Generalisimoaren Kopa garrantzitsua irabazi zuen. 1963an Orio zuzentzeko ardura hartu zuen eta hurrengo urtean bere bigarren garaipena Donostian, bai eta Espainiako traineru txapelketan ere.\nOria ibaiertzeko herriak.\n1965ean Orio Arraunketa Elkartea sortu zen eta aulki mugikorrean zentratu zenez ez zuen trainerurik atera. Urte batzuk lehenago Tolosarekin egin bezala, Ibarrako trainerua gidatu zuen Kontxan eta bigarren egin zuen. 1967an Lasarten traineru berria sortu zen eta hara joan zen bera. Urte batzutarako proiektua izan zen, gerora Michelin enpresak babestuko zuen, eta 1969an Klaudio patroi zela Kontxako Bandera eta Espainiako Txapelketa irabazi zituen.\n70. hamarkada.\n1972an Getarian \"Sindicato N\u00e1utico de Pesca\" elkarteak babesturiko proiektu berri bati ekin zion. Espainiako trainerilla txapeleta irabazi eta traineruarekin Kontxako Banderan bigarren gelditu zen. Ez zuen ordea asko iraun proiektuak eta 1973an emaitza txukunak izan zituen arren azken urtea izan zen.\n1974 urtean Donostiara joan zen eta hiriburuko traineruan hiru denboraldi bete zituen. Emaitzarik onena 1976an irabazi zuen Kontxako sailkapen estropada izan zen. 1979an berriz gidatu zuen Lasarte-Michelinen trainerua Kontxan eta bosgarren egin zuen. Urte hartan Gipuzkoako txapeldun ere gelditu zen. Lasartek trainerua atera zuen azken urtea izan zen.\nZumaia.\n80. hamarkadaren hasieran Zumaiak gorakada handia izan zuen eta Kontxa irabazi asmoz 1983an Klaudio Etxeberria fitxatu zuen. Denboraldi osoan estropadak irabaziz ibili zen baina Kontxara iritsi aurreko azken estropadan Orio nagusitu zen. Kontxako sailkapen estropadan epaileek Orio barruan sartu zuten eta Kaiku, Castro eta Zumaia ez zeuden erabaki honekin ados, horregatik lehenengo jardunaldian trainerua trabeska jarri eta boikota egin zioten estropadari.\n1984ko denboraldia berriz bikaina izan zen, jokaturiko estropada guztiak irabazi baitzituen Zumaiak, tartean baita Kontxako Bandera ere, Zumaiarentzat lehenengoa eta Kaludio Etxeberriarentzat laugarrena. 1985ean ere estropada ugari irabazi zituen baina bi garrantzitsuenak (Kontxa eta Espainiako txapelketa) Santurtzik eraman zituen. Hau izan zen Klaudio Etxeberriaren azken denboraldia Zumaian.\n1989an Donostiako traineruaren patroi izatera itzuli zen eta Kontxan laugarren egin zuen."}
{"id": "276956", "revid": "28807", "url": "https://eu.wikipedia.org/wiki?curid=276956", "title": "Gorria", "text": ""}
{"id": "276957", "revid": "336", "url": "https://eu.wikipedia.org/wiki?curid=276957", "title": "Nick Faldo", "text": "Sir Nicholas Alexander Faldo (Welwyn Garden City, Hertfordshire, 1957ko uztailaren 18a) ingeles golf-jokalari profesionala da. Oso berandu hasi zen golfean (16 urte bete arte txirrindulari izan zen), baina 1990ean munduko golf-jokalari onenetako bat izatera iritsi zen. 1977an lortu zuen lehenengo titulu profesionala, eta gaur egun 38 titulu ditu guztira. Hiru aldiz irabazi du Britainiako Irekia eta bi aldiz Estatu Batuetako \"Masters\"a. Ibilbide profesional ia osoan munduko lehen postuetan egon da. \"Ryder Cup\"a irabazi zuen 1985, 1987, 1989 eta 1995ean. Europako nahiz Ameriketako zirkuituetan jokatu du. Europako zirkuituan, urteko jokalari izan zen 1989, 1990 eta 1992an, eta Estatu Batuetako zirkuituan, 1990ean."}
{"id": "276960", "revid": "58701", "url": "https://eu.wikipedia.org/wiki?curid=276960", "title": "Ramon Goikoetxea", "text": "Ramon Goikoetxea Orokieta (Ibero, 1873ko abuztuaren 31 - H\u00edjar, Teruel, 1909ko irailaren 2a), Evangelista de Ibero izengoitiz ezaguna, nafar kaputxinoa izan zen.\nBizitza.\nHondarribian eta Bilbon egin zituen teologia-ikasketak. 1890etik aurrera Lekarozko ikastetxeko irakaslea izan zen. 1903-1906 bitartean, kaputxinoen Lizarrako lehen apaizgaitegiko zuzendaria izan zen, eta bertan euskararen ikaskuntza bultzatu zuen \"Instaurare in Christo Euskerian\" esapideaz. 1906. urtean Iru\u00f1ean zen eta \"Iber\" ezizenez \"Ami Vasco\", euskal nazionalismoaren aldeko liburuxka ospetsua eman zuen argitara. Liberalen aurkakoa bazen ere, ez zuen integrismoaren edo karlismoaren bidetik jo. \"Gipuzkoarra\" aldizkarian idatzi zuen. 1909. urtean H\u00edjar (Teruel) hiriko komentu batera bidali zuten politika arrazoiengatik eta bertan hil zen.\n\"Ami vasco\".\nLiburuxka katixima moduan idatzita dago, hau da, galderen erantzun zehatzen bitartez; guztiak 104 galdera eta ondorio bat dira. Testu osoa gaztelaniaz dator eta edukien aldetik lehenengo EAJren oinarri ideologikoak biltzen ditu: \"Jaungoikoa eta lagi zarra\". Lanak berragitalpen asko ezagutu zuen, azkenak Gerra Zibilaren ondorengo erbestean. XX. mendeko bigarren zatian liburuaren ospea galduz joan zen, batez ere bere oinarri arrazisten eta ultrakatolikoen ondorioz."}
{"id": "276961", "revid": "512", "url": "https://eu.wikipedia.org/wiki?curid=276961", "title": "Rousettus madagascariensis", "text": "Rousettus madagascariensis Rousettus generoko animalia da. Chiropteraren barruko Pteropodidae familian sailkatuta dago."}
{"id": "276962", "revid": "1545", "url": "https://eu.wikipedia.org/wiki?curid=276962", "title": "Evangelista de Ibero", "text": ""}
{"id": "276963", "revid": "448", "url": "https://eu.wikipedia.org/wiki?curid=276963", "title": "Antonio Irala Irala", "text": "Antonio Irala Irala (Bilbo, 1909ko maiatzaren 8a - Donibane Lohizune, 1996) bizkaitar legegizon eta politikaria izan zen.\nEuzko Alderdi Jeltzaleko Idazkaritza Nagusiko kidea (1931-1936) eta Eusko Ikastola Batzako idazkari nagusia izan zen. Euzko Jaurlaritzako Lehendakaritzako idazkari nagusi izendatu zuten 1936. urtean eta Estatu Batuetara bidali zuten 1938an Euzko Jaurlaritzako ordezkaritza bat osatzearren. Agirre lehendakaria zendu zenean lan intelektualari heldu zion gehienbat, burujabetzaren inguruko ekarpen garrantzitsuak eginez. Irala hil ondoren, 1997an, azken urteetan eskuartean zituen \"Escritos pol\u00edticos sobre la situaci\u00f3n vasca 1984-1985 \"lana argitaratu zuen bere omenez sortutako Irala Elkarteak."}
{"id": "276964", "revid": "28807", "url": "https://eu.wikipedia.org/wiki?curid=276964", "title": "Antonio de Irala Irala", "text": ""}
{"id": "276965", "revid": "512", "url": "https://eu.wikipedia.org/wiki?curid=276965", "title": "Jacopone da Todi", "text": "Jacopone da Todi, Jacobus de Benedictis ere deitua (Todi, 1230 - Collazzone, 1306ko abenduaren 25a), italiar poeta mistikoa izan zen.\nEhun poema mistikotik gora idatzi zituen, indar handikoak eta oso bereziak. \"Stabat Mater dolorosa\" izeneko poema berak idatzi zuela uste da, baina ez da horren ziurtasunik.\nBiografia.\nEmaztea hil zitzaion, eta 1278an frantziskotarren ordenan sartu zen; bizitza aszetikoa izan zuen ordutik. San Frantziskoren legeak zintzo-zintzo bete behar zirela zeritzon eta Bonifazio VIII.aren eraberritzearen aurka agertu zen. Zurruntasun hori zela eta, espetxera eraman zuten eta 93 \"Laudi \"idatzi zituen bertan; oso biziak dira eta gertaera asko agertzen dituzte, garratzak, estasizkoak, eta abar."}
{"id": "276966", "revid": "28807", "url": "https://eu.wikipedia.org/wiki?curid=276966", "title": "Jacobus de Benedictis", "text": ""}
{"id": "276967", "revid": "141474", "url": "https://eu.wikipedia.org/wiki?curid=276967", "title": "Messina", "text": "Messina () Italiako hiria eta izen bereko probintziako (650.000 biztanle inguru) hiriburua da, Siziliako uhartearen ipar-ekialdean, izen bereko itsasartearen ondoan kokatua. Sizilia eta Italia banatzen dituen itsasarte horren bestaldean, aurrez aurre, Villa San Giovanni herria du, Reggio Calabriaren ondoan.\nSiziliako hiri jendetsuenetan hirugarrena da, 243.252 biztanle baitzituen 2009an (probintziak, 650.000 biztanle).\nXX. mendearen zehar eztabaida luzea izan zen, itsasartearen gainean zubia egin ala ez. Egin izan balitz, inoizko ingeniaritza lan handienetariko bat izango litzateke.\n1986tik, Messina artxidiozesia da. Messinako Unibertsitatea Ignazio Loiolakoak sortu zuen, 1548an.\nGeografia.\nEremu oso sismikoa da; izan ere, antzinatik lurrikarak behin eta berriz gertatu dira. 1908ko abenduaren 28koak zeharo suntsitu zuen hiria: Messinak garai hartan zituen 150.000 biztanleetatik, 60.000 inguru hil ziren hondamendiaren ondorioz.\nHistoria.\nAntzinaroa.\nGaurko Messina, Tuzididesen ustez, K.a. VIII. mendearen inguruan Kumasko grekoek fundatu zuten (berharbada sikuloen ezarpen baten gainean) eta Kalkis eta beste Eubeako hirien kolonoek populatu zuten, Kalkisko Perieresek eta Kumasko Kratemenes zuzendatukoak. Hala ere, Skimno Kioskoa eta Estrabonen ustez, Siziliako Naxosen kolonia zenez (kalzidiar kolonia), K.a. 735 urtearen ondoren fundatu zen.\nMessinako antzinako izena Zankle zen (\u0396\u03ac\u03b3\u03ba\u03bb\u03b7, grezieraz \"igitaia)\", bere portu naturalaren itxurarengatik. Gaur egungo probintzia honetako komuna bat, Messinako itsasartearen hegoaldeko sarreran dagoena, \"Scaletta Zanklea\" deitzen da.\nMende bat beranduago, bi hiri fundatu ziren uhartearen ipar-mendebaldean: Milas (\"Milae\") eta Himera. Lehena Zankleren menpekoa zen bitartean, Himera hiri garrantzitsu bat bilakatu zen.\nK.a. 494an, miletarrek eta samostarrek Zankleren kolonizazioa bultzatu zuten Himera eta Milasen artean ezarpen bat fundatuz. Anaxilaok, Reggioko tiranoak (K.a. 493-476), konbentzitu zituen Zanklez jabetzeko. Garai hartan, Eszitas tiranoak (Herodotoren arabera erregea zen) Zankle gobernatzen zuen. Honek Gelako Hipokratesi laguntza eskatu zion baina honek traizioa eginez, erasotzaileekin aliatu eta hiria menderatu zuten. Eszitas eta populazio zati bat espetxeratuta, hiria miletoarren eta samostarren esku geratu zen.\nK.a. V. mendean, Anaxilao Reggiokoak izena aldatu zion hiriari. Aurrerantzean \"Messana\" (grezieraz \u039c\u03b5\u03c3\u03c3\u03ae\u03bd\u03b7 edo \u039c\u03b5\u03c3\u03c3\u03ac\u03bd\u03b1: \"Messene\" edo \"Messana\") izango zen, Messene greziar hiriaren oroimenez. Tiranoa hil ondoren, Mizitosek gobernatu zuen hiria eta honen ondoren Anaxilaoren bi semeek. Hala ere, Hieron I.a Sirakusakoa hil zenean eta bere anaia Trasibulo kanporatua izan ondoren, Messanak egotzi zuen bere tiranoa eta K.a. 461ean burujabe bilakatu zen. Kolono berrien etorrerarekin, K.a. 460-426 arteko urteak oparotasunezkoak izan ziren.\nLakes atenastarrak zuzendutako itsas-armada K.a. 426an heldu zen Messanara. Honen basea Reggion ezarriz, Milas eta Messana eraso egin zituen. Hiriak menderatu ondoren atenastar aliantzan sartu zituen.\nBaina K.a. 426an Messanak atenastar aliantza utzi zuen Sirakusarekin joateko. Ordutik Sirakusa eta Locri aliatuen portua izan zen. Messanak Naxos eraso eta menperatu zuen, baina itzultzean sikuloek eta leontinoak garaitu zuten. Ondoren, Messana setiatu zuten baina alperrik. K.a. 424an, bake orokorra sinatu zen, barneko liskarrak bukatu ez baziren ere. Giro txar honek aukera eman zion Lokris Epizefiriari hiria kontrolatzeko, K.a. 415 arte. Urte honetan, Atenasko flota irlara etorri zenean (Atenastarren espedizioa), Messana neutrala aldarrikatu zen atenastarren eta sirakusarren eskaerei jaramon egin gabe.\nKartagotarrek K.a. 397an, hiria arpilatu zuten. Beranduago, Dionisio I.a Sirakusakoak konkistatu zuen. K.a. 288an mamertinoek, traizio batez baliatuz, hirian sartu ziren eta gizon guztiak hil ondoren, emakumeak hartu zituzten beraien emazteak izateko. Hiria base moduan erabili zuten inguruak arpilatzeko. Azkenean, topo egin zuen Sirakusako espantsionismoarekin. Hieron II.ak, Sirakusako tiranoak, mamertinoak garaitu zituen (K.a. 269) Milasen ondoan (gaurko Milazzo), Longanus ibaian, eta jarraian Messana setiatu zuen. Kartagok, mamertinoen aliatua zenez, Sirakusa lagundu zuen. Hieron II.ak Messina eraso egin zuenean K.a. 264an, mamertinoek erromatar errepublikari aliantza bat eskatu zioten.\nErromatarrek ez zuten berehaka erantzun uste zutelako Kartagoko interesa Sizilian baino ez zegoela. Bestalde, Erroma ez zegoen prest ikusteko nola kartagotarrak hedatzen ziren Sizilian. Hau Italiako inbasioaren aurreko fase bat izan zitekeen. Hori zela eta, K.a. 264an, Erromako tropak Sizilian lehorreratu ziren, (hau zen lehen aldiz erromatarrek borroka egiten zutela Italiar penintsulatik kanpo).\nLehen Gerra Punikoaren amaieran, Messina Erromako hiri askea eta aliatua bilakatu zen. Erromatar garaian, oraindik Messana izenarekin ezaguna zen, itsasargi garrantzitsu bat zuen. Messana Sexto Ponpeioren basea zen Zesar Augustoren kontrako gerran.\nErdi Aroa.\nErromatar inperio desagertu eta gero, zenbait herrik, bata bestearen ondoren, hiria konkistatu zuten: godoek, Bizantziar Inperioak 535ean, arabiarrek 842an eta 1061an normandiar anaiek Roberto Giskardok eta Roger Bossok (geroago Roger I.a Siziliako kondeak). K.o. 1189an, Ingalaterrako Rikardo I.ak Messinan eten bat egin zuen Lur Santura zihoala. Hiri hau okupatu zuen tarte batez bere arrebaren doteari buruzko eztabaida batean, Siziliako Gilenekin ezkonduta zegoelako.\nSeguruena, Messina portutik izurrite beltza Europan sartu zen 1347an. Kaffatik (Krimea penintsula) zetozen genoar itsasontziek ekarri zuten. Loiolako Inaziok 1548an, munduko lehen jesuslaguneko ikastetxea fundatu zuen, beranduago \"Studium Generale\" bilakaturik, eta gaurko Messinako Unibertsitatea dena.\nAro Modernoa.\nLepanto Gudua (1571) irabazi zuten kristau itsasontziak Messinatik irten ziren. Miguel de Cervantes espainiar idazleak guda honetan parte hartu zuen eta hiriko \"Hospital Handian\" sendatu zen. Hiriak osperik handiena XVII. mendearen hasieran lortu zuen, espainiarren agintepean. Garai hartan, Europako hamar hiri handiren artean zegoen. Messina 1674an matxinatu zen, denbora batez burujabe izan zen frantziar Luis XIV.ren laguntzarekin, baina Nimega Bake itunak espainiarren berreskurapena eta arpilatzea ahalbideratu zuen. Unibertsitatea, senatua eta erromatar garaitik izan zituzten pribilegio guztiak abolitu ziren. Espainiarrek izugarrizko gotorleku bat eraiki zuten eta ordutik Messinaren gainbehera joan zen. 1717 eta 1721aren artean, Espainiak eta Aliantza Laukoitzaren borrokan, aliatuek Messina setiatu eta konkistatu zuten. 1743an, hirian izandako izurri batek 48.000 lagun hil zituen. 1783ko lurrikarak hiria hondatu zuen eta zenbait hamarkada behar ziren Messina berreraikitzeko eta aurreko bizitza kulturala berreskuratzeko.\nAro Garaikidea.\nMessina, Italiaren Batasuna lortzeko, lehengo momentutik matxinatu zen beste italiar hiri batzuekin. 1848an, borboien kontra asaldatu ondoren errukirik gabe zapalduta izan zen. Milazzo gudaren ondoren (1860), Garibaldiren osteek hiria askatu zuten. Italia batasunaren pertsona garrantzitsu bat, Giuseppe Mazzini, Messinan diputatu aukeratu zuten 1866ko hauteskunde orokorretan.\n1908ko abenduaren 28an, beste lurrikara batek eta ondoriozko tsunamiak hiria suntsitu zuten. Hau zela bide, 60.000 biztanle hil eta arkitektura gehiena desagertu zen. Neurri handitan hiria hurrengo urtean berreraiki zen plan modernoago eta arrazionalago erabiliz. Bigarren Mundu Gerran, 1943ko Estatu Batuetako airezko bonbardaketek kalte handiak eta milako hildako eragin zituzten. Edonola ere, hiriak bi domina lortu zituen; bata adore militarrengatik eta bestea gertatutakoa gogoratzeagatik eta hiria berreraikitzeagatik.\n1955eko ekainean, Messinan, mendebaldeko Europako atzerriko ministroen konferentzia antolatu zuten. Hemen Europako Ekonomia Erkidegoaren sorrera erabaki zen.\nEkonomia.\nPortuaren ingurukoa da Mesinako ekonomia-jarduera nagusia. Elikagaiak, mekanika, ontziolak, beiragintza eta zeramikagintza dira jarduera aipagarrienak.\nHiriko baliabide nagusienak bere portuak dira (merkataritzakoa eta armadakoa), itsas-bidaiak, merkataritza, nekazaritza (ardoa, zitrikoak, eta olibondoak).\nKanpo estekak.\nComune di Messina\nMessinako historia\nQuotidiano di Messina"}
{"id": "276968", "revid": "28807", "url": "https://eu.wikipedia.org/wiki?curid=276968", "title": "Mesina", "text": ""}
{"id": "276969", "revid": "46380", "url": "https://eu.wikipedia.org/wiki?curid=276969", "title": "Narc\u00eds Oller", "text": "Narc\u00eds Oller i Moragas (Valls, 1846ko abuztuaren 10a - Bartzelona, 1930eko uztailaren 26a) katalan idazlea izan zen.\nKataluniako eleberrigile nagusietakoa da. Hasieran gazteleraz idatzi zuen, baina 1877ko Lore Jokoen ondoren katalanez idazten hasi zen. Eszeptizismoa erakutsi zuen bere lanetan, eta mugimendu naturalistaren alde agertu zen, baina bete-betean hartan sartu gabe, bere sentimentalismoa zela eta. Lan erromantikoak idatzi zituen, sentimentalak eta moralzaleak. Obra aipagarriak: \"Croquis del natural\" (1879), \"La papallona\" (1882), \"L\u00b4escanyapobres\" (1884), \"Vilaniu\" (1885), \"La febre d\u00b4or\" (1890-1892, 3 ale), \"Pilar Prim\" (1906), \"La bufetada\" (1884), \"La bogeria\" (1894), \"Mem\u00f2ries liter\u00e0ries\" (1962, hil ondoren argitaratua)."}
{"id": "276971", "revid": "10891", "url": "https://eu.wikipedia.org/wiki?curid=276971", "title": "Johannes Reuchlin", "text": "Johannes Reuchlin (Pforzheim, - Stuttgart, ) alemaniar humanista eta exegeta izan zen. Grekoa ikasi zuen Parisen, Zuzenbidea Poitiersen eta hebreera Frederiko III.aren sendagilearekin. Juduen kabalaren ezkutuko zientzia landu eta zabaldu zuen, eta Mainz-ko Inkisizioak epaitu nahi izan zuen, baina Aita Santuak parte hartu zuen auzian, eta zigorra arindu zioten. Ondoren Tubingara joan zen, eta hango Unibertsitateko irakasle zela hil zen. Erasmorekin batera, mendebaldean hebreera eta grekoa ezagutarazteko ahalegin handiak egin zituen. Obra nagusiak: \"De rudimentis hebraicis\" (1506, \"Hebreeraren oinarriak\") eta \"Epistolae obscurorum virorum\" (1515-1517, \"Gizon ilunen gutunak\")."}
{"id": "276972", "revid": "77706", "url": "https://eu.wikipedia.org/wiki?curid=276972", "title": "Carl Ritter", "text": "Carl Ritter (Quedlinburg, Prusia, 1779ko abuztuaren 7a - Berlin, 1859ko irailaren 28a) alemaniar geografoa izan zen. Geografia modernoa sortu zuen, Alexander von Humboldtekin batera. Haurtzaroan Johann Christoph Friedrich GutsMuthsekin klaseak hartu eta gero Natur Zientziak, Historia eta Teologia ikasketak egin zituen, eta Geografia irakasle izan zen Berlingo Unibertsitatean 1820tik hil arte. Bereziki arduratu zen gizakiaren eta ingurune fisikoaren arteko harremanez: inguruak gizartearen garapenean duen eragina aztertu zuen, eta garrantzi handia eman zion oro har giza geografiari. Bukatu gabe utzi zuen bere lan handi aipagarriena: \"Die Erdkunde im Verh\u00e4ltniss zur Natur und zur Geschichte des Menschen\" (1817-1859, \"Lurraren zientzia naturaren eta gizakiaren historiaren arabera\")."}
{"id": "276973", "revid": "512", "url": "https://eu.wikipedia.org/wiki?curid=276973", "title": "Christian Friedrich Daniel Schubart", "text": "Christian Friedrich Daniel Schubart (Obersontheim, W\u00fcrttemberg, Suabia, 1739ko martxoaren 24a - Stuttgart, W\u00fcrttemberg, 1791ko urriaren 10a) alemaniar musikagilea, organista eta poeta izan zen. \"Sturm und Drang\" alemaniar mugimenduko poeta nagusia izan zen.\nBiografia.\nOrganista izan zen Ludwigsburgen. Ideia aurreratuak eta liberalak zituenez, Ludwigsburgotik alde egin behar izan zuen. Augsburgon hartu zuen bizilekua, eta 1774. urtean \"Deutsche Kronik\", politika, literatura eta musikari buruzko aldizkaria sortu zuen han. 1777. urtean hamar urteko espetxe-zigorra ezarri zioten. 1787. urtean Stuttgarteko gorteko musika-zuzendari izendatu zuten, eta \"Vaterl\u00e4ndische Kronik\", bere 81 lieder ospetsuak argitaratu zituen. Schuberten kantu batzuen hitzak ere idatzi zituen."}
{"id": "276975", "revid": "336", "url": "https://eu.wikipedia.org/wiki?curid=276975", "title": "Georges Sorel", "text": "Georges Sorel (Cherbourg, Frantzia, 1847ko azaroaren 2a - Boulogne-sur-Seine, Frantzia, 1922ko abuztuaren 29a) frantsesezko idazlea eta soziologoa izan zen. Marx, Proudhon, Nietzsche eta Bergsonen jarraitzailea, eta sindikalismo iraultzailearen aitzindarietako bat izan zen. Burgesia kapitalistaren gainbehera ekonomiko, sozial eta morala kritikatu zuen, eta liberalismoaren eta erreformismoaren kontra anarkosindikalismoaren garrantzia nabarmendu zuen; indarkeria eta mito sozialak hartu zituen estatua desegiteko eta langileen helburuak eta gizartearen morala berpizteko bide egokitzat. Lan nagusiak: \"L'avenir socialiste des Syndicats\" (1898), \"Les illusions du Progr\u00e8s\" (1906), \"Mat\u00e9riaux d'une th\u00e9orie du prol\u00e9taire\" (1919)."}
{"id": "276978", "revid": "6950", "url": "https://eu.wikipedia.org/wiki?curid=276978", "title": "Joaqu\u00edn de Pablo", "text": "Joaqu\u00edn Romualdo de Pablo Ant\u00f3n, izengoitia Txapalangarra (Lodosa, Nafarroa, 1784ko uztailaren 26a - Luzaide, Nafarroa, 1830eko urriaren 20a) nafar gerrillari eta militar liberala izan zen.\nBiografia.\n1813an koronel izendatu zuten aginterako zituen dohainak eta ausardia ikusirik. Espoz eta Ilundainen agindupean egon zen, baina hura matxinatu zenean (1814) haren aurka agertu zen Chapalangarra. Riegoren matxinada gertatu ondoren Konstituzioa zin eginarazi zion Chapalangarrak Bilbon osatu zuen gudaroste liberalari. 1823. urtean, aldiz, Ingalaterrara erbesteratu behar izan zuen. 1830. urtean gudaroste liberal txiki bat antolatu zuen Kanbon eta Espainian liberalismoa berriro ezartzeko asmoz Luzaidetik sartzeko ahaleginak egin zituen baina hil zuten saioan."}
{"id": "276979", "revid": "6327", "url": "https://eu.wikipedia.org/wiki?curid=276979", "title": "Joaqu\u00edn Romualdo de Pablo y Ant\u00f3n", "text": ""}
{"id": "276980", "revid": "336", "url": "https://eu.wikipedia.org/wiki?curid=276980", "title": "Denis Papin", "text": "Denis Papin (Chitenay, Bloistik gertu, Frantzia, 1647ko abuztuaren 22a - Londres, Ingalaterra, 1714) frantses fisikaria eta asmatzailea izan zen.\nLurrunaren indar elastikoa aurkitu zuen.\nBiografia.\nParisen Christiaan Huygensen laguntzaile gisa lan egin ondoren, 1675. urtean Ingalaterrara joan zen Robert Boyle fisikariarekin lan egitera.\n1679. urtean \"marmita\" asmatu zuen, segurtasun balbula batez osatua. 1687. urtean Kasselera (Alemania) jo zuen, eta han lurrun-makina bat asmatu zuen.\n1707. urtean lurrunez ibiltzen zen lehen itsasontzia egin zuen. Ingalaterrara itzuli ondoren, beste ikerketak egin bazituen ere, bere ekonomia-baliabideak gutxituz joan zitzaizkion eta, jendeak erabat ahazturik, guztiz txiroturik hil zen."}
{"id": "276981", "revid": "512", "url": "https://eu.wikipedia.org/wiki?curid=276981", "title": "Rousettus obliviosus", "text": "Rousettus obliviosus Rousettus generoko animalia da. Chiropteraren barruko Pteropodidae familian sailkatuta dago."}
{"id": "276982", "revid": "336", "url": "https://eu.wikipedia.org/wiki?curid=276982", "title": "Thomas Stamford Raffles", "text": "Thomas Stamford Raffles (Port Morantetik hurbil, Jamaika, 1781ko uztailaren 6a - Londres, 1826ko uztailaren 5a) ingeles estatu-gizona izan zen. 1810ean Ekialdeko Indietako Konpainian sartu zen eta Kalkutara joan zen. Ingalaterraren eta Frantziaren arteko gerra hasi zenean ingelesei Java inbaditzeko bidea antolatzeaz arduratu zen; Javako gobernari izendatu zuten lehenik (1811-1816) eta Sumatrakoa ondoren (1817-1818). Ingalaterrako bandera paratu zuen 1819an Singapurren, eta administrazioa antolatu zuen. Portu librearen maila eman zion hiriari, eta txinatar etorkin ugari hurbildu ziren hara. Hizkuntzalaria eta naturista ere bazen, eta hil aurretik Londresko Elkarte Zoologikoa sortu zuen (\"London Zoological Society\")."}
{"id": "276983", "revid": "28807", "url": "https://eu.wikipedia.org/wiki?curid=276983", "title": "Stamford Raffles", "text": ""}
{"id": "276984", "revid": "46380", "url": "https://eu.wikipedia.org/wiki?curid=276984", "title": "James Grover Thurber", "text": "James Grover Thurber (Columbus, Ohio, 1894ko abenduaren 8a - New York, 1961eko azaroaren 2a) Estatu Batuetako idazlea eta marrazkilaria izan zen. Ospe handia eman zioten \"Chicago Tribune\" eta \"The New Worker\" egunkarietan argitaratu zituen komiki-zerrendek. Burgesiaren pentsamolde eta bizimodua kritikatu zituen komiki-lan horietan, eta satirazko obrak idatzi zituen: \"Is Sex Necessary?\" (1929, \"Beharrezkoa al da sexua?\"), \"Fables for Our Time\" (1940, \"Gure garaiotako alegiak\") eta \"The Thurber Carnival\" (1945, \"Thurber Inauteria\") marrazki- eta idazki-bilduma. 1952an itsu geratu zen. Emakumeek eta aurreramenduak etengabeko erasopean duten gizonezko txiki beldurti bat da Thurberren ipuin, komiki eta alegietako pertsonaia nagusia."}
{"id": "276985", "revid": "28807", "url": "https://eu.wikipedia.org/wiki?curid=276985", "title": "James Thurber", "text": ""}
{"id": "276986", "revid": "336", "url": "https://eu.wikipedia.org/wiki?curid=276986", "title": "John Gatenby Bolton", "text": "John Gatenby Bolton (Sheffield, 1922ko ekainaren 5a - Australia, 1993ko uztailaren 6a) australiar astronomoa izan zen. Cambridgeko Trinity Collegen ikasi zuen Matematika eta Fisika. Britainia Handiko Itsas Armadan lan egin zuen radarretako aditu bezala (1942-46), eta ondoren, Australiara alde egin zuen. Australiako National Radio Astronomy Observatory-ko zuzendaria izan zen (1961-1971). Irrati-astronomiaren eremuan aitzindari izan zen, eta galaxiak identifikatzen lehenetarikoa. Boltonek asmatu zuen \"Parkes\" irratiteleskopioak zeregin handia izan zuen Estatu Batuen Apollo programan. Apollo 11 ilargian zegoela, handik igorritako irrati-seinaleak jaso zituen teleskopio horrek. \"Bruce\" domina irabazi zuen 1988an."}
{"id": "276987", "revid": "46380", "url": "https://eu.wikipedia.org/wiki?curid=276987", "title": "Annie Girardot", "text": "Annie Suzanne Girardot (Paris, Frantzia, 1931ko urriaren 25a - \"ibidem\", 2011ko otsailaren 28a) antzezlea izan zen. Antzerkian hasi zen. Berehala, La Com\u00e9die Fran\u00e7aise antzerki-taldean sartu zen, eta, gero, zineman lan egin zuen. Haren filmik garrantzitsuenak: \"Rocco e i soui fratelli\" (1960, L. Visconti), \"La donna scimmia\" (1963, M. Ferrari), \"Trois chambres a Manhattan\" (1965, M. Carn\u00e9), \"Vivre pour vivre\" (1967, C. Lelouch), \"Mourir d'aimer\" (1970, A. Cayatte), \"Traitement de choc\" (1972, A. Jessua), \"Partir, revenir\" (1985, C. Lelouch), \"Com\u00e9die d'amour\" (1989, J.P. Rawsson). 1995ean, agerraldi zoragarria egin zuen Claude Lelouchen \"Lekuko berezia \"(1995) filmean; zinema frantseseko Cesar saria eman zioten lan horri esker. Azken filmak: \"La Pianiste\" (2001), \"Cach\u00e9\" (2005)."}
{"id": "276988", "revid": "105290", "url": "https://eu.wikipedia.org/wiki?curid=276988", "title": "Heliea", "text": "Heliea (antzinako grezieraz: \u0389\u03bb\u03b9\u03b1\u03af\u03b1) antzinako Atenasko eta beste zenbait hiritako herri-auzitegi handia izan zen, eguzkitan (\"Helios\": eguzkia) eta ageriko ekitaldietan bildu ohi zena.\nAtenasko \"Heliea\" Solonek sortu zuen K.a. 594. urte inguruan. V. mendean 6.000 bazkide izan zituen (600 leinu bakoitzeko), xede zehatzeko hamar sailetan bereiziak. Epaileak urterik urte hautatzen ziren, zozketaz. Efialte eta Periklesen berrikuntzen ondorioz (461), Areopagoaren aginpidearen zati bat beretu zuen, eta haren aginpide-barrutia ia auzi-mota guztietara hedatu zen. Ustelkeriari biderik ez emateko, K.a. 404tik aurrera epaimahai bat aukeratzen zen egunero Helieako kideen artetik."}
{"id": "276989", "revid": "336", "url": "https://eu.wikipedia.org/wiki?curid=276989", "title": "Mobutu Sese Seko", "text": "Mobutu Sese Seko Nkuku Ngbendu wa Za Banga, jaiotza-izenaz Joseph-D\u00e9sir\u00e9 Mobutu (Lisala, 1930eko urriaren 14a - Rabat, Maroko, 1997ko irailaren 7a), Kongoko militar eta politikaria izan zen. 1965-1997 bitartean, Zaireko diktadore militarra, kleptokrata eta presidentea izan zen.\nBizitza.\nJoseph-D\u00e9sir\u00e9 Mobutu Kongoko Lisala probintzian jaio zen 1930eko urriaren 14an. Ikasketak 1950. urtean amaitu zituen, eta 1956an \"L'Avenir\" egunkarian hasi zen idazten. \"Actualit\u00e9s Africaines\" izeneko argitalpeneko erredaktore buru ere izan zen. Independentzia eskatzen zuen Kongoko Mugimendu Nazionalean hasi zuen politika ibilbidea, eta 1960an Bruselan parte hartu zuen Kongoko Errepublikaren subiranotasuna lortzeko negoziaketetan.\n1960ko uztailean, Kongo independentearen lehenbiziko gobernuko estatu idazkari izendatu zuen Patrice Lumumba lehen ministroak. Irailaren 14an, armadako komandante buru kargua eman zion Joseph Kasa-Vubu presidenteak. Ordu batzuk geroago, Mobutuk estatu kolpe bat jo zuen, CIAren eta Belgikaren babesarekin. Haren gizonek Lumumba atxilotu eta Mo\u00efse Tshomberen esku utzi zuten. 1961eko urtarrilaren 17an, Tshombek Lumumba hilarazi zuen.\n1965eko azaroan, beste estatu kolpe bat jo zuen, eta estatuko gidaritza hartu zuen, Kasa-Vubu kargutik kenduz. 1970ean presidente aukeratu zuten zazpi urterako. 1977an eta 1984an berriro hautatu zuten presidente. Bere agintaldian Zaire izendatu zuen Kongoko Errepublika, eta bandera, moneta eta herrialdeko izenak aldatu zituen. 1990ean, nazioarteko presioen eraginez, alderdi aniztasuna eta demokratizazioa iragarri zuen. Minbiziak jota, 1996an Suitzara joan zen, eta bitartean oposizioa haren kontra bildu zen Laurent-D\u00e9sir\u00e9 Kabilaren buruzagitzapean. Mobutu saiatu zen Kabilarekin akordioren batera iristen, baina azkenean uko egin behar zion aginteari, eta Marokora erbesteratu zen 1997an, hil baino lehentxeago.\nHogeita hamar urte iraun zuen diktaduran, 8.000 milioi dolarreko dirutza bereganatu zuen. 1996ko maiatzean haren dirua izozteko agindua eman zuen Suitzako Gobernuak, baina orduko oso berandu zen, Mobutuk ia diru guztia beste leku batean gorde baitzuen."}
{"id": "276990", "revid": "28807", "url": "https://eu.wikipedia.org/wiki?curid=276990", "title": "Joseph-D\u00e9sir\u00e9 Mobutu", "text": ""}
{"id": "276991", "revid": "28807", "url": "https://eu.wikipedia.org/wiki?curid=276991", "title": "Mobutu", "text": ""}
{"id": "276993", "revid": "512", "url": "https://eu.wikipedia.org/wiki?curid=276993", "title": "Jaroslav Vrchlick\u00fd", "text": "Jaroslav Vrchlick\u00fd, jaiotza-izenez Emil Frida (Louny, Bohemia, 1853ko otsailaren 17a - Doma\u017elice, Bohemia, gaur egun Txekiar Errepublika, 1912ko irailaren 9a) txekiar idazlea izan zen.\nBiografia.\n\"Lumir\" aldizkariaren inguruan bilduriko taldeko artista nagusietakoa. Idazle alemaniarren, italiarren, frantsesen eta ingelesen eragina izan zuen, baina Victor Hugoren jarraitzaile izan zen, besteren gainetik. Lan lirikoak, epikoak eta filosofikoak egin zituen batez ere, baina bi drama historiko eta bi komedia ere idatzi zituen.\nVrchlick\u00fdren lanen ezaugarri nagusiak musikaltasuna eta metrikaren eta hizkuntzaren erabilera bikaina dira. Lan asko idatzi zituen; aipagarrienak: \"Olerki epikoak\" (1876), \"Munduaren espiritua\" (1878), \"Gau bat Karlstein gazteluan\" (1884)."}
{"id": "276995", "revid": "512", "url": "https://eu.wikipedia.org/wiki?curid=276995", "title": "Alec Derwent Hope", "text": "Alec Derwent Hope (Cooma, Hegoaldeko Gales Berria, 1907ko uztailaren 21a - Canberra, 2000ko uztailaren 13a) australiar poeta izan zen. Sydneyko eta Oxfordeko Unibertsitateetan egin zituen ikasketak, eta Sydneykoan irakasle aritu zen. 1968an alde batera utzi zuen irakaskuntza, eta poesia idazten hasi zen. Haren lehen poema-liburua, \"Noragabeko uharteak\", 1955. urtean argitaratu zen. Gero beste asko etorri ziren: \"Poemak\" (1960), \"Beranduko uzta\" (1975), \"Kontinentea alderrai\" (1979), \"Itsas andreak\" (1987) eta \"Orfeo\" (1991). Hoperen poesian erritmo eta forma tradizionalak nagusitzen dira, eta gizakiaren bizitzaren gorabeherak dira gai nagusia. Poesiaz gainera, Australiako literaturari buruzko azterketa kritikoak idatzi zituen.\nBibliografia.\nAntzerkia.\nObras de teatro"}
{"id": "276996", "revid": "512", "url": "https://eu.wikipedia.org/wiki?curid=276996", "title": "Asier Mendizabal", "text": "Asier Mendizabal (Ordizia, 1973ko urtarrilaren 29a) gipuzkoar artista bat da.\n1996an Arte Ederretan lizentzia eskuratu zuen Euskal Herriko Unibertsitatean, eta Londresko Byam Shaw School of Art eskolan egin zituen graduondoko ikasketak 1997an, Erasmus beka bati esker. Gipuzkoako Foru Aldundiaren beka ere eskuratu zuen 1998an, eta 1999an Gipuzkoako Artista Gazteen Lehiaketan lehenengo saria lortu zuen. 1998tik 2000ra Amsterdamen osatu zuen bere prestakuntza. Hango De Ateliersen eta Donostiako Egiako Kultur Etxean egin zituen, hain zuzen, lehenengo bakarkako erakusketak (2000). Egian egindako \"No time for love\" bideo-instalazioari esker hautatu zuten 2000. urtean Gure Artea erakusketarako."}
{"id": "276998", "revid": "46380", "url": "https://eu.wikipedia.org/wiki?curid=276998", "title": "Nikolai Nabokov", "text": "Nikolai Nabokov (; Lubcza, Minsketik gertu, - New York, ) Estatu Batuetako musikagilea izan zen, Errusian jaioa. Busoniren ikaslea izan zen Berlingo Kontserbatorioan, eta geroago Parisen osatu zituen ikasketak. 1934. urtean Estatu Batuetara joan, eta 1939. urtean hango herritar egin zen. Konposizio-irakaslea izan zen erakunde askotan. Balletak idatzi zituen: \"Oda\" (1928, Diagileven Balletak jendaurrera eramana), \"Afrodita\" (1930), \"Beethovenen balsak\" (1933) eta \"Politxinelaren bizitza\" (1934). Korurako idatzi zuen \"Job\" (1932) oratorioa, \"Puxkinen itzulera\" (1947) eta \"Bizitza berria\" (1949); orkestrarako \"Sinfonia lirikoa\" (1934) eta \"Sinfonia biblikoa \"(1939); ganbera-musika eta operak ere egin zituen."}
{"id": "276999", "revid": "119220", "url": "https://eu.wikipedia.org/wiki?curid=276999", "title": "Petri IV.a Portugalgoa", "text": "Petri IV.a Portugalgoa edo Petri I.a Brasilgoa (Queluz, Lisboa, Portugal, 1798ko urriaren 12a - Lisboa, 1834ko irailaren 24a), izengoitiz \"Askatzailea\" deitua, Brasilgo lehen enperadorea (1822-1831) izan zen. 1826ko martxoaren 10etik maiatzaren 2ra Portugalgo erregea (\"Petri IV.a\") ere izan zen.\nBiografia.\nJoan VI.a Portugalgoaren semea zen. 1807an Brasila ihes egin zuen Napoleonen erasoek behartuta, eta 1821ean Brasilgo erregeorde izendatu zuen aitak. 1822ko irailaren 7an, independentzia aldarrikatu zuen Ipirangan (S\u00e3o Paulon), eta enperadore bihurtu zen. Bere joera autokratak eta Argentinaren aurkako gerrak (1826-1827) matxinada bat eragin zuten hiriburuan (1831ean). Haren ondorioz, Petri II.a semeari utzi behar izan zion kargua eta Frantziara erbesteratu. Aita hil zenean (1826), Portugalgo errege bihurtu zen, baina Maria II.a alabari utzi zion karguan."}
{"id": "277000", "revid": "512", "url": "https://eu.wikipedia.org/wiki?curid=277000", "title": "Rousettus spinalatus", "text": "Rousettus spinalatus Rousettus generoko animalia da. Chiropteraren barruko Pteropodidae familian sailkatuta dago."}
{"id": "277002", "revid": "512", "url": "https://eu.wikipedia.org/wiki?curid=277002", "title": "Rollon", "text": "Rollon edo Rollo (c. 846 \u2013 c. 931), Roberto bataiatua, buruzagi normandiarra eta Normandiako printzea izan zen 911-927 urteetan. Daniarra edo norvegiarra zen jatorriz eta normandiar pirata-talde baten buru izan zen. Ingalaterrari eraso egin ondoren Walcherengo uhartera jo zuen. Raimbaud Frisiako kondea eta Raniero II.a garaitu zituen, eta Sena ibaiaren bokalera abiatu zen ondoren. Lisieuxko hiria hustu eta Parisko hiria setiatu zuen (892), eta Rouenen hartu zuen egoitza. Karlos III.a \"Sinplea\" Frantziako erregeak aurre egin zion Chartresko hiritik hurbil, eta hitzarmen bat egin zuten bi buruzagiek (Saint-Claire-sur-Epte). Rollonen esku geratu zen ordurako normandiarren mende zegoen Neustriako zati bat (911).\n\"Rollo\" izena antzinako eskandinavierazko \"Hr\u00f3lfr\" izenaren itzulpena da, egungo Rolf bilakatu zena."}
{"id": "277003", "revid": "28807", "url": "https://eu.wikipedia.org/wiki?curid=277003", "title": "Hrolf Ganger", "text": ""}
{"id": "277004", "revid": "28807", "url": "https://eu.wikipedia.org/wiki?curid=277004", "title": "Rollo", "text": ""}
{"id": "277005", "revid": "58701", "url": "https://eu.wikipedia.org/wiki?curid=277005", "title": "Johann Stamitz", "text": "Johann Wenzel Anton Stamitz \u2014jaiotza izena: Jan V\u00e1clav Anton\u00edn Stamic (Deutschbrod, Bohemiako Erresuma, 1717ko ekaina - Mannheim, Palatinatua, 1757ko martxoaren 27a) txekiar musikagilea eta biolinista izan zen. Aitarekin ikasi zuen biolina jotzen. 1745. urtetik aurrera Mannheimgo gorteko musika-zuzendaria eta orkestrako zuzendaria izan zen. \"Mannheimgo Eskola\" izenekoaren sortzaile izan zen. Eskola horren bitartez XVIII. mendeko orkestrarako musika-moldaketa eta sinfoniaren aurrerabidea bultzatu zituen. Sinfoniagile eskola horrek eragin handia izan zuen Mozartengan. Berrogeita hamar sinfonia, hamabi kontzertu biolinerako, eta sonatak biolinerako idatzi zituen, besteak beste. Stamitzen semeak ere, Karl Philip eta Anton Thad\u00e4us, musikagileak eta biolin-jotzaileak izan ziren."}
{"id": "277007", "revid": "6327", "url": "https://eu.wikipedia.org/wiki?curid=277007", "title": "Johann Wenzel Stamitz", "text": ""}
{"id": "277008", "revid": "46380", "url": "https://eu.wikipedia.org/wiki?curid=277008", "title": "Marcel Carn\u00e9", "text": "Marcel Carn\u00e9 (Paris, - Clamart, ) zinemagile frantsesa izan zen.\nBiografia.\nErrealismo poetikoa dute ezaugarri nagusitzat bere filmek. Jacques Pr\u00e9vert poeta ia beti izan zuen alboan, bere filmen gidoiak lantzen. Zenbaiten ustez, Frantziak eman duen zuzendari handienetakoa izan zen.\nAipatzekoak dira, bere filmografian, film hauek: \"Drama bitxia\" (1937), \"Lainoen kaia\" (1938), \"Eguna argitzen ari da\" (1939), \"Arratseko bisitariak\" (1942), \"Paradisuko haurrak\" (1945), \"Teresa Raquin\" (1953) eta \"Bisita zoragarria\" (1973).\nBigarren Mundu Gerraren ostean epaitu egin zuten, ustez nazi alemanen kolaboratzaile izan zelakoan, eta harrezkero ez zuten lortu bere filmek ordura arteko kalitaterik."}
{"id": "277009", "revid": "336", "url": "https://eu.wikipedia.org/wiki?curid=277009", "title": "Pavel Lednyov", "text": "Pavel Serafimovitx Lednyov (; Gorki, gaur egungo Nizhni Novgorod, - \"ibidem\", ) sobietar atleta izan zen. Pentatloiko kirolaria ere izan zen. Zazpi domina lortu zituen 1968tik 1980ra bitarteko Olinpiar Jokoetan. 1968an, taldekako zilarrezko domina eskuratu zuen, eta 1972 eta 1980an, berriz, banakako lehiaketetako urrezko dominak. Hiru aldiz hirugarren izan zen banakako pentatloian, eta beste behin bigarren. Horrez gainera, lau aldiz izan zen munduko txapeldun (1973-75 eta 1978an) bakarkako lanetan, eta bi aldiz (1973 eta 1974an) munduko txapeldun taldekakoetan, Sobietar Batasuneko taldearekin. Olinpiar Jokoetan bi urrezko domina irabazi bazituen ere, ez zuen inoiz 200 puntutara iristea lortu."}
{"id": "277011", "revid": "1545", "url": "https://eu.wikipedia.org/wiki?curid=277011", "title": "Leon Isauriarra", "text": "Leon Isauriarra edo Leon III.a (Germanikeia, Komagene, 685 - Konstantinopla, 741eko ekainaren 18a) 717-741 bitartean Bizantziar enperadorea izan zen. Konstantinopla hartu eta enperadore izendatu zuen bere burua. Inperioa berriro antolatu zuen eta arabiar eta bulgariarren erasoetatik libratu. Sizilia eta Tesalonikako matxinadak ere saihestu zituen 718. eta 720. urteetan eta semea izendatu zuen ondorengo (Konstantino V.a). Zuzenbidea, finantza-mundua eta administrazio militarra berriro antolatu bazituen ere, istilu larriak ekarri zituzten erlijio-munduan gauzatu nahi izan zituen berrikuntzek (ikonoak erabiltzeko debekua, etab.) eta, ondorioz, Erromarekiko haustura etorri zen, eta Italia galdu zuen."}
{"id": "277012", "revid": "512", "url": "https://eu.wikipedia.org/wiki?curid=277012", "title": "Lothar de Maizi\u00e8re", "text": "Lothar de Maizi\u00e8re (Nordhausen, Turingia, Alemaniako Errepublika Demokratikoa, 1940ko martxoaren 2a) alemaniar politikaria eta musikagilea da.\nBiografia.\nZuzenbidea eta musika ikasi zituen. 1960ko hamarraldian, legegizon gisa aritu zen lanean Ekialdeko Berlinen, erregimen komunistaren kontrako hiritarren defentsan.\nKomunismoaren krisia hasi zen garaian eta SESB banatzen hasi zenean, 1989ko udaren ondoren, Batasun Demokrata-kristauak goreneko buruzagi hautatu zuen. 1990ean, Herriaren Ganberak gobernuko buru hautatu zuen Maizi\u00e8re, eta berehala hasi zituen elkarrizketak Alemania Federaleko buru zen Kohlekin, Alemania bateratzeko asmoarekin. 1990eko hauteskundeen ondoren, kargua utzi zuen, Kohl Alemania bateratuaren kantziler bihurtu zenean."}
{"id": "277013", "revid": "336", "url": "https://eu.wikipedia.org/wiki?curid=277013", "title": "Olbersen paradoxa", "text": "Olbersen paradoxa astrofisikaren eta kosmologia fisikoaren arloko paradoxa bat da, hau argudiatzen duena: unibertsoa mugarik gabea balitz eta argia igortzen duten izarrak espazio horretan modu uniformez banatuak baleude, gauez zeruak argia izan beharko lukeela, izar horiek igortzen duten argiari esker. XVI. mendean Thomas Digges ingeles matematikari eta astronomoak antzeko paradoxa bat aurkeztu zuen arren, Heinrich Wilhelm Olbers astronomoak 1823an plazaratu zuen paradoxa hau, eta harengandik hartu du izena, nahiz eta askoz lehenago ere beste batzuek deskribatua zuten (hala nola Keplerrek, 1610ean).\nArgibide bat baino gehiago proposatu izan da paradoxa horrentzat; hala, lehen aipaturiko unibertsoaren ezaugarri horiek ontzat hartzen badira, esan daiteke urrunen dauden izarrek bizitza laburregia dutela haien argia Lurrera irits dadin; hedatzen ari den unibertsoaren teoria (Big Bang-aren teoria) onartzen dutenek, berriz, antzeko arrazoia ematen dute: unibertsoa gazteegia da izarren argia zenbait aldetatik Lurreraino iristeko."}
{"id": "277014", "revid": "336", "url": "https://eu.wikipedia.org/wiki?curid=277014", "title": "Nilton dos Santos", "text": "Nilton dos Santos (Rio de Janeiro, Brasil, 1925ko maiatzaren 16a \u2013 Rio de Janeiro, Brasil, 2013ko azaroaren 27a) brasildar futbol-jokalaria izan zen. Futbolaren historiako defentsa onenetako bat. Bere karrerako urterik hoberenak Botafogo taldean eman zituen. Hogeita hiru urterekin hasi zen taldean jokatzen, eta Brasilgo, Hego Amerikako eta munduko txapeldun izatera iritsi zen. Botafogo taldearekin Rioko lau txapelketa irabazi zituen (1948, 1957, 1961 eta 1962), Rio-Sao Paulo lehiaketa bi (1962, 1964), Hego Amerikako txapelketa bat (1949) eta Panamerikar bat (1952). Gainera, Brasilgo selekzioarekin, munduko bi txapelketa irabazi zituen (1958, 1962), azkena 37 urte zituela. Bere karreran, futbolari ezagun askorekin aritu da; hala nola Garrincha, Did\u00ed, Zagalo edo Pel\u00e9rekin."}
{"id": "277015", "revid": "56334", "url": "https://eu.wikipedia.org/wiki?curid=277015", "title": "Niccol\u00f2 Fontana Tartaglia", "text": "Niccol\u00f2 Fontana Tartaglia (Brescia, 1499 - Venezia, 1557ko abenduaren 13a) italiar matematikaria izan zen. Aljebraren aitzindarietako bat izan zen. Garrantzi handiko lanak egin zituen aritmetika, geometria, aljebra eta balistikaren inguruan. Hirugarren mailako ekuazioen askabidea asmatu zuen. Handik gutxira bere asmakizunaren berri eman zion Girolamo Cardanori, eta berria ez zuela zabalduko agindu bazion ere, \"Ars magna\" obran hirugarren mailako ekuazioen teoria osoa adierazi zuen. Tartagliaren obra nagusiak \"Nova scientia\" (1537, \"Zientzia berria\"), \"Quesiti et inbentioni diverse\" (1546, \"Era askotako galderak eta asmakizunak\") eta \"Trattato di numeri et misure\" (1556-1560, \"Zenbakien eta neurrien liburu nagusia\") dira."}
{"id": "277016", "revid": "336", "url": "https://eu.wikipedia.org/wiki?curid=277016", "title": "Lewis Madison Terman", "text": "Lewis Madison Terman (Johnson County, Indiana, AEB, 1877ko urtarrilaren 15a - Palo Alto, Kalifornia, AEB, 1956ko abenduaren 21a) Estatu Batuetako fisiologoa izan zen.\nBiografia.\nGarrantzizko aldaketak egin zizkion Alfred Binet eta Th\u00e9odore Simon frantses fisiologoaren adimendurako eskala metrikoari. Lan horiek aitzinatu zuten William Stern alemaniar psikologoak haurraren adimen-maila neurtzeko zehaztu zuen adimen-kozientea (adimen-adinaren eta benetako adinaren arteko erlazioa). Test berezi bat prestatu zuen (Terman-Miles testa), halaber, giza sexu arrari eta emeari dagozkion psikologia-ezaugarriak bereizteko.\nObra nagusiak: \"The Measurement of Intelligence\" (1916, \"Adimenaren neurketa\"), \"Sex and Personality\" (1936, \"Sexua eta nortasuna\")."}
{"id": "277018", "revid": "28807", "url": "https://eu.wikipedia.org/wiki?curid=277018", "title": "Lewis Terman", "text": ""}
{"id": "277019", "revid": "336", "url": "https://eu.wikipedia.org/wiki?curid=277019", "title": "Lorenzo Valla", "text": "Lorenzo Valla \u2014latinez Laurentius Vallensis\u2014 (Erroma, Italia, 1407 - 1457ko abuztuaren 1a) humanista, filosofoa eta latinezko idazlea izan zen. Irakasle izan zen Pavian, Napolin eta Erroman, eta Nikolas V.a aita santuaren idazkari. Idazle greko eta erromatarren idatziak ezagutarazteagatik eta antzinateko jakintza eta kristau fedea uztartzen egindako lanagatik da batez ere ezaguna. Homero, Herodoto, Esopo eta Tuzididesen obrak latinera itzuli zituen.\nObra nagusiak: \"De voluptate\" (1431); \"Disputationes dialecticae\" (1439), Erdi Aroko pentsalarien aristotelismoaren aurkakoa; \"Elegantiae linguae Latinae\" (1444), latina testuetan oinarrituta ikastekoa, eta \"In Novum Testamentum adnotationes\" (1449)."}
{"id": "277020", "revid": "512", "url": "https://eu.wikipedia.org/wiki?curid=277020", "title": "Scotonycteris ophiodon", "text": "Scotonycteris ophiodon Scotonycteris generoko animalia da. Chiropteraren barruko Pteropodidae familian sailkatuta dago."}
{"id": "277021", "revid": "105290", "url": "https://eu.wikipedia.org/wiki?curid=277021", "title": "Ziape (landarea)", "text": "Ziapea urteko belar-landare olioduna da. \"Brassica\" eta \"Sinapis\" generoetako hainbat espeziek izen arrunt hau dute. Zurtoin zuta eta adartsua du, 30-100 cm inguru luzea, lantza itxurako hosto zabal gingildunak edo horztunak, eta arbiaren antzeko lore txiki horia izaten dituzte. Ziape mota batzuen haziak janariak ontzeko eta enplastoak egiteko erabiltzen dira. \"Mostaza, mustarda\", eta, zenbait ziape mota, \"arbi-gaizto\" izenez ere ezagutzen da. Ziape espezierik ezagunenak hauek dira: ziape zuria \"(Sinapis alba),\" 30-60 cm luze dena eta atal guztiak iletsuak dituena; eta ziape beltza \"(Sinapsis nigra),\" metro bete inguru luze dena eta ilerik ez duena.\nZiapearen haziarekin egiten da ziape orea."}
{"id": "277022", "revid": "96586", "url": "https://eu.wikipedia.org/wiki?curid=277022", "title": "Akiva ben Iosef", "text": "Akiva ben Iosef (; Palestina, - 137) Talmudeko errabinoa izan zen. Ezjakina eta jakitunen etsaia, heldua zela hasi zen ikasten. Bere irakasleen artetik Gimzoko Nahumengandik jaso zuen batez ere eragina. Akademia bat eratu zuen, eta 95. urtean Erromara joan zen beste zenbait errabinorekin. Bar Koseba buruzagia azaldu zenean, mesias bezala hartu zuen Aqibak, eta bera bilakatu zen Erromaren aurkako iraultzaren buruzagi. Iraultzak porrot eginda, hil egin zuten. Misna hedatzen lagundu zuen, eta horren idatzaldi berria prestatu zuen. Gerora idatzitako Misnaren idatzaldien oinarria izan da Akivarena. Hirurehun bat aldiz aipatzen du liburu horrek Akiva."}
{"id": "277023", "revid": "28807", "url": "https://eu.wikipedia.org/wiki?curid=277023", "title": "Aqiba Ben Yosef", "text": ""}
{"id": "277024", "revid": "28807", "url": "https://eu.wikipedia.org/wiki?curid=277024", "title": "Rabbi Akiva", "text": ""}
{"id": "277025", "revid": "512", "url": "https://eu.wikipedia.org/wiki?curid=277025", "title": "Bamileke", "text": "Bamileke Kamerungo mendebaldeko goi-lautadetako etnia, hainbat herritan banatua. Bantu familiako hizkuntza dute. Nekazaritzan oinarritzen da bamilekeen ekonomia, abeltzaintzak ere nolabaiteko garrantzia baduen arren. Gizon batek emazte bat baino gehiago izan ditzake. Taldetan daude antolaturik bamilekeak, eta talde bakoitzak buruzagi bat du. Oso bereziak dira herri honen arkitektura, eskultura eta pintura. Etxeak habeen gainean egiten dituzte. Bitxia da, baita ere, bertako buruzagien inguruan eginiko artea, buruzagiek esertzeko aulkiak, batez ere. Pinturak, eta eskulturak gehienbat, eragin handia izan zuten XX. mendearen hasierako artean, Picassorengan, besteak beste."}
{"id": "277026", "revid": "96586", "url": "https://eu.wikipedia.org/wiki?curid=277026", "title": "Pina Bausch", "text": "Phillippina \"Pina\" Bausch (Solingen, Alemania, 1940ko uztailaren 27a - Wuppertal, Alemania, 2009ko ekainaren 30a) dantzari modernoa, koreografoa, dantza irakaslea eta ballet zuzendaria izan zen. Dantza-antzerki berritzaileenaren sortzailea eta ballet modernoaren dantzaririk onenetariko bat. Ikasketak amaitutakoan, \"New American Ballet\" eta \"Metropolitan Opera House Ballet\" taldeekin egin zuen dantza, New Yorken. 1973an, bere konpainia sortu zuen, \"Tanztheater\". Wuppertal hiriko operaren balleta ere zuzendu zuen. Koreografiaren arloan, hauek dira Pina Bauschen lanik aipagarrienak: \"Ifigenia Tauriden\" (1974), \"Orfeo eta Euridize\" (1975), \"Zazpi bekatu nagusiak\" (1976), \"Palermo, Palermo\" (1990), \"Wissenland\", (2000), \"F\u00fcr die Kinder von Gestern, Heute und Morgen\" (2002), \"Ten Chi\" (2004), \"Rouh Out\" (2005). 1983an, Federico Felliniren \"E la nave va\" filmean parte hartu zuen.\nHastapenak.\nPina Bausch Solingenen jaio zen, D\u00fcsseldorf inguruan. Gonbidatuen geladun jatetxe bateko jabe ziren August eta Anita Bauschen hiru seme alabetatik gazteena izan zen.\nBizitza pertsonala.\nBausch, Rolf Borzik alemaniarrarekin ezkondua zen, 1980an leuzemiaz zendu zen arropa diseinatzailearekin. 1981ean Ronald Kay bizi osorako izango zen bikote bilakatu zen, Bauschen seme Salomonen aita izango zena.\nIbilbide profesionala.\nBausch gazterik hasi zen dantzan. 1955. urtean, 14 urte besterik ez zituela Essengo \"Folkwangschule\"n sartu zen, garaian Alemanian influentziarik handieneko koreografo zen Kurt Joossek zuzendua, Alemaniako dantza espresionistaren sortzaileetariko bat.\n1959. urtean graduatu ondoren, 1960.ean Bauschek Alemania utzi zuen diru-laguntza bati esker New Yorkeko Juilliard eskolan bere ikasketekin jarraitzeko. Bere irakasleen artean Antony Tudor, Jos\u00e9 Lim\u00f3n, eta Paul Taylor zeuden. Handik gutxira hasi zen Bausch Tudorrekin \"Metropolitan Opera Ballet Company\"n eta Paul Taylorrekin \"New American Ballet\"en dantzan. 1960.ean Taylor Spoletora (Italia) Tablet bere lan berria aurkeztera gonbidatua izan zenean Bausch berarekin eraman zuen. New Yorken Paul Sanasardo eta Donya Feuerren dantza konpainian ere parte hartu zuen, hauekin 1961. urtean zehar bi pieza desberdinetan elkarlanean aritu zelarik.\n1962an, Bauschek Jooss-ren \"Folkwang Ballett Company\" berriarekin bat egin zuen hainbat lanetan parte hartu zuelarik. 1968an, bere lehen lana koreografiatu zuen, \"Fragment\", B\u00e9la Bart\u00f3kren musikarekin. 1969.ean Jooss zuzendari artistiko gisa ordezkatu zuen.\n\"Tanztheater Wuppertal Pina Bausch\".\n1972. urtean, \"Bausch Wuppertal Opera Ballet\"ean zuzendari artistiko gisa hasi zen lanean, gerora \"Tanztheater Wuppertal Pina Bausch\" bezala berrizendatua izango zenean. Konpainiak lan original ugari ditu errepertorioan eta baita munduan zeharreko etengabeko birak ere.\nBere dantza-antzerki lanik entzutetsuenen artean \"Caf\u00e9 M\u00fcller\" (1978) malenkoniatsua, non dantzariak eszenatokian mahai eta aulkien aurka kolpatzen diren eta \"Rite of Spring\" (1975) hunkigarria daude, non eszenatokia lurrez beterik zegoen.\nGizon eta emakumeen arteko elkarrekintza bere lanean sarritan aurki daitekeen gaia da, Pedro Almodovarrek zuzenduriko \"Talk to her\" filmerako inspirazio izan zena, ikus-entzule gehiagorengana hurbilduz. Bauschren piezak elkarrizketa eta ekintza unitate txikiz osatuak daude, askotan izate surrealistaz. Errepikapena estrukturarako tresna garrantzitsua da. Bere multimedia ekoizpen anitzek sarritan eszenatoki landu eta musika eklektikoa darabiltzate. \"Vollmond\"en, eszenatoki erdia amildegi harritsu eta erraldoi batek hartua dago, eta soinu bandak musikak portugesetik hasi eta K. D. Langeraino ibilbidea egiten du.\n1983an, Federico Felliniren \"And the Ship Sails On\" filmean \"La Principessa Lherimia\"ren papera antzeztu zuen. \"The Tanztheater Wuppertanl Pina Bausch\"ek Los Angelesen egin zuen bere estatubatuar debuta, 1984ko Olympic Arts Festivaleko irekiera emanaldian.\nSari eta ohoreak.\nBauschek jasotako sarien artean Erresuma Batuko Laurence Olivier saria eta Japoniako Kyoto saria daude. 2008an Frankfurt am Maingo hiriak Goethe sari entzutetsuarekin saritu zuen. 2009an \"American Academy of Arts and Sience\"-ek ohorezko atzerritar kide izendatu zuen.\nUrte berean, Bausch Wim Wenders film-zuzendariarekin elkarkidetzan hasi zen \"Pina\" izeneko 3D dokumental batean. Filmea, Berlinalen estreinatua izan zen 2011an.\nBauschren zenbait lan 2012ko ekaina eta uztailean zehar taularatuak izango dira Londreseko 2012ko Joku Olinpikoen aurretik jazoko diren Olinpiada Kulturalean zehar. Lan hauek 1986 eta 2009 artean Bausch bisitatu eta egotera gonbidatua izan zen munduan zeharreko 10 toki desberdinetan sortuak izan ziren - India, Brasil, Palermo, Hong Kong, Los Angeles, Budapest, Estanbul, Santiago, Erroma eta Japonia. Lan hauetarik zazpi ez dira sekulan Erresuma Batuan ikusiak izan.\nHeriotza.\nBausch 2009ko ekainaren 30ean hil zen Wuppertalen, Alemania, biriketako minbiziaz 68 urte zituela, urte askoan erretzaile izanagatik. Heriotza minbizia diagnostikatu eta bost egunetara gertatu zen, Wim Wendersen dokumentalaren grabaketa hasi baino bi egun lehenago. \"Pina\" dokumentala, 2011 bukaeran estreinatua izan zen Estatu Batuetan, Pina Bauschen memorian."}
{"id": "277027", "revid": "28807", "url": "https://eu.wikipedia.org/wiki?curid=277027", "title": "Philippine Bausch", "text": ""}
{"id": "277028", "revid": "96586", "url": "https://eu.wikipedia.org/wiki?curid=277028", "title": "Louise Bourgeois", "text": "Louise Jos\u00e9phine Bourgeois ( ahoskatua; Paris, - New York, ) frantziar eskultorea izan zen.\nBiografia.\n1949an egin zuen lehenbiziko egurrezko eskultura monumentala \"Itsua itsua gidatzen\". 1951n, estatubatuar herritartasuna eman zioten; urte berean erosi zion MOMAk \"Irudia lotan\" obra. 1966an, \"Eccentric Abstraction\" izeneko erakusketa ospetsuan parte hartu zuen. 60ko hamarraldian Italiara joan eta marmola landu zuen. 1982an antolatu zuen New Yorkeko MOMAk Bourgeoisen lehen atzera begirako erakusketa handia, eta haren ehun obratik gora erakutsi zituen. 1991n, Frantziako Kultura ministerioaren sari nagusia jaso zuen, eta, 1994an, Parisko Arte Moderno Museoak bere lanaren atzera begirako erakusketa egin zuen. 2008an, Ohorezko Legioaren domina eman zion Frantziako Gobernuak.\nMaman (ama), Bilboko armiarma.\nBilbon, Guggenheim Bilbao Museoaren inguruetan, Bourgeoisen lan ezagun bat dago, \"Ama\" izenekoa (\"Maman\", 1999) armiarma, hamar metro luze dituen eskultura ikusgarria.\n\"Ama 2\"000. urtean Tate Modern museoaren Turbine Hall handiaren inauguraziorako eskatu zioten. Egindako lehenbiziko hura altzairuzko armiarma erraldoi itzela zen, ia 9 metro luze zuena. Bazuen zorro bat sabel azpian, eta marmolezko 10 arrautza era bai; sabelaldea eta bularraldea brontze zimurrez eginda zeuden. Bilbon dagoena, haren ondoren, Bourgeoisek sortu zuen armiarma-eskulturen serie bateko handiena da.."}
{"id": "277029", "revid": "28807", "url": "https://eu.wikipedia.org/wiki?curid=277029", "title": "Louise Caroline Bourgeois", "text": ""}
{"id": "277030", "revid": "1545", "url": "https://eu.wikipedia.org/wiki?curid=277030", "title": "Bukovina", "text": "Bukovina ipar-ekialdeko Karpatoetako lurralde historikoa da, egun Ukraina (Txernivtsiko oblasta), Moldavia eta Errumaniaren artean banatua dagoena; 25.242 km2 inguru ditu. Hiriburua: Txernivtsi.\nGeografia.\nDniestr, Prut eta Siret ibaiek zeharkatzen dute. Eskualdearen mendebala menditsua da, eta ekialdea muino txikiek eta basoek osatzen dute.\nHistoria.\nTurkiaren esku egondako lurraldea, 1769 eta 1774 artean, Errusiako Inperioak kendu zien turkiarrei. Austriarren esku geratu zen ondoren (1775), eta Lehen Mundu Gerra garaian Errumaniakoa izan zen. 1940. urtean Bukovinaren iparraldea Sobietar Batasunari lotu zitzaion. Errumaniak berriz hartu bazuen ere (1941-1944), 1947. urteko bake-itunari esker, Sobietar Batasunaren mende gelditu zen.\nDemografia.\nUkrainako erroldaren arabera (2001), ukrainarrek data horretan populazioaren % 75a osatzen zuten, errumaniarrek % 12,5a, moldaviarrek 7,3a, eta errusiarrek % 4,1a."}
{"id": "277031", "revid": "46380", "url": "https://eu.wikipedia.org/wiki?curid=277031", "title": "Alberto Cavalcanti", "text": "Alberto Cavalcanti (Rio de Janeiro, Brasil, 1897ko otsailaren 6a - Paris, Frantzia, 1982ko abuztuaren 23a) zinemagilea izan zen.\nHogei urte zituela Parisa joan zen, eta errealismo poetikoaren aitzindari bihurtu zen Frantzian: \"Rien que les heures\" (1926, \"Orduak besterik ez\"), \"La P\u00e9tite Lilie\" (1927, \"Lilie txikia\"). Ingalaterran, Dokumentalen Eskolako maisua izan zen (\"Coal Face\", 1936; \"Ikatz aurpegia\"), eta geroztik zinema fantastikoa landu zen (\"Dead of Night\", 1945; \"Gaueko hilak\"). 1949-1954 urteetan Brasilen lan egin zuen: \"O canto do mar\" (1953, \"Itsasoaren kantua\"), \"Mulher de verdade\" (1954, \"Egiazko emakumea\"). Europara itzulitakoan Bertolt Brechten \"Puntila ugazaba eta Matti morroia\" (Viena, 1955) obra eraman zuen zinemara."}
{"id": "277032", "revid": "448", "url": "https://eu.wikipedia.org/wiki?curid=277032", "title": "Serafin Huder Lasala", "text": ""}
{"id": "277033", "revid": "336", "url": "https://eu.wikipedia.org/wiki?curid=277033", "title": "Pierre MacOrlan", "text": "Pierre MacOrlan \u2014jaiotza-izena: Pierre Dumarchey\u2014 (P\u00e9ronne, Frantzia, 1882ko otsailaren 26a - Saint-Cyr-sur-Morin, Frantzia, 1970eko ekainaren 27a) frantsesezko idazlea izan zen. Bere bidaietatik atera zituen gaiak. Umoreak leku handia izan zuen idazle honen lanetan. 1919an, Lehen Mundu Gerrako bizikizun saminetan oinarrituta, \"Souvenirs d'un correspondant aux arm\u00e9es\" (\"Gerra-berriketariaren oroitzapenak\") idatzi zuen. Aipagarriak dira orobat: \"La maison du retour \u00e9c\u0153urant\" (1912), \"La clique du caf\u00e9 Brebis\" (1919), \"La cavali\u00e8re Elsa\" (1921, \"Elsa zalduna\"), \"Le quai des Brumes\" (1927, \"Lainopeko moila\"), \"La Bandera\" (1931), \"Picardie\" (1943), \"Montmartre\" (1945), \"La lanterne sourde\" (1953). 1950ean Goncourt akademiako kide izendatu zuten."}
{"id": "277035", "revid": "28807", "url": "https://eu.wikipedia.org/wiki?curid=277035", "title": "Pierre Mac Orlan", "text": ""}
{"id": "277036", "revid": "105290", "url": "https://eu.wikipedia.org/wiki?curid=277036", "title": "Mazedonia (Grezia)", "text": "Mazedonia Greziako ipar-ekialdeko lurraldea da.\n34.177 m2 ditu eta 2.625.681 biztanle (2006). Hiriburua, Tesalonika da.\nGeografia.\nMugakideak.\nAlbaniako hego-ekialdearekin, Mazedoniako errepublikako eta Bulgariako hegoaldearekin egiten du muga ipar-mendebalean; Greziaren barnean, berriz, Tesaliarekin, Epirorekin, Traziarekin eta Egeo itsasoarekin.\nInguru naturala.\nMendi-bizkarrez eta ibar lauez eratua da.\nEkonomia.\nLaborantzan, tabako-belarra, mahastiak, arroza, lihoa, fruta-arbolak, laborea eta kotoia lantzen dira, batez ere; abere-hazkuntzan, iletarako azienda. Meak, burdina, magnesita eta beruna dira. Industria-langintzarik garrantzizkoenak tabakoarena, oihalgintza eta elikadurarena (olioa, ardoa) dira."}
{"id": "277037", "revid": "512", "url": "https://eu.wikipedia.org/wiki?curid=277037", "title": "Scotonycteris zenkeri", "text": "Scotonycteris zenkeri Scotonycteris generoko animalia da. Chiropteraren barruko Pteropodidae familian sailkatuta dago."}
{"id": "277038", "revid": "512", "url": "https://eu.wikipedia.org/wiki?curid=277038", "title": "Alfred von Tirpitz", "text": "Alfred von Tirpitz (K\u00fcstrin, Brandenburgo, gaur egungo Alemania, 1849ko martxoaren 19a - Ebenhausen, Munichetik hurbil, Alemania, 1930eko martxoaren 6a) alemaniar almirantea izan zen.\nBiografia.\n1892-1896 bitartean Alemaniako Itsas Armadako buru eta 1897-1916 Itsas ministro izan zen. Alemaniako gerrako ontzidi modernoa sortu zuen, Britainia Handiko itsas armada guztiz indartsuari aurre egiteko gai zena. Lehen Mundu Gerran, Gilen II.a enperadoreak aliatuei aurrez aurre erasotzea debekatu zion, eta urpeko ontzietara mugatu behar izan zuen alemaniarren ekina. 1916an kargua utzi zuen, Gobernuko zibilek haren asmoak onartzen ez zituztelako, eta 1917an Alemaniar Herriaren Alderdi Ultranazionalista eta Pangermanista sortu zuen. Diputatu izan zen 1924-1928 bitartean."}
{"id": "277039", "revid": "512", "url": "https://eu.wikipedia.org/wiki?curid=277039", "title": "Wilhelm Eduard Weber", "text": "Wilhelm Eduard Weber (Wittenberg, - G\u00f6ttingen, ) alemaniar fisikaria izan zen.\nBizitza.\nHalleko unibertsitatean egin zituen ikasketak. Halle, G\u00f6ttingen eta Leipzigeko unibertsitateetako irakaslea izan zen. Elektrizitateari eta magnetismoari buruzko lanak egin zituen. Carl Friedrich Gaussekin batera Lurraren elektromagnetismoa aztertu zuen, eta lehenengo telegrafo elektrikoa egin zuten biek. Elektrizitatearen garapenean eragin handia izan zuen, elektrizitatea neurtzeko unitate absolutuen sistema eman baitzuen, gauss unitate magnetikoan oinarritua.\nArgiaren teoria elektromagnetikoaren oinarriak ezarri zituen, eta magnetismoaren teoria bat azaldu zuen, geroago Paul Langevinek zehaztu zuena. Nazioarteko Sisteman jario magnetikoa neurtzeko erabiltzen den unitateak \"weber\" izena du. Higitzen ari diren partikula kargatuek eragiten dituzten indarren oinarrizko legea aurkitu zuen 1846an. Uhinen higidura ikertu zuen Ernst Heinrich bere anaia nagusiarekin batera. Eduard Friedrich anaia gaztearekin, berriz, gizakien higiduraren fisiologia aztertu zuen."}
{"id": "277040", "revid": "336", "url": "https://eu.wikipedia.org/wiki?curid=277040", "title": "Luis Aranburu Martinez", "text": ""}
{"id": "277041", "revid": "1982", "url": "https://eu.wikipedia.org/wiki?curid=277041", "title": "Luis Aramburu Mart\u00ednez", "text": ""}
{"id": "277042", "revid": "58701", "url": "https://eu.wikipedia.org/wiki?curid=277042", "title": "Gruppe 47", "text": "Gruppe 47 1947an Alemanian sortutako idazle-taldea izan zen. Estatu Batuek Bigarren Mundu Gerran preso hartutako idazle batzuek sortu zuten; alemaniar literaturaren ezaugarriak berreskuratzea zuen helburu nagusia. Naziek alemanierari kalte egiten ziotela uste zuten, eta horri aurre egiteko errealismoaren deskribapen arin eta hotzean oinarritutako estiloa proposatzen zuten, apainduraz beteriko estilo poetikoaren kontra. Idazle hauek Alemaniara itzuli zirenean \"Der Ruf\" taldea eratu zuten, baina erradikala zelako salatu eta legez kanpo utzi zuten 1947an. Gruppe 47-ko idazle nagusiak Alfred Andersch eta Hans Werner Richter izan ziren. 1967an eman zuen taldeak bere azken hitzaldia, eta 1977an desegin zen."}
{"id": "277043", "revid": "77706", "url": "https://eu.wikipedia.org/wiki?curid=277043", "title": "Jiu-jitsu", "text": "Jiu-jitsu, ju-jitsu edo jujutsu, japonieraz \u67d4\u8853, \"j\u016bjutsu\" () armarik gabe borroka egiteko japoniar artea da.\nErasorako nahiz babeserako artea da. Oso antzinakoa bada ere, XVI. mende inguruan hasi zen zabaltzen. Gorputz guztia erabiltzen da borrokan, eta etsaiaren indarraz baliatzen da haren kontra egiteko. Eskuz, behatzez, ukondoz, hankaz eta abarrez atzitu, kolpeak bota eta teknika jakin batzuez baliaturik etsaia menderatzea eta higitu ezinik edukitzea da jiu-jitsuaren funtsa. Ez da kirol arautua, ez baitu ez mailarik ez lehiaketarik; hala ere, Jigoro Kano (1860-1938) maisu handiak jiu-jitsuan zenbait aldaketa sartu zituenean, judoaren edo judo kodokanaren oinarriak jarri zituen.\nJiu-jitsua XX. mende hasieran sartu zen Europan, batez ere Raku borrokalariak eginiko erakustaldiei esker. Euskal Herrian ere, 1900-1920 hamarkaden artean jarraitzaile asko izan zituen, batez ere Bizkaian eta Gipuzkoan."}
{"id": "277044", "revid": "336", "url": "https://eu.wikipedia.org/wiki?curid=277044", "title": "Kurumino", "text": "Kuruminoa edo liztortzarra (Vespa crabro) Europako liztor eusozialik handiena da, eta Amerikako Vespa generoko espezierik handiena.\nEzaugarriak.\nItxuraz eta bizitzeko eraz erlearen antzekoa da, hura baino handiagoa. 3 cm inguru luze izaten da emea, 2-2,5 cm arra eta langilea. Oso begi handiak ditu; toraxa abdomenari eransten zaion atala laburra izaten du. Kolorez, beltza eta gorria izaten du burua; gainerakoa, beltza, horia eta gorria.\nTaldean bizi da. Eme batek eta ehunka edo milaka langilek osatzen dute taldea. Arrak udazkenean biltzen zaizkie taldera, eta, emea ernaldu ondoren, hil egiten dira.\nSubstantzia gozoak eta intsektuak jaten ditu, batez ere. Haserre errazekoa eta pozoi mingarrikoa da.\nHabitata.\nEuropa osoan, Afrikako ipar-mendebaldean, eta Asiako erdian eta iparraldean bizi da, eta Ipar Amerikara ere zabaldu da."}
{"id": "277045", "revid": "6327", "url": "https://eu.wikipedia.org/wiki?curid=277045", "title": "Vespa crabro", "text": ""}
{"id": "277047", "revid": "6327", "url": "https://eu.wikipedia.org/wiki?curid=277047", "title": "Liztortzarra", "text": ""}
{"id": "277048", "revid": "336", "url": "https://eu.wikipedia.org/wiki?curid=277048", "title": "Vreni Schneider", "text": "Verena \"Vreni\" Schneider (Elm, Suitza, 1964ko azaroaren 26a) suitzar eskiatzaile ohia da.\nBiografia.\n1980ko hamarraldiko eskiatzaile onena izan zen; irabaz zitzakeen titulu guztiak irabazi zituen: Olinpiar Jokoak, munduko txapelketak, Europakoak, eta Munduko Kopa. Eski-mota teknikoetan espezializatu zen, baina eski alpinoan nabarmendu zen, batez ere.\n1984an egin zuen debuta Munduko Kopan, 19 urterekin. 1987 eta 1989an slalom handia irabazi zuen; 1991n slalom handia; 1988an, Calgaryko Olinpiar Jokoetan, slaloma; 1994an, Lillehamerreko Olinpiar Jokoetan, slaloma; eta azkeneko urte horretan, slalom handia berriro. Munduko Kopan berrogeita hamalau garaipen lortu zituen, eta lehiaketa irabazi zuen 1989, 1994 eta 1995. urteetan."}
{"id": "277049", "revid": "46380", "url": "https://eu.wikipedia.org/wiki?curid=277049", "title": "Antony Tudor", "text": "Antony Tudor (Londres, Ingalaterra, 1908ko apirilaren 4a - New York, Ameriketako Estatu Batuak, 1987ko apirilaren 19a) ballet dantzaria eta koreografoa izan zen.\n1930. urtetik aurrera Marie Ramberten ballet klubean dantzatu zuen, eta geroago balleteko talde askotan lan egin zuen (Vic-Welles, Covent Garden, eta abar). 1938. urtean London Balleta sortu zuen. New Yorkeko Metropolitan Operako eskolako zuzendari izan zen. 1973. urtetik aurrera Kaliforniako Unibertsitateko irakasle izan zen, eta 1974. urtetik aurrera American Ballet Theatreko zuzendari laguntzaile. Espresionismoaren eta dantza berriaren eragina handia da Tudorren lanetan.\nKoreografiarik aipagarrienak: \"Lili jardina\" (1938), \"Romeo eta Julieta\" (1942), \"Nekazaria soroetan\" (1979)."}
{"id": "277050", "revid": "105290", "url": "https://eu.wikipedia.org/wiki?curid=277050", "title": "Biorritmo", "text": "Biorritmoa izaki bizidunen erritmo biologikoa da, funtzionamenduaren edozein aldaketa erregular eta aldizkakoa, jatorri genetikoa duena (hilekoa, loa, bihotz-taupadak...) edo jatorria ingurunean duena. Izaki bizidunek ingurunera moldatzeko duten bideetako bat da. Gizakiak, adibidez, hainbat ezaugarri fisiologiko moldatzen ditu, bere ohiturekin adostu daitezen, eguneroko bizitzak eskatzen duen jarduera biologikoarekin bat etor daitezen (oroimena, arnasketa eta odolaren zirkulazioa, guruinak, eta abar).\nBestalde, biorritmo deritze giza organismoaren ustezko energia-ziklo batzuei. Teoria baten arabera, gizakion bizitza ziklo matematiko sinple batzuen bidez iragar daiteke (gizakia, sortzen denetik hiltzen den arte, hiru ziklo nagusiren mende egongo litzateke: fisikoa, emozionala eta intelektuala, eta ziklo bakoitzak fase positiboak eta negatiboak lituzke), baina zientzialari gehienek uste dute kontzeptu hori pseudozientzia dela."}
{"id": "277051", "revid": "1545", "url": "https://eu.wikipedia.org/wiki?curid=277051", "title": "Edipo konplexu", "text": "Edipo konplexua gizonezkoen amarenganako neurriz gaindiko maitasuna da. Maitasun horrek aitarenganako ezinikusia sortzen du alde batetik, baina bestetik, haurrak, aita bera izan nahi du, aitaren tokia hartu nahi du. Haurrak 3 urte dituenetik 6 urtera bitartean izaten du konplexu horrek bere gehieneko maila. Freudek eman zion izena, haurtzaroko konplexu horrek Edipo erregearen tragediarekin zuen antzekotasuna zela eta. Mutikoak eduki ohi duen konplexuari Edipo konplexua deitu ohi zaio soilik, baina Freud-ek bi sexuetarako izendatu zuen; hau da, haurrak (neskatoa izan zein mutikoa izan) bere gurasoekin osatzen duen hirukotean hartzen duen posizioaz duen ideia da, gurasoenganako sentimendu eta emozioen multzoa da.\nHaurrek izaten dituzten konplexuen artean Ediporena da nagusia, eta eztabaida ugari sortu da horren inguruan. Oso zabaldua dago, eta jendearen ametsetan askotan azaltzen dira Edipo konplexuaren ezaugarriak (irentze-konplexua, etab.), sinbolo gisa.\nPsikoanalisian, Ediporen konplexua kontzeptu nagusietakoa da, Freuden teoriaren gunea."}
{"id": "277053", "revid": "336", "url": "https://eu.wikipedia.org/wiki?curid=277053", "title": "Fenol", "text": "Fenola bentzenotik eratorritako alkohola da (C6H5OH). Rungek isolatu zuen 1834an, harrikatzaren alkaternatik. Fenola 43\u00a0\u00b0C-tan likidotzen den solido kristalino kolorgea da. Airearen eraginez, gorrixka bihurtzen da. Uretan erraz disolbatzen da; 80\u00a0\u00b0C-tik gora, urarekin edozein proportziotan nahasten da. Korrosiboa da, eta oso pozoitsua. Oso usain sarkorra du. Fenolen tasun orokor guztiak ditu, eta koloratzaile askoren sintesian, eta sendagaiak (aspirinak adibidez), azido pikrikoa, plastikoa eta bakelita-erretxinak prestatzeko erabiltzen da. Disoluzioan antiseptiko gisa erabiltzen dira. Disolbatzaile gisa ere erabiltzen da olioak fintzeko."}
{"id": "277054", "revid": "512", "url": "https://eu.wikipedia.org/wiki?curid=277054", "title": "Sphaerias blanfordi", "text": "Sphaerias blanfordi Sphaerias generoko animalia da. Chiropteraren barruko Pteropodidae familian sailkatuta dago."}
{"id": "277055", "revid": "1519", "url": "https://eu.wikipedia.org/wiki?curid=277055", "title": "Rom\u00e1n Kn\u00f6rr Borr\u00e0s", "text": "Roman Kn\u00f6rr Borr\u00e0s (Sueca, Valentzia, 1939) arabar enpresaburua da.\nBiografia.\nIbilbide luzea egin du enpresaren munduan, 1965ean lehen urratsak Areito S.A. Gasteizko enpresa-taldean egin zituenetik. Izan ere, hainbat enpresatako zuzendaritzan izan da (KAS, Kn\u00f6rr Elorza, Zumos de Navarra, Miko, Avidesa, Castillo de Marcilla eta S.A. Alimentaci\u00f3n). Bost urtez, 1994tik 1999ra, SEA Arabako Enpresaburuen Elkarteko presidente izan ostean, Confebask Euskal Enpresaburuen Elkarteko buru egin zen 1999an, Baltasar Erraztik presidentzia uztea erabaki ostean.\nEgun Areito S.A. Carb\u00f3nicas Alavesas konpainiako presidentea eta CEOE Espainiako patronalaren zuzendaritza-batzordeko kidea da. 2002an BBVAko kontseilari izendatu zuten."}
{"id": "277056", "revid": "15795", "url": "https://eu.wikipedia.org/wiki?curid=277056", "title": "Roman Kn\u00f6rr Borr\u00e1s", "text": ""}
{"id": "277057", "revid": "56334", "url": "https://eu.wikipedia.org/wiki?curid=277057", "title": "L\u00ea \u00d0\u1ee9c Th\u1ecd", "text": "L\u00ea \u00d0\u1ee9c Th\u1ecd \u2014jaiotza-izena: Phan \u0110\u00ecnh Kh\u1ea3i\u2014 (Nam Ha, Vietnam, 1911ko urriaren 14a - Hanoi, 1990eko urriaren 13a) politikaria izan zen. Indotxinako Alderdi Komunista sortu zuen 1930ean, eta handik gutxira atxilo hartu zuten, baina Txinara ihes egitea lortu zuen 1940an. Vietminhen ordezkaria izan zen 1949az geroztik, eta gerrillako estatu goreneko buruzagia 1966tik aurrera. Vietnamen ordezkaria izan zen 1968-1973 urteetan, hots, bake negoziazio garaian. 1973an Bakearen Nobel saria jasotzeari uko egin zion, Henry Kissinger, Estatu Batuetako politikaria, saria jasotzeko izendatua izan baitzen. Vietnamgo Alderdi Komunistako idazkaritza nagusira eta politburoko partaide izatera iritsi zen 1976an."}
{"id": "277058", "revid": "28807", "url": "https://eu.wikipedia.org/wiki?curid=277058", "title": "Le Duc Tho", "text": ""}
{"id": "277059", "revid": "46380", "url": "https://eu.wikipedia.org/wiki?curid=277059", "title": "Mireille Hartuch", "text": "Mireille Hartuch, Mireille izenaz soilik ezaguna (Paris, 1906ko irailaren 30a - \"ib.\", 1996ko abenduaren 29a) frantses abeslaria, konpositorea eta aktorea izan zen.\nGaztetan, musika klasikoko pianista izateko ametsa bazterrera utzita, antzerki-lanean hasi zen. Antzerkian Jean Nohain (1900 - 1981) ezagutu zuen, berak idatzitako kantuen hitzen idazlea izango zena. Elkarlan horretatik arrakasta handiko abestiak sortu ziren: \"Couch\u00e9 dans le foin\"; \"Un petit chemin\"; \"Quand un vicomte\"; \"Une partie de bridge\"; \"Papa n'a pas voulu\". Ahots ezti zoliaz kantatzen zuen, berak jotzen zuen pianoaz lagundurik beti. 1954an, \"Petit Conservatoire de la Chanson\" sortu zuen, abeslari asko prestatu ziren lekua.\n1937an, Emmanuel Berl (Th\u00e9odore izengoitia eman ziona) idazle eta filosofoarekin ezkondu zen.\nBere ibilbide luzean, Mireille Hartuchek zazpiehun abesti baino gehiago konposatu zituen, eta frantses gobernuak bi aldiz kondekoratu zuen, Ohorezko Legioaren intsigniarekin, frantziar kulturari egindako ekarria saritzeko."}
{"id": "277060", "revid": "28807", "url": "https://eu.wikipedia.org/wiki?curid=277060", "title": "Mireille", "text": ""}
{"id": "277061", "revid": "512", "url": "https://eu.wikipedia.org/wiki?curid=277061", "title": "Ainhoa Zubillaga", "text": "Ainhoa Zubillaga Beristain (Donostia, Gipuzkoa, 1964 -) Euskal Herriko opera-kantaria da, mezzo-sopranoa.\nBiografia.\nBere Kantu ikasketak Edurne Agerriren zuzendaritzapean egin zituen, Donostian, eta Rita Damsekin Holandan. Bere prestakuntza izen handiko irakasleek eskainitako ikastaro eta klaseekin osatu du: Baldwin, Cotrubas, Chova, Forlano, Holl, Jansen, Larsson, Lavilla, Pearson, Quasthoff, Rapp\u00e9, etab.\nEspainia, Frantzia, Holanda, Britainia Handia, Polonia, Austria, Txekiar Errepublika, Mexiko eta Kubako areto eta jaialdietan abestu du (Vienako Musikverein, Toulouseko Halle aux Grains, Auditorio Nacional, La Coru\u00f1ako Mozart Jaialdia, Musika Hamabostaldia, Cuencako Musika Erlijiosoaren Astea, Nanteseko Jaialdia, The Gregynog Festival, Daxeko Jaialdia, La Roque D\u2019Antheron, Moreliako Jaialdia, Valentziako Musika eta Ondare Zikloa, Malagako Musika Erlijiosoaren Jaialdia, Madrileko \"M\u00fasica en las Iglesias\", Bartzelonako Palau de la M\u00fasica , Teatro Monumental, Almagroko Jaialdia, Escorialgo Jaialdia), orkestra garrantzitsuekin batera (Orquesta Nacional de Espa\u00f1a, Orchestre National de Lyon, Russian National Orchestra, Orchestre National du Capitole de Toulouse, Real Philarmonia de Galicia, Orquesta Sinf\u00f3nica de Baleares, Bilboko Orkestra Snfonikoa, Euskadiko Orkestra Sinfonikoa, Orquesta Sinf\u00f3nica de Galicia, Wiener Symphoniker, RTVE, Orquesta Filarm\u00f3nica de Gran Canaria, Orquesta Filarm\u00f3nica de M\u00e1laga\u2026) eta ospe handiko zuzendariekin (Allemandi, Cecatto, Colomer, Francis, G\u00f3mez Mart\u00ednez, Kout, L\u00f3pez Cobos, Mena, Neuhold, Pletnev, Victor Pablo P\u00e9rez, Ros Marb\u00e1, Von Dohn\u00e1nyi, etab.)\nHainbat opera emanaldietan hartu du parte ABAOn (G. Verdiren \"Rigoletto\", \"I Vespri Siciliani\" eta \"La Traviata\"; R. Straussen \"Der Rosenkavalier\"; L. Janaceken \"Jenufa\"), Donostiako Musika Hamabostaldian (G. Verdiren \"Rigoletto\" , \u201cTutto Verdi\u201d Gala eta S. Rachmaninoven \"Aleko\"), Las Palmaseko opera denboraldian (R. Straussen \"Ariadne auf Naxos\") Malagako Cervantes Antzokian (Ch. Gounoden \"Romeo et Juliette\" eta \"Fausto\" eta L. Janaceken \"Jenufa\") Madrideko Teatro Realen (M. de Fallaren \"La Vida Breve\") Lyoneko Auditorioan (M. de Fallaren \"La Vida Breve\"), Toulouseko Halle aux Grainsen (M. de Fallaren \"La Vida Breve\") Bartzelonako Palau de la Musican (Opera eta zarzuela gala), Rioja Forum Ausitorioan (Opera eta zarzuela gala) eta Musikvereineko Urrezko Aretoan (Opera eta zarzuela gala). Purcellen \"Dido eta Eneas\" opera ere hainbat eszenatokitan abestu du, bai eta Katiuska zarzuela Bilboko Arriaga Antzokian.\nBach, Beethoven, Brahms, Bruckner, Haendel, Haydn, Mendelssohn, Mozart, Prokoviev, Rossini, Verdi etab.-en obra sinfoniko garrantzitsuenak ditu bere errepertorioan. Antzinako musika eta musika barrokoko proiektuetan hartzen du parte bakarlari gonbidatu gisa hainbat talderekin: La Capilla Compostelana, La Capilla Pe\u00f1aflorida, La Compa\u00f1\u00eda Musical, La Risonanza, Los M\u00fasicos de Su Alteza, etab.\nHainbat ganbera musikako emanaldi eskaini ditu piano-jole eta musikari ezberdinekin, errepertorio aleman, ingeles, frantses, espainol eta euskaldun zabala interpretatuz.\nMusika garaikidearen arloan, nabarmentzekoa da A. Larrauriren \"Divergencia Arm\u00f3nica\" obraren estreinaldi mundiala, Bilboko Elkarte Filarmonikoak bere ehungarren urteurrena ospatzeko enkargatua, Gaugin laukotearekin batera.\nHainbat disko grabatu ditu."}
{"id": "277062", "revid": "90523", "url": "https://eu.wikipedia.org/wiki?curid=277062", "title": "Joseph Babinski", "text": "Joseph Babi\u0144ski, (Paris, 1857ko azaroaren 17a - \"ib.\", 1932ko urriaren 29a) poloniar jatorriko frantziar sendagilea izan zen.\nParisko Salp\u00eatri\u00e8ren irakasle zela, neurologia-ikerketak egin zituen, diagnostikoari dagokionez bereziki. Nerbioen patologiari buruzko lanetan bizkarrezur-muinaren, burmuinaren eta garuntxoaren eritasunei dagozkien zeinu eta sindrome anitz deskribatu zituen. Sendagintzan, \"Babinski-Nageotte-ren sindromea\" esaten zaio garuntxoaren atzealdeko arteria ixtean sortzen den eritasunari; burmuinen behealdean kalteak eragiten ditu."}
{"id": "277063", "revid": "119347", "url": "https://eu.wikipedia.org/wiki?curid=277063", "title": "Jes\u00fas Ferrero", "text": "Jes\u00fas Ferrero (Zamora, Espainia, 1952ko abenduaren 30a -) espainiar eleberrigilea da.\nBiografia.\nAntzinako historia ikasi zuen Parisen, eta Grezia klasikoan espezializatu zen. Parisko ikasketak ordaindu ahal izateko gauez atezain gisa lan egin zuen hotel batean, eta garai horretan idatzi zuen lehen nobela, \"B\u00e9lver Yin\" (1981). Ekialde Urrunean girotutako lan horrekin Bartzelonako Hiria saria lortu zuen 1982an.\nFerreroren beste lan batzuk: \"Opium\" (1986), \"Lady Pepa\" (1988), \"D\u00e9bora Blenn\" (1988), \"El Efecto Doppler\" (1990, Plaza Jan\u00e9sen nazioarteko eleberri onenaren saria), \"Alis el Salvaje\" (1991), \"El secreto de los dioses\" (1993), \"Amador o la narraci\u00f3n de un hombre afortunado\" (1996), \"El \u00faltimo banquete \" (1998, Azor\u00edn saria), \"Zirze piernas largas\" (2002), \"Las Trece Rosas\" (2003), \"\u00c1ngeles del abismo\" (2005), \"Las fuentes del Pac\u00edfico\" (2005), \"Las experiencias del deseo. Eros y misos\" (2009, Anagrama saria), \"Balada de las noches bravas\" (2010).\nPedro Almod\u00f3varren \"Matador \"(1986) filmeko gidoia idatzi zuen."}
{"id": "277064", "revid": "336", "url": "https://eu.wikipedia.org/wiki?curid=277064", "title": "Juan Gorostiaga", "text": "Juan Gorostiaga Bilbao (Deustua, 1905eko martxoaren 30a - 1988ko ekainaren 7a) bizkaitar idazlea izan zen.\nEspainiako Comillasen eta Erroman egin zituen teologia- eta filosofia-ikasketak. Euskaltzaina eta Parisko Hizkuntza Elkarteko kidea. Obra nagusiak: \"Epica y L\u00edrica vizca\u00edna antigua \"(1952, \"Bizkaiko antzinako epika eta lirika\"), \"Historia del Guecho antiguo\" (1952, \"Lehengo Getxoko historia\"), \"Antolog\u00eda de Literatura popular vasca\" (1955, \"Euskal herri literaturaren antologia\"). Argitaratu gabe utzi ditu \"Or\u00edgenes de la Lengua Vasca (Euskararen jatorria), Diccionario etimol\u00f3gico vasco\" (\"Euskal hiztegi etimologikoa\") eta \"Los or\u00edgenes cristianos del Pa\u00eds Vasco\" (\"Euskal Herriko kristautasunaren hastapenak\") obrak."}
{"id": "277065", "revid": "1545", "url": "https://eu.wikipedia.org/wiki?curid=277065", "title": "Henrike V.a Germaniakoa", "text": "Henrike V.a Germaniakoa (Goslar, 1086ko abuztuaren 11a - Utrecht, 1125eko maiatzaren 23a) 1111-1125 bitarteko urteetan Germaniako enperadorea izan zen, saliar dinastiaren azkena.\nHenrike IV.a aitaren aurka altxatu zen, Paskoal II.a Aita santuak lagunduta (1104-1105). Ondoren Paskoal II.aren kontra jarri zen eta Silvestre IV.a antipapa izendatu zuen (1105). Paskoal II.a preso hartu zuen 1111. urtean. Saxoniako printzeek menderatu zuten 1115. urtean eta Erromara jo zuen bi urte geroago. Gelasio II.a Aita santua agintetik kendu eta Gregorio VIII.a antipapa izendatu zuen (1118). Hala ere, Kalisto II.a Aita santuarekin bakea izenpetu zuen eta horrela bukatu zen Inbestiduren auzia (Wormsko konkordatua, 1122). Lotario III.a izan zuen ondorengo."}
{"id": "277066", "revid": "512", "url": "https://eu.wikipedia.org/wiki?curid=277066", "title": "Ruggero Leoncavallo", "text": "Ruggero Leoncavallo (Napoli, Italia, 1857ko apirilaren 23a - Montecatini, Toskana, Italia, 1919ko abuztuaren 9a) musikagilea eta libreto-egilea izan zen.\nNapoliko Kontserbatorioan ikasi zuen. Wagnerren miresle sutsua zenez, musikagile lanetan hasi nahi izan zuen obra handi bat eginez, \"I Medici\" izeneko trilogiarekin. Baina hain handinahia ez zen beste obra xumeago batekin lortu zuen arrakasta: \"Pagliacci\" (1892), gaur egun ezagun den bakarra. Ondoren \"Chatterton\" (1896) idatzi zuen, eta Venezian aurkeztu zuen bere \"La Boh\u00e8me\", Puccinirena baino urtebete geroago. Baina ez zuen arrakasta handirik lortu. Operetak ere idatzi zituen, baina ez zuen jende gehiegi erakarri. \"Edipo Re\" (1920) izan zen idatzi zuen azken opera."}
{"id": "277068", "revid": "105290", "url": "https://eu.wikipedia.org/wiki?curid=277068", "title": "Lollardo", "text": "Lollardo edo lolardo (ingeles zaharretik, \"lollaert\", \"marmarti\"), XIV. eta XV. mendeetan Ingalaterran zabaldu ziren kristau herese batzuei eman zitzaien izena da.\nJohn Wycliffe teologoaren jarraitzaileak ziren, eta eliz agintarien ohituren aurka jo zuten, pobreziara itzultzea aldarrikatzen zutela. Mugimendu horrek teologiazko oinarriak zituen hasieran, baina XIV. mendearen bukaeran gizarte-mugimendu bihurtu zen: ideia haietan aurkitu zuten funtsa herri-matxinadek XV. mendean, eta, zapalkuntza bortitzagatik ere, bizirik iraun zuen ideologia honek, erreforma protestantea herrian sustraitzeko ahalegina erraztu baitzuen XVI. mendearen hasieran."}
{"id": "277069", "revid": "28807", "url": "https://eu.wikipedia.org/wiki?curid=277069", "title": "Lolardo", "text": ""}
{"id": "277070", "revid": "336", "url": "https://eu.wikipedia.org/wiki?curid=277070", "title": "Astrofotografia", "text": "Astrofotografia astroen argazkietan oinarritzen den astronomiaren alorra da. Xafla fotometriko baten sentikortasuna begiarena baino txikiagoa da, baina argi gutxi ematen duten iturburuetatik iristen diren fotoiak jasotzeko aukera ematen du (esposizio-denbora luzea erabiliz gero, giza begiak hautematen ez dituen erradiazio ikusgai ahul-ahulak ere agertzen baita argazkian). Teleskopio handiek begiak baino fotoi-kopuru handiagoa jasotzen dute, eta fotografia-tresna bat erantsita gizonaren begiak berez ikusi ezin dituen izarrak ikusteko aukera ematen du. Aurrerapen handiak izan dira astronomiaren alor horretan, argitasuna biderkatzeko tresnak aurkitzea batez ere.\nGaur egun, sistema digitalak erabiltzen dira (CCD edo CMOS zirkuitu integratuak), eta iragazki bereziak erabiltzen dira nahi den espektro-lerroaren argazkia egiteko; hala, argi-iturriaren konposizioari buruzko informazioa lor daiteke."}
{"id": "277071", "revid": "512", "url": "https://eu.wikipedia.org/wiki?curid=277071", "title": "Styloctenium wallacei", "text": "Styloctenium wallacei Styloctenium generoko animalia da. Chiropteraren barruko Pteropodidae familian sailkatuta dago."}
{"id": "277072", "revid": "336", "url": "https://eu.wikipedia.org/wiki?curid=277072", "title": "Henry Bessemer", "text": "Henry Bessemer (Charlton, Hertfordshire, Ingalaterra, 1813ko urtarrilaren 19a - Londres, Ingalaterra, 1898ko martxoaren 15a) ingeniari ingelesa izan zen.\nBiografia.\nAsmakari asko zor zaizkio; ezagunena altzairua lortzeko prozedura da (1855). Bere izena daraman metodoa (\"Bessemerren prozedura edo bihurgailua\") merkea zenez, berehala hedatu zen. Sheffielden lantegi handiak eraiki zituen metodo hori erabiltzeko, eta ohore eta aberastasun handiak bereganatu zituen. Teknologian erabiltzen da prozesua, burdina altzairu bihurtzeko: labe garaitik ateratako burdina urtuari eta harekin nahasturik dagoen ikatzari aire beroa presioz jaurtitzean, Bessemerren bihurgailuaz ikatza erre egiten da eta burdina altzairu bihurtzen."}
{"id": "277073", "revid": "46380", "url": "https://eu.wikipedia.org/wiki?curid=277073", "title": "Jacques Blanchard", "text": "Jacques Blanchard (Paris, \u2013 \"ib.\", 1638), baita Jacques Blanchart izenaz edo \"Frantziako Tiziano\" izengoitiz ezaguna ere, frantses pintorea izan zen. Nicolas Baullery, bere osaba, izan zuen irakasle lehenik, eta ondoren Horace Le Blanc-en tailerrean sartu zen. Italian bizi izan zen, eta han beretu zituen Veneziako pintore handien ezaugarriak. Tizianorenetan eta Veneziako pintoreenetan bezala, kolore difuminatuak, epelak, itzalaren eta argitasunaren arteko kontrasteak, pertsonaia lirainak (emakumeak bereziki) ageri dira bere lanetan, baina Fontainebleauko eskolako irudien eragina ere nabari da. Hogeita hiru irudi eta hiru marrazki egin zituen, \"Zimon eta Ifigenia\", \"San Jeronimo\", \"Angelika eta Medor\" besteak beste."}
{"id": "277074", "revid": "58701", "url": "https://eu.wikipedia.org/wiki?curid=277074", "title": "Al-Ghazali", "text": "Abu H\u0101med Mohammad ibn Mohammad al-Ghazz\u0101l\u012b (; (Tus, Khorasan, gaurko Iran, 1058 - Tus, Khorasan, 1111ko abenduaren 19a) edo Al-Ghazali, Erdi Aroan mendebaldean Algazel izenarekin ezagunagoa, islamiar teologoa eta filosofoa izan zen.\nBizitza.\nGaztetan Nishapurren ikasi zuen, eta gero Bagdad hirira abiatu zen. Han irakasle egon zen garaian, idazki juridikoak eta polemikoak plazaratu zituen. Bertan ekin zion aristotelismo islamiarraren ikerketa kritikoari, gehienbat Al Farabi eta Ibn Sinaren (Avizenaren) pentsamendua aztertuz. Bi obra dira kritika horren emaitzak: \"Maqasid al-fasalifa\" (\"Filosofoen asmoak\") eta \"Tahafut al-fasalifa\" (\"Filosofoen inkoherentzia\"). Horietan bere erabateko eszeptizismoa adierazten du ziurtasuna arrazoiaren bidez lortzearen auzian; kausalitatearen oinarria ukatzen du, bai eta Jainkoaren izatea frogatzeko ahalbidea ere, goi-agerkunde eta barne-esperientzia mistikoaz landara.\n36 urte inguru zuelarik, bere autobiografian (\"Al-munqid min al-dalal\", \"Errakuntza eta berrerospena\") deskribatzen duen krisi sakona jasan zuen, eta alde egin zuen bere herritik. Krisia gainditurik, bere herrira itzuli zen, eta zenbait urtez Nisapurren irakatsi zuen. Sorterrian bururatu zuen bere obra nagusia, \"Ihya ulum al-din\" (\"Erlijio-zientzien biziberritzea\"), zientzia eta fede mahomatarrak ezagutzeko dokumentu garrantzitsuenetako bat. Al-Ghazaliren erlijiozko doktrina funtsezkoa izan zen Islamaren bilakaeran."}
{"id": "277075", "revid": "28807", "url": "https://eu.wikipedia.org/wiki?curid=277075", "title": "Al Ghazali", "text": ""}
{"id": "277076", "revid": "28807", "url": "https://eu.wikipedia.org/wiki?curid=277076", "title": "Algazel", "text": ""}
{"id": "277077", "revid": "28807", "url": "https://eu.wikipedia.org/wiki?curid=277077", "title": "Juan Carlos de Guerra", "text": ""}
{"id": "277078", "revid": "336", "url": "https://eu.wikipedia.org/wiki?curid=277078", "title": "Huayna Capac", "text": "Huayna C\u00e1pac edo \u2014kitxuaz\u2014 Wayna Qhapaq (, \u00aberrege gaztea\u00bb; 1467 aldean - 1525 aldean) Inka Inperioko hamaikagarren Sapa Inka izan zen.\nBiografia.\nT\u00fapac Yupanquiren seme eta ondorengoa, aita hiltzean (1493), artean adin txikikoa zela, enperadore izendatu zuten. Anaiorde batek, lehenik, eta erregeordeak, gero, aginpidea kentzeko egin zizkioten ahaleginei aurre egin behar izan zien. Konkistatzaile handia izan ez bazen ere, iparraldeko tribuak menderatu ondoren, Inka Inperioak bere hedadurarik handiena iritsi zuen: 4.000 km iparretik hegoaldera. Zenbait lurraldetako biztanleen matxinadak zapaldu behar izan zituen.\nInperioa Atahualpa eta Hu\u00e1scar semeen artean banatua utzirik, Huayna C\u00e1pac hil ondoren gerra zibila piztu zen."}
{"id": "277079", "revid": "15795", "url": "https://eu.wikipedia.org/wiki?curid=277079", "title": "Titu Kusi Hualpa", "text": ""}
{"id": "277080", "revid": "65203", "url": "https://eu.wikipedia.org/wiki?curid=277080", "title": "Ferid Murad", "text": "Ferid Murad (Whiting, Indiana, AEB, 1936ko irailaren 14a - Menlo Park, Kalifornia, 2023ko irailaren 4a) estatubatuar sendagilea izan zen.\nBiografia.\n1971n, Virginiako unibertsitateko Ikerketa Klinikoko zentroko zuzendari izendatu zuten, eta 1981 arte egon zen kargu horretan. 1973tik 1981era, Charlottesvilleko (Virginia) Barne Medikuntzako departamentuko farmakologia-alorreko zuzendaria izan zen.\nNitroglizerinaren eta beste gai hodi-zabaltzaileen jokabidea aztertu zuen Muradek, eta 1977an aurkitu zuen gai horiek lotura zuzena zutela oxido nitrikoarekin. 1998an, Medikuntza eta Fisiologiako Nobel saria irabazi zuen Robert F. Furchgott eta Louis J. Ignarrorekin batera, oxido nitrikoaren inguruko aurkikuntzengatik."}
{"id": "277081", "revid": "65203", "url": "https://eu.wikipedia.org/wiki?curid=277081", "title": "Michel Ney", "text": "Michel Ney, 1. Elchingengo dukea, 1. Moskovako printzea (Sarrelouis, Lorrena, 1769ko urtarrilaren 10a - Paris, 1815eko abenduaren 7a) mariskal frantsesa, Elchingengo dukea eta Moskovako printzea izan zen.\nBizitza.\n18 urte zituela armadan sartu zen. 1796. urtean jeneral izendatu zuten, eta zortzi urte geroago, mariskal. 1808an Napoleonek duke izendatu zuen, eta 1812an berriz, Moskovako printze, Portugalen eta Errusian borrokatu ondoren. Napoleonek enperadore izateari utzi zionean (1814) Borboien berrezarkuntzan lagundu zuen.\n1815. urtean, Napoleon aginpidera itzuli zenean, berriz ere harekin batu eta zalduneriaren buru izan zen Waterlooko guduan. Porrotaren ondoren, borboitarrak aginpidera itzuli zirenean, Ney atxilo eraman eta heriotza-zigorra ezarri zioten. 1815eko abenduaren 7an Parisen fusilatu egin zuten."}
{"id": "277082", "revid": "1491", "url": "https://eu.wikipedia.org/wiki?curid=277082", "title": "Eusebio Osa Unamuno", "text": "Eusebio Osa Unamuno, izengoitiz Sakone (Bergara, Gipuzkoa, 1936ko martxoaren 27a - Gasteiz, Araba, 1993ko otsailaren 22a) euskal idazlea izan zen. Bere obra nagusiak hiru dira: \"Pedagogia eta gizartea\" (1972), \"Elurra\" (1973) eta \"Dialektikaz eta kulturaz\" (1974).\nO\u00f1atin egin zituen eliz ikasketak. \"Yakin, Erein, Olerti, Jesus'en Biotzaren Deya, Zeruko Argia\" eta Anaitasuna aldizkarietan eman zituen argitara lan aipagarrienak. Euskal Filologiako ikasketak bukatu eta doktoretza tesia aurkeztu zuen, 1989an, \"Euskararen hitzordena komunikazio zereginaren arabera\" izenburupean. Politikoki hasiera batean marxismoari lotuta ibili zen, OIC-EKE alderditik gertu; 1977-1978 urtetan alderdi politiko horren \"Iraultza\" aldizkariaren euskal orriaren arduraduna izan zen. Azken urteetan, EHUko irakaslea izan zen, eta bertako Euskarako Kabineteko buru. \"Egin\" egunkarian idazten zuen eta \"Euskaldunon Egunkaria\"ren sorkuntzan esku hartu zuen, eta bertan artikuluak idatzi zituen.\nLiburuak.\nArtikulu ugariz gain Eusebio Osa liburuok idatzi zituen:"}
{"id": "277083", "revid": "28807", "url": "https://eu.wikipedia.org/wiki?curid=277083", "title": "Sakone", "text": ""}
{"id": "277084", "revid": "512", "url": "https://eu.wikipedia.org/wiki?curid=277084", "title": "Carl Gustaf Wrangel", "text": "Carl Gustaf Wrangel (Skokloster, Uppsalatik hurbil, - Spyker, R\u00fcgen uhartea, ) suediar jenerala izan zen. 1644. urtean daniarrak garaitu zituen Fehmarn-eko itsas guduan. Turena frantses mariskalarekin bat egin zuen, eta Ulmeko Bakea sinatzera behartu zuen Bavaria. Ondoren Bavaria inbaditu zuen, baina Westfaliara erretiratu behar izan zuen bavariarren erasoak zirela eta. Jeneral-almirantea zela, Fionia suediarrentzat eskuratu zen garaipena lortu zuen (1658). 1660. urtean Errege Kontseiluko kide izendatu zuten, eta 1664an Gerrako Eskolako lehendakari; baina ez zen kargua betetzeko gai izan, eta 1675. urtean, Fehrbellingo gudua galdu ondoren, kargutik kendu zuten."}
{"id": "277087", "revid": "119347", "url": "https://eu.wikipedia.org/wiki?curid=277087", "title": "Bra\u015fov", "text": "Bra\u015fov (; 1950 eta 1960 artean, \"Orasul Stalin\"; errumanieraz, \"Stalinen Hiria\") Errumania erdialdeko hiria da, Transilvaniako Alpeen ipar-ekialdean dagoena, eta Bra\u015fov barrutiko hiriburua; 277.945 biztanle (2007). Hiriak Erdi Aroko kutsua gorde du; ondoko eraikinak aipatzekoak dira: Udaletxea (XV. m.); Eliza Beltza, Alemaniako gotikoa, (XV. m.); San Bartolome eliza (XIII-XVI. m.), San Nikolas eliza (XIV-XVII. m.) eta XV. mendeko gotorlekuaren hondakinak. Turismo-hiria da. Izen bereko eskualdeak 5.351\u00a0km2 eta 665.097 biztanle ditu (1983). Errumaniako industrialde garrantzitsuenetakoa da.\nHistoria.\nZaldun teutoiek sortu zuten XIII. mendean; XV. eta XVI. mendeetan Bra\u015fov Transilvaniako erreformaren gune nagusia izan zen. 1916ko abuztuan, armada errumaniarra sartu zen hirian. 1940an, Alemania naziak Transilvaniaren iparraldea Hungariari eman zion Vienako bilkuran, Bra\u015fovek Errumaniaren parte izaten segitu zuen. 1960an, Antzoki Dramatikoaren eraikina inauguratu zen. 1971n, Bra\u015foveko Unibertsitatea fundatu zen. 1989ko abenduan Iraultza izan zen. Bra\u015foven bortxazko gertaera ugari izan ziren, eta pertsona asko hil ziren.\n1990ean, Richter eskalan 6,9\u00b0-ko magnitudeko lurrikara gertatu zen; eta 2004an ere, beste lurrikara handi bat gertatu zen, 6\u00b0-koa.\n2005ean, Bra\u015foveko metropoli-barrutia eratu zen. Hiria bera eta bere ingurukoak kontuan hartuta, 400.000 biztanle inguru ditu."}
{"id": "277088", "revid": "28807", "url": "https://eu.wikipedia.org/wiki?curid=277088", "title": "Orasul Stalin", "text": ""}
{"id": "277089", "revid": "512", "url": "https://eu.wikipedia.org/wiki?curid=277089", "title": "Syconycteris australis", "text": "Syconycteris australis Syconycteris generoko animalia da. Chiropteraren barruko Pteropodidae familian sailkatuta dago."}
{"id": "277090", "revid": "512", "url": "https://eu.wikipedia.org/wiki?curid=277090", "title": "L\u00e1zaro C\u00e1rdenas", "text": "L\u00e1zaro C\u00e1rdenas del R\u00edo (Michoac\u00e1n, Mexiko, 1895eko maiatzaren 21a - Mexiko, 1970eko urriaren 19a) Mexikoko politikaria izan zen.\nBiografia.\nIraultzan parte hartu ondoren, Pancho Villaren agintepean, karrera militarrari ekin zion eta jeneral izatera iritsi zen. Michoac\u00e1n estatuko gobernadorea izan zen 1928-1929 urteetan, eta laborarien egoera hobetu zuen.\nErrepublikako lehendakaria izan zen 1934. urtetik 1940. urtera arte: gizarte-erreformak abiarazi zituen eta atzerriko enpresen nazionalizazioa bideratu zuen (petrolioa, 1938). Geroago Mexikoko Defentsa ministroa izan zen, eta ondoren Mexikoko armadako komandantea. Alderdi Iraultzaile Instituzionaleko (PRI) ezker joerako burua izan zen. Bakearen Stalin saria jaso zuen 1955ean."}
{"id": "277091", "revid": "28807", "url": "https://eu.wikipedia.org/wiki?curid=277091", "title": "L\u00e1zaro C\u00e1rdenas del R\u00edo", "text": ""}
{"id": "277092", "revid": "28807", "url": "https://eu.wikipedia.org/wiki?curid=277092", "title": "Lazaro Cardenas", "text": ""}
{"id": "277093", "revid": "56334", "url": "https://eu.wikipedia.org/wiki?curid=277093", "title": "Manuel Curros Enr\u00edquez", "text": "Manuel Curros Enr\u00edquez (Celanova, 1851ko irailaren 15a - Habana, 1908ko martxoaren 7a) galiziar idazlea izan zen. Madrilen zuzenbide-ikasketak egin eta gero, kazetaritza-lanak egin zituen. 1894. urtean Habanara jo zuen, eta bertan \"Tierra gallega\" izeneko aldizkaria sortu zuen. \"Diario de la Marina\" egunkariko idazkolan lan egin zuen hil zen arte. \"Aires da mi\u00f1a terra\" (1880, \"Nire lurreko aireak\") bilduman aurkeztu zituen olerki aipagarrienak. \"O divino sainete\" (1888) olerkian Elizako ustelkeriak salatu zituen. Gaztelaniaz eta hitz lauz argitara eman zituen: \"Hijos ilustres de Galicia\" eta \"Cartas del norte; Paniagua y compa\u00f1\u00eda, agencia de sangre\". Azken eleberri hori Euskal Herrian girotua dago, karlistaldiaren garaian."}
{"id": "277094", "revid": "105290", "url": "https://eu.wikipedia.org/wiki?curid=277094", "title": "Al-Ahsa", "text": "Al-Ahsa, Ahsa edo Hadjar (, \"al-A\u1e25s\u0101\u02be\"; bertakoek \"al-\u1e24as\u0101\u02be\") Saudi Arabiako ekialdeko eskualdea da.\nGeografia.\nPersiar golkoaren ertzean dago, Kuwaiten eta Bahrainen artean. 60 kilometro zabal eta 500 kilometro luze den zerrenda bat hartzen du itsasertzean, eta 50.000 kilometro koadroko eremua du. Oasi eta aintzira asko daude. Al-Hufuf, Ad-Damman eta Dharan dira hiri nagusiak.\nEkonomia.\nArabiako penintsulako eskualderik emankorrena da (laboreak, fruituak, datilak). Beduino nomadek gameluak, asto zuriak eta, batez ere, ile motzeko ardiak hazten dituzte. Bestalde, Al-Hasako petrolio-hobiak munduko emankorrenetakoak dira (Abqaiq, Ayn Dar, Damman, Al-Qatif), eta handik abiatzen dira Arabian zeharreko petrolio-bideak. 1938an, petrolio-hobiak aurkitu zituzten Dammanen, eta ondorioz, eskualdeak modernizazio-prozesu azkarra izan zuen. 1960ko hamarkadaren hasieran, eguneko milioi bat barril petrolio (160.000 m3) ekoizten ziren."}
{"id": "277096", "revid": "336", "url": "https://eu.wikipedia.org/wiki?curid=277096", "title": "Iktiologia", "text": "Iktiologia arrainak aztertzen dituen zoologiaren adarra da. Iktiologiaren eremu nagusiak taxonomia (arrainen sailkapenak), morfologia, anatomia, etologia, ekologia eta fisiologia dira. XIX. mendea arte taxonomiaren alorrean egin ziren lanik handienak, arrain-espezie berriak sailkatzen eta sailkatuak zeudenen arteko erlazioak zehazten, alegia. XX. mendean ozeanografia-azterketen gorakadaren ondorioz eta urpean azterketak egin ahal izateko teknologiaren aurrerapenari esker, arrainen bizitzaz eta jokaeraz azterketak egiteko bide berria ireki zen. Era berean, laborategietan, unibertsitateetan eta abarretan ikerketa ugari egin dira arrainen anatomiaz. 25.000 arrain-espezie inguru deskribatuta daude, eta urtero-urtera dozenaka espezie berri sailkatzen dira."}
{"id": "277097", "revid": "58701", "url": "https://eu.wikipedia.org/wiki?curid=277097", "title": "Antoine Fran\u00e7ois Pr\u00e9vost", "text": "Antoine Fran\u00e7ois Pr\u00e9vost d'Exiles \u2014 frantsesezko ahoskera: [\u0251\u0303twan f\u0281\u0251\u0303swa p\u0281evo d\u025b\u0261zil]\u2014 (Hesdin, Artois, Frantzia, 1697ko apirilaren 1a \u2013 Courteuil, Chantillytik hurbil, Frantzia, 1763ko azaroaren 25a) frantsesezko idazlea izan zen. Jesuita zen, baina beneditar egin zen 1721ean. 1728. urtean eman zuen argitara bere lehen eleberria, \"M\u00e9mories et aventures d\u00b4un homme de qualit\u00e9\" (1728, \"Kalitatezko gizon baten memoriak eta abenturak\"). Ingalaterrara erbesteratu zen, eta \"Histoire du chevalier Des Grieux et de Manon Lescaut\" (1731), \"Manon Lescaut eta Des Grieux jaunaren historia\"; Antxon Narbaizak euskaratua, obra ospetsua argitaratu zuen han. Frantziara itzuli zenean, Frantziaren eta Ingalaterraren arteko harremanak bultzatu zituen \"Pour et contre\" egunkaria sortu zuen. 50 eleberri inguru idatzi zituen."}
{"id": "277099", "revid": "46380", "url": "https://eu.wikipedia.org/wiki?curid=277099", "title": "Edward Bouverie Pusey", "text": "Edward Bouverie Pusey (Pusey, Berkshire, - Oxford, ) ingeles apaiz anglikano eta teologoa izan zen. Higanot familia bateko semea zen, eta Oxfordeko Eskola Katolikoan egin zituen lehen ikasketak. Alemanian jarraitu zituen ikasketak 1825-1827 urteetan, eta hebreera irakatsi zuen ondoren Oxforden (1828). Ingalaterrako eliza protestantean erreforma aurretiko doktrina katolikoak sartzeko ahaleginetan zebilen Oxfordeko Mugimenduko edo \"puseysmoko\" kidea izan zen. Hala eta guztiz ere, eliza anglikanoko kide iraun zuen Puseyk. Obra nagusiak: \"The Doctrine of the Real Presence\" (1855), \"The Real Presence\" (1857), \"The Minor Prophets, with a Commentary\" (1860) eta \"Daniel the Prophet\" (1864)."}
{"id": "277100", "revid": "512", "url": "https://eu.wikipedia.org/wiki?curid=277100", "title": "Antonio S\u00e1nchez Barbudo", "text": "Antonio S\u00e1nchez Barbudo (Madril, Espainia, 1910 - Madison, Wisconsin, Ameriketako Estatu Batuak, 1995eko abuztuaren 19a) gaztelaniazko idazlea izan zen.\nEspainiako Gerra Zibilaren garaian sortu ziren hainbat aldizkaritako lankide izan zen, \"El Mono Azul\" eta \"Hora de Espa\u00f1a\"koa, besteak beste. \"Entre dos fuegos\" (\"Bi suren tartean\") ipuin-bildumarengatik Espainiako Literatura Sari Nazionala lortu zuen 1983an. Behin gerra amaitu zenean, Mexikora ihes egin zuen. Ondoren Texas eta Wisconsingo unibertsitateetako irakasle izan zen. Hainbat artikulu idatzi zituen, literatura-ikerketak eta ipuinak, eta baita eleberri bat, \"Sue\u00f1os de grandeza\" (1946, \"Handitasun-ametsak\") eta \"Una pregunta sobre Espa\u00f1a\" (1945, \"Galdera bat Espainiari buruz\") saiakera-liburua ere."}
{"id": "277101", "revid": "512", "url": "https://eu.wikipedia.org/wiki?curid=277101", "title": "Anthony Ashley Cooper (Shaftesburyko III. kondea)", "text": "Anthony Ashley Cooper (Londres, 1671ko otsailaren 26a - Napoli, 1713ko otsailaren 4a) ingeles politikaria eta filosofoa izan zen. Izen bereko kondearen eta Ingalaterrako deista nagusiaren biloba zen.\nBiografia.\nLockeren ikasle izan zen, eta geroago haren babesle. 1695-1702. urteetan Parlamentuko kide izan zen. Shaftesburyren ustetan, gizakiak onaren eta gaizkiaren sena du, eta horrek ontasunera gidatzen du, berekoikeriatik aldenduz. Pentsaera eta politika askatasunaren aldeko izan zen. Bere idatzi nagusiak \"Characteristics of Men, Manners, Opinions, Times\" (1711) lanean bildu zituen. Berehalako eragina izan zuen Europan; Shaftesburyren lanen itzulpenen bitartez ingeles deismoaren erakutsiak Alemanian zabaldu ziren."}
{"id": "277103", "revid": "512", "url": "https://eu.wikipedia.org/wiki?curid=277103", "title": "Yazid I.a", "text": "Yaz\u012bd ibn Mu\u2018\u0101wiya (; - ), normalean Yazid I.a deitua, omeiatarren bigarren kalifa izan zen. Husayn, Aliren semea, buruzagi zuen matxinada bat menderatu zuen. Hussayn Karbalako guduan hil zelarik (680), hura martiritzat hartua izan zen, eta haren ondoren sortu zen islamaren zatiketa handiena, xiiten (Aliren jarraitzaileen) eta sunien (gehiengoaren) artean. Gazte zelarik, Konstantinopla konkistatzera bidalitako gudarostearen buruzagi izan zen. Geroxeago kalifa bihurtu zen, baina aitak (Muawiyah I.ak) menderaturik zeuzkan gehienak matxinatu zitzaizkion. Administrazioa arautzen ahalegindu zen, eta finantza-sistema aldatu zuen. Damasko inguruko ureztatze-sistema berritu zuen."}
{"id": "277104", "revid": "512", "url": "https://eu.wikipedia.org/wiki?curid=277104", "title": "Syconycteris carolinae", "text": "Syconycteris carolinae Syconycteris generoko animalia da. Chiropteraren barruko Pteropodidae familian sailkatuta dago."}
{"id": "277105", "revid": "66942", "url": "https://eu.wikipedia.org/wiki?curid=277105", "title": "Martha Argerich", "text": "Martha Argerich (Buenos Aires, 1941eko ekainaren 5a) argentinar piano-jotzailea da.\nLau urte zituela eman zuen lehenengo kontzertua, eta zortzi urte bete zituenetik aurrera kontzertu ugari eman zituen. Teknika Friedrich Guldarekin eta Nikita Magaloffekin landu ondoren, izugarrizko arrakasta izan zuen 1957an Genevako eta Bolzanoko nazioarteko lehiaketetan. Hala hasi zuen bere bakarlari karrera. 1965ean, Chopin txapelketa irabazi zuen Varsovian. Musikagile erromantikoen (Chopin, Schumann, Liszt) interprete handia bihurtu da Martha Argerich bere jotzeko modu sutsuari esker. Aldi berean, XX. mendearen hasierako musikagileak ere interpretatzen ditu, hala nola Ravel eta Prokofiev."}
{"id": "277106", "revid": "336", "url": "https://eu.wikipedia.org/wiki?curid=277106", "title": "Giacomo Manz\u00f9", "text": "Giacomo Manz\u00f9, jaiotzez Giacomo Manzoni (Bergamo, Italia, 1908ko abenduaren 22a - Erroma, Italia, 1991ko urtarrilaren 17a) italiar eskultorea izan zen.\nBiografia.\nObra figuratiboen egile gisa nabarmendu zen, eta azpimarratzekoa da gainaldeei jartzen zien arreta. Bere obren artean batzuk oso gainalde zimur lakarrekoak dira, adierazgarritasun handikoak, eta beste batzuk leunak eta soilak. Oro har printzipio klasizisten eragina sumatzen zaio, fintasunean eta proportzioetan bereziki, bere eskultura gehienetan. Lan aipagarriak dira emakumezkoen irudiak eta elizetarako egindako zenbait lan, eta batez ere, Erromako San Pedro basilikan egindako brontzezko bosgarren ateko erliebeak (1962an amaitua) eta New Yorkeko Rockefellerko Italiako gobernuaren bidaia-bulegoko eskulturak."}
{"id": "277107", "revid": "512", "url": "https://eu.wikipedia.org/wiki?curid=277107", "title": "Sam Shepard", "text": "Samuel \"Sam\" Shepard Rogers III (Fort Sheridan, Illinois, AEB, - ) Estatu Batuetako idazle, antzezle eta zinema-zuzendaria izan zen.\nBiografia.\nHainbat antzerki-lan idatzi zituen: \"Cow Boy\" (1964), \"Cow Boy Mouth\" (1971), \"Buried Child \"(1979), zeinak urte hartako Pulitzer saria jaso baitzuen. Sheparden lanak esperimentalistak dira maiz, eta \"collage\"aren eta \"pop art\"aren eragina dute.\nGidoi asko idatzi zituen zinemarako: \"Me and My Brother\" (1969), \"Zabriskie Point\" (1970), \"Paris-Texas\" (1984).\nAntzezle ere izan zen film askotan: \"Days of Heaven\" (1978), \"Renaldo and Clara\" (1978), \"The Right Stuff\" (1983), \"Frances\" (1983), \"Country \"(1984), \"Fool for Love \"(1985), \"Thunderheart\" 81992), \"The Pelican Brief\" (1993), \"Purgatory\" (1999), \"All the Pretty Horses\" (2000), \"After the harvest\" (2000), \"Black Hawk Down\" (2001), \"The Pledge\" (2001), \"The Notebook\" (2004), \"The Assassination of Jesse James by the Coward Robert Ford\" (2007), \"The Accidental Husband\" (2008), \"Brothers\" (2009), \"Blackthorn\" (2011).\nBi film zuzendu zituen: \"Far North\" (1988) eta \"Silent Tongue\" (1994).\n2017ko uztailaren 27an hil zen, 73 urterekin. Alboko esklerosi amiotrofikoa zuen, eta gaitz horren eraginez hil da."}
{"id": "277108", "revid": "28807", "url": "https://eu.wikipedia.org/wiki?curid=277108", "title": "GilIvy", "text": ""}
{"id": "277109", "revid": "119347", "url": "https://eu.wikipedia.org/wiki?curid=277109", "title": "Sovetsk", "text": "Sovetsk (), 1946 arte Tilsit (; ) deitua Ekialdeko Prusian, mendebaldeko Errusian dagoen Kaliningradeko oblasteko hiri eta portua da. Niemen ibaiaren eskuineko ertzean dago. 2010ean 41.705 biztanle zituen.\nHistoria.\nZaldun Teutonikoek sortu zuten hiria 1288an. 1807ko ekainean, Napoleonen gudarosteek prusiarrak eta errusiarrak Jenako eta Friedlandeko guduetan garaitu ondoren, Frantziak, Prusiak eta Errusiak Tilsiteko hitzarmena sinatu zuten. Haren arabera, Frantziak eta Errusiak elkar hartu eta bien artean banatu zuten Europa. Ituna ez zen ondo bukatu: 1810ean hautsi zen hitzarmena, eta 1812an eraso zion Napoleonek Errusiari.\nPrusiako hiria izan zen 1945 arte, eta ordu arte \"Tilsit\" aleman izenaz ezagutzen zen."}
{"id": "277110", "revid": "28807", "url": "https://eu.wikipedia.org/wiki?curid=277110", "title": "Tilsit", "text": ""}
{"id": "277111", "revid": "46380", "url": "https://eu.wikipedia.org/wiki?curid=277111", "title": "Anthony Perkins", "text": "Anthony Perkins (New York, AEB, 1932ko apirilaren 4a - Los Angeles, 1992ko irailaren 12a) Estatu Batuetako zinema-antzezlea izan zen.\nBiografia.\nAntzerkian jardun zuen gaztetatik. George Kucoren \"The Actress\" (1953, \"Emakume aktorea\") filma izan zen zineman egin zuen lehen lana, 1956an \"Friendly Persuasion\" filman Gary Cooper aktorearekin batera antzeztu zuen. Hitchcocken \"Psycho\" (1960, \"Psikosia\") filmeko protagonista izan zen; lan horrekin arrakasta handia izan zuen. Geroztik gisa horretako antzezlanak egin izan zituen gehienetan. 1986an \"Psycho III\" (\"Psikosia III\") filmaren zuzendaria izan zen. Beste film ezagunak dira: \"Fedra\" (1962), \"The Trial\" (1962, \"Auzia\"), \"The Life and Times of Judge Roy Bean\" (1972, \"Roy Bean epailearen bizitza eta garaia\"), \"Murder on the Orient Expres\" (1974, \"Hilketa Orient Expresen\")."}
{"id": "277112", "revid": "90204", "url": "https://eu.wikipedia.org/wiki?curid=277112", "title": "Polikletos", "text": "Polikletos (, \"Polykleitos\", eusk: 'oso ezaguna'; ; Sicione, K.a. V. mendea) greziar eskultorea izan zen.\nBiografia.\nArgosen bizi izan zen eta han egin zituen eskulturak, brontzezkoak gehienak.\nObra.\nGiza gorputzaren harmonia adieraztea izan zuen xedea; gorputzaren proportzioak irudikatzeko kanon edo araudi bat sortu zuen, besteak beste gorputz osoak zazpi bururen luzera hartzen duela zioena. Kanon horri zor zaio haren eskulturetako gizon gazte, sendo eta atletikoaren irudia, \"Doriforo\" izeneko eskulturan gauzatu zuena eta geroztikako eskultoreen eredu gertatu zena. Haren eskultura gehienak galdu egin dira baina kopiak gorde dira. Lan nagusiak: \"Diskoforoa\", \"Doriforoa\", \"Diadumenosa\", \"Amazona zauritua\"."}
{"id": "277113", "revid": "336", "url": "https://eu.wikipedia.org/wiki?curid=277113", "title": "Vasco Pratolini", "text": "Vasco Pratolini (Florentzia, 1913ko urriaren 19a - Erroma, 1991ko urtarrilaren 12a) italiar idazlea izan zen.\nOso familia apaleko semea zen, eta Florentziako herri xehearen deskribapen zehatza egin zuen bere lehen eleberri laburretan: \"Il tappeto verde\" (1941), \"Cronica familiare\" (1947) eta \"Il quartiere \"(1944). Gobernu faxistak auzo pobreenetan zuen eragina agertu zuen \"Cronaca dei poveri amanti\" (1947), \"Un eroe del nostro tempo\" (1949) eta \"La ragazze di Sanfrediano\" (1952) obretan. \"Una storia italiana\" trilogian (1955-1966), bestalde, 1872-1944 bitarteko Italiako historia aztertu zuen."}
{"id": "277114", "revid": "1545", "url": "https://eu.wikipedia.org/wiki?curid=277114", "title": "Muhammad Toghril Beg", "text": "Muhammad Toghril Beg (; ?, - Tajrix, 1063ko irailaren 4a) Seljuk dinastiako lehen sultana izan zen, Iran, Sirian eta Anatolian agindu zuena.\nBizitza.\nSeljuken biloba eta o\u011fuz leinuko buruzagia zen. Khorasanen finkatu zen 1040. urtean, eta kalifarekin bat eginik, Persiaraino hedatu zuen haren mendeko lurraldea. 1051. urtean Isfahango hiria konkistatu zuen, eta 1055. urtean kalifak berak deituta Bagdaderaino heldu eta amaiera eman zion buyidtar xiien agintaldiari. Kalifak 1058. urtean Ekialdeko eta Mendebaldeko errege izendatu zuen, eta alabarekin ezkontzeko baimena ere eman zion 1062an. Sultan titulua bereganatu zuen lehen errege musulmana izan zen."}
{"id": "277115", "revid": "28807", "url": "https://eu.wikipedia.org/wiki?curid=277115", "title": "Tugr\u00efl Beg", "text": ""}
{"id": "277116", "revid": "119347", "url": "https://eu.wikipedia.org/wiki?curid=277116", "title": "Txernivtsi", "text": "Txernivtsi ( ahoskatua; ; ; ; ; ) Ukrainako mendebaldeko hiria eta izen bereko eskualdeko hiriburua da. Prut ibaiaren ertzean dago, Karpato mendien ondoan. 2005ean 242.250 biztanle zituen.\nHistoria.\n1408. urteko dokumentu batean aipatzen da lehen aldiz eta Bukovinako erreinuko hiriburua zen garai hartan. XVI. mendeko 30eko hamarraldian Otomandar Inperioaren mende gelditu zen, eta 1774tik aurrera Austriaren mendean. Lehen Mundu Gerra amaitutakoan Errumaniak bereganatu zuen. 1940an, iparraldeko Bukovinarekin batera, Ukrainako Sobietar Errepublika Sozialistaren parte bihurtu zen, Sobietar Batasunaren administraziopean.\nEkonomia.\nUnibertsitatea du eta burdinbide gune garrantzitsua da. Industria-arloan ezagunak dira haren azukre-findegiak, janari-industria, zurgintza, ehungintza, tresneria elektrikoa eta mekanikoa."}
{"id": "277117", "revid": "28807", "url": "https://eu.wikipedia.org/wiki?curid=277117", "title": "Chernivtsi", "text": ""}
{"id": "277119", "revid": "336", "url": "https://eu.wikipedia.org/wiki?curid=277119", "title": "Paolo Uccello", "text": "Paolo Ucello, jaiotza-izena Paolo di Dono (Pratovecchio, 1397ko ekainaren 15a - Florentzia, 1475eko abenduaren 10a), Quattrocentoko italiar margolari eta matematikaria izan zen. Geometria deskriptiboari buruzko ikerketak egin zituen eta perspektiba gaietan maisu eta aitzindaria izan zen. Giorgio Vasarik \"Vite\" lanean idatzi zuenez, Ucellok artea eta perspektiban interes ia obsesiboa zuen. Interes hori Nazioarteko gotikoarekin uztartu izanak Quattrocentoko artistarik autonomoetariko bilakatu zuen.\nBizitza.\nUcello oso gaztetan sartu zen Lorenzo Ghiberti maisu eskultorearen lantegian. Bertan, besteak beste, Florentziako Bataiotegiko iparraldeko atean lan egin zuen. 1415. urtean Florentziako pintoreen taldean sartu zen. 1425-1431 bitartean Venezian bizi izan zen. Bertan San Markoko fatxadako mosaikoak egin zituen.\nVeneziako egonaldiaren ondoren Florentzian, Paduan eta beste leku batzuetan jardun zuen lanean. 1432an, Florentziako Santa Maria Novellako komentu zaharreko Klaustro berdeko lunetako freskoak egin zituen, Hasierako eszenekin (Kreazioa). Diseinuak Ghibertiren kutsu nabarmena du, eta estiloak Masolinorena. Irudi horietan Erdi Aroko margolari gisa agertzen da, ikonografiari dagokionez, batez ere, baina irudietan plastika bolumetrikoa bilatu zuen eta konposizioari erritmo dinamikoa eman nahi izan zion.\nTankera berekoa da 1436an, Florentziako Santa Maria del Fiore katedralerako, egin zuen \"Giovanni Acuto condottieroa zaldi gainean\" freskoa. Kolore bakarreko margolana da, brontzea imitatuz pintatua. Perspektiba lantzeko ariketa gisa hartzen da obra hau; izan ere, oinarrian eta zaldi gaineko irudian ikuspuntu desberdina erabili zuen: zaldiari eta zaldunari perspektiba zentrala eman zien, baina oinarria behetik begiratua margotu zuen (hasieran irudia gaur egun baino bi metro beherago zegoen). Beste lan batzuetan ere erabili zuen ikuspuntu anitzeko perspektiba, Pratoko katedraleko \"Ama Birjinaren jaiotza\" koadroan (1435-1440) esaterako. Edertasun formal bikaina du eta kromatismo oso landua, aurrekoaren aldean, errealitatearen ikuspegi fantastikoa eskaintzen duena.\nAskoz ere kolore biziagoa dute Santa Maria Novellako Klaustro berdeko margolanen jarraipen gisa egindako \"Noeren historia\" freskoak (1447-1448). Obra horretan bereziki aipagarria da \"Uholdea\" adierazten duen irudia, Ucelloren perspektibarekiko kezka garbien erakusten duen margoa. Pertsonaiak eta gauzak geometrikoki behar luketenaz bestelako perspektiba baten arabera daude ordenaturik, ikuslea eszenan sar dadin, espazioan eta gertaera dramatikoan parte hartuz. Masacciorena bezalako dramatismoak eta indarrak du nagusitasuna giza irudietan, irudi biluzietan batez ere, baina gotikoko artisten joera gogorarazten duten xehetasun ugari daude. Adituen ustez, obra honetan ikusten da garai hartako artistek Pizkundeko estilo heroikoa antzinagoko pintura dekoratiboan txertatzeko izan zituzten arazoak.\n1454-1457 urteetan haren lan ezagunenetako bat margotu zuen: \"San Romanoko Gudua\" triptikoa (1784 arte Medici jauregian egon zen; gaur egun, National Gallery, Louvre eta Uffizi Galerian sakabanaturik dago). Margo horretan, Medicitarren gobernua goresteko tresna gisa erabili zuen artea. Ucelloren obran, oro har, gertatzen den bezala, irudi eskulturalak agertzen dira, Pizkundeko ezaugarri gisa, baina kolore distiratsuz margotuak eta xehetasun apaingarri ugarirekin, gotikoan ohi zen bezala.\nUccelloren margokera.\nUccellok bi estilo elkartu zituen: Gotikoko estilo dekoratiboa, batetik, eta Lehen Pizkundeko estilo berria, bestetik (Masaccio, Donatello eta Brunelleschiren estilotik aldendua, hala ere). Haren kezka nagusia perspektiba izan zen, baina ez Brunelleschirena, objektibotasun matematikoari zegokiona, baizik eta Erdi Arokoa, ikusmenaren efektuei erreparatzen ziena.\nNazioarteko gotiko deitutako estiloa landu zuen, eta kolorea nahiz luxua gehiago azpimarratu zituen garaiko beste artista batzuek sustatzen zuten errealismo klasikoa baino. Bere estiloa idiosinkratikoa izan zen eta ez zuen eduki jarraitzale-eskolarik. Baina XX. mendeko artean -Melvin Day zeelandaberritar margolariarengan esaterako- eta literaturan -Marcel Schwoben \"Vies imaginaires\", Antonin Artauden \"Uccello le pol\" eta Bruno Tolentinoren \"O Mundo Como Ideia\"- eragina izan zuen."}
{"id": "277120", "revid": "96586", "url": "https://eu.wikipedia.org/wiki?curid=277120", "title": "Erico Verissimo", "text": "Erico Lopes Verissimo \u2014berak erabilitako grafian\u2014 edo \u00c9rico Lopes Ver\u00edssimo \u2014portugesaren gaur egungo idazkeran\u2014 (Cruz Alta, 1905eko abenduaren 17a - Porto Alegre, 1975eko azaroaren 28a) brasildar eleberrigilea eta literatura-historialari eta -kritikaria izan zen. Verissimoren eleberriak esperimentalak dira teknikan eta hizkuntzaren erabileran, eta idazleak gizartearen aldaketei buruz zuen ardura erakusten dute.\nHaren obra handiena eta ezagunena azkena da, \"O tempo o Vento\" trilogia (1949-1962, \u00abBizitza eta Haizea\u00bb); Brasilgo familia bateko zenbait belaunaldiren historiaren kontaera da, literaturan egin den gautxoen bizimoduaren erretraturik zuzenenetako bat. Beste lan aipagarri batzuk dira \"Clarissa\" (1933), \"Caminhos Cruzados\" (1935, \u00abBide gurutzatuak\u00bb), \"O Resto E Sil\u00eancio\" (1946, \u00abGainontzekoa isiltasuna da\u00bb)."}
{"id": "277121", "revid": "6327", "url": "https://eu.wikipedia.org/wiki?curid=277121", "title": "\u00c9rico Ver\u00edssimo", "text": ""}
{"id": "277122", "revid": "1545", "url": "https://eu.wikipedia.org/wiki?curid=277122", "title": "Yusuf ibn Tashfin", "text": "Yusuf ibn Tashfin (; ? - 1106) agintari almorabidea izan zen, 1061-1106 artean, jatorriz berberea.\nBiografia.\nJeneral eta aszeta handia izan zen. Abu Bakr almorabideen buruzagiak, matxinada bati aurre egitera basamortura joan beharra zuela eta, Yusufen esku utzi zuen Magrebeko aginpidea; Abu Bakr basamortutik itzultzean, Yusufek lortu zuen ospea zela eta, haren esku utzi zuen aginpidea. Yusufek, gaur egungo Maroko, Aljeria, mairuen mende ziren Espainiako lurraldeak eta Mallorca, Menorca eta Eivissa uharteak bereganatu baitzituen, ordu arte almorabideen erresuma ahula izan zena indar handiko inperio bihurtu zuen, eta, hala, almorabideen erresumaren sortzailetzat hartua da."}
{"id": "277123", "revid": "512", "url": "https://eu.wikipedia.org/wiki?curid=277123", "title": "Syconycteris hobbit", "text": "Syconycteris hobbit Syconycteris generoko animalia da. Chiropteraren barruko Pteropodidae familian sailkatuta dago."}
{"id": "277125", "revid": "512", "url": "https://eu.wikipedia.org/wiki?curid=277125", "title": "Cagliostro", "text": "Giuseppe Giovanni Battista Vincenzo Pietro Antonio Matteo Balsamo \u2014ezagunagoa Alessandro Cagliostroko kondea goitizenaz edo, besterik gabe, Cagliostro goitizenaz\u2014 (Palermo, Sizilia, Italia, 1743ko ekainaren 2a - San Leone, Urbino, Italia, 1795eko abuztuaren 26a) okultista, alkimista eta abenturazalea izan zen. Ez zuen sendagintza-ikasketarik egin; Europa osoa igaro zuen, ordea, benetakoak ez zituen sendagintza-ezagutzak lau haizetara zabalduz. Ospe handia izan zuen Parisen, Luis XVI.a Frantziakoaren gortean. Hargin beltzekin harremanak izan zituen, eta Egiptoko framazoneria sortu zuen. Rohan kardinalaren \u00ablepokoaren auzian\u00bb esku hartu zuten 1786an, eta, Bastillan espe egon ondoren, Frantziatik egotzi zuten. Handik hiru urtera Erroman atxilotu eta hiltzera zigortu bazuten ere, azkenik biziarteko espetxe-zigorra ezarri zioten."}
{"id": "277127", "revid": "96586", "url": "https://eu.wikipedia.org/wiki?curid=277127", "title": "Aleksandr Dovjenko", "text": "Aleksandr Petrovitx Dovjenko (, \"Oleksandr Petrovych Dovzhenko\"; , \"Aleksandr Petrovich Dovzhenko\";Sosnitsa, Ukraina, 1894ko irailaren 10agreg./abuztuaren 29ajul. - Kiev, 1956ko azaroaren 25a) ukrainar zinemagilea izan zen.\nEskola-maisua izan zen Kontsulatuko idazkaria eta margolaria izan aurretik. Eisenstein eta Pudovkin zinemagileekin batera, zine sobietarraren sortzaile handienetakoa izan zen. Obra nagusiak: \"Zvenigora\" (1927), \"Arsenal\" (1929), \"Zemlia\" (1930, \"Lurra\", egilearen maisu-obra), \"Ivan\" (1932), \"Aerograd\" (1934), \"Chors\" (1939), \"Bitva sa Ukrainu\" (1943, \"Ukrainako gudua\") eta \"Michurin\" (1948). Hil aurretik bi film garrantzitsu utzi zituen prestaturik, bere emazte eta laguntzaile zen Julia S\u00f3ntsevak amaitu zituenak: \"Poema o morie\" (1958, \"Itsasoko poema\") eta \"Povestj plamennyj liet\" (1960, \"Suzko urteak\").\n\"Earth\" filma garai eta nazio guztietako 12 film onenen zerrendan sartu zen Bruselako Munduko Erakusketaren bertsioaren arabera."}
{"id": "277128", "revid": "6327", "url": "https://eu.wikipedia.org/wiki?curid=277128", "title": "Aleksandr Dovzhenko", "text": ""}
{"id": "277129", "revid": "56334", "url": "https://eu.wikipedia.org/wiki?curid=277129", "title": "Xabi Puerta", "text": "Xabi Puerta (Donostia, 1959) gipuzkoar antzerkigile eta gidoilaria da. Hainbat antzezlan idatzi eta estreinatu ditu: \"La piel prestada\", \"Perros de la lluvia\", \"Alergia a picaduras de insectos\", \"El amante de Lili Marlen\", \"La derrota del ocaso\", \"Guanahan\u00ed\".\nTeatro Tarima eta Teatro Geroako antzerkigilea, eta Eolo Teatroren sortzaile eta zuzendarikidea izan zen. Horretaz gain, telebistan lanean aritu zen, Pausoka produkzio-etxean. Gidoigile eta gidoi-arduradun moduan aritu zen hainbat telesailetan, besteak beste, \"Goenkale\"n, eta produkzio-etxe horretako egitasmo eta garapen-arduraduna ere izan zen. 2001. urtean Eusko Jaurlaritzaren laguntza jaso zuen \"Las migas del tiempo\" obra idazteko. \"Euskal Herria a escena: un pa\u00eds en el teatro\" lana ere koordinatu zuen 1999. urtean.\n2002. urtean BocaBoca produkzio-etxeko zuzendari egin zuten, eta bertan, enpresako negozio-sektore guztiak zuzentzen zituen - telebistako fikzioa, entretenimendua, zinea eta antzerkia-, sorkuntza-fasetik hasi, garapen eta produkzioraino.\n2006an Ficci\u00f3n TVko arduradun nagusi izendatu zuten. Grupo Zeta enpresako azpisail berri horretan, telebistarako fikziozko serieak garatu eta produzitzen ditu."}
{"id": "277130", "revid": "512", "url": "https://eu.wikipedia.org/wiki?curid=277130", "title": "Fabiola Mora y Arag\u00f3n", "text": "Fabiola Belgikakoa \u2014jaiotza izen-deiturez Fabiola Fernanda Mar\u00eda de las Victorias Antonia Adelaida de Mora y Arag\u00f3n\u2014 (Madril, Espainia, -Brusela, ) aristokrata izan zen. 1960tik 1993ra Belgikako erregina izan zen.\nBiografia.\nBelgikako erregina izan zen 1960tik 1993raino. Jatorriz espainiarra, Casa Rierako markes Gonzalo de Mora Fern\u00e1ndezen eta Blanca de Arag\u00f3n y Carrillo de Albornozen alaba. Erizaintza-ikasketak egin zituen, eta Madrilgo ospitale batean lan egin zuen. Balduin I.a Belgikakoarekin ezkondu zen 1960an. Hainbat lan egin du kulturaren, hezkuntzaren eta osasun publikoaren arloetan. Buruko gaixotasuna dutenei laguntzeko Reina Fabiola Espainiako Fundazioaren sorrera babestu zuen, baita Haurrentzako Reina Fabiola Unibertsitate Ospitalearen sorrera ere. Senarra hil zitzaionean (1993), erregina izateari utzi zion, titulua gorde zuen arren.\nDonostian.\nFabiola Belgikakoak nahiko harreman izan zuen Donostiarekin. Horrela gogorarazten du Udalak San Martin elizaren kanpoaldean jarri zuen plaka batek; antza denez eliz horretan 1938ko abuztuaren 25ean lehen jaunartzea egin zuen. 50. hamarkadaren amaieran, bestetik, erizaintzaren bere lan praktikak hiri horretan egin zituen."}
{"id": "277131", "revid": "512", "url": "https://eu.wikipedia.org/wiki?curid=277131", "title": "Gammagrafia", "text": "Gammagrafia edo eszintigrafia erradioisotopoek igorritako gamma izpien bidez gorputz opakuen barne-egitura aztertzeko prozedura da. 50-140 mm lodiko gorputzak aztertzeko egiten da batez ere, eta substantzia erradioaktibo naturalak (radioa eta radioren gatzak) edo sintetikoak (iridio 192, kobalto 60, eta abar) erabiltzen dira. Isotopo erradioaktiboak dituzten substantzia horiek arnastu egiten dira edo injektatu egiten dira, eta aztertu nahi den organoak bereganatzen duen erradioaktibitate-maila neurtzen da. Detektagailu batek jaso egiten du gorputzak isotopo erradioaktiboak hartu ondoren igortzen duen erradiazioa, eta, datuak informatikoki prozesatu ondoren, hiru dimentsioko irudi bat eratzen da."}
{"id": "277132", "revid": "28807", "url": "https://eu.wikipedia.org/wiki?curid=277132", "title": "Eszintigrafia", "text": ""}
{"id": "277133", "revid": "512", "url": "https://eu.wikipedia.org/wiki?curid=277133", "title": "Henrike I.a Portugalgoa", "text": "Henrike I.a Portugalgoa \"Kastoa\" (Lisboa, 1512ko urtarrilaren 31 - Almeirim, Santarem, 1580ko urtarrilaren 31) 1578tik 1580ra Portugalgo erregea izan zen.\nBiografia.\nPortugalgo inkisidore nagusia eta Lisboako kardinala zen. Haren iloba Sebastian Portugalgo erregea hil zenean egin zuten errege. Handikiak eta goi-mailako elizgizonek Portugalgo koroa Espainiako Filipe II.aren esku jar zezaten lortu bazuen ere, ez zen Espainiako erregea erregegai izendatzera ausartu, ongi baitzekien Portugalgo hirietako ordezkariak erabaki horren aurka zeudela. Hil zenean, Filipe II.a Portugalen sartu, Antonio, Cratoko prioreak gidaturiko gudarosteen aurrean nagusitu eta Portugalgo errege izendatu zuen bere burua."}
{"id": "277134", "revid": "28807", "url": "https://eu.wikipedia.org/wiki?curid=277134", "title": "Henrique I de Portugal", "text": ""}
{"id": "277135", "revid": "512", "url": "https://eu.wikipedia.org/wiki?curid=277135", "title": "Greziako Zazpi Jakitunak", "text": "Greziako Zazpi Jakitunak Greziako filosofo eta politikari talde bati eman zitzaion izena, K.a. VI. mendean. Bias Prienekoa, Kilon Lazedemoniakoa, Kleobulo Lindoskoa, Periandro Korintokoa, Pitako Mitilenekoa, Solon Atenaskoa eta Tales Miletokoa izan ziren Zazpi Jakitunak tradizioaren arabera; beste zenbaiten arabera Anakarsis, Epimenides eta Ferezides ere izan ziren taldekoak. Platonen garaitik dira ezagunak, eta Faleroko Demetrioren \"Apotegma\"en garaian egin ziren ospetsu, lan horretan goratu baitzituen Demetriok haien bizipen politikoak; talde horretako kideen ospeaz baliatuz, garai hartako gobernu tiranikoak justifikatu zituen idazle honek."}
{"id": "277136", "revid": "46380", "url": "https://eu.wikipedia.org/wiki?curid=277136", "title": "Jules Massenet", "text": "Jules \u00c9mile Fr\u00e9d\u00e9ric Massenet (Montaud, Saint-\u00c9tienne inguruan, - Paris, ) frantses musikagilea izan zen. Bere belaunaldiko frantses opera-egile nagusia. A. Thomasen ikasle izan zen Parisko Kontserbatorioan, eta 1878-1896 urteetan hango Konposizio irakasle. G. Charpentier, Koechlin, Leroux eta Enescu, besteak beste, ikasle izan zituen. \"Manon\" (1884), Pr\u00e9vost-en lanean oinarritua, \"Werther\" (1892) eta \"Tha\u00efs\" (1894) operekin bere maisutasuna erakutsi zuen; arrakasta handia izan zuen. Masseneten musika-lanetan lirismoa da nagusi, sentsualitatea eta antzerkirako gaitasun bikaina. Musika intzidentala, balletak, kantatak, orkestrarako lanak eta kantu ugari ere idatzi zuen."}
{"id": "277137", "revid": "59723", "url": "https://eu.wikipedia.org/wiki?curid=277137", "title": "Ng\u00f4 \u0110\u00ecnh Di\u1ec7m", "text": "Ng\u00f4 \u0110\u00ecnh Di\u1ec7m (Hu\u1ebf, Frantziar Indotxina, 1901eko urtarrilaren 3a - Saigon, Hego Vietnam, 1963ko azaroaren 2a) vietnamdar politikaria izan zen. 1954\u20131955 bitartean, Vietnamgo Estatuko lehen ministroa izan zen, eta Hego Vietnamgo presidentea 1955etik 1963an atxilotu eta hil zuten arte.\nBizitza.\nKolonialismo frantsesaren garaian Barne Arazoetako ministroa izan zen. 1945.ean erbestera alde egin behar izan zuen, komunisten preso egon ondoren. 1955ean itzuli zen eta urtebete geroago, Bao-Dai enperadorea aginpidetik kendu eta, Estatu Batuen laguntzaz, Hego Vietnamgo Errepublika sortu zuen. Urte berean, bere burua presidente izendatu zuen eta gero, Lehen Ministro. Haren diktadurak etsaiak gogor zapaldu zituen: horren ondorioz, Estatu Batuen laguntza galdu zuen, eta gudarostea haren aurka altxatu zen. Matxinada horretan Di\u1ec7m eta haren senitarteko gehienak hil zituzten."}
{"id": "277138", "revid": "512", "url": "https://eu.wikipedia.org/wiki?curid=277138", "title": "Thoopterus nigrescens", "text": "Thoopterus nigrescens Thoopterus generoko animalia da. Chiropteraren barruko Pteropodidae familian sailkatuta dago."}
{"id": "277139", "revid": "28807", "url": "https://eu.wikipedia.org/wiki?curid=277139", "title": "Ngo Dinh Diem", "text": ""}
{"id": "277141", "revid": "512", "url": "https://eu.wikipedia.org/wiki?curid=277141", "title": "\u00c1ngel Nieto", "text": "\u00c1ngel Nieto Rold\u00e1n (Zamora, Espainia, 1947ko urtarrilaren 25a - Eivissa, 2017ko abuztuaren 3a) espainiar motoziklista izan zen.\nBiografia.\nHamasei urterekin lortu zuen lehen kontratua, Derbi etxearekin. Oso txikia denez (1,57 metro), \"Haurra\" ezizena jarri zioten. Zilindrada txikietan (50, 80 eta 125 cc-ko motorretan) ibili zen gehienbat, eta garaipen asko lortu zituen. 1969an, 50 cc-ko motorretako munduko txapeldunik gazteena bihurtu zen.\nMotor-talde askotan ibili zen, Derbi, Morbidelli, Kreidler, Minarelli, Garelli eta Bultacon, besteak beste.\nMundu-mailako hamahiru titulu lortu zituen: sei 50 cc-koetan (1969, 1970, 1972, 1975, 1976 eta 1977an), eta zazpi 125 cc-koetan (1971, 1972, 1979, 1981, 1982, 1983 eta 1984an).\n1986an utzi zion lasterketetan parte hartzeari."}
{"id": "277142", "revid": "28807", "url": "https://eu.wikipedia.org/wiki?curid=277142", "title": "\u00c1ngel Nieto Rold\u00e1n", "text": ""}
{"id": "277143", "revid": "512", "url": "https://eu.wikipedia.org/wiki?curid=277143", "title": "Ernst \u00d6pik", "text": "Ernst \u00d6pik (Kunda, Estonia, 1893ko urriaren 22a - Bangor, Ipar Irlanda, 1985eko irailaren 10a) estoniar astronomoa izan zen.\nBiografia.\nMoskuko Unibertsitatean egin zituen ikasketak, eta han bertan egin zituen bere lehenengo ikerketak. Lehen Mundu Gerran Turkestango Unibertsitatea sortzen lagundu zuen Tashkenten. Gero, Estoniara itzuli zen doktore-ikasketak egitera, eta astronomiako sailaren ardura izan zuen Tartuko Unibertsitatean, Bigarren Mundu Gerrara arte. Gerraz geroztik, Armagh Behatokian aritu zen lanean, Ipar Irlandan.\nMeteoroak, kometak eta asteroideak aztertu zituen, eta Marteko kraterrak iragarri zituen. Halaber, garrantzi handiko ekarpenak egin zituen izarren egituraren eta bilakaeraren teorian."}
{"id": "277144", "revid": "28807", "url": "https://eu.wikipedia.org/wiki?curid=277144", "title": "Ernst Julius \u00d6pik", "text": ""}
{"id": "277145", "revid": "336", "url": "https://eu.wikipedia.org/wiki?curid=277145", "title": "Giovanni Pascoli", "text": "Giovanni Pascoli (San Mauro Pascoli, Romagna, 1855eko abenduaren 31 - Bolonia, 1912ko apirilaren 6a) italiar poeta lirikoa izan zen.\nGaztaro gogorra izan zuen; arrazoi politikoak zirela eta, kartzelan sartu zuten (1879). Unibertsitateko irakaslea izan zen Livornon (1887an), Bolonian (1895ean), Mesinan (1897-1903 urteetan) eta Pisan (1903-1906 urteetan). 1906. urtean Carducciren lekua hartu zuen Boloniako katedran. Pascolik gogo-egoerak eta amets melankolikoak islatzen ditu bere poemetan, eta baita izadiaren maitasuna ere. Obra nagusiak: \"Myricae\" (1891), \"Primi Poemetti\" (1897-1900, \"Poema Txikiak\"), \"Poemi conviviali\" (1904), \"Poemi del risorgimento\" (1913), \"Canzoni di re Enzio\" (1921, \"Enzo erregearen abestiak)\"."}
{"id": "277146", "revid": "1545", "url": "https://eu.wikipedia.org/wiki?curid=277146", "title": "Polo (kirola)", "text": "Poloa zaldi gainean jokatzen den kirola da, kirten luzeko zurezko mailu batez zurezko pilota bat aurkako taldearen atean sartzean datzana. Taldeak maizenik lau jokalariz osatuak izaten dira, eta zortzi denborako (denbora bakoitzak gehienez ere zortzi minutu izaten dituela) partidetan aritzen dira elkarren kontra, 275 metro luze eta 140 zabal dituen zelaian.\nJatorriz Asiakoa da (antzina jokatzen zen Persia eta India inguruan), eta Ingalaterrara eraman zuten ingelesek XIX. mendearen azken aldera. Arrakasta handiko kirola da Commonwealtheko herrialdeetan, Ameriketako Estatu Batuetan eta Argentinan, nahiz eta gutxi batzuek joka dezaketen kirola izan."}
{"id": "277148", "revid": "336", "url": "https://eu.wikipedia.org/wiki?curid=277148", "title": "W. H. R. Rivers", "text": "William Halse Rivers Rivers (Luton, Kent, - Cambridge, ) ingeles psikofisiologo eta antropologoa izan zen. Antropologia- eta etnografia-lan garrantzitsuak idatzi zituen, Ozeaniako kulturei buruz bereziki. Lewis Henry Morgan Estatu Batuetako etnologoaren eboluzionismoaren jarraitzailea izan zen hasieran, baina difusionismorantz jo zuen ondoren arian-arian. Obra nagusiak: \"The Todas\" (1906, \"Toda herria\"), \"The History of Melanesian Society\" (1914, \"Melanesiako gizartearen historia\"), \"Kinship and Social Organization\" (1914, \"Ahaidetasuna eta gizarte antolakuntza\"). Azken urteetan psikologia-ikerketak egin zituen: \"Instinct and the Unconscious\" (1920, \"Instintua eta inkontzientea\")."}
{"id": "277149", "revid": "336", "url": "https://eu.wikipedia.org/wiki?curid=277149", "title": "Frederick Sleigh Roberts", "text": "Frederick Sleigh Roberts (Kanpur, India, 1832ko irailaren 30a - Saint-Omer, Pas-de-Calais, Frantzia, 1914ko azaroaren 14a) ingeles marexala izan zen.\nSandhurst-eko Eskolan egin zituen ikasketa militarrak, eta arrakasta izan zuen 1857ko zipaioen matxinadaren aurka. Abisiniako Kanpainan parte hartu zuen 1868an, eta Indiara itzuli zen gero Afganistan eta Indiako estatuen arteko muga zaintzera. Kabulen ingeles misiolariak hil zituztenez Afganistanen barneratu zen, eta, Kabulez gainera, Kandahar hiriaz ere jabetu zen (1880). Indiako armadako komandante egin zuten 1886an, eta marexal 1895ean. 1899an ingeles osteen buru izan zen boerren aurkako gerran. Londresa itzuli, eta Ingalaterrako armadako jeneral egin zuten."}
{"id": "277151", "revid": "336", "url": "https://eu.wikipedia.org/wiki?curid=277151", "title": "Tom Watson (golf jokalaria)", "text": "Thomas Sturges Watson (Kansas City, Missouri, Ameriketako Estatu Batuak, 1949ko irailaren 4a) golf-jokalari profesionala da. Munduko golf jokalari onenetako bat izan zen 1974-1980 urteetan.\n1971n egin zuen debuta profesional gisa, eta 1974an lortu zituen lehenbiziko garaipenak. Hurrengo urteetan, golfaren historiako garaipen sail handienetako bat eskuratu zuen: 40 garaipen (Estatu Batuetako zirkuituan gehienak) eta, horien artean, Gran Slameko zortzi: Britainia Handiko bost \"Ireki\" (1975, 1977, 1980, 1982 eta 1983), Augustako bi \"Master \"(1977 eta 1981) eta Estatu Batuetako \"Ireki\" bat (1982). 1977-1980 urteetan, Estatu Batuetako zirkuituan aurrena izan zen, eta 1984ko \"Ryder Cup\" irabazi zuen estatubatuar taldearen buru izan zen."}
{"id": "277152", "revid": "512", "url": "https://eu.wikipedia.org/wiki?curid=277152", "title": "Yun Shouping", "text": "Yun Shouping (\u607d\u5bff\u5e73) edo Nantian (Wujin, Jiangsu, 1633 - 1690) txinatar margolaria izan zen. Qing garaiko sei maisu handien taldeko paisaiagilea, lore-margoengatik ezaguna, batez ere. Bere garaiko pintoreek bezala, Yunek garaiko artistak kopiatu zituen, Wang Gongwang bereziki. Hala ere, kopia zehatzak egitea baino antzinako maisuen izpiritua islatzea zuen helburua. Neurri txikiko marrazkiak zituen gustukoen, haizemaileak eta albumetako orriak, adibidez; hala ere, neurri handiko lanak ere egin zituen. Lan handiak koloretsuak eta biziak dira oso, eta neurri txikikoak, berriz, kolore-bakarrak, eta kolore arinekoak. Oro har, lerro arinak eta pintzelkada finak dira haren lanen ezaugarriak."}
{"id": "277153", "revid": "90204", "url": "https://eu.wikipedia.org/wiki?curid=277153", "title": "Alberto Campo Baeza", "text": "Alberto Campo Baeza (Valladolid, Espainia, 1946ko urriaren 15a) espainiar arkitektoa da.\nBiografia.\nArrazionaltasuna, zehaztasuna eta espazio sendoak dira Campo Baezaren obraren ezaugarri nagusiak. Arkitektura irakatsi du Espainian zein Europako beste zenbait herrialdetan, eta aski ezagunak dira haren liburu eta artikuluak. Madrilen eginiko bi ikastetxe (\u00adSan Sebastian de los Reyesko eskola publikoa, 1983; eta San Ferm\u00edn eskola publikoa, 1985)\u00ad, Mallorcako Berrikuntza Teknologikoen Zentroa (1995) eta Granadako Caja Generalen eraikina (1996) ditu obrarik ezagunenak.\nAdituen iritziz, XX. mende amaierako Espainiako arkitektorik garrantzizkoenetakoa da Campo Baeza; Julio Cano Lasso eta S\u00e1enz de Oizaren parekoa."}
{"id": "277155", "revid": "105290", "url": "https://eu.wikipedia.org/wiki?curid=277155", "title": "Esztergom", "text": "Esztergom Hungariako iparraldeko hiria da, Danubio ibaiaren ertzean, Eslovakiako mugatik hurbil dagoena; 30.928 biztanle (2009). Katolikoen gune garrantzitsua da. Bertan daude Hungariako basilikarik handiena, Esztergomgo basilika (1822-1831), Bakocz kapera (XVI. m.) eta Kereszt\u00e9ny M\u00fazeum (Kristauen Museoa). Artzapezpikuaren egoitza, Hungariako lehen gotzainaren egoitza da.\nHistoria.\nEsztergomen altxatzen zen Karlomagnoren Inperioaren ekialdeko azken gotorlekua, \u00d6sterringen izena zuena. Han bizi izan ziren Hungariako lehen erregeak, Arpad dinastiakoak. Turkiarren mende geratu zen 1542. urtean eta Poloniako Joan III.a Sobieski erregeak hartu zuen 1683. urtean. Bigarren Mundu Gerran erabat suntsiturik geratu zen. Aro Modernoko pertsona garrantzitsuetako bat J\u00f3zsef Mindszenty artzapezpikua izan zen, paper handia jokatu baitzuen Bigarren Mundu Gerran. Sobietar gobernuak atxilo hartu eta torturatu egin zuen; 1956ko Hungariako Iraultza eta gero enbaxada iparramerikarrera ihes egitea lortu zuen. 1975ean hil zen; mundu osoko hungariarrentzat batasunaren eta itxaropenaren sinboloa izan zen."}
{"id": "277156", "revid": "119347", "url": "https://eu.wikipedia.org/wiki?curid=277156", "title": "Mauricio Flores Kaperotxipi", "text": "Mauricio Flores Kaperotxipi, ezagunagoa Kaperotxipi ezizenaz (Zarautz, 1901eko maiatzaren 1a - \"Ibidem\" 1997) gipuzkoar margolaria eta idazlea izan zen. Margolaritza-ikasketak Madrilen egin ondoren Frantzia, Italia, Belgika, Holanda eta Espainiako museo askotatik igaro zen maisu zahar eta gazteengandik ikasten jarraitzeko. Espainiako Gerra Zibilaren garaian Elgetan bizi zen baina Bilbo frankisten esku geratu zenean Argentinara erbesteratu behar izan zuen (1937). Idazle eta kazetari gisa \"Pintores vascos y no vascos\" (1947), \"Arte vasco\" (1954) eta \"Pablo Uranga\" \"Vida, obra y an\u00e9cdotas del pintor Pablo Uranga\" (1963), biografia-lanak eman ditu argitara. Obra nagusiak: \"Muerte de San Francisco\", \"Carta de Am\u00e9rica\", \"Pastor vasco\" eta \"Marinos\"."}
{"id": "277157", "revid": "336", "url": "https://eu.wikipedia.org/wiki?curid=277157", "title": "Gustavo I.a Vasa", "text": ""}
{"id": "277158", "revid": "512", "url": "https://eu.wikipedia.org/wiki?curid=277158", "title": "Rhinolophus acuminatus", "text": "Rhinolophus acuminatus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277159", "revid": "69477", "url": "https://eu.wikipedia.org/wiki?curid=277159", "title": "Gustabo I.a Vasa", "text": ""}
{"id": "277160", "revid": "336", "url": "https://eu.wikipedia.org/wiki?curid=277160", "title": "Jerome K. Jerome", "text": "Jerome Klapka Jerome (Walsall, Staffordshire, Ingalaterra, 1859ko maiatzaren 2a - Northampton, Ingalaterra, 1927ko ekainaren 14a) britainiar idazlea izan zen.\nBiografia.\nLanbide askotan aritu ondoren, kazetari gisa lan egin zuen \"Home Chimes\" egunkarian. \"The Idler \"hilabetekaria eman zuen argitara 1892-1897 urteetan, eta \"To-day\" astekariaren zuzendari izan zen urte bertsuetan (1893-1897).\nUmorezko idazle britainiar nagusietako bat izan zen, \"Idle Thoughts of an Idle Fellow\" (1886, \"Nagi baten pentsamendu nagiak\") eta \"Three men in a Boat \"(1889, \"Hiru gizon ontzian\") lanei esker. Autobiografia-eleberri bat ( \"Paul Kelver\", 1902) eta oroitza-liburu bat (\"My Life and Times\"; 1926, \"Nire bizitza eta nire garaia\") idatzi zituen halaber."}
{"id": "277161", "revid": "28807", "url": "https://eu.wikipedia.org/wiki?curid=277161", "title": "Jerome Klapka Jerome", "text": ""}
{"id": "277162", "revid": "10891", "url": "https://eu.wikipedia.org/wiki?curid=277162", "title": "Georg Joseph Kamel", "text": "Georg Joseph Kamel (Brno, 1661eko Apirilaren 21a - Manila, 1706ko maiatzaren 2a) austriar botikaria eta botanikoa izan zen. Farmazia ikasketak egin zituen eta Jesusen Lagundian sartu zen. 1678an Filipina uharteetara joan zen; han farmazia bat sortu zuen Manilako Jesuiten Ikastetxean. Uharteetako landareak aztertu zituen, Luzongoak batez ere, eta bere azterketen emaitzak Ray ingeles botanikoari eman zizkion aditzera; hark bere \"Historia plantarum\"-en argitaratu zituen. Kamelen aurkikuntza garrantzitsuena \"San Ignazioren baba\" izan zen, estriknina kopuru txikiak dituen tasun terapeutikoko landarea. Japoniako arrosa Europara ekartzea berak aholkatu zuen, eta Kamelen ohorez \"kamelia\" izena eman zioten."}
{"id": "277163", "revid": "28807", "url": "https://eu.wikipedia.org/wiki?curid=277163", "title": "Ji\u0159\u00ed Josef Camel", "text": ""}
{"id": "277164", "revid": "96586", "url": "https://eu.wikipedia.org/wiki?curid=277164", "title": "Karlos I.a Austriakoa", "text": "Karlos I.a Austriakoa edo Karlos IV.a Hungariakoa (, ; Persenbeug, gaur egun Austria, 1887ko abuztuaren 17a - Madeira, Portugal, 1922ko apirilaren 1a) Austriako enperadorea (\"Kaiser\"), Hungariako erregea eta monarkia austrohungariarreko azken erregea izan zen.\nBiografia.\nFrantzisko Josef I.a enperadorearen biloba zen, eta bere osaba Frantzisko Fernando hil zutenean habsburgotarren tronurako oinordeko egin zen. Austria eta Hungaria Lehen Mundu Gerraz kanpora gordetzeko ahaleginak egin zituen, baina denetan huts egin zuen. Mundu Gerraren ondorengo nazionalismoaren gorakadak, inperioaren desegitea ekarri zuen. 1918an bere kargua utzi zuen, Suitzara erbesteratu, eta bi aldiz ahalegindu zen berriro Hungariako errege izaten, baina erbestean hil zen, Madeira uhartean."}
{"id": "277165", "revid": "28807", "url": "https://eu.wikipedia.org/wiki?curid=277165", "title": "Karlos IV.a Hungariakoa", "text": ""}
{"id": "277166", "revid": "56334", "url": "https://eu.wikipedia.org/wiki?curid=277166", "title": "Andrea Navagero", "text": "Andrea Navagero (Venezia, 1483 - Blois, Loir-et-Cher, ) Veneziako poeta, humanista eta diplomatikoa izan zen. 1525-1528 urteetan Veneziako Errepublikako enbaxadore izan zen Karlos V.a enperadorearen aurrean, Espainia Adrian VI.a aita santuak bultzaturiko aliantza katolikoan sartzeko ahaleginetan. Bere \"Il viaggio fatto in Spagna et in Francia\" (\"Espainian eta Frantzian barrena eginiko bidaia\", 1563an argitara emana) liburuan, ohar interesgarriak eman zituen Espainiako, Nafarroako eta Frantziako erresumetan barrena eginiko bidaia hartan ezagututako herriei eta lurraldeei buruz, eta datu garrantzitsuak eskaini zituen Euskal Herriari buruz (Gasteizez, Gipuzkoaz eta Baionaz bereziki)."}
{"id": "277167", "revid": "119347", "url": "https://eu.wikipedia.org/wiki?curid=277167", "title": "Pachacamac", "text": "Pachacamac Peruko erdialdeko udalerria da, Limako departamenduan eta probintzian dagoena. Nekazaritza, abeltzaintza eta marmol-harrobiak dira ekonomia-jarduera nagusiak. Limatik hego-ekialdera dago, 32 km-ra. Arkeologia-aztarnategi bat dagoelako da ezaguna herria.\nArkeologia.\nAztarnategiko gune aipagarriena Pachacamac jainkoaren tenplua da, piramide-itxura duena. Inken eta inken aurreko aldietan garrantzi handiko erromes-gunea izan zen. Pizarrok, hiri hartan aberastasun eta altxor handiak zirela entzunda, Fernando anaia bidali zuen, hango urreak harrapatzera; hark jainkoaren urrezko irudia suntsitu zuen, baina ez zuen aurkitu altxorra.\nEraikin aipagarrienak: Eguzkiaren tenplua, Ilargiaren tenplua, Pachacamacen tenplua (suntsitua), Urpi Huachacen tenplua, eta Erromesen plaza."}
{"id": "277168", "revid": "28807", "url": "https://eu.wikipedia.org/wiki?curid=277168", "title": "Patxakamak", "text": ""}
{"id": "277169", "revid": "58701", "url": "https://eu.wikipedia.org/wiki?curid=277169", "title": "Peiote", "text": "Peiotea (\"Lophophora williamsii\") kaktazeoen familiako landarea da, 5 cm inguru luzea eta 8 bat cm zabala, zurtoin sendo mamitsua duena. Zuzena eta sendoa du sustraia; zurtoina, berriz, kuia baten itxurakoa eta laranjaren antzeko 8-10 atalez osatua, kolorez gris berdexka eta distira urdinekoa. Lore bakarra izaten du, zurtoinaren buruan kokatua eta kolorez zuri-arrosa. Estatu Batuetako hegoaldean eta Mexikon hazten da berez. Haluzinazioak eragiten dituzten 20 bat alkaloide ditu. Alkaloide horietan ezagunena \"meskalina\" izeneko haluzinagarria da. Hazten den lekuetako indiarrek jainkotzat eduki izan dute, eta hala gurtu ere. Errituetarako erabiltzen dute."}
{"id": "277171", "revid": "46380", "url": "https://eu.wikipedia.org/wiki?curid=277171", "title": "Michel Petrucciani", "text": "Michel Petrucciani (Orange, Frantzia, 1962ko abenduaren 28a - New York, AEB, 1999ko urtarrilaren 6a) frantses jazz-pianista, musikagilea eta orkestra-zuzendaria izan zen.\nBiografia.\nJazzeko musikagile familia batean sortu zen, aita gitarra-jotzailea zuen eta anaia kontrabaxu-jotzailea. Lehenengo kontzertua hamahiru urte zituela eman zuen. Berehala, Kenny Clarke, Carl Terry eta Lee Konitzekin batera jotzen hasi zen.\n\"Michel Petrucciani Trio\" (1981) diskoa grabatu zuen, eta hurrengo urtean, Charles Lloydekin batera, \"Montreux '82\" lana. Estatu Batuetara joan zen bizitzera eta han \"100 Hearts\" (1984), \"Pianism\" (1985) eta \"Power of Three\" (1986) lanak egin zituen.\n1993an Frantziara itzuli zen, eta disko bat grabatu zuen Eddy Louissekin."}
{"id": "277172", "revid": "512", "url": "https://eu.wikipedia.org/wiki?curid=277172", "title": "Dean Rusk", "text": "David Dean Rusk (Cherokee konderria, Georgia, Ameriketako Estatu Batuak, 1909ko otsailaren 9a - Athens, Georgia, Ameriketako Estatu Batuak, 1994ko abenduaren 20a) politikaria izan zen.\nTrumanen administrazioan Estatuko idazkariordearen laguntzailea (1949) eta Ekialde Urruneko Arazoetarako idazkariordea izan zen (1950-1951). Rockefeller Fundazioaren lehendakari izendatu zuten ondoren (1952-1960). Estatuko idazkari izendatu zuen John Fitzgerald Kennedyk 1961ean, eta kargu horretan iraun zuen Johnson lehendakariarekin 1968 arte. Robert McNamara politikariarekin batera Estatu Batuek Vietnamen izan zuen esku hartzearen ardura nagusia izan zuen. Georgiako Unibertsitateko irakasle izan zen 1970. urtetik aurrera Nazioarteko Zuzenbideko sailean."}
{"id": "277173", "revid": "336", "url": "https://eu.wikipedia.org/wiki?curid=277173", "title": "Leandro Silv\u00e1n L\u00f3pez-Almoguera", "text": "Leandro Silv\u00e1n L\u00f3pez-Almoguera (Madril, Espainia, 1901 - Donostia, Gipuzkoa, 1999) madrildar ingeniaria izan zen, Euskal Herriko zeramikan aditua.\nBiografia.\nMadrilen jaio eta Zaragozan egin zituen zientzietako ikasketak, eta amaitu bezain laster Gipuzkoara heldu zen irakasle. Hortik aurrerako lan guztiak Euskal Herrian egin zituen, zientziaren eta teknikaren historiaren inguruan gehienak.\nIlustrazioari buruzko lan ugari argitaratu zituen, baita Pe\u00f1afloridako kondearen eta Elhuyar anaien biografiak ere.\nEuskal Herriko zeramikan aditua da, eta \"Cer\u00e1mica Navarra\" (1973) eta \"Cer\u00e1mica Popular Vasca \"(1983) lanak osatu zituen. Azken hori da, hain zuzen, orain arte euskal zeramikaren historiaz idatzi den lanik garrantzitsuena."}
{"id": "277174", "revid": "512", "url": "https://eu.wikipedia.org/wiki?curid=277174", "title": "Rhinolophus adami", "text": "Rhinolophus adami Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277175", "revid": "105290", "url": "https://eu.wikipedia.org/wiki?curid=277175", "title": "Ehun Pareak", "text": "Ehun Pareak Baionako Kontseilu Nagusiaren izena da. Erakundea Ingalaterrako errege Joan Lurgabearen eta Akitaniako dukearen garaian abiarazi zen, 1215eko apirilaren 12an. Arroxelari emaniko hiri-gutun berbera eman zion Baionari.\nHonela banatzen ziren Ehun Pareak: alkatea, hamabi zinegotzi, hamabi kontseilari eta hirurogeita hamabost pare. Ehun Pareen bilerak edo \"zendea\" izena zuen (). Baionako lurjabeak eta burgesak ziren Ehun Pareen elkarteko kideak eta beren artean aukeratzen zituzten alkatea, kontseilariak eta zinegotziak. Ehun Pareek Baionako legeak eta araudiak egiten zituzten, eta haien kargu zegoen justiziaren administrazioa."}
{"id": "277176", "revid": "336", "url": "https://eu.wikipedia.org/wiki?curid=277176", "title": "John Hawkins", "text": "John Hawkins (Plymouth, Ingalaterra, 1532 - Puerto Rico, 1595) esklabo-trafikatzailea, pirata eta Erresuma Batuko Itsas Armadako diruzain eta kontrolatzailea izan zen. Kanariar uharteetan, izena gaztelautu eta \"Aquines\" izenez ezagutzen zuten. Esklabo salerosketan ibilitako lehen ingelesa izan zen (1562). Ameriketarako bidaia egiten zuten Espainiako itsasontziei zein kostaldeko hiriei erasotzen zien. Drakerekin batera, Erresuma Batuaren aginpidea ezarri zuen mundu zabaleko itsasoetan.\nBiografia.\nJohn Hawkins Plymouthen, Ingalaterran, jaio zen 1532an. Bere aita William Hawkins izan zen, Henrike VIII.a Ingalaterrakoaren konfiantzazko gizona.\n1555ean, Hawkins gazteak eta Londresko hiritar nagusien artean konpainia bat osatu zuten. Bidaietako batean, 1560an, Tenerifen geratu zen, oihal eta ardo merkatari xumearen paperean. Hurrengo urtean, itzuli egin zen eta Santa Cruzeko bizilaguna zen Juan Mart\u00edn eraman zuen berarekin piloto, Ginean sartzeko haren beharra baitzuen derrigorrez. Han, portugaldarren ontziak sakeatu eta Santo Domingon saldu zuen merkantzia. Espainiar gobernuak protesta formala jarri zuen Londresen eta kontrolatuko zuten hitza eman zuten han, baina hori ez zen sekula gauzatu.\nAfrikako mendebaldeko kostarantz joan eta esklabo beltzen lehen ingeles merkatari bilakatu zen. Afrikatik ateratzean, garai hartan ohikoak ziren sakrifizio paganoen arriskuetatik babestuko zituela esaten zuen. Arerioen aurka magia erabiltzen zuen edo etorkizuna irakurtzen zien bere heriotza ordua asmatuz eta nolabaiteko ospea eman zion jokabide horrek.\nElisabet I.a Ingalaterrakoaren kortso patente bat medio, 1564an, bigarren espedizio bat egin zuen Jesus of Lubeck ontzian; beste 3 ontzi ere joan ziren eta Venezuelako kostaldean zegoen Borburatan, Cura\u00e7aon, Hacha ibaian eta Cartagena de Indiasen afrikar esklaboak saltzeko helburua zuten. Ingalaterrara itzuli zirenean, mozkin izugarriak banatu zituzten eta, horregatik, Elisabet I.ak zaldun egin zuen.\n1567ko abenduaren hasieran hirugarren espedizio bat egin zuen Afrikako mendebaldeko kostaldera. eta, espedizio horretan, bere lehengusu Francis Drakek ere hartu zuen parte. Ontziteria Cabo Verde, Ginea eta San Jorge de Elminatik pasatu eta arraza beltzeko 400 bat pertsona harrapatu zituzten. Atlantikoa zeharkatu eta Dominika, Margarita uhartea eta Borburatara iritsi ziren, gizon haiek esklabo bezala salduz. Cartagena de Indiasera iristeko asmoz, ekaitz batek Mexikoko golkorantz bultzatu zituen, eta espainiar flota baten erasoari aurre egin beharrean izan ziren, San Joan Uluako guduan, porrotera joan zirelarik. Borrokaldian, ingelesek pare bat barku galdu eta erretiratu beharrean izan ziren. 1569ko urtarrila bukaeran iritsi ziren Ingalaterrara, elikagairik gabe geratu ziren bidaia luze eta penagarri baten ondoren. Afrikako esklaboak Karibeko espainiar portuetara garraiatzen Hawkinsek mozkin ugariak atera zituen.\n1571n, Hawkinsek Elisabet I.a Ingalaterrakoari traizioa egiten ari zen itxurak egin zituen, Espainiari bere zerbitzuak eskainiz. Presoak askatu nahian zebilen eta Espainiak Ingalaterra inbaditzeko asmoen berri izan nahi zuen.\n1588an, ontzi bat bere agindupean zuela, Espainiako Itsas Armada Garaiezinaren hondamendia eragiten esku hartu zuen.\n1590ean Portugalerako espedizioaren buru izan zen, Martin Frobisherrekin batera.\nLau urte geroago, Kanarietako uharte batez jabetu nahi izan zuen, Drake lagun harturik; ezin izan zuen helburu hori bete.\nEspainia eta Ingalaterraren arteko gerra garaian, Frances Drakerekin batera ontziratu zen Karibeko espainiar egoitzetarantz, Panama hartu eta Europa-Amerika arteko lotura komertzialaz jabetzeko helburuz. Desastrea izan zen ingelesentzat, behin eta berriro joan baitziren porrotera txikiagoa zen armada espainiarraren mende; hantxe galdu zuten bizia bai Hawkins eta baita Drakek ere"}
{"id": "277177", "revid": "46380", "url": "https://eu.wikipedia.org/wiki?curid=277177", "title": "Luis Iruarrizaga", "text": "Luis Iruarrizaga Agirre (Igorre, Bizkaia, 1891ko abuztuaren 25a - Madril, Espainia, 1928ko apirilaren 13a) bizkaitar musikagilea izan zen, Juanen anaia.\nBiografia.\n1904. urtean Andre Maria Bihotz Guztiz Garbiaren Seme Misiolarien Kongregazioan sartu zen. Santo Domingo de la Calzadan apaiz ikasten ari zela, kantu gregorianoa eta harmonia ikasten jardun zuen.\nMadrilen bizi izaten jarri zelarik, Eliza Musikako Eskola Nagusia sortu eta bertako zuzendari izan zen. Anaiarekin batera, hark sorturiko \"Tesoro Sacro Musical\" aldizkariaren eta Madrilgo apaizgaitegiko Schola Cantorum abesbatzaren zuzendari izan zen, hil zen arte.\nObra nagusiak: \"Misa Paschalis\", \"Canciones buc\u00f3licas a la Sant\u00edsima Virgen\", \"C\u00e1ntigas\" eta \"Poema de la Asunci\u00f3n\"."}
{"id": "277178", "revid": "28807", "url": "https://eu.wikipedia.org/wiki?curid=277178", "title": "Luis Iruarrizaga Aguirre", "text": ""}
{"id": "277179", "revid": "28807", "url": "https://eu.wikipedia.org/wiki?curid=277179", "title": "Luis Iruarrizaga Agirre", "text": ""}
{"id": "277180", "revid": "65203", "url": "https://eu.wikipedia.org/wiki?curid=277180", "title": "Jules Janssen", "text": "Pierre Jules C\u00e9sar Janssen, ezagunagoa Jules Janssen izen-deiturez (Paris, Frantzia, - Meudon, Frantzia, ) astronomoa izan zen. 1860an lortu zuen doktoretza. Arkitektura Eskolan irakasle izan zen. Zientzia-lan askoren ardura hartu zuen, ekuatore magnetikoaren zehaztea Perun eta marra telurikoaren azterketa Italian, besteak beste. Astrofisikarako laborategiak eraiki zituen Montmartren (1876) eta Mont Blanc mendian, eta azken horretako zuzendari izan zen. Eguzkiaren argazkiak egin zituen, eta fotosferaren pikor-itxurako egitura erakutsi zuen Meudongo hirian argazki horien bidez (1881). Helioa aurkitu zuen 1868an, urte hartako eguzki-histura aztertzen ari zela, Norman Lockyer zientzialariak gauza bera egin zuen garaian."}
{"id": "277182", "revid": "58701", "url": "https://eu.wikipedia.org/wiki?curid=277182", "title": "Jersey City", "text": "Jersey City Estatu Batuetako ekialdeko hiria da, New Jersey estatuko bigarren hiri nagusia; estatu horren ekialdean dago, New Yorkeko Manhattan uhartearen parean; 247.597 biztanle (2010). Jerseyko portua New Yorkeko kaiaren barruan sartzen da, New Yorkera itsasoz iristen diren gai guztiak Jerseyko kaira sartzen baitira; New York hirigunearekin bat egiten du tunelen bidez. Hudson ibaiaren alboko penintsulan dago. Industriagune eta salerosketa-gune aipagarria da. Industria askotarikoa du; petrolio-findegiak, burdingintza, mekanika- eta kimika-lantegiak.\nHistoria.\nGatazka ugari izan zen Jersey Cityn Estatu Batuetako Independentziaren aldeko gerran."}
{"id": "277183", "revid": "336", "url": "https://eu.wikipedia.org/wiki?curid=277183", "title": "Roman Karmen", "text": "Roman Karmen (Odesa, 1906ko azaroaren 29a - Mosku, 1978ko apirilaren 28a) sobietar zinemagilea izan zen. Zinemagintzaren historian izan den dokumentalgile handienetakoa. Bere garaiko gatazka garrantzitsu guztiak filmatu zituen, eta berak harturiko irudi asko eta asko egilearen izenperik gabe zabaldu ohi dira maiz. Espainiako errepublikazaleen borroka antifaxista ezagutarazi zuen gai ugari filmatu zuen, eta badirudi, zehazki frogatua ez dagoen arren, Bilbon jardun zuela bere kamerarekin. Txinan egon zen gero, japoniarren erasoa filmean salatzeko. Gorkiren ideia zahar bat hartuz, 1940ko abuztuaren 23an Sobietar Errepublika Sozialisten Batasuneko egun oso bat filmatu zuen 160 kameralarirekin."}
{"id": "277185", "revid": "512", "url": "https://eu.wikipedia.org/wiki?curid=277185", "title": "Dionisio Olano", "text": "Dionisio Olano Galarraga (Altzo, Gipuzkoa, 1894ko otsailaren 14a - Lekaroz, Baztan, 1964ko urriaren 20a) gipuzkoar idazlea izan zen, Miguel \u00c1ngel eta Anizeto Olanoren anaia. Kaputxinoa.\nAltsasun, Hondarribian eta Iru\u00f1ean eliz ikasketak egin ondoren, 1917an, apaiz egin zen. Filosofiako irakaslea izan zen Lekarozko ikastetxean. \"Zeruko Argia\", \"RIEV\", \"Irugarrengo Prantziskotarra\", \"Verdad y Caridad\" eta Erromako \"Tertius Ordo\" aldizkarietan eman zituen argitara olerki aipagarrienak. Olanoren obra nagusia, \"Estudios sobre el euskera hablado,\" 1961ean argitaratu zuen. Olanorenak dira, halaber: \"Erriarentzako Liturgia\", \"Corpus Christi edo Aldareko Sakramentu Santuaren jai-eguna\" (1931) eta \"Prantzisko Santuaren Irugarren Ordenako Ikasbidea\" (1929)."}
{"id": "277186", "revid": "512", "url": "https://eu.wikipedia.org/wiki?curid=277186", "title": "Rhinolophus affinis", "text": "Rhinolophus affinis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277187", "revid": "336", "url": "https://eu.wikipedia.org/wiki?curid=277187", "title": "Robert Ryan", "text": "Robert Bushnell Ryan (Chicago, Illinois, 1909ko azaroaren 11 - New York, 1973ko uztailaren 11) antzezlea izan zen. Max Reinhardten eta Stanislavskiren ikasle izan zen. Antzerkian aritu zen, eta arrakasta handia izan zuen. Edward Dmytryken \"Golden Gloves\" (1940, \"Urrezko eskularruak\") izan zuen zineman lehen lana. Harrezkero hirurogeita hamar film egin zituen, ia denak maila handiko zinemagileekin: Brooks, De Mille, Fuller, Lang, Losey, Mann, Ophuls, Ray, Renoir, Walsh.\nFilmak.\n\"Born To Be Bad\" (1950, \"Gaiztoa izateko jaioa\"), \"The Naked Spur\" (1955, \"Ezproi Biluzia\"), \"Bad Day at Black Rock\" (1955, \"Egun Kaxkarra Black Rocken\"), \"House of Bamboo\" (1955, \"Banbuzko etxea\"), \"Men in War\" (1957, \"Gizonak gerran\"), \"King of Kings\" (1961, \"Erregeen Errege\"), \"Battle of the Bulge\" (1965, \"Ardenetako Gudua\"), \"The Professionals\" (1966, \"Profesionalak\"), \"The Dirty Dozen\" (1967, \"Hamabi Arloteak\"), \"The Wild Bunch\" (1969, \"Talde basatia\") eta \"Executive Action\" (1973, \"Exekuzio ekintza\")."}
{"id": "277188", "revid": "336", "url": "https://eu.wikipedia.org/wiki?curid=277188", "title": "Robert Desnos", "text": "Robert Desnos (Paris, Frantzia, 1900eko uztailaren 4a - Theresienstadt, Txekoslovakia, 1945ko ekainaren 8a) frantsesezko poeta izan zen. Surrealismoari lotu zitzaion hasieran, eta \"Deuil pour deuil\" (1924) eta \"La libert\u00e9 ou l'amour\" (\"Askatasuna edo maitasuna\", 1927) poema-liburuak eman zituen argitara. Bigarren obra horren ondorioz epaitu egin zuten, gizartearen eragozpenak gainditzeko matxinadaren alde agertzen zelako. Bigarren Mundu Gerran Frantziako Erresistentziako kide izan zen, eta garai hartan idatzi zuen bere eleberri bakarra (\"Fortunes\", 1942). Gestapok atxilotu zuen 1944. urtean, eta Txekoslovakiako kontzentrazio-esparru batera eraman zuen. Obra nagusiak: \"Corps et Biens\" (1930) eta \"Choix de po\u00e8mes\" (1945)."}
{"id": "277189", "revid": "18040", "url": "https://eu.wikipedia.org/wiki?curid=277189", "title": "Antoine Perrenot de Granvelle", "text": "Antoine Perrenot de Granvelle (Besan\u00e7on, Frantzia, 1517ko abuztuaren 20a - Madril, Espainia, 1586ko irailaren 21a) burgundiar kardinala eta Karlos V.aren eta Filipe II.aren ministroa izan zen.\nBiografia.\nKarlos V.aren ministro baten semea zen. 23 urte zituela Arrasko artzapezpiku egin zuten. M\u00fchlbergeko guduaren ondorengo negoziazioetan (1547), Passauko Hitzarmenean (1552) eta Augsburgoko Bakean (1555) parte hartu zuen.\n1550ean kantziler izendatu zuten, 1599an Herbehereetan Margarita Parmakoaren lehen ministro, 1560an Malinasko artzapezpiku, eta hurrengo urtean kardinal.\nHerbehereetan hartu zituen neurriek harenganako gorrotoa sortu zuten, eta etsi egin behar izan zuen. Napoliko erregeorde izan ondoren (1571-1575), Madrila itzuli zen."}
{"id": "277190", "revid": "28807", "url": "https://eu.wikipedia.org/wiki?curid=277190", "title": "Antonio Perrenot de Granvela", "text": ""}
{"id": "277191", "revid": "56334", "url": "https://eu.wikipedia.org/wiki?curid=277191", "title": "Vicen\u00e7 Riera Llorca", "text": "Vicen\u00e7 Riera Llorca (Bartzelona, 1903 - Pineda de Mar, 1991) kataluniar idazlea izan zen.\nKazetaritzan egin zituen lehen urratsak. 1939an, erbestera jo behar izan zuen. Katalaneraz idatziriko aldizkari batzuk bultzatu zituen Mexikon, eta han idatzi zuen bere lehen eleberria, \"Tots tres surten per l\u00b4Ozama\" (1946), zeinak Mexikoko erbestean bizi ziren kataluniarren arazoak kontatzen baititu. Bigarren nobela ere Mexikon argitaratu zuen, \"Roda de malcontents\" (1968), eta, 1969an, Kataluniara itzuli zen. Beste liburu batzuk: \"Amb permis de l\u00b4enterramorts\" (1970), \"F\u00e8s mem\u00f2ria, Bel\" (1971) eta \"Canvi de via \"(1976)."}
{"id": "277192", "revid": "46380", "url": "https://eu.wikipedia.org/wiki?curid=277192", "title": "Gilles Personne de Roberval", "text": "Gilles Personne de Roberval (Roberval, Frantzia, 1602ko abuztuaren 10a - Paris, Frantzia, 1675eko urriaren 27a) frantses matematikari eta fisikaria izan zen.\nBiografia.\nMatematika irakasle izan zen Coll\u00e8ge de France-n. Kopuru mugatuen matematikaz ikerketa asko egin zituen, eta kalkulu infinitesimalaren aitzindarietako bat izan zen. \"Zatiezinen metodoa\" izenaz ezagutzen dena garatu zuen, eta geometria eraikuntza berriak egiteko erabili zuen. Partikula txikienen artean ere grabitazio unibertsalaren legea betetzen zela zioen, eta bere izeneko balantza asmatu zuen, Robervalen balantza, balantzaren gurutzea osatzen duen barra horizontalaren goialdetik bi platertxo dituena. Oso erabilia izan da dendetan orain dela gutxi arte."}
{"id": "277193", "revid": "28807", "url": "https://eu.wikipedia.org/wiki?curid=277193", "title": "Gilles de Roberval", "text": ""}
{"id": "277194", "revid": "119347", "url": "https://eu.wikipedia.org/wiki?curid=277194", "title": "Victor Stempf", "text": "Victor Stempf (Gernsbach, 1841eko martxoaren 7a - Bordele, 1909) alemaniar euskalaria izan zen. Alemaniarra jaiotzez, gazterik joan zen Bordelera bizitzera. Lakonbek hiru multzo egin zituen haren euskal lanetan. Hasieran, izkribu iberiarrak irakurtzen saiatu zen euskararen bidez. Gero, idazle klasikoak argitaratu zituen: Etxepare, Oihenart eta Iztueta, esaterako. Etxepareren lana, gainera, alemanera itzuli zuen, eta filologia aldetik aztertu zuen. Azkenik euskal aditzari buruz lan jakingarri batzuk idatzi zituen \"Euskara\" Berlingo aldizkarian. Stempfen iritziz, Schuchardtentzat bezala, euskal aditza pasiboa da. Vinsonekin batera argitaratu zuen \"Saint Julien d\u00b4Antioche\" (1891) izeneko pastorala."}
{"id": "277195", "revid": "116965", "url": "https://eu.wikipedia.org/wiki?curid=277195", "title": "Thomas Young", "text": "Thomas Young (Milverton, 1773ko ekainaren 13a - Londres, 1829ko maiatzaren 10a) britainiar sendagile, zientzialari eta arkeologoa. Medikuntza, arkeologia eta fisikako lanak egin zituen, batik bat. Begiko kristalinoaren egokitzeko ahalmena aurkitu zuen eta koloreen ikusmenaren teoria bat eratu zuen; argi-izpien interferentziari eta difrakzioari buruzko lanak egin zituen, uhinen teorian eragin handia izan zutenak; elastikotasunari buruzko ikerketak ere egin zituen.\nKultura handiko gizona zen; grekoz, latinez, alemanez, arabieraz eta persieraz bazekien, eta ezagupen horiei esker arkeologiako lanak egin ahal izan zituen (Jean-Fran\u00e7ois Champollionekin batera Rosetta harria eta Egiptoko hieroglifoak irakurri zituen)."}
{"id": "277196", "revid": "20653", "url": "https://eu.wikipedia.org/wiki?curid=277196", "title": "Henri Fr\u00e9d\u00e9ric Amiel", "text": "Henri Fr\u00e9d\u00e9ric Amiel (Geneva, Suitza, 1821eko irailaren 27a - Geneva, 1881eko maiatzaren 11a) filosofoa eta frantsesezko idazlea izan zen. Familia protestante batean sortua, Heidelbergeko eta Berlingo unibertsitateetan ikasi zuen. Estetika eta Filosofia irakatsi zituen Genevako Unibertsitatean. Literatura, filosofia eta politika gai duten saio eta artikuluak \"Essaies critiques d\u00b4Amiel\" (1923) liburuan bildu dira. Amielen baitan eragin handia izan zuen XIX. mendeko filosofia idealista alemanak (Hegel, Schelling).\n\"Fragments d\u00b4un journal intime\" (1883 eta 1923) da Amielen obrarik ezagunena, egilearen izpiritu kritikoaren argia erakusten diguna, bai eta bere buruaz eginiko analisiaren erabateko egiatasuna ere."}
{"id": "277198", "revid": "28807", "url": "https://eu.wikipedia.org/wiki?curid=277198", "title": "Henri-Fr\u00e9d\u00e9ric Amiel", "text": ""}
{"id": "277199", "revid": "512", "url": "https://eu.wikipedia.org/wiki?curid=277199", "title": "Rhinolophus alcyone", "text": "Rhinolophus alcyone Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277200", "revid": "336", "url": "https://eu.wikipedia.org/wiki?curid=277200", "title": "Martin Buber", "text": "Martin Buber (, , ; Viena, 1878ko otsailaren 8a - Jerusalem, 1965eko ekainaren 13a) Austrian jaiotako filosofo judua izan zen. Talmudista jakintsu baten biloba, erakunde sionistetako kide izan zen gaztetan. Nazionalsozialismoa aginpidera heldu orduko, Palestinara alde egin, eta Jerusalemgo Unibertsitatean jardun zuen lanean (1938-1950). Mugimendu judu herrikoietan murgilduta, judu eta kristauen arteko harremanen sustatzaile izateaz gainera, Palestinako juduen eta arabiarren arteko harremanak hobetzearen aldekoa izan zen beti (\"Judaismoaren izpiritua\", 1916; \"Hassidismorako bidea\", 1918; \"Hassidismoaren mezua\", 1952; \"Ni-a eta Zu-a\", 1923; \"Bizitza elkarren arteko harremanean\", 1932; \"Gog eta Manog\", 1949)."}
{"id": "277201", "revid": "105290", "url": "https://eu.wikipedia.org/wiki?curid=277201", "title": "Etolia-Akarnania", "text": "Etolia-Akarnania () Erdialdeko Greziako eskualdea da, Korintoko golkoaren iparraldean, Akarnaniako lurraldearen ekialdean eta Fozida eta Lokridaren mendebalean dagoena. Etolia-Akarnaniako lurraldeak 5.447 km2 eta 223.188 (2005) biztanle ditu. Hiriburua: Missolonghi.\nHistoria.\nAntzina, iliriarrak bizi ziren lurralde horretan; garai haietatik ezagutzen da Meleagro erregearen izen mitologikoa. Espartarekin bat egin zuen Atenasen aurka K.a. 426. urtean; K.a. 323an mazedoniarren kontra gudukatu zen. Erromatarrekin batera Mazedoniaren aurka egin zuen, baina berriro erromatarren kontra altxatu zen Etolia, eta horiek desegin zuten K.a. 189. urtean.\nEtolia eta Akarnania prefektura bihurtu eta, 1820ko hamarkadaren azken urteetan, Greziako Independentzia Gerraren ondoren, Etolia-Akarnania osatzeko bat egin zuten."}
{"id": "277202", "revid": "512", "url": "https://eu.wikipedia.org/wiki?curid=277202", "title": "Frans Floris de Vriendt", "text": "Frans Floris de Vriendt (Anberes, 1516 - 1570eko urriaren 1a) margolari, grabatzaile eta diseinatzaile flandriarra izan zen.\nBiografia.\nLambert Lombarden ikasle izan zen Liejan; ondoren Anberesen eskulan-maisu izendatua, Italiara joan zen. Anberesko eskolako erromazalerik handienetakoa izan zen; alegorietatik eta mitologiatik hartu zituen gaiak (\"Aingeru matxinatuen erorketa\", 1554), baina betiere ezaugarri flandriarrak gordez. Eklektizismo hori sarri azaltzen da bere koadroetan \"(Familia Santua)\", baina bere erretratuen egitura zabalak, moldaketaren malgutasunak, adierazpenen indarrak eta mugikortasunak XVII. mendeko erretratugile flandriarren ezaugarriak ditu (\"Emakumearen erretratua\", 1554)."}
{"id": "277203", "revid": "28807", "url": "https://eu.wikipedia.org/wiki?curid=277203", "title": "Frans Floris", "text": ""}
{"id": "277204", "revid": "28807", "url": "https://eu.wikipedia.org/wiki?curid=277204", "title": "Floris", "text": ""}
{"id": "277205", "revid": "58701", "url": "https://eu.wikipedia.org/wiki?curid=277205", "title": "Jan Mabuse", "text": "Jan Mabuse \u2014jaiotza-izena: Jan Gossaert\u2014 (Hainaut, 1478 inguru - Breda, 1532ko urriaren 1a) flandestar margolaria izan zen. Italiako Pizkundeko estiloa Herbehereetan sartu zuten lehenetakoa izan zen. Hasieran Gerard David, Hugo van der Goes eta Dureroren eragin handia izan zuen. 1508 inguruan Italiara joan zen, eta harrezkero Italiako artisten eragin handiagoa izan zuen.\nObra nagusiak: \"Errege Magoak Jesus Haurra gurtzen\", \"Jesus, Ama Birjina eta Joan Bataiatzailea\", \"Getsemani\" (lehen garaikoak), eta \"Neptuno eta Anfitrita\" (1516), \"Herkule eta Deianira\" (1517), \"Danae\". Erretratuak ere egin zituen: \"Karlos Burgundiakoa\", \"Eleanor Austriakoa\", \"Jean Carondelet\"."}
{"id": "277206", "revid": "28807", "url": "https://eu.wikipedia.org/wiki?curid=277206", "title": "Jan Gossaert", "text": ""}
{"id": "277207", "revid": "15795", "url": "https://eu.wikipedia.org/wiki?curid=277207", "title": "Nekosta arrunta", "text": ""}
{"id": "277208", "revid": "336", "url": "https://eu.wikipedia.org/wiki?curid=277208", "title": "Melchior de Polignac", "text": "Melchior de Polignac (Lavo\u00fbte-sur-Loire, 1661eko urriaren 11 - Paris, 1742ko azaroaren 20a) frantses kardinala eta diplomatikoa izan zen.\nBiografia.\nApaiz egin ondoren Erromara abiatu zen (1689), eta Egoitza Santuaren eta Frantziaren arteko ezagutza lortu zuen. Polonian enbaxadore izan zen (1693), eta Joan III.a Sobieski hil zenean (1696), Contiko printzea zen Fran\u00e7ois-Louis errege izendatzea lortu zuen, baina beranduegi iritsi zen aginpidera, eta Luis XIV.ak Polignac-i leporatu zion hutsa. Frantziaren ordezkari izan zen Probintzia Batuen eta Britainia Handiaren arteko negoziaketetan (1710-1713). 1712an kardinal hautatu zuten, eta 1726an Auchko artzapezpiku. \"Anti-Lucretius\" poema handia amaitu gabe hil zen."}
{"id": "277209", "revid": "46380", "url": "https://eu.wikipedia.org/wiki?curid=277209", "title": "Jin Yong", "text": "Louis Cha, ezagunagoa Jin Yong goitizenez (Haining, Zhejiang, Txina, 1924ko martxoaren\u202f10a - Hong Kong, 2018ko urriaren 30a) eleberrigile, kazetari eta historialaria izan zen. Shangaiko Unibertsitatean zuzenbidea ikasi zuen; gerora britainiar herritartasuna eman zioten.\nGaur egungo txinatar idazle ospetsuenetakoa da; 14 eleberri argitaratu zituen, alor ugaritakoak: abenturazkoak, maitasunezkoak, historikoak...\nBereziki ezagunak zituen antzinako Txinako noble ibiltarien inguruko istorioak, hasi Song dinastiatik eta Qing bitarterainokoak. Hong Kongeko \"Ming Pao\" egunkari ospetsuenetakoaren sortzaile eta erredakzioburu izan zen 30 urtez. 1993an utzi zuen kazetaritza, eta harrezkero historia ikertzen ziharduen."}
{"id": "277211", "revid": "512", "url": "https://eu.wikipedia.org/wiki?curid=277211", "title": "Tadashi Imai", "text": "Tadashi Imai (Tokio, 1912ko urtarrilaren 8a - \"ib.\", 1991ko azaroaren 22a) japoniar zinemagilea izan zen.\nAlderdi komunistan sartu zen gaztetan, Tokioko unibertsitatean zegoenean. 1935ean, ikasketak utzi eta Kyotora joan zen zineman lan egitera. Han, Tamizo Ishida zinemagilearen laguntzaile izan zen, eta, gero, Nobuo Nakagawarena. 1939an egin zuen lehen filma: \"Humazo heigakko\". Bigarren Mundu Gerran, giro militarreko filmak egin zituen; horien artean aipagarriena: \"Jenerala\" (1940). Gerra ostean, 1945ean, alderdi komunistan sartu zen berriro eta demokraziaren alde egin zuen bere lanetan.\nFilm esanguratsuenak: \"Oraindik bizi gara\" (1951), \"Lilien dorrea\" (1953), \"Ilunpea eguerdian\" (1956)."}
{"id": "277212", "revid": "512", "url": "https://eu.wikipedia.org/wiki?curid=277212", "title": "Julien Offroy de La Mettrie", "text": "Julien Offroy de La Mettrie (Saint-Malo, 1709 - Berlin, 1751) frantses sendagile eta filosofo izan zen . Medikuntza ikasketak egin zituen Parisen eta Reimsen.\nBere iritziengatik Frantziatik (1746) eta Holandatik (1748) alde egin behar izan zuen, eta Berlina erbesteratu zen Frederiko II.aren gortera. Materialista zen eta positibisten aitzindari izan zen. Medikuntzako eta filosofiako lanak idatzi zituen. Idazlan nagusiak: \"Histoire naturelle de l\u00b4\u00e2me\" (1745, \"Arimaren historia naturala\"), \"Politique de la m\u00e9decine\" (1746, \"Medikuntzaren politika\"), \"L\u00b4Homme-machine\" (1748, \"Makina-gizakia\"), \"L\u00b4homme-plante\" (1748, \"Landare-gizakia\"), \"Syst\u00e8me d\u00b4Epicure\" (1750, \"Epikuroren sistema\")."}
{"id": "277213", "revid": "28807", "url": "https://eu.wikipedia.org/wiki?curid=277213", "title": "Julien Offray de La Mettrie", "text": ""}
{"id": "277214", "revid": "512", "url": "https://eu.wikipedia.org/wiki?curid=277214", "title": "Rhinolophus arcuatus", "text": "Rhinolophus arcuatus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277215", "revid": "336", "url": "https://eu.wikipedia.org/wiki?curid=277215", "title": "James Rennell", "text": "James Rennell (Chudleigh, Devonshire, 1742ko abenduaren 3a - Londres, 1830eko martxoaren 29a) ingeles kartografoa eta geografoa izan zen. Indietarako Konpainiako kapitaina zen, eta Hindustango penintsularen \"Memoir of a Map of Hindoostan\" (1782, \"Hindustango deskribapen geografikoa\") azalpen zehatza egin zuen. Afrikako eta Mendebaldeko Asiako geografiaren deskribapenak ere egin zituen: \"Travels in the Interior Districts of Africa\" (1797, \"Bidaiak Afrikako barnealdeko barrutietan\") eta \"A Treatise on the Comparative Geography of Western Asia\" (1831, \"Mendebaldeko Asiari buruzko geografia konparatuko tratatua\"). \"Ozeano Atlantikoko ur-lasterrei buruzko ikerketak\" azterlana argitaratu zuen, bestalde, 1832an."}
{"id": "277216", "revid": "512", "url": "https://eu.wikipedia.org/wiki?curid=277216", "title": "Kenny Roberts", "text": "Kenneth Leroy Roberts, ezagunagoa Kenny Roberts gisa (Modesto, Kalifornia, AEB, 1951ko abenduaren 31 -), estatubatuar moto-gidaria da.\nBiografia.\nMotoziklismoko munduko txapelduna izan zen hiru aldiz (1978, 1979 eta 1980. urteetan), 500 zentimetro kubikoko mailan.\nHasiera-hasieratik gidatzeko oso modu berezia erakutsi zuen Robertsek lasterketetan; bihurguneetan, motorretik ia erabat ateratzen zen, belaunak lurra ukitzeraino okerturik. Robertsen ezaugarria zen, orobat, lasterketa irabazten zuenean zirkuitu osoari motorra gurpil baten gainean jarrita bira ematea.\nBere karreran, 31 sari nagusi irabazi zituen, 500 cc-ko mailan gehienak (22 sari); beste bi irabazi zituen 250 cc-ko mailan, eta zazpi, 750 cc-koan."}
{"id": "277217", "revid": "512", "url": "https://eu.wikipedia.org/wiki?curid=277217", "title": "George Granville Barker", "text": "George Granville Barker (Essex, 1913 - Itteringham, 1991) britainiar poeta, antzerkigile, eleberrigile eta kritikaria .\nHogei urte zituela (1933an) argitaratu zuen lehen poema-liburua, \"Thirty preliminary poems\" (\"Hogeita hamar poema atariko\"). 1937an \"Calamiterror\" idatzi zuen, Espainiako Gerra Zibilak iradokia; 1940an \"Lament and triumph\" (\"Auhenak eta garaipena\"), 1950ean \"A vision of beasts and gods\" (\"Piztien eta jainkoen ikusmena\"). Antzerki-obrak ere idatzi zituen, \"The Seraphina\" eta \"In the shade of the old apple tree\" (1958, \"Sagarrondo zaharraren itzalean\"); eleberri bat, \"The dead seagull\" (1950, \"Hildako kaioa\"), eta \"Essays\" (1970, \"Saiakerak\") idazki kritikoen bilduma."}
{"id": "277218", "revid": "2048", "url": "https://eu.wikipedia.org/wiki?curid=277218", "title": "Luis Maria Bilbao Bilbao", "text": "Luis Maria Bilbao Bilbao (Mungia, 1942) euskal irakaslea da. Madrilgo Unibertsitate Autonomoan ekonomiaren historiako katedraduna da Analisi Ekonomikoaren Sailean. Bere doktorego-tesia egin zuenetik (\"Vascongadas, 1450-1720. Un crecimiento econ\u00f3mico desigual\", 1976), Euskal Herriko ekonomiaren XVI eta XVIII mende bitarteko historia aztertzen jardun du. Hainbat artikulu eta monografia idatzi ditu: \"La producci\u00f3n agr\u00edcola en el Pa\u00eds Vasco peninsular, 1537-1850. Tendencia general y contrastes comarcales\" (1984), \"La industria siderometal\u00fargica tradicional en el Pa\u00eds Vasco, 1450-1720\" (1987), \"Haciendas forales y Hacienda de la Monarqu\u00eda. El caso vasco: siglos XV-XVIII\" (1991)."}
{"id": "277219", "revid": "536", "url": "https://eu.wikipedia.org/wiki?curid=277219", "title": "Dalia", "text": "Dalia \"Dahlia\" generoko landare-espezie batzuen izen arrunta da; landare horien lorea oso aintzat hartua da apaingarri gisa. Elkartuen familiakoak dira, zain zurixka eta korapilatsua dute, zuztarra sendo samarra eta adartsua, elkarren aurkako hostoak, eta loreak buruetan edo adarguneetan, kolore ugarietakoak. Hazi, adaxka edo tuberkuluen zatiketaz ugaltzen dira. Maiatzaren azken aldera aldatzen dira, eta abuztuan ematen dituzte loreak; izotza hasi arte jarraitzen dute loreak ematen. Mexikon eta Erdialdeko Amerikan dute jatorria, baina, Anders Dahl izeneko suediar botanikariak ekarri zituenetik XVIII. mendean (haren ohoretan dute \"dalia\" izena), mundu osoan zabaldu dira. 30 dalia-espezie daude."}
{"id": "277220", "revid": "56334", "url": "https://eu.wikipedia.org/wiki?curid=277220", "title": "Tonino Guerra", "text": "Antonio \"Tonino\" Guerra (Santarcangelo di Romagna, Rimini, 1920ko martxoaren 16a - 2012ko martxoaren 21a) italiar olerkari, antzerkigile, eleberrigile eta gidoilaria izan zen.\nBigarren Mundu Gerran naziek deportatu eta Troisdorfeko kontzentrazio-esparruan sartu zuten. Ondoren eskola-irakasle izan zen, eta Erromara joan zen gero. Idatzi dituen poema-bildumen artean, \"Kakalardoak \"(1946), \"Idiak \"(1972), \"Eztia \"(1986) eta \"Uraren zuhaitza \"(1992) garrantzi handikoak dira Italiako XX. mendeko poesian. Hitz lauzko idatzietan, kontakizun neorrealistak eta gai fantastikoak landu ditu. Obra nagusiak \"Fortunatoren historia\" (1952), \"Oreka\" (1967) eta\" Euri epela\" (1984) dira. Zinema-kontakizunak eta gidoiak ere idatzi zituen, esate baterako, Michelangelo Antonioniren \"Abentura\" (\"L'Avventura\", 1960), \"Gaua\" (\"La Notte\", 1961) eta \"Blow-up\" (1966), Federico Felliniren \"Amarcord\" eta Francesco Rosiren \"Mattei kasua\" (\"Il Caso Mattei\", 1972) eta \"Lucky Luciano\" (1973) filmenak."}
{"id": "277221", "revid": "28807", "url": "https://eu.wikipedia.org/wiki?curid=277221", "title": "Antonio Guerra", "text": ""}
{"id": "277222", "revid": "58701", "url": "https://eu.wikipedia.org/wiki?curid=277222", "title": "Hong Ying", "text": "Hong Ying \u2014txinatar idazkeraz: \u8679\u5f71\u2014 (Sichuan, Txina, 1962ko irailaren 21a) txinerazko eleberrigilea da.\n1989ko ekainaren 4an Tiananmen plazan izan zen sarraskiaren ondoren, eleberri bat idazten hasi zen mundu zabalean ezagutarazteko egun hartako gertaera dramatiko haiek, bide batez Txinako gizarte talde ahulenetako emakumeen eskabideak plazaratuz:\" Traizio egin zeneko uda\" da eleberriaren titulua. Agintariek berehala debekatu zuten. 1991n Hong Ying Londresa erbesteratu zen, eta Txinako gobernuak sorterrira itzultzeko debekua ezarri zion. 1996an ingelesera itzuli zen Hongen eleberria, eta berehala zabaldu zen mendebaldean.\n1997an beste eleberri bat idatzi zuen, Londresen argitaratua: \"Gosearen alaba\". Txinan bizi diren homosexualen bizitza ere gaitzat hartu izan du honako ipuin-sorta honetan: \"Piper Gorri izeneko ezpainetako barra: gay eta lesbianen maitasunari buruzko fikzioa Txinan 1993-1998\".\nErromako Saria irabazi zuen 2005ean \"K: Maitasunaren artea\" eleberriarengatik eta bere liburuetako asko hainbat telesailen eta filmen oinarritzat hartu dira."}
{"id": "277223", "revid": "10891", "url": "https://eu.wikipedia.org/wiki?curid=277223", "title": "Alessandro Magnasco", "text": "Alessandro Magnasco, izengoitiz Il Lissandrino (Genova, 1667ko otsailaren 4a - ?, 1749ko martxoaren 12a), italiar margolaria izan zen.\nBiografia.\nAlessandro Magnascoren lanak Salvatore Rosaren estiloaren jarraipena diren arren, Calloten eragina ere badute. Margotu zituen koadroetako gaiak ilunak, guztiz melodramatikoak eta nahiko gogorrak izaten dira: ijitoak, gudariak, fraideak, paisaia beldurgarrietan eta eraikuntzen hondakinetan. Barroko-rokoko estiloa du.\nXIX. mendean ia ahazturik egon zen, baina XX. mendearen lehen laurdenean berriro piztu zen haren margolaritzarako zaletasuna.\nLan azpimarragarriak: \"Azoka hiri bateko plazan\", \"Politxinela gitarrarekin\", \"San Erasmoren Martirioa\", \"Kristoren Bataioa\", eta abar."}
{"id": "277225", "revid": "28807", "url": "https://eu.wikipedia.org/wiki?curid=277225", "title": "Il Lissandrino", "text": ""}
{"id": "277226", "revid": "336", "url": "https://eu.wikipedia.org/wiki?curid=277226", "title": "William Hayward Pickering", "text": "William Hayward Pickering (Wellington, Zeelanda Berria, 1910eko abenduaren 24a - La Ca\u00f1ada Flintridge, Kalifornia, AEB, 2004ko martxoaren 15a) estatubatuar fisikaria izan zen, jatorriz Zeelanda Berrikoa.\nBiografia.\nKaliforniako Teknologia Instituko irakaslea izan zen, eta Pasadenako Jet Propulsion Laboratory laborategiaren (Kalifornia) zuzendari, 1954 eta 1976 urteen artean. Espazioko ikerketetan aditua zen, eta bere lantaldearekin batera \"Explorer\" satelitea eraiki zuen. Huraxe izan zen izpi kosmikoak atzemateko baliabideez hornituriko lehenengo espazio-ontzi amerikarra. Era berean, berak asmatu zuen espazio-ontzietan erabiltzen den sistema telemetrikoa, \"Ranger\", \"Surveyor\" eta \"Mariner\" behaketa-ontzietan, adibidez, erabiltzen dena."}
{"id": "277227", "revid": "1545", "url": "https://eu.wikipedia.org/wiki?curid=277227", "title": "Georg Joachim Rheticus", "text": "Georg Joachim Rheticus (Feldkirch, Austria, 1514ko otsailaren 16a - Ko\u0161ice, Hungaria, 1576ko abenduaren 4a) astronomoa eta matematikaria izan zen. Wittenbergen matematikak irakatsi ondoren, Frauenburgen jarri zen bizitzen, Kopernikorekin astronomia-lanak egiteko. Kopernikoren ikasle saiatuenetakoa izan zen, eta 1540. urtean bere maisuaren teorien bilduma zen \"Narratio prima de libris revolutionum Copernici\" obra argitaratu zuen. Hiru urte geroago, Kopernikoren maisulana argitaratu zuen N\u00fcrenbergen \"(De revolutionibus orbium caelestium\"). Trigonometriari buruzko ikerketak egin zituen 1542-1576 urteetan: \"Opus palatinum de triangulis\" (1596)."}
{"id": "277228", "revid": "512", "url": "https://eu.wikipedia.org/wiki?curid=277228", "title": "Rhinolophus beddomei", "text": "Rhinolophus beddomei Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277230", "revid": "6327", "url": "https://eu.wikipedia.org/wiki?curid=277230", "title": "Joachim von Lauchen Rhaeticus", "text": ""}
{"id": "277231", "revid": "1545", "url": "https://eu.wikipedia.org/wiki?curid=277231", "title": "Nicodemus Tessin, Zaharra", "text": ""}
{"id": "277232", "revid": "46380", "url": "https://eu.wikipedia.org/wiki?curid=277232", "title": "Leonardo Torres Quevedo", "text": "Leonardo Torres Quevedo (Santa Cruz, Molledo, Kantabria, 1852ko abenduaren 28a - Madril, 1936ko abenduaren 18a) espainiar ingeniaria eta matematikaria izan zen. Bide Ingeniaritzako ikasketak egin ondoren, logika matematikoari eta kalkulu-metodoei buruzko ikerketa garrantzitsuak egin zituen. Espainiako Zientzia Akademiako kide zen, eta Akademiako lehendakari ere izendatu zuten. Ekuazio aljebraiko konplexuak ebazteko kalkulagailu bat eta konplexutasun handiko xake-jokalari automata bat diseinatu zituen, besteak beste. Irrati-uhinez ere baliatu zen leherkariak urrutitik leherrarazteko. Hala eta guztiz ere, Niagarako ur-jauziak alderik alde (580 m) igarotzen duen aireko garraioa diseinatzeagatik egin zen ospetsu."}
{"id": "277233", "revid": "336", "url": "https://eu.wikipedia.org/wiki?curid=277233", "title": "Aintzane C\u00e1mara", "text": "Aintzane C\u00e1mara Izagirre (Bilbo, 1958 - ) bizkaitar musikaria da.\nFilosofia eta Hezkuntza Zientzietan lizentziatu zen, Deustuko Unibertsitatean, 1981ean. Musikako goi-mailako ikasketak eginak ditu, Musikologia, Musika Pedagogia eta Solfeoa, Laguntza eta Transposizio espezialitateetan, Donostia eta Bilboko Kontserbatorioetan. Halaber, Piano irakasle titulua lortu zuen Bilbokoan eta musika-irakasle gisa jardun du Lehen eta Bigarren Hezkuntzan. 1994-1995 ikasturteaz geroztik EHUko Irakasle Eskolako irakaslea da. Eusko Ikaskuntzaren Musika Saileko lehendakaria eta \"Musiker. Cuadernos de M\u00fasica\" Eusko Ikaskuntzako \"Koadernoak\" bildumako zuzendaria da 1996tik aurrera."}
{"id": "277234", "revid": "336", "url": "https://eu.wikipedia.org/wiki?curid=277234", "title": "Patrick Dupond", "text": "Patrick Dupond (Paris, 1959ko martxoaren 14a) frantses dantzaria da. Hogeita bat urte zituela, Parisko Operako dantzari nagusi izendatu zuten (1980). Talde horren barruan, lan klasikoak dantzatu ditu: \"Don Kixote\", \"Giselle\", bai eta garaikideak ere: \"Ameskeriak\" (Serge Lifar), \"La Dame de pique, Le Fant\u00f4me de l'Op\u00e9ra\" (Roland Petit), \"Salom\u00e9\" (Maurice B\u00e9jart), \"Au bord du pr\u00e9cipice\" (Alvin Ailey), \"Le Songe d'une nuit d'\u00e9t\u00e9\" (John Neumeier). 1988-1990 bitartean, Nancyko ballet frantseseko zuzendari artistikoa izan zen, eta, ondoren, 1990-1995 bitartean, Parisko Operako dantza-zuzendaria."}
{"id": "277235", "revid": "512", "url": "https://eu.wikipedia.org/wiki?curid=277235", "title": "Frantzisko I.a Lorrenakoa", "text": "Frantzisko I.a Lorrenakoa, Joinvilleko printzea, Guiseko II. dukea, Aumaleko dukea (Bar-le-Duc, Lorrena, 1519ko otsailaren 17a - Saint-Hilaire-Saint-Mesmin, Frantzia, 1563ko otsailaren 24a) Guiseko etxeko soldadu eta politikaria izan zen.\nBiografia.\nGudari handia izan zen. Karlos V.aren kontra nabarmendu zen, batez ere Metzeko guduan. 1553an, Paulo III.ari laguntzeko Italiara bidalitako osteen buruzagitza hartu zuen, baina Saint-Quentingo hondamenaren ondoren berriro deitu zioten eta egoera aldatu zuen (Calais).\nFrantzisko II.a errege egin zutenean, protestanteen kontra hasi zen (Amboiseko zapalkuntza, 1560). Frantzisko II.a hil zenean Katalina Medicik bultzatu nahi zuen bake akordioa hautsi zuen Wassyko sarraskiaz (1562) eta Cond\u00e9 garaitu zuen Dreuxen. Orl\u00e9ansgo setioan Poltrot de M\u00e9r\u00e9k tiroz zauritu eta sei egun geroago hil zen."}
{"id": "277236", "revid": "28807", "url": "https://eu.wikipedia.org/wiki?curid=277236", "title": "Guiseko II. dukea", "text": ""}
{"id": "277237", "revid": "512", "url": "https://eu.wikipedia.org/wiki?curid=277237", "title": "Felipe Lizaso Eizmendi", "text": "Felipe Lizaso Eizmendi \u2014izengoitiak: Muskilarri, Lieizpe\u2014 (Orio, Gipuzkoa, 1908ko apirilaren 30a - 1999) euskal idazlea izan zen. EAJko kidea, Itxarkundia gudari-taldearen komandantea izan zen 1936ko gerran. Italiar osteek atxilo harturik, Santo\u00f1an espetxeratu zuten, eta hiltzera kondenatu, birritan, baina ez zuten hil. \"El D\u00eda, Euzkadi\" eta \"Argia\" aldizkarietan argitaratu zituen lan aipagarrienak. Gerra aurretik kirol-kronikak idatzi zituen, eta preso zegoela \"Espetxean\" izeneko aldizkaria sortu zuen \u00abLurgorri\u00bbrekin batera.\nIdazlanak.\nObra nagusiak:"}
{"id": "277238", "revid": "28807", "url": "https://eu.wikipedia.org/wiki?curid=277238", "title": "Muskilarri", "text": ""}
{"id": "277239", "revid": "28807", "url": "https://eu.wikipedia.org/wiki?curid=277239", "title": "Lieizpe", "text": ""}
{"id": "277240", "revid": "336", "url": "https://eu.wikipedia.org/wiki?curid=277240", "title": "Andrew Lloyd Webber", "text": "Sir Andrew Lloyd Webber, Lloyd-Webber baroia (Londres, Ingalaterra, 1948ko martxoaren 22a -), britainiar musikagilea da.\nBiografia.\nOxfordeko Unibertsitatean eta Londresko Royal College of Musicen ikasi zuen. Bederatzi urte zituela idatzi zuen lehen musika-lana.\n1965ean, Timothy Rice ezagutu zuen, eta antzerkirako musika lanak egiten hasi ziren. 1971n lortu zuten lehen arrakasta \"Jesus Christ Superstar\" obrarekin.\nAntzerkirako egin dituen musika lan gehienak oso arrakastatsuak izan dira. Horietako asko zinemara egokitu dituzte.\nMusika lan aipagarrienen artean ditu honako hauek,: \"Gumshoe\" (1971), \"The Odessa File\" (1974), \"Jeeves\" (1975), \"Evita\" (1978), \"Cats\" (1982), \"Starlight Express\" (1984) eta \"Operako mamua\" (1986).\n1992an, Sir izendatu zuten."}
{"id": "277241", "revid": "28807", "url": "https://eu.wikipedia.org/wiki?curid=277241", "title": "Sir Andrew Lloyd Webber", "text": ""}
{"id": "277242", "revid": "1519", "url": "https://eu.wikipedia.org/wiki?curid=277242", "title": "Charles Rennie Mackintosh", "text": "Charles Rennie Mackintosh (Glasgow, 1868ko ekainaren 7a - Londres, 1928ko abenduaren 10a) arkitekto, dekoratzaile eta diseinatzaile eskoziarra izan zen. Arrazionalismoaren bultzatzaile nagusietakoa, bere herriko modernismoak izan zuen artista nagusietakoa izan zen. \"The Four\" taldea osatu zuen beste hiru ikaskiderekin.\nHamasei urterekin, oinarrizko ikasketak amaituta, lanean hasi zen John Hutchinson arkitektoaren bulegoan, eta Glasgowko Arte Eskolan ikasten, gauez. 1889an Honeyman &amp; Keppie eraikuntza-enpresan hasi zen lanean, marrazkilari gisa. Garai hartan zenbait sari irabazi zuen, eta atzerrira joateko diru-laguntza lortu zuen.\nLehendabiziko lan garrantzizkoan, \"The Glasgow Herald\" egunkariaren egoitzan (1894), akademizismoaren eta gainerako estiloen aginduak alde batera utzi zituen. 1897an Glasgowko Arte Eskolako eraikin berriak egiteko sariketan lehenengo saria atera zuen. Eskola adreiluzko eraikin xume bat da, fatxadak asimetrikoki banatuak, eta leiho handiak dituena. Bloke handi gotor baten itxurarik izan ez zezan, filigranazko apaingarriak jarri zizkion, burdinazko barrez eginak. Garaitsu hartan etxeen apaintze-lanak egin zituen (1896-1898); Windyhill landetxea egin zuen Kilmacolm-en (1899-1901), eta Hill House etxea Helensburgh-en (1902-1903). Baina altzariak egiten eta barne-dekorazioan nabarmendu zen batez ere Mackintosh. Fritz Waerndorfer-ek Vienara deitu zuen, musika-areto baten apaintze-lanak egitera. 1902an Turingo Nazioarteko Erakustazokan Glasgowko etxe baterako egina zuen oholtza erakutsi zuen, eta Eskoziako pabilioia egin zuen. Haren azken lana Glasgowko Arteko Eskolako Liburutegiaren alde bat izan zen.\n1913an Londresa joan zen, eta altzariak eta oihalak diseinatzen aritu zen buru-belarri. 1923az gero Portvendresen bizi izan zen, Frantzian, akuarelak margotzen."}
{"id": "277244", "revid": "512", "url": "https://eu.wikipedia.org/wiki?curid=277244", "title": "Sirenidae", "text": "Sirenidae Caudata ordenako anfibioen familia bat da.\nAingira baten antz handiagoa dute anfibio batena baino. Gorputza oso mehea, biribila eta luzea dute, eta isatsa, berriz, lanproiaren antzekoa. Oso hanka txikiak dituzte, bi bakarrik, eta haiek bularraldean. Begiak ere txikiak eta betazalik gabeak dituzte. Orrazi-itxurako zakatzak dituzte, mamitsuak eta gingil mehez hornituak; zakatz-zuloetatik kanpora edukitzen dituzte.\nEstatu Batuetako hegoaldean eta Mexikoko iparraldean bizi dira, uretan edo lohi artean.\nLau espezie hartzen ditu sirenidoen familiak, bi generotan banatuak (\"Siren\" eta \"Pseudobranchus\"); espezierik ezagunena lohietako aingira da (\"Siren lacertina\")."}
{"id": "277245", "revid": "28807", "url": "https://eu.wikipedia.org/wiki?curid=277245", "title": "Sirenido", "text": ""}
{"id": "277246", "revid": "96586", "url": "https://eu.wikipedia.org/wiki?curid=277246", "title": "Cha\u00efm Soutine", "text": "Chaim Soutine (jaiotzez: ; Smilovitxi, Lituania, Errusiar Inperioa, 1893ko urtarrilaren 13a - Paris, Frantzia, 1943ko abuztuaren 9a) lituaniar margolaria izan zen.\nOro har, frantses tradizioaren jarraitzaile izan bazen ere, oso bide berezia hartu zuen eta ez zen inongo mugimendu edo eskolatan sartu; margolari independente gisa jardun zuen, alegia. Bere koadroetan errealitatea norberaren ikuspegiaren arabera islaturiko irudi tragiko bat baino ez da. Askotan ikuspegi eta erretratu goibelak egin zituen, gizonaren gaiztakeria eta ustelkeria salatzeko.\nBiografia.\nSoutine familia apal batean sortu zen, baina oso gaztetan hasi zen Arte ikasketak egiten, 1910ean, Vilnako Arte Ederretako Eskolan. 1911n Parisa aldatu zen, eta han ezagutu zituen bere garaiko zenbait artista, esaterako, Marc Chagall eta Amedeo Modigliani margolariak. Cormon Akademian hasi zen ikasten, baina berehala utzi zituen ikasketak, eta Parisko Eskolako taldearekin hasi zen lanean. Modiglianik laguntza handia eman zion Parisen bizi izan zituen urte larrietan. Batez ere, arreta bereziz aztertu zituen Louvreko obrak, eta Rembrandt, Courbet, C\u00e9zanne hartu zituen eredu. Geroago eragin handia izan zuten bere obran, goian aipaturiko maisuez gainera, Greco, Munch eta Kokoschka margolariek eta espresionistek.\nSoutinen lehenengo obrak 1914 ingurukoak dira. Izadi hilak eta paisaiak margotu zituen batez ere, errealismo handiz; baina teknikari dagokionez, teknika aski landugabea antzematen zaie. Garai horretakoa du, besteak beste, \"Sardexkak\" (1916 inguruan; bilduma pribatua, Paris). Dena dela, berehala hasi zen koloreak lantzen, 1918ko \"Autorretratua\" obran ikus daitekeenez.\n1919an bidaia bat egin zuen Frantziako hegoaldera. Bidaia hartan C\u00e9ret eta Cagnes hiriak ezagutu zituen, eta hango paisaiek eragin handia izan zuten harrezkero bere margolaritzan. Atsekabezko emozioak eragin zizkioten bidaia hartako ikuspenek, baina aldi berean lirismo handiko emaitzak sorrarazi zizkioten. Garai hartakoak ditu, halaber, \"Cagnesko ikuspegia\" (1923), \"Arbres couch\u00e9s\" (1923) eta \"Gladioloak\" (Louvre, Paris), kromatismo bikaina eta adierazpen-indar handia dutenak.\n1922. urtean Parisa itzuli zen Soutine. Harrezkero animaliak odoletan eta hezurdura erdi ustelak hasi zen margotzen Rembrandten eragina nabarmen erakusten duten koadroetan. Garai horretako koadro nagusiak hauek ditu: \"Idia\" (1925; Pintura eta Eskultura Museoa, Grenoble), \"Oilar hila\" (1926; Arte Institutua, Chicago).\nAnimaliei eskainitako sail haren ondoren, 1923-1930 urteen artean, gozogileak (\"Patissiers\" saila), zerbitzariak, elizgizonak eta abar agertu zituen bere lanetan, errealismo psikologiko ikaragarriaz (\"Elizgizona\", 1928; Louvre, Paris). Koloreen erabilera oso kontuan hartzen zuen: zuria erabili zuen, oro har, gozogileen koadroentzat, gorria ehiztarientzat, zuria eta gorria haurrentzat, urdina eta berdea izadi hilentzat, eta abar.\n1930. urtetik hil zen arte atsekabeturik eta kezkaturik bizi izan zen, nahiz eta ordurako bazuen margolari gisa osperik. Existentziari eta formari buruzko gogoeta eta azterketa sakonetan murgildu zen, eta lirismo handiko paisaiak eta erretratuak margotu zituen: \"Castaign-eren andrea\" (1928), \"Le Bain de Pieds\" (1931), \"Chartresko katedrala\" (1933), \"Kale zuhaizduna\" (1936; Colin bilduma, New York), \"Auxerreko azoka\" (1939; Phillips bilduma, Washington).\nSoutineren obrak eragin handia izan zuen, batez ere, Austriako espresionista batzuengan eta Erromako eskola sinboliko espresionistan. Lehen Mundu Gerraren ondoren, oso kontuan hartu zuten Cobra Taldeko margolariek."}
{"id": "277247", "revid": "1982", "url": "https://eu.wikipedia.org/wiki?curid=277247", "title": "Soutine", "text": ""}
{"id": "277248", "revid": "512", "url": "https://eu.wikipedia.org/wiki?curid=277248", "title": "Rhinolophus blasii", "text": "Rhinolophus blasii Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277249", "revid": "98220", "url": "https://eu.wikipedia.org/wiki?curid=277249", "title": "Westminster", "text": "Westminster (ingelesez ahoskatua) Londresko erdialdeko auzo zaharrenetakoa da, Kensington eta Chelsea (mendebaldean) auzoen, \"The City\" (ekialdean) auzoaren eta Tamesis ibaiaren (hegoaldean) artean dagoena; 21,5\u00a0km2. Bertan daude Londresko monumentu aipagarrienetako zenbait: XI. mendeko Westminsterreko Abadia (XIV-XVI. mendeetan, molde gotikoei jarraituz, berritua); Saint Peter ikastetxea (Ingalaterrako zaharrenetakoa); Westminsterreko Jauregia (XIX. mendean berritua, egun parlamentuaren egoitza eta \"Big Ben\" erloju-dorrea) eta Westminsterreko justizia-jauregia. XIX. mendean, molde neobizantziarrei jarraituz, eraiki zuten katedral berria."}
{"id": "277250", "revid": "512", "url": "https://eu.wikipedia.org/wiki?curid=277250", "title": "Mar\u00eda Ab\u00e1solo J\u00e1uregui", "text": "Mar\u00eda Ab\u00e1solo J\u00e1uregui (Tandil, Argentina, 1975 - ) Argentinar artista da. Arbasoak euskaldunak zituenez, lotura handia izan du beti Euskal Herriarekin. 1986 eta 1988 urteen bitartean, Tandileko Centro Polivalente de Arte delakoan Arte Plastikoetako ikasketak egin zituen. Eskola horretan bertan aipamen berezia jaso zuen, eta bere lanak ikusgai jarri ziren Tandileko Arte Ederren Museoan. 1998an Eusko Jaurlaritzak \"Gazte Mundu\" programarako hautatu zuen, berak aurkeztutako proiektu batekin. Euskal Herrian, bere lanak Bilbon, Gasteizen eta Hondarribian erakutsi ditu. Hego Amerikara itzuli eta bertako Euskal Etxeetan hainbat erakusketa antolatu ditu harrezkero."}
{"id": "277251", "revid": "448", "url": "https://eu.wikipedia.org/wiki?curid=277251", "title": "Albumen", "text": ""}
{"id": "277252", "revid": "58701", "url": "https://eu.wikipedia.org/wiki?curid=277252", "title": "Reynaldo Benito Bignone", "text": "Reynaldo Benito Bignone (Mor\u00f3n, Buenos Airesko probintzia, 1928ko urtarrilaren 21a - 2018ko martxoaren\u202f7a) argentinar militar eta politikaria izan zen. 1982-1983 bitartean Argentinako diktaduraren \"de facto\"-ko presidentea izan zen. 2011n bizi guztiko kartzela zigorrera kondenatu zuten gizateriaren kontrako krimenak zirela eta.\nBizitza.\nHainbat kargu izan zituen Videlaren diktaduraren garaian (1976-1983). Nazioaren Eskola Militarreko zuzendaria izan zen, eta Posadas de Haedo ospitaleko isileko tortura zentroa gidatu zuen. Campo de Mayo izeneko atxiloketa zentro klandestinoko komandantea ere izan zen, alegia diktadurako desagertu gehien jaso zuen gunekoa.\n1982an, Malvinetako Gerraren porrotaren ondoren, Argentinako presidente izendatu zuten, Leopoldo Galtieriren ordez. Diktadura garaian militarrek egindako gehiegikeriak ezkutatzeko asmoa zuen dekretu bat sinatu zuen, baita militarrak amnistiatzeko legea ere.\nDiktadura ondorengo hauteskundeetara deitzeaz eta presidente zibilari (Ra\u00fal Alfons\u00edni) boterea itzultzeaz arduratu zen, 1983an. Handik gutxira, atxilotu eta sei hilabetez preso eduki zuten, diktadura garaiko gerra zikinean parte hartu zuelakoan.\n2011n bizi osoko kartzela zigorra ezarri zioten, gizateriaren kontrako krimenak egitea leporatuta. 2013an bizi guztirako beste zigor bat ezarri zioten, Campo de Mayo zentroan egindako torturen, hilketen eta desagerpenen errudun nagusietako bat izateagatik"}
{"id": "277253", "revid": "336", "url": "https://eu.wikipedia.org/wiki?curid=277253", "title": "Dedalo", "text": "Dedalo (; , \"Daidalos\"), Greziako mitologiako pertsonaia.\nArkitekto, eskultore eta asmatzailea zen. Estetika eta asmamena baliatu zituen Kretako labirintoa eraikitzeko.\nKretako Minos erregeak Dedalo eta haren seme Ikaro giltzaperatu zituen labirintoan, Pasifae erreginak zezen batekin izan zituen maitasun-harremanetan Dedalok zerikusia izan zuelakoan. Harreman horien ondorioz, Minotauro munstroa jaio zen. Dedalok eta Ikarok labirintotik ihes egitea lortu zuten, argizarizko hegoak eta lumak eginez. Semeak, ordea, eguzkitik gertuegi egin zuen hegan, eta hegoek su harturik itsasora erori eta ito egin zen. Dedalo Siziliara erbesteratu zuten, eta, han, tenplu bat eraiki zuen Apoloren omenez. Tenplu hartan, hegalak utzi zituen Dedalok, Apolo jainkoarentzako eskaintza gisa."}
{"id": "277254", "revid": "1545", "url": "https://eu.wikipedia.org/wiki?curid=277254", "title": "Ion Heliade R\u0103dulescu", "text": "Ion Heliade R\u0103dulescu (T\u00e2rgovi\u015fte, 1802ko urtarrilaren 6a - Bukarest, 1872ko apirilaren 27a) Errumaniako idazlea eta politikaria izan zen. Kazetaria eta idazlea zen. 1828an errumanieraren lehen gramatika idatzi zuen, eta idazkera zirilikoaren ordez latinoa ezartzearen alde agertu zen. 1848ko nazio-matxinadan parte hartu zuen eta erbestera, Parisa, jo behar izan zuen, ondoren. Errumaniara itzulita (1859), bertako Hizkuntza Akademiaren sorkuntzan hartu zuen parte (1866), baina bakar samar gelditu zen azken urteetan. Poemak eta saiakerak idatzi zituen; errumanieraren batasuna finkatu zuen lehen hizkuntzalaria izan zen, Gheorghe Asachi eta Mihail Kog\u0103lniceanurekin batera."}
{"id": "277255", "revid": "6327", "url": "https://eu.wikipedia.org/wiki?curid=277255", "title": "Ion Heliade", "text": ""}
{"id": "277256", "revid": "46380", "url": "https://eu.wikipedia.org/wiki?curid=277256", "title": "Jes\u00fas Fern\u00e1ndez Santos", "text": "Jes\u00fas Fern\u00e1ndez Santos (Madril, Espainia, 1926ko azaroaren 9a - Le\u00f3n, Espainia, 1988ko ekainaren 2a) espainiar eleberrigile, zinema-zuzendari eta gidoigilea izan zen.\nBiografia.\nBere lanaren ezaugarri nagusia errealismo objektiborako joera izan zen.\n\"Los Bravos\" (1954) eleberria izan zen, kritikarien esanetan, bere garaiko eleberrigileen belaunaldiaren lehen adierazpenetako bat. Belaunaldi horretako kide ziren, besteak beste, Rafael S\u00e1nchez Ferlosio, Ana Mar\u00eda Matute, Ignacio Aldecoa eta Juan Goytisolo.\nLanik aipagarrienen artean ditu honako hauek: \"La hoguera\" (1957); \"Cabeza rapada\" (1958, ipuinak); \"Laberintos\" (1964) eta \"El hombre de los santos\" (1969). 1982an, Planeta saria irabazi zuen \"Jaque a la dama\" lanarekin."}
{"id": "277257", "revid": "28807", "url": "https://eu.wikipedia.org/wiki?curid=277257", "title": "Jesus Fernandez Santos", "text": ""}
{"id": "277258", "revid": "10891", "url": "https://eu.wikipedia.org/wiki?curid=277258", "title": "Julien Gracq", "text": "Julien Gracq (jaiotza-izena: \"Louis Poirier\" ; Saint-Florent-le-Vieil, Maine eta Loira, 1910eko uztailaren 27a - Angers, Loirerria, 2007ko abenduaren 22a) frantses olerkari, eleberrigile, saiakera-idazle eta antzerkigilea izan zen.\nHistoria eta geografiako irakaslea izan zen. 1938an, \"Au ch\u00e2teau d\u00b4Argol\" (\"Argolko gazteluan\") bere lehen eleberria argitaratu zuen, Andr\u00e9 Bret\u00f3nek surrealistatzat harturiko obra. Handik urte batzuetara, Goncourt Saria eman zioten, \"Le rivage des Syrtes\" (1951, \"Syrtes ibai-ertza\") eleberriarengatik, baina ez zuen sari hura onartu. Eleberri aipagarriak ditu, orobat, \"Un beau t\u00e9n\u00e9breux\" (1945, \"Edertasun malenkoniatsua\"), \"Un balcon en for\u00eat\" (1958, \"Balkoia basoan\"), \"La Presqu'\u00eele\" (1970, \"Penintsula\") eta \"Les eaux \u00e9troites\" (1976,\" Ur estuak\"). Gracqen idazkera originala, sinbolikoa, metafisikoa da, formalismo orotatik aldendua; oro har, ez du konpromiso ideologikorik erakusten bere garaiarekin, eta etengabe jotzen du Erdi Arora eta erromantizismora. Prosazko bere lanak oso zorrotzak dira, aberatsak, metafora ugariz hornituak. Gracqen saiakera nagusiak: \"Litt\u00e9rature \u00e0 l\u00b4estomac\" (1950,\" Literatura urdailean\") literatura-sariekin bilatzen den idazleen komertzialismoa kritikatzen zuen panfletoa; \"Andr\u00e9 Breton, Quelques aspects de l\u00b4escrivain\" (1948, \"Andr\u00e9 Breton, idazlearen zenbait ezaugarri\"); \"Lettrines\" (1967); \"Lettrines II\" (1974); \"En lisant, en \u00e9crivant\" (1981, \"Irakurtzen, idazten\"); \"Carnets du grand chemin\" (1992, \"Bide handiko koadernoak\"). Harenak dira, halaber, \"Libert\u00e9 grande\" (1947,\"Askatasun handia\") prosazko olerkia, \"La terre habitable\" (1951, \"Bizitzeko lurra\") eta \"Le roi p\u00eacheur\" (1948,\"Errege arrantzalea\") drama poetikoa."}
{"id": "277259", "revid": "28807", "url": "https://eu.wikipedia.org/wiki?curid=277259", "title": "Louis Poirier", "text": ""}
{"id": "277261", "revid": "512", "url": "https://eu.wikipedia.org/wiki?curid=277261", "title": "Rhinolophus bocharicus", "text": "Rhinolophus bocharicus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277262", "revid": "96586", "url": "https://eu.wikipedia.org/wiki?curid=277262", "title": "Khanty-Mansi", "text": "Khanty-Mansi () Errusiako subjektu federal bat da, barruti autonomoa zehazki, Uraletako Barruti Federalean kokatua eta administratiboki Tiumen oblastaren menpe dagoena. 534.800\u00a0km\u00b2ko eremua du, eta 2010ean 1.532.243 biztanle zituen. Hiriburua Khanty-Mansisk da.\nGeografia.\nKhanty-Mansi Siberiako Ob ibaiaren inguruan eta Ural mendien ekialdean dago. Lurralde zingiratsua da Mendebaldeko Siberiako ordokian zabaltzen dena, mendebaldeko ertzean, Ural mendien hasieran salbu.\nEkonomia.\nXX. mende erdia arte aberastasun iturri nagusia ibaietako arrantza, abere-hazkuntza eta basogintza izan dira. 1960ren ondorengo urteetan, ordea, guztiz aldatu zen ekonomia, petrolio- eta gas-hobi handiak aurkitu baitziren Ob ibaiaren ertzeetan. Hobien ustiapenak etorkin asko erakarri zituen, Sobietar Batasun ohi osotik zetozenak.\nBiztanleria.\n1930ean sortu zuten barruti autonomo hau khanty eta mansi herrientzat. Hizkuntzaz hungariarren eta finlandiarren ahaideak dira. Beti ere, 2002ko erroldan hogeita bost talde etniko zenbatu ziren, eta talde bakoitza bi mila pertsona baino gehiagok osatzen zuen."}
{"id": "277263", "revid": "96586", "url": "https://eu.wikipedia.org/wiki?curid=277263", "title": "Nadar", "text": "Nadar, jaiotza-izenaz Gaspard-F\u00e9lix Tournachon (Paris, Frantzia, 1820ko apirilaren 6a - Paris, Frantzia, 1910eko martxoaren 20a), argazkilari frantsesa izan zen.\nBiografia.\nMedikuntza ikasketak erdi eginean utzi, eta argazkigintzari eta karikaturak egiteari ekin zion. Urte gutxiren buruan Parisko argazkilaririk ezagunena egin zen; izen handiko jende asko biltzen zen Parisen zuen estudioan. Balzac, Delacroix, Rossini, Wagner, Baudelaire, Gautier eta Bakuninen argazkiak egin zituen, besteak beste. Bera izan zen Paris airetik (globotik) argazkiz hartu zuen lehena (1858), eta baita argazkiak egiteko argi artifiziala erabili zuten lehenetakoa ere. \"Journal Illustr\u00e9\" aldizkaria sortu zuen bere seme Paulekin."}
{"id": "277264", "revid": "28807", "url": "https://eu.wikipedia.org/wiki?curid=277264", "title": "Gaspard Nadar", "text": ""}
{"id": "277265", "revid": "28807", "url": "https://eu.wikipedia.org/wiki?curid=277265", "title": "Gaspard-F\u00e9lix Tournachon", "text": ""}
{"id": "277266", "revid": "28807", "url": "https://eu.wikipedia.org/wiki?curid=277266", "title": "F\u00e9lix Nadar", "text": ""}
{"id": "277267", "revid": "1519", "url": "https://eu.wikipedia.org/wiki?curid=277267", "title": "Orvieto", "text": "Orvieto Italia erdialdeko hiria da, Umbriako lurraldean dagoena. \nGeografia.\nMendi bolkaniko gainalde lauan kokatzen da, labar bertikalez inguratua alde guztietatik. Defentsarako aukera geografiko bikaina eskaintzen zuen, eta ingurua bertatik kontrolatzeko ere posizio du hiriak.\nOrvietok lur azpian mila putzu, galeria eta haitzulo artifizial baino gehiago ditu, maila desberdinetan; horietako batzuk berrituak izan dira eta turistentzat ikusgai daude. Batzuek jatorri etruriarra dute.\nAuzo edo gune populatuak.\nHiri zaharrak, mendi gainean dagoenak, lau \"quartiere\" edo auzo tradizional ditu: Corsica, Serancia, Olmo eta Santa Maria della Stella. Hiri zaharraren behealdean, auzune eta gune populatu berriak daude, gertukoena Orvieto Scalo, autobide eta trenbidetik gertu, zeinean gune komertzialak eta industrialak dauden, eta baita funikular bat hiri zaharrera igotzeko.\nHonako frazione, auzo edo herriak hartzen ditu barne, halaber, Orvietoko udalerriak:\nBagni, Bardano, Baschi Scalo, Benano, Biagio, Botto, Buon Viaggio, Canale, Canonica, Capretta, Ciconia, Colonnetta di Prodo, Corbara, Fossatello, Gabelletta, Morrano, Mossa del Palio, Orvieto Scalo, Osa, Osarella, Osteria Nuova, Padella, Pian del Vantaggio, Ponte del Sole, Prodo, Rocca Ripesena, San Bartolomeo, San Faustino, Sferracavallo, Stazione di Castiglione in Teverina, Villanova, Sugano, Titignano, Tordimonte, Torre San Severo.\nMugakideak.\nOrvietok honako udalerri hauekin egiten du muga:\nEkonomia.\nTurismoa, nekazaritza eta ardogintza dira ekonomia-jarduera nagusiak; oso aintzat hartua da han egiten den ardoa, zuria batez ere, baina beltza ere bai. Jakietan, \"porchetta\" edo txerrikume errea da tipikoa.\nHistoria.\nEtruria eta Erroma.\nEtruriarren \"Velzna\" hiria zen Orvieto, eta aztarna eturiar ugari daude, bertako nekropolietatik ateratakoak eta batzuk hiriko Museo Claudio Faina delakoan bilduak. \nErromatarrek Quintus Fabius Maximus kontsulak bidalitako armada batekin konkistatu zuten K.A. 264 urtean: setio gogorra izan zen eta kontsula bera hil zen borroketan; ondoren mendekuzko sarraski handia egin zuten erromatarn, eta errefuxiatu etruriar askok Bolsena lakuaren ondoan sortu zuten beste komunitate bat, \"Volsinii Nova\" izena emanda.\nErromatarrek \"Urbs Vetus\" izena eman zioten, hiri zaharra, haientzat ere dagoeneko historia handiko tokia zela adieraziz: Orvieto izen modernoa hortik eratortzen da. \nErdi Arotik Italiaren independentziara.\nErromatarren bake garaiaren ondoren, godoen, bizantziarren eta lombardiarren mendean egon zen; baina garai istilutsu horietan garrantzia berreskuratu zuen, zeren mendi gain baten egonda, defentsarako aukera handiak ematen ditu hiriak.\n1200. urtearen inguruan estatu-hiri inportante bat bezala ari zen funtzionatzen Orvieto jada. Urbano IV.a aita santuaren garaian, hura Orvieton ezarri zen bizitzen gerra zibila zegoelako Erroman, eta garai horretan erabaki zen katedrala egitea, eraikuntza ikusgarri bat. \nIzurri Beltzak moztu zuen aro aberats hori, eta estatu izaera galdu zuen ondoren Orvieto. Geroago, garapen garaiak ere izan zituen hiriak, Pizkundean eta baita 17. mendean, baina politikoki aitasantutzaren mendeko lurraldea izan zen. Aita Santuekin batera kardinalekin eta beste familia inportante batzuekin, hiriak posizio on bat zuen Erromatik ez oso urruti, eta \"palazzo\" ugari ditu hiriak mende horietakoak.\n1860. urtean, Italiako errresuman integratu zen.\nOndarea.\nAipagarriak dira, besteak beste, etruriarrek eraikitako hiriaren aztarnak (nekropolia, batez ere), XIII. mendeko katedrala eta hango freskoak, mosaikoak eta aita santuen museoa.\nElizen artean:\nEraikintza zibilak:"}
{"id": "277268", "revid": "134768", "url": "https://eu.wikipedia.org/wiki?curid=277268", "title": "Roman Sudupe Olaizola", "text": "Roman Sudupe Olaizola (Azkoitia, Gipuzkoa, 1947ko ekainaren 21a) politikaria da, Euzko Alderdi Jeltzaleko kidea.\nBiografia.\nIngeniari teknikoa da ogibidez, eta gaztetatik da EAJko kide. 1977tik 1979ra GBBko kide izan zen, eta Azkoitiko alkate bi agintaldiz. 1983an GBBko buru hautatu zuten, eta 1984an EBBren buru, kargu horretan urtebete baino eman ez zuen arren.\n1987tik 1989ra Eusko Jaurlaritzaren Barne Sailburuorde izan zen, eta 1991-1995 bitarteko legegintzaldian Gipuzkoako Foru Aldundiko Errepide Azpiegituren alorreko foru-diputatu. 1995eko Batzar Nagusietarako hauteskundeen ondoren Gipuzkoako Ahaldun Nagusi hautatua izan zen, eta 1999ko hauteskundeetan karguari eutsi egin zion, 2003an Joxe Joan Gonzalez de Txabarri jeltzaleak ordezkatu zuelarik."}
{"id": "277269", "revid": "28807", "url": "https://eu.wikipedia.org/wiki?curid=277269", "title": "Roman Sudupe", "text": ""}
{"id": "277270", "revid": "1545", "url": "https://eu.wikipedia.org/wiki?curid=277270", "title": "Gerard ter Borch", "text": "Gerard ter Borch (Zwolle, 1617ko abendua - Deventer, 1681eko abenduaren 8a) herbeherear pintore barrokoa izan zen.\nBizitza eta lanak.\nPieter Molynen ikaslea izan zen. 1632-1634 bitartean Amsterdamen eta Haarlemen lan egin zuen. Ingalaterran (1635), Italian (1640) eta Alemanian (1646) ibili zen. 1648. urtean Madrila joan zen, eta Filipe IV.a erregeari erretratu bat egin zion. 1650. urtean Herbehereetara itzuli zen eta Deventeren hartu zuen bizilekua.\nErretratuak eta eszena militarrak, familia artekoak eta herrikoiak pintatu zituen batez ere. Haren obra nagusiak \"Mutila txakurrari arkakusoak hiltzen\" (1665 aldean, Alte Pinakothek, Munich), \"M\u00fcnsterko bakea\" (1648, National Gallery, Londres), \"Helena Van der Schalke\" (1648 aldean, Rijksmuseum, Amsterdam), \"Aletta Pancras\" (1670, Rijksmuseum, Amsterdam), \"Musikako ikasgaia\" (1668 aldean, J. Paul Getty Museum, Kalifornia) eta \"Irakurketako ikasgaia\" (1653, Louvre, Paris) dira."}
{"id": "277272", "revid": "23317", "url": "https://eu.wikipedia.org/wiki?curid=277272", "title": "Taslim Olawale Elias", "text": "Taslim Olawale Elias (Lagos, Nigeria, 1914ko azaroaren 11 - Lagos, Nigeria, 1991ko abuztuaren 14a) Nigeriako politikaria eta legegizona izan zen.\nBiografia.\nZuzenbide ikasketak egin zituen Londresen. Estatu Batuetan hasi zen ikerlari gisa lanean, eta pixkanaka nazioarteko lanak eta ardurak hartu zituen; Kongoko eta Afrikar Batasuneko Konstituzio edo lege nagusiak idazten lagundu zuen, Nigeriako konstituzio-hitzarmenean ordezkari izan zen, eta abar.\nNigeriara itzuli zenean hainbat politika-kargu izan zituen bere ardurapean (nahiz eta nazioarteko lana alde batera utzi ez): Justizia ministerioa, Epaitegi Gorena, eta abar. Nazioarteko Justizia Auzitegiko lehendakaria izan zen 1982-1985 bitarteko urteetan.\nZenbait lan idatzi zuen lege-gaiei buruz."}
{"id": "277273", "revid": "336", "url": "https://eu.wikipedia.org/wiki?curid=277273", "title": "Stephen Gardiner", "text": "Stephen Gardiner (Bury Saint Edmunds, Ingalaterra, 1483 inguru - Whitehall, Ingalaterra, 1555eko azaroaren 12a) elizgizona eta politikaria izan zen. Henrike VIII.a Ingalaterrakoaren eta Katalina Aragoikoaren arteko ezkontza baliogabetzeko negoziazioen ardura hartu zuen (1528-1529). Estatuko idazkari eta Winchesterko apezpiku izendatu zuten (1531). \"De vera obedientia\" liburuan (1535) erregea aita santuaren gainetik dagoela adierazi zuen. Protestanteen kontrakoa zen. Eduardo VI.a Ingalaterrakoaren garaian kartzelatu zuten (1548); Maria Estuardok berriro askatu zuen, eta kantziler goren izendatu. Aita santuarekiko ikuspegia aldatu, eta Ingalaterrak Erromaren mendean jarri behar zuela aldeztu zuen (\"Palidonia\", 1554)."}
{"id": "277275", "revid": "512", "url": "https://eu.wikipedia.org/wiki?curid=277275", "title": "Rhinolophus borneensis", "text": "Rhinolophus borneensis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277276", "revid": "336", "url": "https://eu.wikipedia.org/wiki?curid=277276", "title": "Lev Ivanov", "text": "Lev Ivanovitx Ivanov (Mosku, Errusia, 1834ko martxoaren 2agreg./otsailaren 18ajul. - San Petersburgo, Errusia, 1901eko abenduaren 24agreg./abenduaren 11jul.) errusiar dantzari, koreografo eta ballet-maisua izan zen.\nBiografia.\nAntzoki Inperialeko eszena-zuzendaria izan zen (1882), eta bigarren ballet-maisua (1885) izan zen. Marius Petiparen agindupean, eta harekin batera, lan egin zuen ballet berriak sortzeko. Errusiar erromantizismoaren barruko irudirik nagusienetakoa izan zen. Musikaren eta dantzaren artean lotura estuagoa bilatzen ahalegindu zen. Fokine koreografoaren aitzindaria izan zen. \"Intxaur kraskailua\" (1892) obrarako koreografia prestatu zuen. Beste koreografia batzuk ditu: \"Beltxargen aintzira\" (Petiparekin batera), \"Oihan sorgindua\", \"Azti-xirula\", \"Mikadoaren alaba\"."}
{"id": "277277", "revid": "28807", "url": "https://eu.wikipedia.org/wiki?curid=277277", "title": "Lev Ivanovitx Ivanov", "text": ""}
{"id": "277278", "revid": "512", "url": "https://eu.wikipedia.org/wiki?curid=277278", "title": "Mazisi Kunene", "text": "Mazisi Kunene (Durban, Hegoafrika, 1930eko maiatzaren 12a - 2006ko abuztuaren 11) zuluerazko poeta izan zen. Natalgo Unibertsitatean lizentzia lortu ondoren, zuluera literaturako ikasketak egin zituen Londresen, Sortalde eta Afrikar Ikaskuntzetarako Eskolan. 1958-1962 bitartean, Lesothoko Unibertsitateko Afrikar Ikaskuntzetako buru izan zen. Hegoafrikatik kanpo ere eskolak eman zituen, eta Afrikako Kongresu Nazional alderdiko ordezkari izan zen Europan eta Estatu Batuetan.\nLan aipagarrienak (ingelesezko bertsioen izenburuak): \"Zulu Poems \"(1970), \"The Ancestors and the Sacred Mountain\" (1982), \"Emperor Shaka the Great\" (1979), \"Anthem of the Decades\" (1981)."}
{"id": "277279", "revid": "336", "url": "https://eu.wikipedia.org/wiki?curid=277279", "title": "S\u00e1ndor Pet\u0151fi", "text": "S\u00e1ndor Pet\u0151fi (jaiotzez \"Petrovics\"; , ; ; ; Kisk\u0151r\u00f6s, Austriar Inperioa, gaur egun Hungaria, 1823ko urtarrilak 1 \u2013 Feh\u00e9regyh\u00e1za, Austria-Hungariako Inperioa, gaur egun Albe\u0219ti, Errumania, 1849ko uztailak 31) hungariar poeta izan zen. Erromantizismoaren bultzatzailerik garrantzitsuena izan zen Hungarian.\nBizitza eta lanak.\nIkasketak utzita, antzerki-talde ibiltari batean sartu zen, eta gero soldadu egin zen. 1844. urtean argitaratu zuen poema-bildumari esker egin zen ospetsu. 1848ko Hungariako Iraultzaren bultzatzaile nagusietako bat izan zen. Hungariako armadan sartu, eta Segesvarko guduan hil zen, 1849an.\nPet\u0151firen obra nagusiak \"A helys\u00e9g kalap\u00e1csa\" (1844, \u00abHerriko mailua\u00bb), \"J\u00e1nos vit\u00e9z\" (1845, \u00abJanos heroia\u00bb) eta \"Az apostol\" (1848, \u00abApostolua\u00bb) dira. \u00abZutik, Hungaria, sorterria deika duzu\u00bb esapideak Hungariako poeta eta heroi nazional bihurtu zuen."}
{"id": "277280", "revid": "512", "url": "https://eu.wikipedia.org/wiki?curid=277280", "title": "Rama III.a", "text": " (63 urte)\nNangklao () edo Rama III.a (jaiotza-izena: \"Poramin Maha Jessadabodindra\" ; Bangkok, 1788ko martxoaren 31 - Bangkok, 1851ko apirilaren 2a) Siamgo erregea izan zen 1824-1851 bitartean. Rama II.aren seme nagusia zen eta Chakkri dinastiako hirugarren errege izendatu zuten aita hil zenean, erreginaren semea ez izan arren. Siamgo Erresuma mendebaldeko moldeetara eramaten saiatu zen, eta haren garaian izan zuen Siamgo Erresumak hedadura handiena. Kanpo-politikaz arduratu zen gaztetan eta haren bitartez sendotu ziren Siamen eta Britainiar Inperioaren arteko merkataritza-harremanak. 1830-1840 urte-bitartean Laosi eta Kanbodiari begira jarri zen, vietnamdarren kolonizazioaren aurrean uzkur betiere. Mongkut anaiordea (Rama IV.a) izan zuen ondorengo."}
{"id": "277281", "revid": "28807", "url": "https://eu.wikipedia.org/wiki?curid=277281", "title": "Jessadabodindra", "text": ""}
{"id": "277282", "revid": "28807", "url": "https://eu.wikipedia.org/wiki?curid=277282", "title": "Poramin Maha Jessadabodindra", "text": ""}
{"id": "277285", "revid": "105290", "url": "https://eu.wikipedia.org/wiki?curid=277285", "title": "Hegoaldeko Ibai Gorria", "text": "Ibai Gorria, Hegoaldeko Ibai Gorria edo Red River Estatu Batuetako hegoaldeko ibaia da, izenaz ere ezaguna dena. 2.044 kilometro luze da eta 169.890\u00a0km2-ko ibai-arroa du. Ontziz ibil daiteke. Mexiko Berriko estatuko ekialdeko goi-ordokietan du iturburua (Llano Estacado) eta Texas eta Louisianako estatuak alderik alde igaro ondoren, Baton Rouge hiriraino heltzen da. Leku horretan bi adarretan banatzen da ibaia; Atchafalaya izeneko adarrak Mexikoko golkoan isurtzen du ura, eta Old River izeneko adarrak Mississippi ibaiarekin bat egiten du. North Fork Red River, Salt Fork Red River, Little River, Pease River, Sulphur River, Wichita River eta Washita River dira Red ibaiaren adar nagusiak.\nBitxikeri gisa, 1948ko Howard Hawks zinema zuzendariaren \"Red River\" filmak ibai hau izendatzen du."}
{"id": "277286", "revid": "10891", "url": "https://eu.wikipedia.org/wiki?curid=277286", "title": "Arturo Ripstein", "text": "Arturo Ripstein (Mexiko Hiria, 1943ko abenduaren 13a) Mexikoko zinemagilea da. Aita zinema-ekoizlea zuen. Lehen film luzea, \"Tiempo de morir \"(1966), Garc\u00eda M\u00e1rquezek eta Carlos Fuentesek idatzitako western bitxi bat izan zen. Film independenteak, produkzio handiko filmak eta eleberrien egokitzapenak egin ditu. Bizirik irauteko zailtasuna eta baztertuen aldeko atxikimendua adierazten ditu bere filmetan. \"El lugar sin l\u00edmites\" (1977) eta \"El imperio de la fortuna\" (1985) ditu film bikainenak. Beste film batzuk: \"Foxtrot\" (1975), \"La viuda negra\" (1977), \"La mujer del puerto\" (1991), \"Principio y fin\" (1993), \"Profundo carmes\u00ed\" (1998), \"La perdici\u00f3n de los hombres\" (2000), \"La virgen de la lujuria\" (2002), \"Las razones del coraz\u00f3n\" (2011)."}
{"id": "277287", "revid": "1519", "url": "https://eu.wikipedia.org/wiki?curid=277287", "title": "Ehun Egunak", "text": "Ehun Egunak (frantsesez, \"Cent-Jours\") Napoleon I.aren agintaldiko azken garaiari (1815eko martxoaren 20tik uztailaren 8ra arte) ematen zaion izena da. Elba uhartetik ihes egin ondoren, monarkia konstituzionala ezarri nahi izan zuen Napoleonek eta horretarako burgesiaren gogoko ziren Benjamin Constanti eta Lazare Carnoti dei egin zien, eginbide hartan laguntzeko. Baina Vienako Batzarrera (1814ko iraila-1815eko ekaina) bildutako estatuek aginte guztietatik kanpora egon zedila erabaki zuten. Enperadore ohiak armada osatu eta Belgika aldera bidali zuen, baina aliatuen osteek Waterlooko guduan garaipena lortu ondoren, alde batera utzi behar izan zituen asmo haiek guztiak.\nTestuingurua.\nFrantziako egoera.\nNapoleonek Leipzigeko gudua galdu ostean, abdikatu zuen. Horren ondorioz Frantzia Luis XVIII.aren gidaritzapean ezarri zen. Parisko akordioetan (maiatzaren 30ean) Frantziak inperio garaian irabazi zituen lurrak galtzera bultzatu zuten aliatuek eta berak men egin zuen. Honela Frantziaren lurrak 1792ko mugetara itzuli ziren. Trukean gerrako ordainak ez zituen ordaindu behar izan. Frantzian haserrea zabaldu zen eta erregearen aldekoak geroz eta gutxiago ziren. Militar zahar asko ez zeuden erregea zenarekin konforme haiengana balorazio eskasa zegoela medio.\nElbako egoera.\nBere lehen abdikazioaren ondotik Fontaineblauko akordioan erabaki zen bezala Napoleon Bonaparte Elbako irlaren agintaria zen, Luis XVIII erregearen menpe zegoela. Napoleon Europatik bidaiatzen ohitua zegoen garaipen eta konkista handiak lortuz eta irlaren gidari izateak ez zuen asetzen. Gainera, Vienako kongresuan Azore irletara bidaltzea edo zuzenean hiltzea aipatu zen, Frantziako egoera oso txarra zela eta Austrian zegoen bere emazteak bertze maitasun historio bat zuela jakin zuen enperadore ohiak. Horrez gain, Fontaineblauko akordioetan akordatu ziren ordainsariak ez zituen jasotzen eta bizitza biziki prekarioa zuen. Gauza guzti hauen ondorioz Frantziara itzultzea erabaki zuen.\nElbatik Parisera.\n1815eko otsailaren 12an Fleury de Chaboulon adiskidea Portoferraiora iritsi zen eta Frantziaren egoera larria zela adierazi zion Napoleoni. Otsailaren 26ean 1200 gizonekin batera, Napoleon Bonaparte Frantziara abiatu zen. Martxoaren lehenean Golfe-Juanera iritsi zen. Bere bidaia Alpeetan barrena egin zuen eta egun gutxitan Grenobleko hirira iritsi zen. Handik Lyoneko hirira joan zen geroz eta indar gehiago irabaziz. Aste bat berantago Parisera iristear zen. Azken etapa egin aurretik Frantziar armadak erregea abandonatu zuen eta arrats horretan berean Frantziako erregeak ihes egin zuen. Frantzia aginterik gabe gelditu zen. Martxoaren 20ean Frantziar bandera urdin txuri eta gorria ikusi ahal izan zen Parisen eta Napoleonek hiriburua hartu zuen.\nNapoleonen Pariserako martxa egunkariko tituluetan nola deskribatu izan zen kontu ezaguna da, baina gezur literarioa da, Alexandre Dumasek asmatua.\nEhun egunak.\nBarne egoera.\nNapoleon gobernu bat egiten saiatu zen baina arrakasta gutxi izan zuen. Hauteskunde Legislatiboak antolatu zituen baina oso emaitza kaxkarra lortu zuen eta Liberalek bozken %80 jaso zuten. Herri txikietan ere hauteskundeak antolatu zituen baina abstentzioa oso altua izan zen. Horren ondorioz Napoleon Burgesiarengana gerturatu zen, beraien pribilegioak mantenduz.\nFrantziaren ekialdea gehien bat Napoleonen alde agertu zen baina mendebaldea oraindik erregeren aldekoa zen. Napoleonek giroa lasaitzea lortu zuen horien pribilegio gehienak mantenduz.\nKanpo egoera.\nVienako kongresuan zeuden herrialdeek ez zuten Napoleonen eskuartzea gustuko eta munduaren bakearentzat arriskutsuak zirela zioten. Ingalaterra, Errusia, Prusia, Frantzia, Suedia, Espainia, Portugal eta Austria Napoleonen aurka lerrokatu ziren. Napoleonek giroa zeharo lasaitzen saiatu zen baina saiakera hauen aitzinean aliatuek ez negoziatzea erabaki zuten haren aurka gerla eginez.\nIngalaterra, Austria, Prusia eta Errusiak akordu bat lortu zuten Napoleon boteretik kentzeko. Horretarako bakoitzak 150 mila soldaduko armada jarri zuten. Hala ere uztailera iritsi arte ez zuten armada batzea lortu bertze gatazka eta interesak zirela tarteko. Azkenean milioi bateko armada osatzea lortu zuten.\nNapoleonen armada soldadu kopuruz askoz txikiagoa zela jakinik, Napoleonek Belgikarantz ofensiba jotzea erabaki zuen. Aliatuen bandora azken unean herrialde txiki ugari elkartu ziren. Hauen artean, Holanda eta Belgika, Danimarka, Saxoiak eta Wurtenberg.\nGatazkak.\nNapoleonen ofentsiba.\nNapoleonen aurka zeuden aliatuak Frantziaren ipar ekialdetik hurbildu ziren. Haien helburua eraso ezberdinekin Napoleonen armada erortzea zen. Napoleonek armada askoz txikiagoa zuela ikusi ondoren bi aukera soilik zituen. Aliatuak nekatu edo errenditu arte erresistentzia egin zezakeen edo taldeak banaka erasotu zitzakeen. Napoleonek bigarren aukera hau hautatu zuen. Bere helburua Belgika aldean zeuden armada Britaniar eta Prusiarrak garaitzea zen gero bertzeek gibelera egin zezaten. Eraso hauen artean bi gudu ezagun aurkitzen dira, Ekainaren 16koak biak. Alde batetik, Quatre Bras-ko gudua, berdinketa taktiko batekin amaitu zena. Bertzetik, Lignyko gudua, hau emaitza askoz hobe batekin amaitu zen Napoleonentzat, irabazi zuten eta. Baina ofentsiba honek izan zuen gatazkarik gogoangarriena Waterlooko gudua izan zen.\nWaterlooko gudua.\nWaterlooko gudua 1815eko ekainaren 18an burutu zen eta Napoleonen azken gudua izan zen. Historialariek gudu hau 5 fasetan banatzen dute eta horietatik bakarra izan zen Napoleonen tropen alde. Egun hartan euria izan zen protagonista nagusia eta guztiz baldintzatu zuen Napoleonen estrategia. Napoleon estrategia aldean oso bizkorra zen eta ezin izan zituen bere mugimenduak nahi bezala egin. Ingalaterra eta Prusiako armadak askoz hobe adaptatu ziren egoerara eta gudua nagusitasunez irabazi zuten beraien tropak askoz hobe prestatuak baitzeuden horrelako egoeretarako.\nGudu odoltsu eta gogor honetan Frantziako 38 mila soldadu hil ziren. Garaileen aldean ere hildakoak ugariak izan ziren, 24 mila inguru.\nOndorioak.\nParisera itzuli eta oraindik ere errebantxa gosez zegoen Bonaparte. Bere anaiarekin batera armada bat bildu zuten baina jendea haren aurka zegoela oharturik ez zuen gerlarekin jarraitu. Ekainaren 22an abdikatu zuen bigarren aldiz bere semea jar zedin tronuan baina aliatuek ez zuten utzi hala gertatzea. Santa Helena uhartera bidali zuten aliatuek eta han hil zen 1821eko maiatzaren 5ean."}
{"id": "277288", "revid": "28807", "url": "https://eu.wikipedia.org/wiki?curid=277288", "title": "Cent-Jours", "text": ""}
{"id": "277290", "revid": "90523", "url": "https://eu.wikipedia.org/wiki?curid=277290", "title": "Kibbutz", "text": "Kibbutza (euskaraz, \"bilkura, erkidego\") Israelgo nekazaritza-etxalde kolektiboa da. Taldeko lana burutzen duten eta erabakiak batzarretan hartzen dituzten 50 eta 1.000 lagunen arteko erkidegoa da: orokorrean, ez dago jabetza pribaturik.\nAutogestioa eta ekoizpen-bitartekoen jabego kolektiboa dira kibbutzen antolaketaren ezaugarri nagusiak. Etekinak, bestalde, nekazaritzan inbestitzen dira berriro, eta kibbutzeko kideen jantziak, elikadura, etxea eta gizarte- eta osasun-zerbitzuak, bai eta haurren heziketa ere, kibbutzaren esku daude.\nHistoria.\nLehen kibbutzak Errusiatik joandako judu kolonoek sortu zituzten XX. mendeko lehen hamarkadan, eta garrantzi handia izan zuten Palestinan juduen bizileku berriak eratzerakoan. Zehazki, 1909an eratu zuten lehenengo kibbutza, Jordan ibaiaren ertzetan.\n1948tik aurrera, kibbutzak leku estrategikoetan ezarri ziren, eta teknika berriak garatu zituzten basamortuan landareak hazteko.\n2001. urtean, 267 kibbutz zeuden, eta 115.000 pertsona baino gehiago bizi ziren haietan."}
{"id": "277291", "revid": "512", "url": "https://eu.wikipedia.org/wiki?curid=277291", "title": "Rhinolophus canuti", "text": "Rhinolophus canuti Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277292", "revid": "28807", "url": "https://eu.wikipedia.org/wiki?curid=277292", "title": "Kibbutzim", "text": ""}
{"id": "277293", "revid": "96586", "url": "https://eu.wikipedia.org/wiki?curid=277293", "title": "Jules Michelet", "text": "Jules Michelet (Paris, 1798ko abuztuaren 21a - Hy\u00e8res, 1874ko otsailaren 9a) frantses historialari eta idazlea izan zen. Bere ikuspegi historiografikoak frantses nazionalismoa oinarritzen lagundu zuen.\nFrantziako Nazio Artxiboen Historia Saileko zuzendari eta Coll\u00e8ge de France-ko irakasle izan zen. Napoleonen alde jarri zen, eta horrek arazoak ekarri zizkion. Ideologia liberala, elizaren kontrakoa, eta historiaren ikuspegi erlijioso eta erromantikoa azaldu zuen bere lanean. Idatzi zituen lanen artean \"Principes de la philosophie de l\u00b4Histoire\" (1827), \"Histoire Romaine\" (1831, 2 liburuki), \"Histoire de France\" (1833-1867, 20 liburuki), \"Histoire de la R\u00e9volution fran\u00e7aise\" (1847-1853, 17 liburuki) eta \"Histoire du XIX si\u00e8cle\" (1872-1875, 3 liburuki) ditu azpimarragarrienak."}
{"id": "277294", "revid": "58701", "url": "https://eu.wikipedia.org/wiki?curid=277294", "title": "Endika Mogrobejo Ladrero", "text": "Endika Mogrobejo Ladrero (Bilbo, 1942ko martxoaren 2a) bizkaitar marrazkilaria eta argitaratzailea da. Bizkaiko genealogia eta armarriak aztertzeari ekin zion 1971. urtetik aurrera. \"Txistulari\", \"Zeruko Argia\", \"Dantzari\", \"Anaitasuna\", \"Kili-Kili\", \"Agur\", \"Deia\" eta \"La Gaceta del Norte\" aldizkarietan plazaratu ditu lan aipagarrienak. Bizkaiko herri askotako historia ere aztertu du (Getxo, Lemoa, Zeberio, Gatika, Igorre, Sopela, Gernika, Garai, Karrantza, Muskiz, Berriz, Mendexa, Amoroto, Jatabe...). Mogrobejorenak dira, halaber, \"Euskal Abizenen Itzerrozko Hiztegia\" (1982), \"Cuadernos de Genealog\u00eda y Her\u00e1ldica\" (1986-1988), \"Euskadiko Armarriak\" eta \"Los Zuloaga, una dinast\u00eda de artistas\" obrak."}
{"id": "277295", "revid": "46380", "url": "https://eu.wikipedia.org/wiki?curid=277295", "title": "Migel Periz Legariakoa", "text": "Migel Periz de Legaria edo Migel Periz Legariakoa (Iru\u00f1ea, -\"ib.\", ) nafar apaiz katolikoa izan zen.. Iru\u00f1eko katedralean artxidiakonoa zela, 1288an Iru\u00f1eko apezpiku hautatu zuten, eta postu horretan izan zen hil arte. Apezpikua izan zen garaian elizbarrutiko sinodoa ospatu zuen Iru\u00f1ean (1301), Nabarreriako Gerran suntsitu zen liburutegi kapitularra berriro osatu zuen, San Mikel kofradiako konstituzioak egokitu zituen, Leireko beneditar fraideei lagundu zien, eta 1302. urtean Orreagako priorearen hautaketaren inguruan sortu ziren arazoen aurrean bitartekari lanak egin zituen. Periz de Legaria hil zenean ondoren krisi politiko-erlijioso sakona ezagutu zuen Iru\u00f1eko barrutiak, 1310. urtean Arnalt Puyana iritsi zen arte."}
{"id": "277296", "revid": "96586", "url": "https://eu.wikipedia.org/wiki?curid=277296", "title": "Beverly Sills", "text": "Beverly Sills, jaiotza-izenez Belle Miriam Silverman, izengoitia \"Bubbles\" (Brooklyn, New York, AEB, 1929ko maiatzaren 25a - 2007ko uztailaren 2a) estatubatuar sopranoa izan zen.\nBiografia.\nBrooklyn-en jaioa, 1929ko kraxa edo Depresio Handiaren testuinguruan. Aita Errumaniako etorkina zen, ama ordea Errusiarra. Amak bultzatuta, txikitan irratian hasi zen abesten \"Rainbow House\" izeneko saio batean. Kantu ikasketak 12 urterekin hasi zituen, Estelle Liebling zuela irakasle.\n1947an, Filadelfian, Georges Bizet-en \"Carmen\"-ekin \"bel canto-n\" gora egin zuen New Yorkeko Operan nagusi izan arte. 1955ean New Yorkeko Operara batu zen, \"Die Fledermaus-eko\" Rosalindaren paperean egin zuen debuta. 1980. urtetik eta 1989. urterarte New Yorkeko Operaren zuzendaria izan zen. Ondoren, 1994an, Lincoln Center-eko zuzendari izendatu zuten eta 2002an, Metropolitan Operako zuzendaritza, karguan 2005erarte egon zen. Opera entzuleei hurbiltzearren eta entzuleria zabalagoa lortzearren, zuzeneko transmisioa eta ingelesezko operen ekoizpena bultzatu zuen.\nBere dohain nagusiak ahotsaren araztasuna eta malgutasuna ziren. Arrakasta handiena Italiako musikagileen lanak abestuz lortu zuen, batez ere Gaetano Donizettiren lanekin.\nAniztasun funtzionala duten haurrentzako diru-bilketan ibili zen urteetan, izan ere, bere bi semeek ezgaitasunen bat zuten. Muffy gorra zen, eta Peter atzerapen kogniboa zuen.\nMetropolitan Opera-k bere izena daraman sari bat sortu zuen, Beverly Saills Saria, eta jaso dutenen artean, Lisette Oropesa, Angela Meade, Michale Fabiano, Jamie Barton eta Nadine Sierra daude.\nKanpo estekak.\nBeverly Sills (RTVE, 2018)"}
{"id": "277297", "revid": "512", "url": "https://eu.wikipedia.org/wiki?curid=277297", "title": "Jose Frantzisko Telleria", "text": "Jose Frantzisko Telleria Uribe (Zerain, 1774ko urriaren 1 - Udana, O\u00f1ati, 1842ko abuztuaren 11), izengoitiz Petrikilo deitua, gipuzkoar sendalaria izan zen.\nBizitza.\nArtzaina zen lanbidez baina aita sendagilea zuen, eta haren laguntzarekin ardiak sendatzen ikasi zuen. Geroago jendea sendatzen hasi zen, hezurretako gaitzak, zaintiratuak eta hausturak batez ere, ez barne-eritasunak. Besteak beste, Madrildik deitu zioten jendea osa zezan eta Zumalakarregi artatzeko eskatu zioten; hura zaurietatik sendatzeko ezin izan zuen, ordea, ezer egin. Ospe handia izan zuen. Hil ondoren haren ospea ez zen galdu eta, geroztik, \"petrikilo\" izena ematen zaie hezur-hausturak, zaintiratuak eta gisakoak sendatzen dituzten herri sendalariei.\nHerri oroimenean.\nZerainen \"Petrikilo\"ri eskainitako eskultura bat dago."}
{"id": "277298", "revid": "6327", "url": "https://eu.wikipedia.org/wiki?curid=277298", "title": "Jos\u00e9 Francisco Telleria y Uribe", "text": ""}
{"id": "277299", "revid": "12788", "url": "https://eu.wikipedia.org/wiki?curid=277299", "title": "Demetrios Falerokoa", "text": "Demetrios Falerokoa (Falero \u2014Atenastik 8 km-ra\u2014, Antzinako Grezia, K.a. 350 inguru - Goi Egipto, K.a. 280 inguru) estatu-gizona eta hizlaria izan zen. Teofrastoren ikasle eta adiskidea. Atenasko gobernaria K.a. 317-307 bitartean, Kasandrok agindurik. Aginte zuhurra eta berrizalea eraman zuen aurrera. Egiptora erbesteratu behar izan zuen, Ptolomeo Soterren gortera, Demetrio I.a Poliorcetesek Atenas menderatu zuenean. Demetrios Falerokoak Alexandriako liburutegia osatzeko aholkua eman zion Ptolomeo Soter egiptoar erregeari. Bere idazlanetan gai ugari ukitu bazituen ere, Atenasko gobernuaren gorabeheren berri eman zuen batez ere. Oso hizlari iaioa izan zen."}
{"id": "277300", "revid": "336", "url": "https://eu.wikipedia.org/wiki?curid=277300", "title": "Diskriminazio positibo", "text": "Diskriminazio positiboa gutxietsitako taldeen bizi-kalitatea hobetzeko gizarte-politika, elikagaiak lortzeko eta eskubide zibilak erabiltzeko aukera ematen diena da. Helburua talde horien aurkako diskriminazioa ezabatzea da, eta, horretarako, gutxietsitako talde bati lehentasunezko tratua ematea proposatzen da, errespetatua izatea lortu ondoren, pixkanaka aukera-berdintasuna ere lortuz joateko. Diskriminazio positiboa batez ere emakumeei, zaharrei, haurrei, homosexualei, ezinduei eta zenbait talde etnikori dago zuzenduta. Horren adibideak dira hirugarren adinekoentzako garraio-txartel bereziak, edo ezinduentzako enplegu-ehuneko bat ezartzea."}
{"id": "277301", "revid": "46380", "url": "https://eu.wikipedia.org/wiki?curid=277301", "title": "Ernst Haas", "text": "Ernst Haas (Viena, 1921eko martxoaren 2a - New York, 1986ko irailaren 12a) austriar argazkilaria izan zen. Bigarren Mundu Gerra ondorengo Vienan ekin zion argazkilaritzari. Suitzako \"DU\" astekariak gerrako presoen itzuleraz argitaratu zion erreportajeak (1947) bere garaiko argazkilari-kazetarien aitzindari bilakatu zuen. Paris eta New Yorkera jo zuelarik, Robert Capa argazkilari handia ezagutu eta Magnum agentziako kide egin zen (1949-1962). \"Life\", \"Stern\", \"Geo\" eta beste zenbait aldizkari ezagunetan argitaratu zituen argazkiak. New Yorkeko Arte Modernoko Museoko \"Family of Man\" erakusketa famatuan parte hartu zuen, beste zenbaiten artean. Ezaguna du, besteak beste, \"The Creation\" liburua."}
{"id": "277302", "revid": "90204", "url": "https://eu.wikipedia.org/wiki?curid=277302", "title": "Herbie Hancock", "text": "Herbert Jeffrey \"Herbie\" Hancock (Chicago, AEB, 1940ko apirilaren 12a) estatubatuar jazz musikaria da.\nBiografia.\nPiano-ikasketak egin zituen, eta Miles Davisen taldean hasi zen jotzen 1963an. Chick Corea, Marsalis, Carter, Pastorius, Nascimento, Benson eta beste zenbait musikari ospetsurekin jo izan du.\n1970eko hamarkadan, bere taldea eratu eta \"jazz-fusion\" estiloa sortu zuen. 1980koan, berriz, \"scratch\" musika plazaratu zuen. Oscar saria eman zioten 1987an Bertrand Tavernierren \"Gauerdiaren inguruan\" filmaren musikagatik.\nAipagarriak ditu orobat ondoko lan hauek: \"Takin\u00b4off\" (1963), \"Maiden voyage\" (1965), \"Empyrean isles\" (1965), \"Blow up\" (1968), \"Headhunter\" (1973), \"Rock it\" (1983), \"Future shocks\" (1983)."}
{"id": "277303", "revid": "336", "url": "https://eu.wikipedia.org/wiki?curid=277303", "title": "John Wilkes", "text": "John Wilkes (Clerkenwell, Londres, Ingalaterra, 1725ko urriaren 17a - Clerkenwell, 1797ko abenduaren 26a) ingeles politikaria eta kazetaria izan zen.\nBiografia.\nLegebiltzarreko kidea zen. 1762. urtean \"The North Briton\" egunkaria sortu zuen. Egunkari horren bidez idazki bortitzak kaleratu zituen Jurgi III.a erregearen eta haren politikaren aurka. Behin baino gehiagotan atxilotu zuten, baina aske geratu ondoren berriro hautatu zuten Legebiltzarrerako (1768). 1774. urtean Londresko Lord nagusi izendatu zuten, eta Beheko Ganberako kideentzat euren eztabaiden gorabeherak argitara emateko eskubidea lortu zuen.\nErregearen autoritarismoaren aurkako eta ingelesen tradiziozko askatasunaren aldeko ikurtzat hartua da."}
{"id": "277305", "revid": "512", "url": "https://eu.wikipedia.org/wiki?curid=277305", "title": "Gonzalo Gomez Butroe", "text": "Gonzalo Gomez Butroe, izengoitiz Butroe Zaharra (1340? - San Vicente, 1423?), Bizkaiko Ahaide Nagusia izan zen, Butroeko Jauna eta Bizkaiko oinaztarren buruzagia.\nBiografia.\n1390. urtean Bizkaiko beste ahaide nagusiak bildu zituen Gaztelako Erregeak zergak kobratzeko eskubidea eman ziezaiela eskatzeko asmoz. 1421ean Medinara joan zen Joan Aragoiko infantearen aldeko borrokara. Joan II.a erregearen zerbitzari leiala izan zen; San Vicente herrian hil zen 1423ean (1435ean, batzuen ustez).\nMaria Alonso Muxikakoarekin ezkondu zen eta bi seme izan zituen: Joan, Muxika eta Aramaioko Jauna eta Gomez Gonzalez, Butroeko Jauna. Joana eta Alfontsa alabek Altzaa eta Ormazako etxeak hartu zituzten oinordekotzan."}
{"id": "277306", "revid": "28807", "url": "https://eu.wikipedia.org/wiki?curid=277306", "title": "Butroe Zaharra", "text": ""}
{"id": "277307", "revid": "28807", "url": "https://eu.wikipedia.org/wiki?curid=277307", "title": "Gonzalo Gomez de Butron", "text": ""}
{"id": "277308", "revid": "512", "url": "https://eu.wikipedia.org/wiki?curid=277308", "title": "Rhinolophus capensis", "text": "Rhinolophus capensis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277309", "revid": "25669", "url": "https://eu.wikipedia.org/wiki?curid=277309", "title": "El\u00edas Pi\u00f1a", "text": "El\u00edas Pi\u00f1a, lehenago provincia Estrelleta eta provincia San Rafael deitua, Dominikar Errepublikako mendebaldeko probintzia da. 1.426 kilometro koadroko eremua du, eta 63.438 biztanle zituen 2017an. Hiriburua Comendador da.\nGeografia.\nEkialdean Haitirekin du muga. Lurraldea goia eta laua da, iparraldean Erdialdeko Mendilerroa eta hegoaldean Neiba mendiak dituela.\nHistoria.\nSan Rafael izenarekin sortu zuten 1942an, Benefactor probintziako mendebaldeko parte bat hartuta, Haiti aldeko muga-lurraldeak garatzeko egitarau baten baitan; 1965ean beste izen bat jarri zioten, Estrelleta, eta 1970ean El\u00edas Pi\u00f1a izena eman zioten.\nEkonomia.\nLabore nagusiak artoa, bananak, kafea eta azukre-kanabera dira."}
{"id": "277310", "revid": "28807", "url": "https://eu.wikipedia.org/wiki?curid=277310", "title": "Provincia Estrelleta", "text": ""}
{"id": "277311", "revid": "28807", "url": "https://eu.wikipedia.org/wiki?curid=277311", "title": "Provincia San Rafael", "text": ""}
{"id": "277312", "revid": "512", "url": "https://eu.wikipedia.org/wiki?curid=277312", "title": "Enrique Jord\u00e1", "text": "Enrique Jord\u00e1 Gallastegi (Donostia, 1911ko martxoaren 24a - Brusela, 1996ko martxoaren 18a) gipuzkoar orkestra-zuzendaria izan zen. Donostian ikasi zuen eta gero Parisen, Le Flem eta Dupr\u00e9rekin. Madrilgo Orkestra Sinfonikoaren zuzendari izan zen (1940-1945) eta Lurmutur Hiriko Orkestrarena (1947-1952). 1954 urtetik 1964 urtera San Franciscoko Orkestra Sinfonikoaren zuzendari izan zen, eta hura izan zuen garairik oparoena. Estreinaldi ugari egin zituen orkestra horrekin: Milhauden \"8\" eta \"12 Sinfonia\" edo Rodrigoren \"Fantas\u00eda para un gentilhombre\", besteak beste. 1970-1975 urte bitartean Anberesko Filarmonikako zuzendaria izan zen. Euskadiko Orkestra Sinfonikoa sortu zenean Jord\u00e1 izan zen lehenbiziko zuzendaria."}
{"id": "277313", "revid": "336", "url": "https://eu.wikipedia.org/wiki?curid=277313", "title": "Korsakoven psikosi", "text": "Korsakoven psikosia edo Korsakoven sindromea buruko eritasuna da, Sergei Korsakov errusiar neuropsikiatrak aztertu zuena. Garunean du eragina, eta ezaugarri nagusia amnesia larria da (oroimen-gabezia), baina ez dakar galera intelektualik. Gaixoak nekez ikas dezake informazio berria, eta ez da gauza gertatu berri diren jazoerak gogoratzeko. Zenbaitetan, iragan urruneko gertaerak ere ahaztu egiten zaizkio, eta hutsuneak betetzeko informazioa asmatzeko joera izan ohi du. Arrazoi nagusia alkoholismoa da, batez ere tiamina (B1 bitamina) falta denean, eta garun-gaixotasunak edo zauri larri batek ere eragin dezake. Askotan, gaixotasun iragankorra izaten da, baina kroniko bihur daiteke."}
{"id": "277314", "revid": "6327", "url": "https://eu.wikipedia.org/wiki?curid=277314", "title": "Korsakoven sindrome", "text": ""}
{"id": "277315", "revid": "336", "url": "https://eu.wikipedia.org/wiki?curid=277315", "title": "Henry Rawlinson", "text": "Henry Creswicke Rawlinson ingeles militarra eta arkeologoa (Chadlington, Oxfordshire, 1810eko apirilaren 5a - Londres, 1895eko martxoaren 5a). Ekialdeko Indietako Konpainiako armadan zerbitzatu zuen 1827-1833 urteetan, eta ondoren Persiara joan zen xahren armada berriro antolatzera. Kandahar eta Bagdadeko hirietan ere ofizial militarra izan zen. Behistungo idazki kuneiformea eta Niniveko eta Babiloniako idazki asiriarrak aztertu zituen. 1856. urtean Indietako Kontseiluko kide izendatu zuten. Obra nagusiak: \"Persian Cuneiform Inscription at Behistun\" (1846-1851), \"A Commentary on the Cuneiform Inscriptions of Babylonia and Assyria\" (1850) eta \"Outline of the History of Assyria\" (1852)."}
{"id": "277317", "revid": "336", "url": "https://eu.wikipedia.org/wiki?curid=277317", "title": "Zhang Zuolin", "text": "Zhang Zuolin (txinera sinplifikatua \u5f20\u4f5c\u9716; txinera tradizionala \u5f35\u4f5c\u9716; pinyin \"Zh\u0101ng Zu\u00f2l\u00edn\"; Wade-Giles \"Chang Tso-lin\") (Haicheng, Liaoning probintzia, Qing dinastia, 1875eko martxoaren 19a - Mantxuria, 1928ko ekainaren 4a) txinatar mariskala izan zen.\nBiografia.\nLehenik artzain eta gero bide-lapurren buru izan ondoren, japoniarrekin batera errusiarren aurka (1905) borrokatu zen.\n1911. urtean Mantxuriako jeneral eta gobernari izendatu zuten. Japoniarren esku utzi zuen bere probintziako ekonomiaren ustiapena eta Txinako hegoaldeko herriekin bat egitearen aurka agertu zen. 1918-1920. urteetan Pekin inbaditu zuen. 1922. urtean, ordea, Mantxuriaraino egin behar izan zuen atzera baina 1926-1928. urteetan berriro hartu zuen Pekin. Japoniarrek bultzatuta hil zuten, burujabetasunaren aldeko politika baitzeraman."}
{"id": "277318", "revid": "28807", "url": "https://eu.wikipedia.org/wiki?curid=277318", "title": "Txang-Tso-Lin", "text": ""}
{"id": "277319", "revid": "336", "url": "https://eu.wikipedia.org/wiki?curid=277319", "title": "Pauline Viardot", "text": "Pauline Viardot, Garc\u00eda jaioa, (Paris, 1821eko uztailaren 18a - \"ibidem\", 1910eko maiatzaren 18a) frantses mezzosopranoa eta musikagilea izan zen. Maria Malibran sopranoaren ahizpa zen. Piano ikasketak Franz Lisztekin egin zituen, eta aitarekin, Manuel Garc\u00edarekin, kantatzen, eta Reicharekin konposizioa ikasi zuen. Bruselan (1837), Londresen (1839), eta Parisen (1839) egin zuen aurkezpena. Louis Viardot, Parisko Th\u00e9\u00e2tre Italiengo zuzendariarekin ezkondu zen. Europako hiri nagusietan kantatu zituen Gluck, Meyerbeer, Mozart eta Gounoden operak. 1871-1875 urteetan kantu-irakasle izan zen Parisko Kontserbatorioan. \"Le dernier sorcier\" eta \"Cendrillon\" operetako musika idatzi zuen, besteak beste.\nLanak.\nOperak\nKoralak\nAbestiak\nInstrumentalak"}
{"id": "277321", "revid": "1982", "url": "https://eu.wikipedia.org/wiki?curid=277321", "title": "Pauline Garc\u00eda", "text": ""}
{"id": "277322", "revid": "56334", "url": "https://eu.wikipedia.org/wiki?curid=277322", "title": "Astrolabio", "text": "Astrolabioa astroen altuera, higidura eta kokalekuak zehazteko eta astronomiazko beste hainbat arazo metodo grafikoen bidez aztertzeko antzinako tresna. K.a. 200-100 urte bitartean asmatu zen, uste denez, eta Hipatia Alexandriakoa izan bide zen asmatzailea. Hainbat astrolabio-mota erabili izan dira historian zehar. Astrolabio prismadunak, 1903an Claude eta Driencourt zientzialariek asmatu zutenak, altuera jakina duen zirkulu batetik igarotzen den izarrari begiratuz toki bateko latitudea eta ordua aldi berean jakiteko balio du. Triangulaketa bidez distantziak kalkulatzeko ere balio du.\nXVIII. mendean sestantea asmatu zen arte, nabigazio-tresna nagusia izan zen.\nAstrolabioa antzinako instrumentua da, funtzio ugari atxikitu zaizkiona; besteak beste, funtzio astronomikoak, astrologikoak, erlijiosoak betetzea ahalbidetzen duena. \nezagutzea izarren posizioa eta garaiera zeruarekiko. Astrolabioa erabiltzen zuten nabigatzaileek, astronomoek eta zientzialariek izarrak lokalizatzeko. Horrela hauen mugimendua behatu zezaketen, determinatzeko ordua bere latitudearen arabera, edo alderantziz, orduaren arabera, latitudea determinatzeko. Hortaz aparte, beste erabilpen bat dauka, dela luzerak neurtzea triangulazioaren bitartez.\nMarinel musulmandarrek askotan erabiltzen zuten otoi ordua kalkulatzeko eta Mekaren norabidea jakin ahal izateko. XVI eta XVIII. mendeetan, hau izan zen nabigazio maritimoaren instrumentu nagusia, sextantea agertu arte 1750. urtean.\nEtimologia.\nAstrolabio hitza etimologikoki grekeratik dator\",\" (\u1f00\u03c3\u03c4\u03c1\u03bf\u03bb\u03ac\u03b2\u03bf\u03c2, \"astrol\u00e1bos\") \u1f04\u03c3\u03c4\u03c1\u03bf\u03bd, \"astron\" \"izarra\" eta \u03bb\u03b1\u03bc\u03b2\u03ac\u03bd\u03b5\u03b9\u03bd, \"lambanein\" \"hartu\" hitzetatik. Beraz, esanahiaren interpretazio bat \"izarren bilatzailea\" izan liteke.\nErdi Aroko mundu islamikoan, \"al-Asturl\u0101b\" deitzen zitzaion eta etimologia ugari proposatu ziren. Testu arabiarretan \"\u0101khidhu al-Nuj\u016bm\" (arabieraz: \u0622\u062e\u0650\u0630\u064f \u0671\u0644\u0646\u064f\u0651\u062c\u064f\u0648\u0645\u0652) \"izar hartzailea\" izenpean agertzen zenez, grezierako izenaren itzulpen zuzena bezala interpretatzen da. Proposaturiko herri-etimologia ezberdinen artean, Hamza al-Isfahani zientzialari arabiarrak proposaturikoa dago, non astrolabio hitza \"sitara yab \"izar hartzailea\"\" esaldi pertsiarraren arabizazioa da. Proposamen hau beranduago al-Birunik deuseztatu zen. Beste proposamen islamiko batek etimologia \"lab-en lerroak\" esaerarekin erlazionatzen dute, non \"lab\" Idrisen (Enoch) semea den. Etimolgia honek alde al-Qummi zientzialaria agertu zen, al-Khwarizmik konra egiten duen bitartean.\nTipologia.\nHistorian zehar astrolabioa hobetu egin da, hala nola, dibertsifikatuz. Horregatik ikusi ditzakegu hainbat motatako astrolabioak: Astrolabio planisferikoa, sortu egin zena astroen konputoak eta errepresentazioak jakiteko latitude bakar bat erabiliz, astrolabio unibertsala (latitude guztientzat baliogarria zena), Rojas-eko astrolabioa, astrolabio islamdarra, hau erabiltzen zuten marinelek bukeak lokalizatzeko, eta koadrantea. Astrolabioa ipar-orratz baten antzekoa da (ipar-orratza ere nabigatzaileek erabiltzen zuten).\nHistoria.\nAntzinako Grezia.\nAstrolabioaren jatorri zehatza ezagutzen ez den arren, Claudio Ptolomeo-ren obra batzuk (matematikari eta astronomoa zena), hala nola, Almagesto, jada deskribatzen zuten bere eraiketa II. mendearen garaian. Beste hainbat matematikok erabili izan zuten, haien artean Alejandriako Hipatia, zeinak erabili zuen bere kalkuluak hobetzeko. Jakin badakigu Hipatiak bere aitarekin egin zuela lan, Te\u00f3n astronomoa, zuzenketa batzuk egiteko Almagesto Ptolomeo-ren lanean eta astrolabioa eraikitzeko. Badakigu Nizeako Hiparko jada eraikitzen zituela astrolabioak Ptolomeo eta Hipatia baino lehen, nahiz eta Pergako Apolok asmatu astrolabio primitibo bat 220 eta 150 K.a., tamalez, Hiparkori atxikitu zaio askotan.\nKontserbatzen den astrolabio zaharrena Nastulus astronomo persak eraiki egin zuen 927.urtean eta Kuwait-eko Museo Nazionalean kontserbatzen da.\nVIII. mendeetan jada oso ezaguna zen mundu islamearrean. Europara ailegatu zen Al-Andalusaren bitartez, XII. mendean.\nEgituraketa.\nAstrolabioak oinarrian \"mater\" (ama) deituriko disko bat du, bere gainean \"tympan\" edo \"klima\" deituriko altzairuzko plater lauak dauzka, hauetan proiekzio estereografikoz latitude jakin baten gaineko zeru-esferako koordenadak (altitudea eta azimuta) grabatzen direlarik.\nZirkunferentzia graduatu bat dauka (oinarri ama, edo mater) zeina, bere oinarria, birak ematen zituen orratz baten gainean. Honek puntu bat dauka begiratzeko aukeratutako izarrari. \u00a8Amaren\u00a8 limitean, edo linboan, badago eskala bat gradutan neurtuta. Batzutan ordu eta minutuetan agertzen da.\nBere goikaldean, argoila bat dago, eta honekin zintzilik gelditzen da instrumentua, posizio bertikalean, horrela egin daitezke eta neurketak.\nIntsrumentuaren aurrean, edo \u00a8amaren aurpegian\u00a8 (faz mater), -pixkat konkaboa dena-, honetan beste bi diska sartzen dira. Barnealdekoa, tinpanoa deritzona, plaka bat da, mugitzen ez dena. Honek, esfera zelestearen koordenadak ditu grabatuak latitude konkretu batzuen arabera, barnebilduz, zenita, ortzimuga, garaieraren lerroak, azimut-a, zeleste ekuatorea, ekliptikoa eta Kantzer eta Kaprikornnioko tropikoak.\nKanpokoari, armiarma edo sarea deritzona, mugikoarra da eta planisferio transparente bat errepresentatzen du, eguzkia, ilargia eta izar distiratsuenen posizioak edukiz. Armiarmaren gainean, orratz bat dago, ikuspuntu batekin. Hau erabiltzen da apuntatzeko bilatutako astrorantz. Eguzkiari apuntatuz gero, bertoko ordua adierazi nahi du.\nAmaren atzeko partea balio du dorre bateko altuera jakiteko, honekiko distantzia eta zodiakoko sinboloa jakiteko. Hau jakiten zuten, eguzkiak zodiakoko posizio bat okupatzen zuelako.\nParte honen gainean orratz bat bakarrik zegoen, alidada bi ikuspuntu zituena irakurketak egiteko."}
{"id": "277323", "revid": "46380", "url": "https://eu.wikipedia.org/wiki?curid=277323", "title": "David d'Angers", "text": "Pierre-Jean David, ezagunagoa David d'Angers izenarekin (Angers, Frantzia, 1788ko martxoaren 12a - Paris, Frantzia, 1856ko urtarrilaren 4a) eskultore frantsesa izan zen.\nBiografia.\nJacques Louis David margolariaren eta Roland eskultorearen ikaslea izan zen. Eskultura erromantikoaren aitatzat hartua izan da. 1830. urtetik aurrera estatua, buru eta domina ugari egin zituen (500 inguru). Cuvier, Talma eta Ambroise Par\u00e9-ren estatuak, Parisko Panteoiko frontoia, Goethe, Bentham, Chateubriand, Victor Hugo, Balzac eta abarren buruak, eta XIX. mendeko lehen erdiko pertsonaia garrantzitsuen domina-irudiak (Bonaparte jenerala, Ney, Louis David, Vigny, George Sand) egin zituen. Bere izena daraman museoan daude ikusgai artista honen obra batzuk, Angers herrian."}
{"id": "277325", "revid": "28807", "url": "https://eu.wikipedia.org/wiki?curid=277325", "title": "Pierre-Jean David", "text": ""}
{"id": "277326", "revid": "512", "url": "https://eu.wikipedia.org/wiki?curid=277326", "title": "Tahar Djaout", "text": "Tahar Djaout (Kabilia, 1954ko urtarrilaren 11 - Aljer, 1993ko ekainaren 2a) aljeriar idazlea izan zen.\nInformazio Zientziak ikasi ondoren, kazetari gisa hasi zen lanean (1976). \"Alg\u00e9rie-Actualit\u00e9\" astekarian egin zuen lan. 1993an \"Ruptures\" argitalpena sortu zuen eta bertako erredakzioburu izan zen. Estatuaren agintaritzatik urruti egon zen beti, eta argitaratzen zituen artikuluetan moderazioaren eta tolerantziaren aldeko apustua egiten zuen. Hainbat liburu idatzi zuen: \"Les Chercheurs d\u00b4os\" (1984, \"Hezur-bilatzaileak\"), \"L\u00b4Invention du d\u00e9sert\" (1987, \"Basamortuko asmakizuna\"), \"L\u00b4Expropri\u00e9\" (1991, \"Lurgabetua\"), \"Les Vigiles\" (1991, \"Zaindariak\").\nIslamiar Talde Armatuak erail zuen. 1993ko maiatzaren 26an buruan bi tiro eman zizkioten. Egun batzuk koman egon ondoren ekainaren 2an hil zen."}
{"id": "277327", "revid": "512", "url": "https://eu.wikipedia.org/wiki?curid=277327", "title": "Rhinolophus celebensis", "text": "Rhinolophus celebensis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277328", "revid": "1545", "url": "https://eu.wikipedia.org/wiki?curid=277328", "title": "George Eastman", "text": "George Eastman (Waterville, New York estatua, Ameriketako Estatu Batuak, 1854ko uztailaren 12a - Rochester, New York estatua, Ameriketako Estatu Batuak, 1932ko martxoaren 14a) asmatzailea eta industrialaria izan zen. 1878. urtean zilarrezko gelatina-bromuroz eginiko lehen argazki-plakak egin zituen, eta 1880an Kodak enpresa sortu zuen. Pelikula bilgarria asmatu zuen 1884an, eta eskuko argazki-makinak 1888an. 1889. urtean nitrozelulosazko pelikula gardena egin zuen. 1932. urtean bere buruaz beste egin zuen; dirutza handia utzi zuen karitate-lanetarako."}
{"id": "277329", "revid": "90204", "url": "https://eu.wikipedia.org/wiki?curid=277329", "title": "J\u00f3zsef E\u00f6tv\u00f6s", "text": "J\u00f3zsef E\u00f6tv\u00f6s de V\u00e1s\u00e1rosnam\u00e9nyko baroia (Buda, - \"ibidem\", ) idazle eta politikari hungariarra izan zen. \"Kartusiarra\" izeneko liburua (1838-1841), 1830. urteaz geroko Frantziako egoera deskribatzen duena, idatzi izanak ospe handia ekarri zion. \"Herriko notarioa\" (1844-1846), Hungariako nekazari-giroa erakusten duen liburua, eta \"1514ko Hungaria\" (1847), D\u00f3zsaren nekazarien matxinada kontatzen duen obra, errealismo kritikoaren aitzindaritzat hartu izan dira. 1848an, Herri Hezkuntzako ministro izan zen Hungariako lehen gobernuan. Hungariak Austriarekiko lotura hautsi zuenean (1848), Munichera erretiratu zen 1850a arte. 1861etik aurrera Herri Hezkuntzako ministro izan zen berriro.\nKanpo estekak.\n Biografia."}
{"id": "277330", "revid": "1545", "url": "https://eu.wikipedia.org/wiki?curid=277330", "title": "Ricardo G\u00fciraldes", "text": "Ricardo G\u00fciraldes (Buenos Aires, - Paris, ) argentinar idazlea izan zen. Pampako zabaldietan hezitako umea izan zen. Mundu guztian barrena bidaiak egin zituen, eta Europako kultura bertatik ezagutu zuen. Poesia egiten hasi bazen ere, hitz lauz, eleberrigile eta ipuinlari gisa, nabarmendu zen. \"Martin Fierro\" izeneko taldean parte hartu zuen, eta \"Proa\" agerkaria zuzendu zuen J. L. Borgesekin batera. G\u00fciraldesenak dira \"Raucho\" (1917), \"Rosaura\" (1922), eta \"Xamaica\" (1923) eleberriak, baina haren lan nagusia \"Don Segundo Sombra\" (1926) izan zen. Sinbolismoz betetako eleberri autobiografiko hori Pampan girotua dago eta gautxoen bizimodua deskribatzen du."}
{"id": "277331", "revid": "336", "url": "https://eu.wikipedia.org/wiki?curid=277331", "title": "Jack Kevorkian", "text": "Jacob \"Jack\" Kevorkian (Pontiac, Michigan, AEB, 1928ko maiatzaren 26a - Royal Oak, Michigan, 2011ko ekainaren 3a) estatubatuar fisikaria eta sendagilea izan zen.\nBiografia.\nMichigango Unibertsitatean ikasi zuen. Patologian espezializatu zen eta Michigango hainbat ospitaletan lan egin zuen. 1980an, patologo lana utzi eta ikertzeari eta idazteari ekin zion. Makina bidez lagundutako heriotzaren aldeko borrokaren buruzagietako bat da. 1990eko hamarkadan, ehun laguni baino gehiagori lagundu zien hiltzen makina baten laguntzaz. 1990ean, epaile batek debekatu egin zion hori egitea, baina Kevorkianek ez zion jaramon egin, eta, azkenean, medikuntzan aritzea galarazi zioten. Behin baino gehiagotan epaitu zuten, eta 1999an kartzela zigorra ezarri zioten."}
{"id": "277332", "revid": "1545", "url": "https://eu.wikipedia.org/wiki?curid=277332", "title": "Louis Malle", "text": "Louis Malle (Thumeries, Frantzia, 1932 - Beverly Hills, Ameriketako Estatu Batuak, 1995) zinemagilea izan zen. Urpeko munduari buruzko lehen film komertziala egin zuen, Jacques Cousteaurekin. Zenbait idazleren literatura-lanak moldatu zituen, hala nola Queneauren \"Zazie dans le m\u00e9tro\" (1958, \"Zazie metroan\"), Pierre Drieu La Rochelleren \"Le feu follet\" (1963, \"Zakur argia\"), eta Modianoren \"Lacombe Lucien\" (1973), besteak beste. Zuzendari ausarta eta indar berezikoa izan zen; bere zinemagintzak maila gorenena lortu zuen bai Frantzian eta bai Estatu Batuetan eginiko obretan. Besteak beste \"Atlantic City\" (1980) eta \"Alamo Bay\" (1985) egin ondoren Frantziara itzuli zen \"Au revoir les enfants\" (1987, \"Agur mutilak\") filmatzera."}
{"id": "277333", "revid": "512", "url": "https://eu.wikipedia.org/wiki?curid=277333", "title": "Ariane Mnouchkine", "text": "Ariane Mnouchkine (Boulogne-sur-Seine, Frantzia, 1939ko martxoaren 3a) frantses antzerki eta zinema zuzendaria da.\nBiografia.\nAriane Mnouchkine Alexandre Mnouchkine errusiar Zinema ekoizlearen eta June Hannen alaba da. Ariane izena, era berean, bere aitak sorturiko ekoizpen konpainiaren izena da, \"Ariane Films\" hain zuzen.\nMnouchkinek psikologia ikasi zuen Ingalaterrako unibertsitatean, bere sustrai zen antzerkira itzuli aurretik. Bere ikasketak L'\u00c9cole Internationale de Th\u00e9\u00e2tre Jacques Lecoq eskolan jarraitu zituen, non 1964an Th\u00e9\u00e2tre du Soleil (Eguzkiaren Antzerkia) sortu zuen bere ikasle batzuekin. Antzerki kolektiboak gaurdino jarraitzen du tokiko eta munduko kulturen kritika sozial eta politikoa egiten. Th\u00e9\u00e2tre du Soleilen ekoizpenak maiz gimnasio edota ukuiluetan interprtetatzen dira, Mnouchkinek ez baitu gogoko antzezpena ohiko eszenatokiarekin murriztua egotea. Era berean, antzerkia ezin dela \"laugarren horma\"-ra mugatu uste du. Hala, ikusleak Mnouchkinen ekoizpen bat ikustera sartzean, askotan aktoreak prestatzen (makilatuz, mozorroak prestatzen) aurkitzen dituzte beren begien aurrean.\n\"Th\u00e9\u00e2tre du Soleilen\" buru zela, ikuslearekin harreman berria bilatzen duten lanak osatu zituen: Arnold Weskerren \"La Cuisine\" (1967, 1789, 1970, 1793, 1972), \"L'\u00c2ge d'or\" (1975).\n1980ko hamarraldian, ekialdeko tradizioetara jo zuen. Zineman, \"Moli\u00e8re ou la Vie d'un honn\u00eate homme\" (1977) lana egin zuen. Desberdintasun sozialen biktimen, artista esetsien eta politika kulturalek arriskuan utzi dituzten taldeen alde lan egin du batez ere."}
{"id": "277334", "revid": "336", "url": "https://eu.wikipedia.org/wiki?curid=277334", "title": "Baldassarre Peruzzi", "text": "Baldassarre Tommaso Peruzzi (Siena, 1481eko martxoaren 7a - Erroma, 1536ko urtarrilaren 6a) Pizkundeko italiar margolari eta arkitektoa izan zen. Pinturicchiorekin lan egin zuen Sienan, eta 1503an Erromara joan zen. Pinturan, Sienako katedraleko San Giovanni kaperako freskoak egin zituen. 1508tik aurrera arkitektura lanetan jardun zuen batez ere: Villa Farnesina etxea eraiki zuen Erroman (1508-1511 bitartean). Rafael hil ondoren (1520), Erromako San Petri bailikako obrak egiteko lana eman zioten. Erromako Massimo alle Colonneko jauregia (1532-1536) eraiki zuen, halaber. Manierismoa bultzatu zuen Erromako arkitekturan. Pinturicchio eta Il Sodomaren eragina nabaria du bere margolanetan, eta Bramanterena arkitekturan."}
{"id": "277336", "revid": "58701", "url": "https://eu.wikipedia.org/wiki?curid=277336", "title": "Matteo Ricci", "text": "Matteo Ricci (; Macerata, Italia, 1522ko urriaren 6a - Pekin, Txina, 1610eko maiatzaren 11), italiar misiolari jesuita izan zen.\nTxinan kristau-erlijioa sartzen ahalegindu zen, eta Txinako eta Sartaldeko kulturak harremanetan jarri zituen.\nBiografia.\n1577an abiatu zen Txina aldera eta hango hizkuntza (mandarin-txinera) ikasi zuen Macaoko lurretan. Pekingo hirira joan zen 1601ean, eta ohore handiak egin zizkioten matematikari eta astronomo iaioa zen aldetik. Kristautasunaren eta Txinako filosofiaren arteko antzekotasunak aztertu, eta idolatriatik kanpokotzat jo zituen konfuzianismoaren errituak. Filosofiari, historiari eta giza zientziei buruzko liburu aipagarriak idatzi zituen txineraz."}
{"id": "277337", "revid": "119347", "url": "https://eu.wikipedia.org/wiki?curid=277337", "title": "Vologda", "text": "Vologda () ipar-mendebaldeko Errusiako hiria da, Vologda oblastaren hiriburua. Vologda ibaiaren ertzean dago, Moskutik 400 km ipar-ekialdera. 2010ean 301.755 biztanle zituen.\nHistoria.\nXII. mendean sortu zuten hiria eta tsarren agintaldietan bertara bidaltzen zituzten preso politikoak.\nEkonomia.\nIbai-portua da, eta errepide zein burdinbide gune garrantzitsua da. Nekazaritza-eremu oparoko merkataritza eta industria dira ekonomia-jarduera nagusiak: zurgintza, larrugintza, ehungintza, papergintza, janari-industria, burdinbide- eta eraikuntza-gaiak, ontziolak, tresneria elektrikoa eta mekanikoa. Unibertsitatea du.\nOndarea.\nAipagarria da XVI. mendeko katedrala.\nKlima.\nVologdak klima kontinental hezea du, \"Dfb\" K\u00f6ppen klima sailkapenaren arabera."}
{"id": "277338", "revid": "880", "url": "https://eu.wikipedia.org/wiki?curid=277338", "title": "Panafrikar", "text": ""}
{"id": "277339", "revid": "512", "url": "https://eu.wikipedia.org/wiki?curid=277339", "title": "Gavrila Romanovich Derzhavin", "text": "Gavrila Romanovich Derzhavin (Kazan, 1743ko uztailaren 14agreg./uztailaren 3ajul. - Novgorod, 1816ko uztailaren 20agreg./uztailaren 8ajul.) errusiar olerkaria izan zen. XVIII. mendeko errusiar olerkari bikainenetakoa. Militarra zen, eta 1772ko Nekazarien matxinadan Katalina II.aren alde azaldu zen. Horren truke Katalinak gobernadore izendatu zuen lehenik, eta bere idazkari geroago. Baladak, tragediak eta beste zenbait genero landu zituen, odak batez ere. [Entziklopediaren izpirituari aurre egin nahian, erlijioari eta moralari buruzko olerki asko egin zituen. Lan aipagarri batzuk: \"Na smert knyazya Meshcherskogo\" (1779, \"Meshcherski Printzearen Heriotzean\"), \"Ur-jauzia\" (1791), \"Jaun Handia\" (1794), \"Zavansk-en bizitza\" (1807), \"Bog\", \"Felitsa\", eta abar."}
{"id": "277341", "revid": "28807", "url": "https://eu.wikipedia.org/wiki?curid=277341", "title": "Gavrila Derzhavin", "text": ""}
{"id": "277342", "revid": "6333", "url": "https://eu.wikipedia.org/wiki?curid=277342", "title": "John Dryden", "text": "John Dryden (Aldwincle, Northamptonshire, 1631ko abuztuaren 19agreg./abuztuaren 9ajul. - Londres, 1700eko maiatzaren 12agreg.maiatzaren 1ajul.) ingeles idazlea izan zen. Ingeles antzerkia indarberritzen saiatu zen 30 urte luzez. Bere antzerki-obretan (hogeita hamarren bat) tradizio ingelesa eta frantses idazleen eragina uztartu zituen. Aipagarriak dira, besteak beste, \"Ensay of dramatic poesy\" (1668, \"Poesia dramatikoari buruzko saiakera\"), \"The rival ladies\" (1663, \"Emakume etsaiak\"), \"The maiden queen\" (1667, \"Erregina birjina\"), \"The Spanish friar\" (1681, \"Fraide espainiarra\"), \"The indian emperor\" ( 1667, \"Enperadore indiarra\"), eta \"Absalom and Achitophel\" (1681-1682, \"Absalon eta Atxitofel\") antzerki-obrak, eta Virgilioren hainbat itzulpen."}
{"id": "277343", "revid": "512", "url": "https://eu.wikipedia.org/wiki?curid=277343", "title": "Bego\u00f1a Montalb\u00e1n", "text": "Bego\u00f1a Montalb\u00e1n (Bilbo, 1958) bizkaitar eskultorea da. Bartzelonako Massana Eskolan ikasi zituen Eskultura eta Irudia 1986-1991 urteetan. 1991tik 1999 bitartean, hamabi bakarkako erakusketa aurkeztu ditu, gehienak Katalunian eta Valentzian. Taldekako erakustaldi eta erakusketa ugaritan ere izan da bere eskultura eta instalazioekin Madrilgo ARCOn, besteak beste, eta gehienetan Euskal Herritik kanpo erakutsi du bere lana. 2000. urtean Gure Artea erakusketan parte hartzeko hautatu zuten bere \"El sabor del recuerdo\" instalazioa. Beka eta laguntza ugari eskuratu ditu, arte plastikoen alor askotan: pinturan, argazkigintzan, grafismo elektronikoan eta abar."}
{"id": "277344", "revid": "512", "url": "https://eu.wikipedia.org/wiki?curid=277344", "title": "Rhinolophus clivosus", "text": "Rhinolophus clivosus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277345", "revid": "336", "url": "https://eu.wikipedia.org/wiki?curid=277345", "title": "Mutageno", "text": "Mutageno (latinez, hitzez hitz, \"aldaketa baten sorrera\") geneetan mutazioa eta aldakuntza sor dezaketen eragileez esaten da. Gene mutageno batzuek jatorri fisikoa dute (erradiazio ultramoreak, X izpiak, izpi katodikoak eta kosmikoak, neutroiak etab.), eta beste batzuek kimikoa (oxido nitrosoa, fenola, hidroxilamina, diazometanoa, akridinak. etab.). Guztiek aldaketak sortzen dituzte zelulen DNAn;a beraz, eragina dute geneek eta kromosomek daramatzaten herentzia-ezaugarrietan. Industria nuklearrek jaulkitzen dituzten hondakinek mutazio bortitzak eragin ditzakete giza zeluletan, eta hondakin erradioaktibo horien suntsipena gizartea kezkatzen duen arazo nagusietako bat da."}
{"id": "277346", "revid": "105290", "url": "https://eu.wikipedia.org/wiki?curid=277346", "title": "Oftalmia", "text": "Oftalmia edo oftalmitisa begietako hantura da.\nOftalmia hitza begi-globo osoko edo begi-globoaren parte bateko edozein hanturari dagokio berez, baina hiru eritasun berezi izendatzeko erabiltzen da, batez ere: oftalmia sinpatikoa, oftalmia neonatoruma eta oftalmia niveisa. Oftalmia sinpatikoa begi batean gertatutako zauriak beste begira hedatzen direnean gertatzen dena da; oftalmia neonatorum-a, haur jaioberriek izaten duten konjuntibitis-mota da, gonokokoek sortua izan ohi dena eta itsutasuna sor dezakeena; eta oftalmia nivalis-a, berriz, elurretan errefraktatutako eguzki-argiak sortua izaten da, fotofobia eta malko-isuria ezaugarri dituena."}
{"id": "277347", "revid": "28807", "url": "https://eu.wikipedia.org/wiki?curid=277347", "title": "Oftalmitis", "text": ""}
{"id": "277348", "revid": "28807", "url": "https://eu.wikipedia.org/wiki?curid=277348", "title": "Oftalmitisa", "text": ""}
{"id": "277349", "revid": "46380", "url": "https://eu.wikipedia.org/wiki?curid=277349", "title": "Charles Olson", "text": "Charles Olson (Worcester, Massachusetts, AEB, 1910eko abenduaren 27a - New York, AEB, 1970eko urtarrilaren 10a) Estatu Batuetako abangoardiako olerkaria izan zen.\nBiografia.\nBigarren Mundu Gerraren ondorengo olerkari askorengan eragina izan zuen. Harvard, Radcliffe eta Black Mountain Unibertsitateetako irakaslea izan zen. Olsonen bi lan nagusiak 1960. urte inguruan argitaratu ziren: \"The Maximum Poems\", 38 olerkiz egindako saila, eta \"The Distances\", olerki laburren bilduma. Olerkingintzaz zituen burutapenak \"Projective Verse\" (1950) lanean ezagutarazi zituen. Bestalde, Herman Melvilleren \"Moby Dick\" lanari buruz egin zuen azterketa kritikoak, \"Call Me Ishmael \"(1974), izen handia eman zion."}
{"id": "277350", "revid": "512", "url": "https://eu.wikipedia.org/wiki?curid=277350", "title": "Propilen glikol", "text": "CH3-CHOH-CH2OH formulako konposatua. Likido kolorerik gabea eta likatsua da; ia ez du usainik, ezta zaporerik ere. Urarekin, alkoholarekin eta disolbatzaile organiko askorekin nahas daiteke. Bere irakite puntua 187\u00a0\u00b0C-koa da eta su hartze puntua, berriz, 99\u00a0\u00b0C-koa. Sukoia da. Propileno oxidoaren hidratazio bidez lortzen da. Propilen glikolak erabilera hauek ditu: sintesi organikoetan, batez ere, poliester-erretxinak eta zelofana lortzeko; antiizoztailea; koipe, olio, argizari, erretxina, koloratzaileen, gozagarrien eta lurrunen disolbatzailea; agente higroskopikoa, plastifikatzailea, elikagaien disolbatzailea, pentsuen gehigarria, eta abar."}
{"id": "277351", "revid": "336", "url": "https://eu.wikipedia.org/wiki?curid=277351", "title": "Fritz Reuter", "text": "Fritz Reuter (Stavenhagen, Mecklenburg-Schwerin, 1810eko azaroaren 7a - Eisenach, Alemania, 1874ko uztailaren 12a) alemaniar idazlea izan zen.\nBiografia.\n1836. urteko manifestaldi iraultzaileetan parte hartu izanagatik salaturik, hasieran hiltzera kondenatu bazuten ere, 30 urteko espetxe-zigorra eman zioten. Zazpi urteren buruan kalean zen, eta administratzaile, institutuko eta unibertsitateko irakasle izan zen hurrenez-hurren.\nAlemaniako giroa islatzen zuten eleberriak eta autobiografiak idatzi zituen batez ere. Obra garrantzitsuak: \"Ut de Franzosentid\" (1859, \"Frantses okupazio-garaiko oroitzapenak\"), \"Ut mine Festungstid\" (1862, \"Nire espetxealdia\") eta \"Ut mine Stromtid\" (1862-1864, \"Administratzaile nintzenean\")."}
{"id": "277352", "revid": "2048", "url": "https://eu.wikipedia.org/wiki?curid=277352", "title": "Angel Sagaseta de Ilurdotz", "text": "Angel Sagaseta de Ilurdotz Garratza (Iru\u00f1ea, Nafarroa, 1784 - 1843ko maiatzaren 22a) legelaria izan zen. Zaragozan egin zituen humanitateetako ikasketak, eta Valentziako Unibertsitatean zuzenbidekoak. Iru\u00f1eko sindiko izendatu zuten lehenbizi, eta Nafarroako Erresumakoa ondoren. Foruen aldekoa izan zen, eta harreman estuak izan zituen bere senidea zen Tomas Zumalakarregirekin. \nHorregatik guztiagatik, Quesadak, Nafarroako erregeordeak, Valentziara erbesteratu zuen Sagaseta. 1839. urteko urriaren 25eko foruen aldarrikapenaren berri izan zuenean, Nafarroako foruen aldeko idazki bat eman zuen argitara, \"Fueros fundamentales del Reino de Navarra, y defensa legal de los mismos\" (1840)."}
{"id": "277353", "revid": "28807", "url": "https://eu.wikipedia.org/wiki?curid=277353", "title": "Angel Sagaseta de Ilurdoz", "text": ""}
{"id": "277354", "revid": "96586", "url": "https://eu.wikipedia.org/wiki?curid=277354", "title": "Baal Shem Tov", "text": "Israel ben Eliezer (\u05e8\u05d1\u05d9 \u05d9\u05e9\u05e8\u05d0\u05dc \u05d1\u05df \u05d0\u05dc\u05d9\u05e2\u05d6\u05e8) edo Baal Shem Tov (Okopi, gaurko Ukraina, 1700 inguruan - Medzhibozh, gaurko Ukraina, 1760ko maiatzaren 22a) juduen artean \u00abhasidim\u00bb taldearen sortzailea. Mistikaren, ikasketa sekularren eta juduen arrazionalismoaren aurka agertu zen Baalek sortu zuen taldea, eta horiek zituen ezaugarri nagusiak. Baalek askatu zuen Kabala XVI. mendean, Isaac ben Solomonek ezarritako aszetikatik. Elezahar eta ipuin asko daude Baalen bizitzari buruzkoak eta zaila da haren benetako biografia egitea. Bizi izan zen denboran, gatazka asko piztu zituen eta tradizioz gordetzen ziren hainbat balio aldatu zituen. Ez zuen idatzirik utzi baina ikuspegi berri bat eman zuen judu-erlijioaz."}
{"id": "277355", "revid": "28807", "url": "https://eu.wikipedia.org/wiki?curid=277355", "title": "Israel ben Eliezer", "text": ""}
{"id": "277356", "revid": "56334", "url": "https://eu.wikipedia.org/wiki?curid=277356", "title": "Johann Michael Fischer", "text": "Johann Michael Fischer (Burglengenfeld, 1692ko otsailaren 18a - Munich, 1766ko maiatzaren 6a) alemaniar arkitektoa eta dekoratzailea izan zen. Bavariako barrokoaren garaiko arkitekto nagusietako bat da, erlijio-arkitekturan, batez ere.\nEzaugarriak.\nCuvilli\u00e9s-ekin batera lan egin zuen Aufhausengo elizan (1736-1751) eta Municheko Sankt Michael de Berg elizan. Argizko guneak nabarmendu zituen, elizak garaiagoak eginez. Apainduria oparoa eman zien erretaulei, eta igeltsuzko irudi mugikor, irregular eta hautsiak jarri zituen ingurune zuri zabaletan, era horretara Bavariako eta Suabiako apainketa barrokoaren gailurra erdietsiz. Ottobeurengo (1737-1766) eta Diessengo elizak egin zituen, besteren artean."}
{"id": "277358", "revid": "56334", "url": "https://eu.wikipedia.org/wiki?curid=277358", "title": "Ximena Diaz", "text": "Ximena Diaz (1046 baino lehen - 1116) Asturiasko noblea izan zen, Cid Campeadorren emaztea, Oviedoko konde Diego Rodriguezen alaba. 1074an ezkondu zen Cidekin, haren lehengusu Alfontso VI.a Gaztelakoak agindurik. Gaztela eta Leonen arteko batasunaren ordain gisa eskaini zion Alfontsok Cideri. Senarra erbesteratu zutenean Carde\u00f1ako monasteriora joan zen bere seme-alabekin. Presondegira eraman zuten senarraren kontrako epaiketaren garaian eta ez zuten elkar ikusi 1094a arte. 1099an hil zitzaion senarra eta ez dago Ximenaren 1113az geroztiko berririk. Hildakoan Carde\u00f1an lurperatu omen zuten baina gerora Burgosko katedralera eraman zituzten haren hilotza eta baita Ciderena ere."}
{"id": "277359", "revid": "96586", "url": "https://eu.wikipedia.org/wiki?curid=277359", "title": "Myrna Loy", "text": "Myrna Loy, Myrna Williams jaioa, (Helena, Montana, 1905eko abuztuaren 2a - New York, 1993ko abenduaren 14a) estatubatuar antzezlea izan zen.\n1926an hasi zen Hollywooden lanean, \"Ben Hur\" filmeko rol xume batean. Ordutik aurrera, banpiresa misteriotsuaren lana egin zuen film askotan, baina benetako ospea \"The Thin Man\" (1934, \"Gizon mehea\") film-sortarekin etorri zitzaion. Bertan detektibe protagonistaren (William Powell) emazte eder, alai eta buruargiaren rola bete zuen. Beste film aipagarrien artean ditu: \"Fu Mantxuren maskara\" (1932), \"Ziegfield handia\" (1936), \"Euri garaia iritsi da\" (1939), \"The Best Years of Our Lives\" (1946), \"Terrazatik\" (1960) eta \"Deiadar bat lanbroan\"."}
{"id": "277360", "revid": "90523", "url": "https://eu.wikipedia.org/wiki?curid=277360", "title": "Augustin Pajou", "text": "Augustin Pajou (Paris, Frantzia, 1730eko irailaren 19a - Paris, 1809ko maiatzaren 8a) frantziar eskultorea izan zen.\nBiografia.\nJean-Baptiste Lemoyne eskultorearen ikaslea izan zen, eta Madame du Barryrentzat lan egin zuen. 1748. urtean Erromako Eskultura saria irabazi zuen, eta Italian bizi izan zen hamabi urtez.\nVersaillesko Operako eskulturazko apaindura egin zuen 1768-1770 urteetan. Gizon ospetsu batzuen irudiak egin zituen Luis XVI.ak eskatuta (Descartes, Pascal, Bossuet). Errege Jauregiko patioa zizelatu zuen Parisen. 1788. urtean Parisko \"Fontaine des Innocentes\" bukatzeko lana eman zioten, J. Goujonen estiloaren arabera egin zuena. \"Psych\u00e9 abandonn\u00e9e\" (1791) da Pajouren estatuarik ezagunena."}
{"id": "277361", "revid": "512", "url": "https://eu.wikipedia.org/wiki?curid=277361", "title": "Rhinolophus coelophyllus", "text": "Rhinolophus coelophyllus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277362", "revid": "1545", "url": "https://eu.wikipedia.org/wiki?curid=277362", "title": "AEG", "text": "Allgemeine Elektricit\u00e4ts-Gesellschaft, AEG siglaz ezagunagoa, Emil Rathenauk 1883an fundatu zuen alemaniar enpresa da. 1903an, Siemensekin fusionatu zen, Telefunken elkartea sortzeko. Nazien agintaritzak bultzaturiko armagintza-programetako parte-hartzaile nagusia izan zen. Bigarren Mundu Gerraren garaian, bonbardaketen ondorioz, galera handiak izan zituen arren, Alemaniako industrian paper garrantzitsua betetzen jarraitu zuen. Gaur egun nazioartean oso zabaldurik dagoen taldea da, nahiz eta produkzio-lantegi gehienak Alemanian dituen. 1983an krisialdi larria izan zuen, eta, ondorioz, bere jardueretako batzuk berregituratu behar izan zituen.\nHasieran, ur-berogailu elektrikoak, plantxa elektrikoak, teontzi elektrikoak eta beste zenbait aparatu egiten zituen.\n1907tik aurrera, Peter Behrens diseinatzailea hasi zen aholkulari gisa han lan egiten; enpresaren irudi korporatiboa diseinatu zuen, lantegien eraikinak, eta baita produktu elektrikoen multzo bateratu eta sistemiko bat ere."}
{"id": "277363", "revid": "512", "url": "https://eu.wikipedia.org/wiki?curid=277363", "title": "Werner Herzog", "text": "Werner Herzog Stipeti\u0107 (Munich, Bavaria, Alemania, 1942ko irailaren 5a) alemaniar zinemagilea da. Alemaniako Zinema Berriaren ordezkari esanguratsuenetakoa da.\nBiografia.\nFilm laburrak eginez hasi zen. Bere lehen filmean bertan (\" Bizitzaren zeinuak\", 1967), bere obraren zenbait ezaugarri nagusi ageri zituen: absurdoaren zentzua, egoera berezietarako zaletasuna, eromenezko egoerak. Bere filmik ezagunena, \"Agirre edo Jainkoaren haserrea\" (1972) izan zen, Lope de Agirreren espedizioari buruzkoa.\nBere film askok arrakasta handia izan dute: \"Kaspar Hauserren misterioa\" (1974), \"Stroszek\" (1977), \"Kristalezko bihotza\" (1976), \"Nosferatu\" (1979), \"Woyzeck\" (1979) \"Fitzcarraldo\" (1982), \"Inurri berdeek amets egiten duten lekua\" (1984), \"Cobra Verde\" (1987), \" Seme, seme, zer egin duzu?\" (2009), \"\" (2009).\nAktore kutun bat izan zuen Herzogek: Klaus Kinski. Bost filmetan egin zuten lan elkarrekin erta Amazoniako trilogia deitu izan dena, \"Agirre edo Jainkoaren haserrea\", \" Fitzcarraldo\" eta \"Cobra Verde\", bien arteko elkarlanetik ateratako perlak dira. Zuzendari eta aktorearen arteko harreman trumoitsuez dokumentala egin zuen Herzogek Kinski hil eta 8 urtera: \"Mein liebster Feind\" (\"Nire etsai maitea\")."}
{"id": "277364", "revid": "28807", "url": "https://eu.wikipedia.org/wiki?curid=277364", "title": "Werner Stipetic", "text": ""}
{"id": "277365", "revid": "28807", "url": "https://eu.wikipedia.org/wiki?curid=277365", "title": "Werner Herzog Stipetic", "text": ""}
{"id": "277366", "revid": "512", "url": "https://eu.wikipedia.org/wiki?curid=277366", "title": "Linoleo", "text": "Linoleoa kautxu naturalaren ordez erabiltzen den material plastikoa da. Urradurarekiko erresistentzia handia du, eta ur eta hautsarekiko iragazgaitza da. Gainera, disolbatzaile eta desinfektatzaile arruntek ez diote erasotzen, eta isolatzaile akustikoa da. Linoleoa egiteko oinarrizko gaia linazi-olioa da; haren egosketa oinarri duten hainbat prozeduraren ondorioz linoxina (linazi-olio oxidatua eta polimerizatua) lortzen da. Linoxinari erretxina naturala eta beste gairen bat (azukrea, zerrautsa, kortxo-hautsa, kreta edo arbel-hautsa) eransten zaizkio, eta ondoren koloratzaileak. Linoleo-ore hori olana baten gainean ezarri eta linoleoa lortzen da."}
{"id": "277367", "revid": "336", "url": "https://eu.wikipedia.org/wiki?curid=277367", "title": "Vladimir Markovnikov", "text": "Vladimir Vasilievitx Nahuel Markovnikov (); Kniaginino, greg./abenduaren 13ajul. - Mosku, greg./urtarrilaren 29ajul.) errusiar kimikaria izan zen. Butlerov, Erlenmeyer, Baeyer eta Kolbe-ren ikasle, eta Odesako Unibertsitateko irakasle izan zen. Petrolioaren kimikari buruz garrantzi handiko lanak egin zituen, eta kimikako hiru lege eman zituen:\nAzken legeari \"Markovnikoven legea\" esaten zaio."}
{"id": "277368", "revid": "28807", "url": "https://eu.wikipedia.org/wiki?curid=277368", "title": "Vladimir Vasilievitx Markovnikov", "text": ""}
{"id": "277369", "revid": "512", "url": "https://eu.wikipedia.org/wiki?curid=277369", "title": "Georges de Mestral", "text": "Georges de Mestral (Nyon, Suitza, 1907ko ekainaren 19a - Commugny, Suitza, 1990eko otsailaren 8a) velcroaren asmatzailea izan zen.\nZuhaitz-adabegiak larruan eta oihalean kateatzen zirela oharturik, itsaskortasun hori baliatzeko modu bat bururatu zitzaion, eta ehunak modu erraz eta seguru batez itsasteko modua asmatu zuen. Mikroskopio baten bidez, kateatzen diren zuntzak muturrean halako kako moduko txiki bat dutela ikusi zuen, eta zortzi urtez aztertzen ibili ondoren, nylonezko bi zerrenda prestatu zituen, bata milaka kako txikirekin eta bestea milaka zulotxorekin. De Mestralek \"velcro\" deitu zion asmakizunari, \"velours and crochet hook\" (\"belusa eta gako-orratza\") ingeleseko hitzen inizialak erabiliz."}
{"id": "277370", "revid": "1545", "url": "https://eu.wikipedia.org/wiki?curid=277370", "title": "Miriapodo", "text": ""}
{"id": "277371", "revid": "512", "url": "https://eu.wikipedia.org/wiki?curid=277371", "title": "Luis de Narv\u00e1ez", "text": "Luis de Narv\u00e1ez (Granada, 1500 inguruan - ?, 1555 inguruan) espainiar musikagilea eta bihuela-jotzailea izan zen.\nBiografia.\n1548. urtetik aurrera, Filipe II.a printzearen kaperako haur kantarien maisua izan zen, eta Ingalaterran, Flandrian, Italian eta Alemanian egin zituen bidaietan lagundu zion printzeari. Berak sartu zuen lehendabiziko aldiz Espainian \"diferencias\" (aldaerak) izeneko forma; ezagunenetako bat \"Gu\u00e1rdame las vacas\" izan zen.\n1538. urtean argitaratu zuen \"Los seys libros del Delphin de m\u00fasica de cifra para ta\u00f1er vihuela\". Lan ezagun horretan aldaerak, 14 fantasia, erromantzeak eta ahots eta tresnetarako musika bildu zituen, besteak beste."}
{"id": "277372", "revid": "28807", "url": "https://eu.wikipedia.org/wiki?curid=277372", "title": "Luis de Narvaez", "text": ""}
{"id": "277373", "revid": "58701", "url": "https://eu.wikipedia.org/wiki?curid=277373", "title": "Juan de Padilla", "text": "Juan de Padilla (Toledo, 1490eko azaroaren 10a - Villalar, 1521eko apirilaren 24a) gaztelar aristokrata izan zen, Gaztelako \"comunero\" edo komunitatezaleen burua.\nBiografia.\n1519an Gaztelako komuneroen alde jarri zen, enperadoreak goi mailako karguetatik baztertu zuela eta. Komuneroen buruzagi nagusi egin zuten; Tordesillasko hiria beretu zuen, baina huts egin zuen Joana erregina matxinatuen alde jartzeko ahaleginetan. Padillaren ostea Villalarren garaitu zuen inperioko armadak (1521); Padilla preso hartu eta hurrengo egunean hil zuten, Juan Bravo eta Francisco Maldonado buruzagiekin batera. Padillaren alargunak borrokari eutsi zion hurrengo hilabeteetan, baina etsi behar izan zuen inperioaren aurrean."}
{"id": "277374", "revid": "46380", "url": "https://eu.wikipedia.org/wiki?curid=277374", "title": "Jos\u00e9 Antonio P\u00e1ez", "text": "Jos\u00e9 Antonio P\u00e1ez (Acarigua, Venezuela, 1790eko ekainaren 13a - New York, Ameriketako Estatu Batuak, 1873ko maiatzaren 6a) politikaria eta militarra izan zen. Venezuelaren independentzia lortzearren Espainiaren aurka borrokatu zen armadako buruzagi nagusia izan zen, eta Venezuelako lehendakari izan zen 1830\u20131835, 1839\u20131843 eta 1861\u20131863 urte bitarteetan.\nVenezuelako independentziaren aldeko mugimenduaren burua eta hango lehen lehendakaria (1831-1835) izan zen, kontserbadoreen aldetik. Estatu Batuetan kokatu zen 1850. urtean, Venezuelatik egotzia izan ondoren. 1861ean, Gerra Federalaren garaian, sorterrira itzuli zen, eta kontserbadoreen buru izan zen berriz ere. Diktadura ezarri bazuen ere, iraultza federalaren bultzada gero eta bizkorragoaren ondorioz, berriz ere erbesteratu behar izan zuen 1863. urtean. New Yorken eman zituen azken urteak, eta autobiografia bat argitaratu zuen han (1867)."}
{"id": "277376", "revid": "336", "url": "https://eu.wikipedia.org/wiki?curid=277376", "title": "Anshi Wang", "text": "Anshi Wang (Linchuan, 1021eko abenduaren 8a - Nanjing, 1086ko maiatzaren 21a) txinatar idazle klasikoa eta politikaria. Konfuzioren eta haren jarraitzaileen pentsamenduari buruzko komentarioak eta olerkiak idatzi zituen, baina Gobernuan egindako berrikuntzengatik da, batez ere, ezaguna. Txinako inperioaren ekonomia- eta politika-antolamendua aldatzeko ahaleginak egin zituen; besteak beste, lurraren banaketa arautu zuen, nekazarientzako maileguak eskaini zituen, Txinako armada berritik antolatu eta nahitaezko soldadutza ezarri zuen. Berrikuntza horiek zirela eta, kritika ugari izan zituen, kontserbadoreen aldetik bereziki, eta 1076an politika utzi behar izan zuen.\nTxinako prosaren zortzi maisuak.\nMao Kunek, Ming dinastiakoa \"Txinako prosaren zortzi maisuen\" zerrenda egin zuen. Horren barruan Anshi Wang kokatu zuen."}
{"id": "277377", "revid": "28807", "url": "https://eu.wikipedia.org/wiki?curid=277377", "title": "Wang Anshi", "text": ""}
{"id": "277378", "revid": "512", "url": "https://eu.wikipedia.org/wiki?curid=277378", "title": "Rhinolophus cognatus", "text": "Rhinolophus cognatus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277379", "revid": "336", "url": "https://eu.wikipedia.org/wiki?curid=277379", "title": "Carrie Derick", "text": "Carrie Matilda Derick (Saint-Georges-de-Clarenceville, Quebec, 1862ko urtarrilaren 14a - Montreal, 1941eko azaroaren 10a) kanadar zientzialaria izan zen. Ondoretasun genetikoan egindako lanarengatik ezaguna. McGill Unibertsitatean egin zituen ikasketak eta bertako lehen emakume irakaslea izan zen gero. 1901ean Botanika saileko behin-behineko lehendakari izendatu zuten, eta hiru urtez izan zen karguan, harik eta kargua behin betiko izendatzeko orduan gizonezko bat izendatu zuten arte. Aurrerago, Kanadako Unibertsitateko katedra bat eskuratzen zuen lehen emakumea izan zen. Ondoretasunari buruzko bere lanak mundu osoan zabaldu ziren, eta hurrengo urteetako genetikari buruzko ikerkuntzaren bidea ireki zuten."}
{"id": "277380", "revid": "336", "url": "https://eu.wikipedia.org/wiki?curid=277380", "title": "James Clark Ross", "text": "James Clark Ross (Londres, Ingalaterra, 1800eko apirilaren 15a - Aylesbury, Buckinghamshire, Ingalaterra, 1862ko apirilaren 3a) britainiar itsasgizona eta esploratzailea izan zen.\nBiografia.\nArtikoan zehar bidaietan ibili ondoren, iparburu magnetikoa aurkitu zuen bere osaba John Rossekin batean (1831). Antartikorako espedizioa antolatu zuen hegoaldeko buru magnetikoa aurkitzeko eta, Erebus eta Terror ontzietako buru zela, Ross itsasoa, Rosseko izotz-hesia eta Victoria lurraldea aurkitu zituen 1841ean. Bi urte geroago itzuli zen Londresa, eta \"A Voyage of Discovery and Research in the Southern and Antarctic Regions\" (1847, \"Hegoaldeko eta Antartikako lurraldeak aurkitzeko eta esploratzeko bidaia\") obra argitaratu zuen."}
{"id": "277381", "revid": "336", "url": "https://eu.wikipedia.org/wiki?curid=277381", "title": "Cyrus Vance", "text": "Cyrus Roberts Vance (Clarksburg, Mendebaldeko Virginia, Ameriketako Estatu Batuak, 1917ko martxoaren 27a - New York, Ameriketako Estatu Batuak, 2002ko urtarrilaren 12a) politikaria izan zen.\nZuzenbide ikasketak egin zituen, eta legelari gisa aritu zen Wall Streeten. Administrazioan zenbait kargu izan zituen: Senatuaren Espazio eta Defentsa Arazoetarako aholkulari, Pentagonoaren lege-aholkulari, Armadaren Defentsarako idazkariorde, eta abar. Pentagonoko bigarren arduradun gisa, garrantzi handiko auziez arduratu zen 1964-1965 bitarteko urteetan. Osasun-arazoak zirela eta, karguaren dimisioa eman zuen, baina berriro hasi zen lanean Lyndon Johnsonen lehendakaritzapean. Jimmy Carter lehendakarigaiaren alde egin zuen, eta 1977an estatu-idazkari izendatu zuten."}
{"id": "277382", "revid": "512", "url": "https://eu.wikipedia.org/wiki?curid=277382", "title": "Esteban Belasko", "text": "Esteban Belasko (Gasteiz, Araba, 1550 - 1602) eskultorea izan zen. Gasteiz ondoko Zuhatzu herrian bizi zen. Arabako herri askotako elizako erretaulak egin zituen, euskal erromanismoaren eraginpean, eta sagrarioak, kalostrak eta hileta oroigarriak ere egin zituen. Haren erretauletan Juan Antxieta eskultorearen eragina antzematen da. Urterik emankorrenak 1573. eta 1596. urte bitartekoak izan zituen. Obra nagusiak: Arzubiagako santutegia (1573), Gasteizko Gazteluko erretaula nagusia (1577), Santa Klara komentua (1578, gaur egun desagertua), Santakarako erretaula (1578), Arriagako erretaula nagusia, Kristobal Mart\u00ednez Alegriaren hilobia (1581, Gasteiz), Burguko santutegia (1583) eta A\u00f1uako sagrarioa (1596, Burgu)."}
{"id": "277383", "revid": "28807", "url": "https://eu.wikipedia.org/wiki?curid=277383", "title": "Esteban de Velasco", "text": ""}
{"id": "277384", "revid": "65203", "url": "https://eu.wikipedia.org/wiki?curid=277384", "title": "Morris West", "text": "Morris West (Melbourne, Australia, 1916ko apirilaren 26a - Sydney, 1999ko urriaren 9a) australiar idazlea izan zen.\nBiografia.\nMelbourneko Unibertsitatean egin zituen Hizkuntza eta Matematikako ikasketak. Irratian eta hainbat egunkaritan lan egin ondoren, 1955. urtean Italian hartu zuen bizilekua, Sorrenton. Katolikoa zen eta sinismen hori sarritan islatzen da haren lanetan.\nArrakasta handiko eleberriak idatzi zituen: \"The Devil\u00b4s Advocate\" (1959, \"Deabruaren abokatua\"), \"The Shoes of the Fisherman\" (1963, \"Arrantzalearen sandaliak\"), \"The Ambassador\" (1965, \"Enbaxadorea\"), \"The Heretic\" (1970, \"Heretikoa\"), \"The Salamander\" (1973, \"Arrabioa\"), \"The Navigator\" (1976, \"Itsasgizona\"), \"Proteus\" (1979) eta \"The Claims of God\" (1981, \"Jainkoaren eskaerak\"). Lehen bi eleberriak zinemara egokitu dira."}
{"id": "277385", "revid": "119347", "url": "https://eu.wikipedia.org/wiki?curid=277385", "title": "Narciso Yepes", "text": "Narciso Yepes (berez, Narciso Garc\u00eda Yepes) espainiar gitarra-jotzailea izan zen (Lorca, 1927ko azaroaren 14a - Murtzia, 1997ko maiatzaren 3a). Valentziako kontserbatorioan ikasi zuen Vicente Asensiorekin. 1947an, Ata\u00falfo Argentarekin eta Espainiako Orkestra Nazionalarekin egin zuen aurkezpena, J. Rodrigoren \"Concierto de Aranjuez\" obrarekin. 1950ean, interpretazio-ikasketak egin zituen Parisen Gieseking eta Enescorekin. Hamar hariko gitarra erabili zuen, eta mundu osoan eman zituen kontzertuak. 1952an \"Joko debekatuak\" filmerako idatzi zuen musika oso ezaguna egin zen. Musikagile askok idatzi zuten Yepesentzat; besteak beste, J. Rodrigo, E. Halffter, C. Halffter, Balada, Montsalvatge eta Ruiz Pip\u00f3 musikagileek."}
{"id": "277386", "revid": "336", "url": "https://eu.wikipedia.org/wiki?curid=277386", "title": "Daniel Barenboim", "text": "Daniel Barenboim (; Buenos Aires, Argentina, -) orkestra-zuzendari eta piano-jotzaile israeldarra, argentinarra jaiotzaz eta errusiarra jatorriz.\nBiografia.\nIsraelgo eta Espainiako herritartasuna ditu. 1992az geroztik, Berlingo Estatu Operaren zuzendaria izan da. Mozart, Beethoven, Brahms eta Chopinen obrak jo ditu pianoan, baina zuzendu dituen obren errepertorioa askoz ere zabalagoa da: Bach, konpositore frantsesak, Bruckner, Txaikovski, Edward Elgar eta, batez ere, Richard Wagner.\n1992an, Merezimendu Handiaren Gurutzea eman zion Alemaniako Errepublika Federalak, alemaniar kulturaren alde eginiko lana saritzeko. 1996an, bere jaioterriko tango batzuen bilduma plazaratu zuen \"Mi Buenos Aires querido. Tangos among friends\" diskoan."}
{"id": "277387", "revid": "336", "url": "https://eu.wikipedia.org/wiki?curid=277387", "title": "Anthony Burgess", "text": "John Burgess Wilson (1917ko otsailaren 25a- 1993ko azaroaren 22a), Anthony Burgess idazteko erabiltzen zuen ezizenaz ezagunagoa, idazle, poeta, dramatzaile, konpositore, hizkuntzalari, itzultzaile eta literatura kritikari ingelesa izan zen.\nSaiakerek eta eleberriek osatzen dute haren lanaren zatirik handiena. Bertan umorea eta kulturaren eta politikaren ikuspegi ironikoa nabari dira; ingeles eleberrigintzaren arazo nagusiak azpimarratu ditu bere kontakizunetan. Kazetaritza- eta kritika-lanak ere egin ditu. Kritikaren alorrean aipagarria du Joyceri egindako sarrera bat, \"Here Comes Everybody\" (1965), baina eleberrigile gisa bereziki ezaguna da. Burgessek Greeneren joerari jarraitu zion, baina idazle katolikoen sailean sar daitekeen arren, Burgessen kasuan askoz ere konplexuagoa eta liskartsuagoa izan zen idazlearen eta katolizismoaren arteko harremana. Izan ere, ez zen erlijio-praktikantea, eta oso eszeptiko eta ezkor agertu zen.\nHaren obra zerrenda luzearen barruan \u201cHazi txiroa\" \"(The Waiting Seed)\", \u201cHartzentzako eztia\" \"(Honey fot the Bears)\", \u201cEsku bateko txaloa\"(One Hand Clapping) eta \u201c1985\u201d lanak daude. The Timesek Burguess \u201cThe 50 greatest British writers since 1945\u201d zerrendan 17.postua eskaini zion. Hori gutxi balitz, musikazale amorratua zen, bere lehenengo pasioa izanik, literaturaren aurretik. Bi sinfonia, hainbat sonata eta kontzertu idatzi zituen konpositore moduan nolabaiteko ospea bereganatuz. Hizkuntzekiko gaitasuna (malayarra, errusiarra, frantsesa, alemana, espainiera, italiera eta japoniarraz mintzo zen, berezko ingelesaz aparte eta bazekien hebreera, txinatarra, suediera eta persiera apur bat), \u201cUlam\u201d izeneko fikziozko historiaurreko hizkuntza asmatuan ageri da primeran islatua \u201cSuaren bilaketan\u201d \"(Quest of fire)\" (1981) pelikulan. Jeanne Moreau eta Andr\u00e9 Delvauxekin batera izan zen epaile 1975ko Canneseko festibalean.\nBizitza.\nBurgess 1917ko otsailaren 25ean jaio zen Harpurhey, Manchester kanpoaldeko aldiri batean, familia katoliko batean. Txikitan Jaxk Wilson, Little Kack edota Johnny Eagle deitzen zioten. John Anthony Burgess Wilson deitzera pasa zen. Hala ere, \"Anthony Burgess\" ezizena \"Time for a Tiger\" bere lehen nobela kaleratu arte ez zuen erabili. Haren ama Elizabeth 30 urterekin etxean hil zen 1918ko azaroaren 19an, gripe espainolaren pandemia zela, ahizpa Muriel hil eta handik baino lau egunera, gaixotasun bera heriotzaren kausa izanik. Burguessek beti pentsatu izan zuen aitak, Joseph Wilsonek, nolabaiteko amorrua ziola, bizirik atera zerako. Burguess honako hau esatera heldu zen bere haurtzaro bakartiaz: \u201cI was either distractedly persecuted or ignored. I was one despised... Ragged boys in gangs would pounce on the well-dressed like myself.\u201d \nEdmund's Roman Catholic Elementary School-en ikasi zuen, eta haren hitzetan, \"When I went to school I was able to read. At the Manchester elementary school I attended, most of the children could not read, so I was ... a little apart, rather different from the rest.\" Guraso piano-jotzaileak izan arren, txikitan ez zen musikaz interesatu, bere etxeko irratian \u201ctxirula solo sinestezin bat\u201d entzuten zuen arte, guztiz aztoratua eta maitemindua utzi zuena, \u201cbihurri, exotiko eta erotiko\u201d moduan deskribatu zuena.\nBurguessek bere familiari konpositore izan nahi zuela jakinarazi zionean, ezetza eman ziotan, musikak dirurik ematen ez zuela argudiatuz. Eskolan ezin izan zuen musikarik ikasi, baina 14 urterekin bere kabuz pianoa jotzen ikasi zuen. Burgessek lehen momentutik nahi izan zuen musika ikasi unibertsitatean, baina Victoria University of Manchesterreko musika sailak ez zuen bere eskaera onartu, Fisikan zuen nota txarra zela eta. Beraz, Arteetan graduatu eta Filologia ingelesa ikasi zuen 1937 eta 1940 urteen tartean. Hor ezagutu zuen Jones, bere emaztea izan zena 1942eko urtarrilaren 22an.\nArmadatik pasa eta gero, hezkuntza ofizial moduan lan egin zuen gerra ostean Brunei eta Malaysian. 1959ean kolapso bat jasan zuen Malasiako klase batean. Burmuineko tumore bat zuela diagnostikatu zioten, ebakuntza posiblerik gabekoa eta bizi itxaropen motzekoa. Horrek idaztera bultzatu zuen, bere emazte Lynnek autorearen eskubideen irabaziei esker bizi ahal izateko. Hezkuntza mundutik irten eta idaztera dedikatu egin zen bere gaixotasunarekin eguneroko bizitzan hainbat urteetan. Bost nobela eta erdi idatzi zuen urte batean. Bi urte baino gehiagoko bizi iraupena igaro zuen, bizitzan jarduera artistikoen onurak erakusteko erabiltzen den adibidea izanik. Idatzitako azken \u201cerdi nobela\u201dk, heriotzatik gertuen zegoenean, bere lanik famatuena izan zen. Hortik aurrera, 50 liburu baino gehiago idatzi eta argitaratu zituen, gai ezberdin asko jorratuz. Kritika literario ugarien egilea da, Shakespeare eta Joyceri buruzko saiakeragilea, egunkarietako artikulugilea eta hogei bat nobela krudel eta kaustikoen idazlea.\n1993ko azaroaren 22an hil zen, Londreseko St John &amp; St Elizabeth ospitalean, biriketako minbiziaz. Haren errautsak Monakoko hilerrian utzi zituzten eta hilarrian \u201cAbba Abba\u201d idatzi: horren esanahiari buruz asko esan da. \u201cAita, aita\u201d esan nahi du hebreeraz, arameraz, arabieraz eta beste hainbat hizkuntza semitikoz. Artistaren hasierako letrak, bai aurrerantz bai atzerantz irakurriak, soneto baten molde erritmikoa (CDC DCD falta dira) edota Keatsen heriotzari buruzko 22. lanaren izenburua izan litekeela ere esan da. The Timeseko hileta-oharrak \u201cmoralista handitzat\u201d definitu zuen Burgess.\nLanak.\nKontakizunaren teknikarekiko kezka gehien agertu duten gaur egungo idazle britainiarretako bat da, bestalde. Kontakizunaren teknikaren alorrean egindako ekarpenari dagokionez, 1960. urte inguruan idatzitako obrak ditu bereziki aipagarriak, Burgessek: \"Beds in the East\" (1959, \"Ekialdeko oheak\"), \"The Wanting Seed\" (1962, \"Grinaren hazia\"), \"A Vision of Battlements\" (1965, \"Hormen ikuspegia\"), eta abar. Baina \"A Clockwork Orange\" (1962, \"Laranja mekanikoa\") izan zen bere obrarik ezagunena. Obra horretako protagonista gazte amoral, dibertigarri eta adimen argiko bat da, musikazale amorratua, Beethovenen zale amorratua zehazkiago (Burgess bera musikologoa zen); gizarte izutu eta ustel batean gaizkia eta bizioa dira protagonistaren xedeak, eta gazte hori berriro hezteko ahaleginaren arrakastarik eza islatzen du. \"Laranja mekanikoa\"-ren lorpen nagusia teknikaren eta argumentuaren artean egileak lortu zuen batasuna izan zen; argumentua oso bortitza da, indarkeriaz betea, eta ideia hori adierazteko adierazkortasun handiko hizkera erabili zuen Burgessek. Stanley Kubrickek zinemara eraman zuen eleberri hori, eta ahantzi ezinezko filma egin zuen: \"A Clockwork Orange\".\nBeste obra batzuetan, dena den, hizkuntza oparoegia, dotoreegia erabili izan zuen, kritikari batzuen arabera. Obra aipagarriak dira, alde horretatik, \"MF\" (1971) obra esperimentala, ikerketa estrukturalistetan oinarritua; eta \"Earthly Powers\" (1980, \"Lurreko indarrak\"); bertan, zibilizazio modernoaren perbertsioa nabarmendu zuen.\nHaren obra nagusien artetik, azpimarragarrienak nobelak dira:\nHori bai, bere lanetan ospetsuena eta onarpen handiena irabazi zuena, zalantzarik gabe, \u201cLaranja mekanikoa\u201d izan zen, 1962an idatzitako nobela distopikoa, nahiz eta idazleak berak bere lanik txarrenetarikotzat jo. Eleberria egileari berari Bigarren Mundu Gerran jazotako gertakari batean oinarritu zen. 1944an, Burgess eta emazteari lau marine estatubatuarrek Londreseko kaleetan eraso egin zieten eta emaztea bortxaketaren eta lapurretaren biktima izan zen. Haurdun zegoenez, jipoiak abortua eragin zion. Liburuak borondate libre eta moralari buruz hitz egiten du eta, halaber, norbanakoaren manipulazioaz sistema politikoak bezalako bortizkeriari esker, errepresioaz eta nola horrek gizakia ustelkeriarantz daraman. Hainbat hizkuntzatara itzuli zen, eta 1998an, Modern Libraryek 65. postua eskaini zion XX. mendean ingelesez idatzitako 100 nobela hoberenen artean."}
{"id": "277389", "revid": "1519", "url": "https://eu.wikipedia.org/wiki?curid=277389", "title": "Indigo (argipena)", "text": "Indigo terminoak hainbat adiera du:"}
{"id": "277390", "revid": "512", "url": "https://eu.wikipedia.org/wiki?curid=277390", "title": "Jamestown", "text": "Jamestown 1607. urtean ingeles kolonizatzaileek gaur egungo Estatu Batuetan sortu zuten lehen hirigunea da, gaur egungo Virginiako estatuan. James ibaiaren bokaleko uharte batean dago. Indiarrek tabakoa lantzen erakutsi zieten kolonoei, eta hura izan zen alde hartako ekonomia-alor nagusia luzaroan. Suak hiru aldiz hartu zuen hiria XVII. mendean, eta Jamestownetik Williamsburgera eraman zuten Virginiako gobernua. Jamestown XIX. mendean uharte bilakatu zen; ordu arte penintsula zen. Gaur egun ondare historiko gisa gordea dago eta ezponda bat eraiki dute uraren higaduratik babesteko. Parke Historiko Koloniala eratzen dute gaur egun Jamestownen aztarnak."}
{"id": "277391", "revid": "512", "url": "https://eu.wikipedia.org/wiki?curid=277391", "title": "Ram\u00f3n Madariaga", "text": "Ram\u00f3n Madariaga Azkuenaga (Bilbo, Bizkaia, 1868ko irailaren 19a - Algorta, Bizkaia, 1940ko abenduaren 27a) bizkaitar politikaria izan zen.\nBiografia.\nZuzenbideko ikasketak egin zituen Madrilgo unibertsitatean eta merkataritza-lanetan jardun zuen Bilbon. 1910ean errepublikanoekin hasi zen politikan eta, gerora, errepublikaren eta autonomiaren aldeko ahaleginean oinarritu zuen bere politika-jarduera. Lehen Euskal Autonomia Estatutuaren testua idazten parte hartu zuen eta Hego Euskal Herriko udal-mugimendua bultzatu zuen haren alde. Bizkaia Francoren esku geratu ondoren Miarritzen bizi izan zen. 1940. urtean itzuli zen Bilbo aldera, eta Algortan hil zen urte hartako azken aldean, zenbait hilabetez preso egon ondoren."}
{"id": "277392", "revid": "46380", "url": "https://eu.wikipedia.org/wiki?curid=277392", "title": "Albert R\u00e0fols-Casamada", "text": "Albert R\u00e0fols Casamada (Bartzelona, 1923ko otsailaren 2a - \"ib.\", 2009ko abenduaren 17a) kataluniar pintorea eta poeta izan zen.\nArkitekturako ikasketak utzi eta pinturari ekin zion. Kubismo ondorengo moldeetatik abstrakziorantz jo zuen. 1982an, Bartzelonako udaletxeko sarrera-aretoko sabaia pintatu zuen. Poesiagintzari dagokionez, aipagarriak dira \"Notes nocturnes\" (1975), \"Signe d\u00b4aire\" (1976), \"Territori de temps\" (1979), \"Paranys i raons per atrapar instants\" (1981) eta \"Episodi\" (1981) poesia-bildumak. \"Ampit\" aldizkariaren sortzaileetariko bat izan zen. Bestalde, pinturako sari nazionala lortu zuen 1980an."}
{"id": "277393", "revid": "512", "url": "https://eu.wikipedia.org/wiki?curid=277393", "title": "Rhinolophus convexus", "text": "Rhinolophus convexus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277394", "revid": "336", "url": "https://eu.wikipedia.org/wiki?curid=277394", "title": "Charles Reade", "text": "Charles Reade (Ipsden, Oxfordshire, Ingalaterra, 1814ko ekainaren 8a - Londres, Ingalaterra, 1884ko apirilaren 11) ingeles eleberrigilea eta dramagilea izan zen.\nBiografia.\nOxfordeko Unibertsitatean egin zituen zuzenbideko ikasketak, eta irakaslea izan zen han. Lanbidea utzi eta idazteari ekin zion, hasieran antzerkirako obrak batez ere (40 inguru). Eleberriak eta kontakizun liburuak ere idatzi zituen, eta bere garaiko justiziarik eza salatu zuen lan horietan.\nObra nagusiak: \"It\u00b4s Never too Late to Mend\" (1856, \"Inoiz ez da berandu bide onera itzultzeko\"), \"The Cloister and the Hearth\" (1861, \"Klaustroa eta sutondoa\"), \"Hard Cash\" (1863, \"Dirua\"), \"Griffith Gaunt\" (1866) eta \"A Terrible Temptation\" (1871, \"Tentaldi izugarria\")."}
{"id": "277395", "revid": "512", "url": "https://eu.wikipedia.org/wiki?curid=277395", "title": "Bengt Str\u00f6mgren", "text": "Bengt Str\u00f6mgren (G\u00f6teborg, Suedia, 1908ko urtarrilaren 21a - Kopenhage, 1987ko uztailaren 4a) daniar astrofisikaria izan zen. Espazioko gas-hodeiei buruzko azterketetan aitzindari izan zen. 1940an Kopenhageko Behatokiko zuzendari izendatu zuten. Str\u00f6mgrenek ikusi zuen espazioko gas-hodeiak hidrogeno ioituz zeudela osatuak, inguruan hidrogeno ioitugabea zutela, eta hidrogeno ioitua oso ingurune mugatuetan zegoela kokatua. Espazioko gaien kopuruaz azterketak eta neurketak egin zituen (hidrogenoa, helioa, eta abar), eta gaur egun onartzen diren balioen antzekoak aurkitu zituen. Izarren egitura eta osagaiak aztertu zituen, eta izarren espektroa neurtzeko saioak ere egin zituen."}
{"id": "277396", "revid": "336", "url": "https://eu.wikipedia.org/wiki?curid=277396", "title": "Elihu Thomson", "text": "Elihu Thomson (Manchester, Ingalaterra, - Swampscott, Massachusetts, ) ingeles ingeniari eta asmatzailea izan zen. Aurkikunde garrantzitsuak egin zituen korronte alternoko elektrizitatearen alorrean, eta Estatu Batuetako gai elektrikoen industria sortu zuen (American Electric Company, General Electric Company elkartearen aitzindaria).\nEstatu Batuetara joan zen bizitzera txikitan. 1879an, korronte alternoaren araberako motorra asmatu zuen; hurrengo urteetan erresistentzien bidezko soldadura elektrikoa, erreakzio-motorra (1888), maiztasun handiko alternadorea, elektrizitate-indarraren neurgailuak, eta beste tresna batzuk asmatu zituen."}
{"id": "277397", "revid": "96586", "url": "https://eu.wikipedia.org/wiki?curid=277397", "title": "Vladimir Vysotski", "text": "Vladimir Semionovitx Vysotski \u2014errusieraz \u0412\u043b\u0430\u0434\u0438\u0301\u043c\u0438\u0440 \u0421\u0435\u043c\u0451\u043d\u043e\u0432\u0438\u0447 \u0412\u044b\u0441\u043e\u0301\u0446\u043a\u0438\u0439\u2014 (Mosku, Sobietar Batasuna, 1938ko urtarrilaren 25a - Mosku, Errusia, 1980ko uztailaren 25a) antzezlea, idazlea eta abeslaria izan zen. Satira politiko eta sozialak egin zituen batez ere, sobietar gizarteari buruzko jarrera ironiko eta kritikoa azaltzen dituztenak. 1960an antzezle profesional bihurtu zen, eta, antzerkirako lanez gainera, hogeita sei film egin zituen. Hala ere, idatzi zituen olerki eta abestiengatik da batez ere ezaguna. Ehunka olerki eta abesti idatzi zituen, eta antzerki eta zinemarako musika ere idatzi zuen. Bere jarrera kritikoa zela eta, Gobernuak ez zituen haren lanak ezagutzera eman, eta ezkutuko eta legez kanpoko grabazio, agerraldi eta abarri esker egin zen ezagun."}
{"id": "277398", "revid": "336", "url": "https://eu.wikipedia.org/wiki?curid=277398", "title": "Derek Walcott", "text": "Derek Alton Walcott (Castries, Santa Luzia, Antilla Txikiak, 1930eko urtarrilaren 23a - Cap Estate, Gros-Islet, Santa Luzia, 2017ko martxoaren 17a) Antilletako idazlea izan zen.\nBiografia.\nTrinidadeko uhartean hazi zen, eta Jamaikako unibertsitatean egin zituen ikasketak 1950-1954 urteetan. Bere garaiko ingelesezko poeta handienetako bat izan zen (\"Beste amodio bat; Poema hautatuak,\" 1964-1977; \"Omeros,\" 1990), eta antzerki idazle gisa ere nabarmendu zen (\"Tximinoaren mendiko ametsak,\" 1972; \"O Babilonia,\" 1976; \"Azken ihauteria,\" 1989).\nBetiere bere afrikartasunari uko egin gabe, Antilletako lurra eta giroa, eta hango biztanleen askotariko jatorria zituen hizpide bere poemetan. Bostongo unibertsitateko literaturako irakaslea izan zen.\nLiteraturako Nobel saria irabazi zuen 1992an."}
{"id": "277399", "revid": "46380", "url": "https://eu.wikipedia.org/wiki?curid=277399", "title": "Fran\u00e7ois Blondel", "text": "Fran\u00e7ois Blondel (Ribemont, 1618ko ekainaren 15a - Paris, 1686ko urtarrilaren 21a) matematikari, ingeniari, arkitekto, teoriagile eta diplomatiko frantsesa izan zen. Zientzia eta Literatura ikasketak amaitu zituenean diplomazia-lanetan jardun zuen, Egipton eta Konstantinoplan batez ere. Antilletako gotorlekua eraiki zuen 1666. urtean. Zientzia Akademiako kidea izan zen, eta Arkitekturaren Erret Akademiaren sortzaileetariko bat izan zen (1671). Berak eraiki zuen, erromatarren ereduei jarraituz, Parisko \"Porte Saint-Denis\" garaipen-arkua (1671-1672). Dogma klasikoko teoriagile honek klasizismoa eta Errenazimentuko Italiako arkitektura sustatu zituen, italiar barrokoa alde batera utziz."}
{"id": "277400", "revid": "512", "url": "https://eu.wikipedia.org/wiki?curid=277400", "title": "Cynewulf", "text": "Cynewulf (Northumbria, 750 aldera - 800 aldera) erlijio-poeta anglosaxoia zen. Idazkera errunikoan eta mendebaldeko saxoieraz idatzi zituen olerkiak \"Exeter\" eta \"Vercelli\" XI. mendeko kodizeetan gorde dira. Honako hauek dira: \"Santa Juliana eta Santa Elenaren bizitzak\", sortalde kristauko mirariei buruzko elezaharretan oinarrituak; \"The Ascension\" (\"Igokundea\") edo \"Christ\", Gregorio Santuaren prediku baten parafrasia, eta \"The Fates of the apostles\" (\"Apostoluen eginak\"), apostoluen eginkizunak agertzen dituen kontakizuna. Hasiera batean, berarenak zirela uste izan zen \"Andreas, Guthlas eta The Phenix\". Garai bereko beste poeta batzuek eginak dira."}
{"id": "277401", "revid": "1491", "url": "https://eu.wikipedia.org/wiki?curid=277401", "title": "Juan Etxebarria Martin", "text": "Juan Etxebarria Martin (Izengoitiak: \" Jon Gotzon\", \"Dirauket\" ; Santurtzi, 1934ko otsailaren 7a - Gernika-Lumo, 1996ko otsailaren 17a) bizkaitar idazlea eta itzultzailea izan zen.\nArteagako eta Gasteizko seminarioetan egin zituen apaiz-ikasketak, apaiz ez bazen ere. Euskal aldizkarietan eman zituen argitara bere lanik gehienak eta euskaltzain urgazlea zen. Hona idazlan eta itzulpen nagusiak: \"Gurutz bidea\" (1966), \"Maitale galdua\" (1966), \"Euskal iztegi laburra\" (1966), \"Charles Perrault\u00b4en ipuinak\" (1965), \"Phedro\u00b4ren alegiak\" (1965), \"Bakarantuak\" (1966, Lope de Vegaren \"Soliloquios divinos\" obraren itzulpena), \"Esopo\u00b4ren alegiak \"eta \"Catalunya\u00b4ko olerkariak\" (Verdaguer, Costa y Llobera eta Maragall)."}
{"id": "277402", "revid": "28807", "url": "https://eu.wikipedia.org/wiki?curid=277402", "title": "Jon Gotzon", "text": ""}
{"id": "277403", "revid": "28807", "url": "https://eu.wikipedia.org/wiki?curid=277403", "title": "Dirauket", "text": ""}
{"id": "277404", "revid": "58701", "url": "https://eu.wikipedia.org/wiki?curid=277404", "title": "Luisa Etxenike", "text": "Luisa Etxenike Urbistondo (Donostia, Gipuzkoa, 1957ko uztailaren 10a) idazlea da. Gaztelaniaz idazten du.\nBizitza.\nZuzenbidean lizentziatua da. Emakumeek idatzitako literatura ondo ezagutzen du, eta hainbat literatura-lanetan parte hartu du. Horrez gainera, emakumeei zuzendutako irakurketa eta idazketa-lantegiak kudeatu izan ditu Donostian eta Gipuzkoako hainbat herritan. Donostian antolatzen ziren Emakume Idazleen Jardunaldien antolatzaile nagusietakoa. Eta Emakume idazleen mundu bat jaialdi literarioaren zuzendaria.\nKomunikabide desberdinetan kolaboratzen du, prentsa idatzian zein irratian. \"Grand Place aldizkariaren idazketa batzordearen partaidea da.\" Eta itzultzaile-lanetan ere aritu da. \"El \u00e1ngulo ciego\" (2008) eleberriarekin Euskadi Literatura saria irabazi zuen 2009an.\n2007an Frantziak Arte eta Letren Ordenako Zaldun izendatu zuen. 2013an Donostiako Udalak Donostiako Hiritar merituaren domina eman zion.\nBibliografia.\nEleberriak\nKontakizun liburuak\nOlerki liburuak\nItzulpenak"}
{"id": "277405", "revid": "512", "url": "https://eu.wikipedia.org/wiki?curid=277405", "title": "Fran\u00e7ois-Henry de Montmorency-Bouteville", "text": "Fran\u00e7ois-Henry de Montmorency-Bouteville (Paris, Frantzia, 1628ko urtarrilaren 8a - Versailles, Frantzia, 1695eko urtarrilaren 4a) Luxenburgoko dukea eta Frantziako mariskala izan zen Luis XIV.aren garaian.\nBiografia.\nFran\u00e7ois de Montmorency-Bouteville zaldunaren semea zen. Cond\u00e9-ren agindupean jardun zuen Frondako (1648-1652) eta Espainiaren aurkako gerretan (Herbehereak, 1668).\n1672tik aurrera garaipen handiak lortu zituen Holandan Gilen Orangekoaren aurkako gerran. 1680an, Brinvilliersko markesaren auziaren ondoren, harez gainera beste batzuk ere Pozoien Auzia (\"affaire des poisons\") delakoan parte hartu zutela aurkitu zutenean auzipetu egin zuten. Hala ere, berriro karguan ezarri zuten eta garaipen handiak lortu zituen Herbehereetan."}
{"id": "277406", "revid": "28807", "url": "https://eu.wikipedia.org/wiki?curid=277406", "title": "Fran\u00e7ois-Henri de Montmorency", "text": ""}
{"id": "277407", "revid": "336", "url": "https://eu.wikipedia.org/wiki?curid=277407", "title": "Martin Niem\u00f6ller", "text": "Martin Niem\u00f6ller -izen osoa Friedrich Gustav Emil Martin Niem\u00f6ller- (Lippstadt, 1892ko urtarrilaren 14a - Wiesbaden, 1984ko martxoaren 6a) alemaniar teologo eta ministro protestantea izan zen, nazien aurka nabarmendu zena. \"Lehenbizi... etorri ziren\" olerkia idazteagatik egin zen ospetsu.\nBizitza.\nLehen Mundu Gerran Alemaniako Itsas Armadako ofiziala izan zen; gerra bukatu eta Teologia ikasi zuen M\u00fcnsterren. Kontserbadore nazionalista zen ideologiaz, eta hasiera batean Adolf Hitlerren alde egin zuen. Gero Eliza Aitorlea taldearen sortzaileetako bat izan zen, Eliza ebanjelikoaren barnean. Eliza Aitorleak Alemaniako eliza protestanteak nazifikatzearen aurka egin zuen. Naziei horrela aurka egiteagatik, Niem\u00f6ller Sachsenhausen eta Dachauko kontzentrazio esparruetan izan zen preso 1937tik 1945 arte.\nBakearen alde eta armen aurka jardun zuen. 1961ean Elizen Munduko Kontseiluko sei lehendakarietako bat izateko aukeratu zuten, eta kargu horretan jardun zuen 1968 arte. Arma nuklearren aurka azaldu zen, eta Gerra Hotza baretzearen alde lan egin zuen. Bakearen Lenin Saria eman zioten 1967an.\n\"Lehenbizi... etorri ziren\".\n1946ko urtarrilaren 6an errezitatu zuen olerki hau, Frankfurten egindako biltzar batean. Geroztik asko zabaldu da mundu osoan, eta hainbat bertsio egin dira."}
{"id": "277409", "revid": "336", "url": "https://eu.wikipedia.org/wiki?curid=277409", "title": "Thomas Mayne Reid", "text": "Thomas Mayne Reid (Ballyroney, Downeko konderria, 1818ko apirilaren 4a - Londres, 1883ko urriaren 22a). irlandar-estatubatuar idazlea eta militarra izan zen.\nMexikon eta Estatu Batuetan bizi izan zen. 1840. urteko Texaserako espedizioan parte hartu zuen, kazetaria izan zen Filadelfian, eta Mexikoren aurkako espedizioko kapitain (1845). Idazteari ekin zion 1850. urtetik aurrera, eta gazteentzako kontakizun-liburuak idatzi zituen, indiarren bizimoduan oinarrituta."}
{"id": "277410", "revid": "46380", "url": "https://eu.wikipedia.org/wiki?curid=277410", "title": "Guillaume Dupuytren", "text": "Guillaume Dupuytren (Pierre-Buffi\u00e8re, Limousin, Frantzia, 1777ko urriaren 5a - Paris, Frantzia, 1835eko otsailaren 8a) kirurgialaria eta anatomista izan zen. Luis XVIII.a Frantziakoaren eta Karlos X.a Frantziakoaren kirurgialaria izan zen. Ebakuntza zail ugari egiteaz gainera, bere izena daraman Parisko Medikuntza Fakultateko Anatomia Patologikoaren Museoa sortu zuen. \"Dupuytrenen uzkurdura\" esaten zaio medikuntzan esku ahurreko aponeurosiaren hantura kronikoari."}
{"id": "277411", "revid": "98220", "url": "https://eu.wikipedia.org/wiki?curid=277411", "title": "Eskopeta", "text": "Eskopeta ehizan egiteko eta, erabiltzen den fusil arina da. XIII. mendean Italian agertu ziren lehenengo eskopetak (\"schioppi\" edo \"scoppio\") burdinazko hodiak ziren, atzeko aldean zurezko euskarririk ere ez zutenak (XV. mendean ezarri zitzaien). XIX. mendean bolbora, kartutxoek eta tresnak berak aurrerapen handiak izan zituzten: kanoia motzagoa eta arinagoa egin zen, eta bi kainoi batera jartzea ere lortu zen; zehaztasun handiagoa izateko, lepoa edo estugunea ezarri zitzaion. 1880. urtean asmatua da errepikapeneko eskopeta, tiroak bata bestearen atzetik segidan botatzeko gai zena.\nTiro bakoitzean bala txiki bat edo perdigoi ugari jaurtitzeko erabiltzen da. Batez ere, txoriak ehizatzeko erabiltzen da."}
{"id": "277412", "revid": "512", "url": "https://eu.wikipedia.org/wiki?curid=277412", "title": "Jos\u00e9 Luis Garc\u00eda S\u00e1nchez", "text": "Jos\u00e9 Luis Garc\u00eda S\u00e1nchez (Salamanca, Espainia, 1941eko irailaren 22a -) espainiar zinema-zuzendaria da.\nBiografia.\nZinemako Eskola Ofizialean sartu zen, baina ez zituen ikasketak amaitu, ikasle guztiak kanporatu egin zituztelako. Zuzendari-laguntzaile gisa jardun du, baita telebistan eta bideogintzan ere, eta haurrentzako liburuak ere idatzi ditu.\n1978an, Berlingo zinema-jaialdiko Urrezko Hartza irabazi zuen \"Las truchas\" filmarengatik."}
{"id": "277413", "revid": "512", "url": "https://eu.wikipedia.org/wiki?curid=277413", "title": "Rhinolophus cornutus", "text": "Rhinolophus cornutus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277414", "revid": "28807", "url": "https://eu.wikipedia.org/wiki?curid=277414", "title": "Jose Luis Garcia Sanchez", "text": ""}
{"id": "277415", "revid": "2048", "url": "https://eu.wikipedia.org/wiki?curid=277415", "title": "F\u00e9lix Uharte Go\u00f1i", "text": "F\u00e9lix Uharte Go\u00f1i (Iru\u00f1ea, - \"ibidem\", ) nafar ekonomialari eta finantzaria izan zen. \"Huarte y C\u00eda. S.A.\" bihurtuko zen \"Sociedad Huarte Malumbres S.R.C.\" konpainia sortu zuen 1927. urtean. Aipatutako konpainia Espainiako estatuko enpresa-talderik garrantzitsuenetakoa (30 enpresatik gora: metalurgia, papergintza, janari industria, turismoa, nekazaritza, zurgintza, aparkalekuak, hirigintza) izan zen Franco bizi izan zen artean. \nKargu garrantzitsuak izan zituen: Iru\u00f1eko zinegotzia (1963), Nafarroako Foru Aldundiko diputatua, Nafarroako Kutxako lehendakaria, Ikerketa Zientifikoko Kontseilu Goreneko bokala eta Nafarroako Aldundiko prokuradorea."}
{"id": "277416", "revid": "28807", "url": "https://eu.wikipedia.org/wiki?curid=277416", "title": "El Moro Vizca\u00edno", "text": ""}
{"id": "277417", "revid": "58701", "url": "https://eu.wikipedia.org/wiki?curid=277417", "title": "Alonso Covarrubias", "text": "Alonso Covarrubias (Torrijos, 1488 - Toledo, 1570) espainiar arkitekto eta dekoratzailea izan zen. Covarrubiasen lehen obrak plateresko estilokoak diren arren (Toledoko San Klemente monasterioa, estilo platereskoan eginiko obra handienetako bat, 1534), Italiako Errenazimentuko ereduari jarraitu zion ondoko lanetan (Alcal\u00e1 de Henaresko artzapezpikuaren jauregia). 1537. urtetik aurrera Karlos V.a enperadorearen zerbitzuan egon zen, eta Toledon jardun zuen batez ere (Toledoko Alkazarreko aurrealde nagusia; Gurutze Santua eta San Joan Bataiatzailea ospitaleak; Trastamarakoen kapera katedralean). Karlos I.aren garaiko arkitektorik garrantzitsuena izan zen."}
{"id": "277418", "revid": "28807", "url": "https://eu.wikipedia.org/wiki?curid=277418", "title": "Alonso de Covarrubias", "text": ""}
{"id": "277419", "revid": "1545", "url": "https://eu.wikipedia.org/wiki?curid=277419", "title": "Jose Goikoa", "text": "Jose Goikoa Barkaiztegi (Donostia, Gipuzkoa, 1844ko apirilaren 10a - \"ib.\", 1911ko uztailaren 9a) arkitektoa izan zen. Madrilen egin zituen arkitektura-ikasketak. Donostiako udal-arkitektoaren laguntzaile izendatu zuten 1870ean, eta 1897an berak eskuratu zuen kargu hura. Liberala zen eta Donostiako defentsarako obrez arduratu zen Hirugarren Karlistaldian. Donostiako udal-arkitektoa izan zen bitartean proiektu ugariren zuzendari izan zen, Gros eta Amara Zaharreko zabalguneak tarteko.\nHaren obra nagusiak Donostian daude:\nErreformak:"}
{"id": "277420", "revid": "6327", "url": "https://eu.wikipedia.org/wiki?curid=277420", "title": "Jose Goicoa Barcaiztegui", "text": ""}
{"id": "277421", "revid": "336", "url": "https://eu.wikipedia.org/wiki?curid=277421", "title": "William Kidd", "text": "William Kidd (Dundee, Eskozia, c. 1645eko urtarrilaren 22a - Wapping, Ingalaterra 1701eko maiatzaren 23a), \"Captain Kidd\" edo \"Kidd kapitaina\" izengoitiz ezaguna, eskoziar pirata ezaguna. Oso gaztetatik itsasoan aritu zen. Mendebaldeko Indietan frantsesen kontrako borrokan nabarmendu zen. Indiako ozeanoa pirataz garbitzeko agindua harturik, Madagaskarren hartu zuen bere abiapuntua. Piratak birrindu behar zituena, ordea, bera egin zen pirata. 1696an Ingalaterra Berrian lehorreratu zen, eta zeraman harrapakin aberatsa agintarien esku utzi zuen. Hala ere, preso hartu eta Ingalaterrara bidali zuten. Han epaitu, eta 1701ean urkatu zuten. Kidden ekintzetan oinarritu zen R. L. Stevenson \"Altxor uhartea\" liburua idazteko."}
{"id": "277423", "revid": "119347", "url": "https://eu.wikipedia.org/wiki?curid=277423", "title": "Kostroma", "text": "Kostroma () Errusiako hiria eta ibai-portua da, Kostroma oblastaren hiriburua. Herrialdearen ipar-mendebaldean dago, Volgaren eta Kostroma ibaien bilgunean, Jaroslavletik 65 km ekialdera eta Moskutik 320 km ipar-ekialdera. 2010ean 268.742 biztanle zituen.\nHistoria.\nPrintzerri independente bateko hiriburua izan zen XIII. mendean. Han izendatu zuten Mikhail Fiodorovitx Romanov Errusiako tsar.\nOndarea.\nAipagarri dira, besteak beste, XIII. mendeko Ama Birjinaren Jasokunde katedrala, XVI. mendeko Ipatiev monasterioa eta XVII. mendeko Hirutasunaren katedrala.\nEkonomia.\nMerkataritza eta industriagune garrantzitsua da: ehungintza, eraikuntza mekanikoak, janari-industria, kimika-industria."}
{"id": "277424", "revid": "512", "url": "https://eu.wikipedia.org/wiki?curid=277424", "title": "Rhinolophus creaghi", "text": "Rhinolophus creaghi Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277426", "revid": "336", "url": "https://eu.wikipedia.org/wiki?curid=277426", "title": "Salvador Moncada", "text": "Sir Salvador Moncada (Tegucigalpa, 1944ko abenduaren 3a) Hondurastar sendagilea da. 1970ean, Medikuntza eta Kirurgia lizentzia lortu zuen El Salvadorko Unibertsitatean. Ondoren, Londresa joan eta Farmakologia eta zientziak ikasi zituen han. Moncadaren lanak garrantzi handia izan du prozesu patologikoen tratamenduan, handituetan eta arteriosklerosian esate baterako. Horrez gainera, lan esanguratsua egin du plaketen eta horma baskularren arteko loturari buruz, bai eta tronbosiari buruz ere. 1996an, Ingalaterrako \"Wellcome Research\" laborategietako ikerketa-zuzendari izendatu zuten. Bere ikerketei esker, Asturiasko Printzearen saria jaso zuen 1990ean. 2010ean, Sir titulua eman zion Elisabet II.a Erresuma Batukoa erreginak."}
{"id": "277427", "revid": "512", "url": "https://eu.wikipedia.org/wiki?curid=277427", "title": "Paramagnetismo", "text": "Paramagnetismoa magnetismo forma bat da; honen ondorioz material batzuk kanpotik aplikatutako eremu magnetiko batek ahultasunez erakarriak dira. Material paramagnetikoek aplikatutako eremu magnetiko horren norabidean barneko eremu magnetiko induzituak eratzen dituzte. Material diamagnetikoak, berriz, eremu magnetikoek aldaratzen dituzte eta eremu magnetiko aplikatuaren kontrako norabidean induzitutako eremu magnetikoak eratzen dituzte. Material paramagnetikoen artean elementu kimiko gehienak eta konposatu batzuk daude; 1 baino iragazkortasun magnetiko erlatibo apur bat handiagoa dute; hau da, suszeptibilitate magnetiko positibo txiki bat. Beraz, eremu magnetikoek erakartzen dituzte. Aplikatutako eremuak eragindako momentu magnetikoa paraleloa da eremuaren intentsitatearekin, eta nahiko ahula da. Oro har, efektua detektatu ahal izateko oreka analitiko sentikorra behar da. Material paramagnetikoetan neurketa modernoak askotan SQUID magnetometro batekin egiten dira.\nParamagnetismoa materialean parekatu gabeko elektroien presentziaren ondorio da. Horrela, orbital atomiko osatugabeak dituzten atomo gehienak paramagnetikoak dira, salbuespenak salbu, kobrea, adibidez. Euren spinaren ondorioz, parekatu gabeko elektroiek momentu dipolar magnetiko bat dute eta iman txiki batek bezala jokatzen dute. Kanpoko eremu magnetiko batek elektroien spinak eremuarekiko paraleloan lerrokatzen ditu, erakarpen netoa eraginez. Material paramagnetikoen artean aluminioa, oxigenoa, titanioa eta burdin oxidoa (FeO) daude.\nFerromagnetoek ez bezala, paramagnetoek ez dute magnetizaziorik gordetzen kanpoko aplikatutako eremu magnetikorik ez dagoenean, mugimendu termikoak biraketa-orientazioak ausaz egiten dituelako. Hala ere, material paramagnetiko batzuek errotazio-desordena zero absolutuan ere gordetzen dute. Horrek esan nahi du paramagnetikoak direla oinarrizko egoeran; hau da, mugimendu termikorik ez dagoenean. Beraz, magnetizazio osoa zero da aplikatutako eremua ezabatzen denean. Eremuaren presentzian ere, eragindako magnetizazio txiki bat baino ez dago, biraketen zatiki txiki bat baino ez baitu eremuak orientatuko. Zati hori eremuaren intentsitatearekiko proportzionala da, eta horrek mendekotasun lineala azaltzen du. Material ferromagnetikoek jasaten duten erakarpena ez da lineala eta askoz ere indartsuagoa da; beraz, erraz ikusten da, adibidez, hozkailuaren iman baten eta hozkailuaren burdinaren arteko erakarpenean.\nElektroi-spinekiko erlazioa.\nMaterial paramagnetikoen atomoek edo molekulek une magnetiko iraunkorrak dituzte (dipoloak), baita aplikatutako eremurik ez dagoenean ere. Momentu iraunkorra, oro har, elektroi atomikoen edo molekularren orbitaletan parekatu gabeko elektroien spinaren ondorio da (ikus Momentu magnetikoa). Paramagnetismo hutsean, dipoloek ez dute elkar eragiten, eta ausaz orientatuta daude kanpoko eremurik ezean, agitazio termikoaren ondorioz, zero magnetiko netoan gertatzen dena. Eremu magnetiko bat aplikatzen denean, dipoloek aplikatutako eremuarekin lerrokatzeko joera izango dute, eta, ondorioz, aplikatutako eremuaren norabidean momentu magnetiko neto bat sortuko da. Deskribapen klasikoan, lerrokatze hau momentu magnetikoetan aplikatutako eremu batek aplikatutako bikote baten ondorioz gertatzen dela uler daiteke, aplikatutako eremuarekin paraleloak diren dipoloak lerrokatzen saiatzen dena. Hala ere, lerrokatzearen benetako jatorriak spinaren propietate kuantiko-mekanikoen eta momentu angeluarraren bidez baino ezin da ulertu.\nInguruko dipoloen artean energia-truke nahikoa badago, elkarri eragingo diote, eta berez edo anti-lerrokatu daitezke, eremu magnetikoak osatuz, ferromagnetismoan (iman iraunkorrak) edo antiferromagnetismoan, hurrenez hurren.\nPortaera paramagnetikoa, bere Curie tenperaturaren gainetik dauden material ferromagnetikoetan eta bere N\u00e9el tenperaturaren gainetik dauden antiferromagnetikoetan ere ikus daiteke. Tenperatura horietan, eskuragarri dagoen energia termikoak biraketen arteko interakzio-energia baino ez du gainditzen.\nDeslokazioa.\nMaterial eroaleetan, elektroiak deslokalizatu egiten dira, hau da, solidoan zehar bidaiatzen dute gutxi gorabehera elektroi askeak balira bezala. Eroankortasuna banda-egituraren irudi batean uler daiteke, energia-bandak osatu gabe betetzearen ondorioz. Eroale ez-magnetiko arrunt batean, eroapen-banda berdina da bai spin-up elektroietarako, bai spin-down elektroietarako. Eremu magnetiko bat aplikatzen denean, kondukzio-banda spin-up eta spin-down bandetan banatzen da, spin-up eta spin-down elektroien arteko energia potentzial magnetikoen balio diferentziaren ondorioz. Fermiren mailak bi bandetarako berdina izan behar duenez, horrek esan nahi du bandan spin motaren soberakin txiki bat egongo dela, beherantz mugitu zena. Efektu hau Pauliren paramagnetismo bezala ezagutzen den paramagnetismo forma ahul bat da.\nEfektua beti kontrako zeinuko erantzun diamagnetiko batekin lehiatzen da, atomoen elektroi zentral guztien ondorioz. Magnetismo forma indartsuenek, oro har, elektroi ibiltarien ordez elektroi lokalizatuak behar dituzte. Hala ere, kasu batzuetan, bandako egitura bat gerta daiteke, non bi azpibanda deslokalizatu dauden aurkako spinen egoerekin, energia ezberdinak dituztenak.\nAzpibanda bat bestearen gainean betetzen bada, baten ordena ferromagnetiko ibiltaria izan daiteke. Egoera hau, orokorrean, nahiko estuak diren bandetan (d-) baino ez da gertatzen, gutxi deslokalizatuta daudenak.\ns eta p elektroiak.\nEskuarki, solido baten deslokalizazio indartsuak, aldameneko uhin funtzioekin gainjartze handi baten ondorioz, Fermiren abiadura handi bat egongo dela esan nahi du. Honek, banda baten elektroi kopurua banda honen energia aldaketekiko hain sentikorra ez dela esan nahi du, magnetismo ahul bat suposatzen duena. Hori da s eta p motako metalak Pauli-paramagnetikoak edo, urrearen kasuan bezala, baita diamagnetikoak ere izateko arrazoia. Azken kasuan, karkasa itxiaren barneko elektroien kontribuzio diamagnetikoak, elektroi ia libreen paramagnetiko ahula besterik ez du irabazten.\nd eta f elektroiak.\nEfektu magnetiko indartsuenak, oro har, d edo f elektroiak tartean daudenean bakarrik behatzen dira. Bereziki, azken horiek oso lokalizatuta egoten dira. Gainera, lantanido atomo baten momentu magnetikoaren tamaina nahiko handia izan daiteke, gadolinioaren kasuan (III) parekatu gabeko 7 elektroi garraiatu baititzake (hortik erresonantzia magnetiko bidezko irudigintzan erabiltzea). Lantanidoekin lotutako momentu magnetiko altuak, iman superindartsuak, orokorrean neodimioa edo samarioa bezalako elementuetan oinarritzen diren arrazoi bat dira.\nLokalizazio molekularra.\nGoiko irudia orokortze bat da, egitura molekular baten ordez sare hedatua duten materialei baitagokie. Egitura molekularrak elektroiak lokalizatzera ere eraman dezake. Eskuarki, egitura molekular batek, partzialki beteak diren orbitalak (hau da, parekatu gabeko spinak) ez erakusteko arrazoi energetikoak dituen arren, itxi gabeko maskor hondar batzuk naturan gertatzen dira. Honen adibide on bat oxigeno molekularra izan daiteke: Solido izoztuan ere molekula dierradikalak ditu, portaera paramagnetikoa eragiten dutenak. Parekatu gabeko spinak oxigenoaren P uhinaren funtzioetatik eratorritako orbitaletan daude, baina gainjartzea aldamenekoari mugatzen zaio O2 molekuletan. Sareko beste oxigeno-atomo batzuekiko distantziak oraindik handiegiak dira deslokalizaziora eramateko, eta momentu magnetikoak parekatu gabe daude.\nTeoria.\nBohr-van Leeuwenen teoremak frogatzen du sistema klasiko huts batean ezin dela inolako diamagnetismorik edo paramagnetismorik egon. Erantzun paramagnetikoak, orduan, bi jatorri kuantiko posible ditu: ioien momentu magnetiko iraunkorra edo materialaren barneko eroapen elektroien mugimendu espazialek eragindakoa. Ioien momentu magnetiko iraunkorrretik sorturiko erantzun paramagnetikoa Curie-ren legeak deskribatzen du:\nCurieren legea.\nMagnetizazio maila baxuetarako, paramagnetoen magnetizazioak Curieren legea bezala ezagutzen dena jarraitzen du, gutxi gorabehera. Lege honen arabera, material paramagnetikoen suszeptibilitatea, \u04fc, beren tenperaturarekiko alderantziz proportzionala da, hau da, materialak magnetikoago bihurtzen dira tenperatura baxuetan. Hona hemen legearen adierazpen matematikoa:\nformula_1\nnon:\n-M: magnetizazioa den, amperio/metro-tan (A/m) neurtzen dena\n-X: bolumenaren suszeptibilitate magnetikoa den (dimentsio gabekoa)\n-H: eremu magnetiko osagarria den (A/m)\n-T: tenperatura absolutua den, kelvinetan neurtua (K)\n-C: materialaren ezaugarri den Curie-ren konstantea (K)\nCurieren legea baliozkoa da magnetizazio baxuko baldintza arruntetan (\u03bcBH \u227e kBT), baina ez da aplikatzen eremu magnetiko altuko edo tenperatura baxuko inguruan, non magnetizazio-saturazioa (\u03bcBH \u227f kBT) gertatzen den, eta dipolo magnetiko guztiak aplikatutako eremuarekin lerrokatuta dauden. Dipoloak lerrokatuta daudenean, kanpoko eremua handitzeak ez du magnetizazio osoa handituko, ezin baita lerrokatze gehiagorik egon.\nJ momentu angeluarrarekin elkarreragileak ez diren momentu magnetikoak dituen ioi paramagnetiko baterako Curieren konstantea banakako ioien momentu magnetikoekin erlazionatuta dago:\nformula_2\nnon n bolumen unitateko atomoen kopurua den.\u00a0 \"\u03bc\"eff parametroa momentu magnetiko eraginkor moduan interpretatzen da ioi paramagnetikoko. Dipolo magnetiko diskretu (\u03bc) moduan adierazitako momentu magnetiko molekularrak dituen tratamendu klasiko bat erabiltzen bada, Curieren legearen adierazpenean \u03bc agertuko da \"\u03bc\"eff-en ordez.\nMomentu angeluar orbitalak ekarpen txikia egiten dionean momentu magnetikoari, erradikal organiko gehienentzat edo d3 edo spin altuko d5 konfigurazioko trantsizio metalen konplexu oktaedrikoentzat gertatzen den bezala, une magnetiko efektiboak forma hartzen du (g faktorearekin ge = 2.0023... \u2243 2):\nformula_3\nnon Nu elektroi desparekatuen kopurua den. Beste trantsizio metalen konplexuetan, estimazio hau erabilgarria izaten da, nahiz eta gutxi gorabeherako balio bat izan.\nParamagnetoen adibideak.\n\u201cParamagneto\u201d deitzen zaie Curie edo Curie-Weiss legeei atxikitzen zaizkien suszeptibilitate magnetikoa erakusten dituzten materialei. Hasiera batean, parekatu gabeko spinak dituen atomoak, ioiak edo molekulak dituen edozein sistemari paramagneto dei dakioke, baina horien arteko elkarrekintzak kontu handiz aztertu behar dira.\nGutxieneko interakzioak dituzten sistemak.\nDefiniziorik zorrotzena honako hau litzateke: parekatu gabeko biraketak dituen sistema bat, elkarren artean elkarreragiten ez duena. Zentzu mugatuago honetan, paramagneto puru bakarra hidrogeno monoatomikoko atomoz diluitutako gasa da. Atomo bakoitzak parekatu gabeko elektroi bat du, elkarri eragiten ez diona.\nLitio-atomozko gas batek parekaturiko bi elektroi zentral ditu, kontrako zeinuko erantzun diamagnetikoa eragiten dutenak. Zorrozki esanda, Li sistema mistoa da, nahiz eta osagai diamagnetikoa ahula izan, askotan arbuiagarria delarik. Hala ere, elementu astunagoen kasuan, ekarpen diamagnetikoa garrantzitsuagoa bihurtzen da, eta urre metalikoaren kasuan propietateak nagusitzen dira. Hidrogeno elementuari ez zaio ia inoiz 'paramagnetiko' deitzen, gas monoatomikoa oso tenperatura altuetan bakarrik baita egonkorra. H atomoak H2 molekularra sortzeko konbinatzen dira, eta hori egitean, momentu magnetikoak deuseztatu egiten dira, spin parekatuen ondorioz. Beraz, hidrogenoa diamagnetikoa da, eta gauza bera gerta daiteke beste elementu askorekin. Hala ere, elementu gehienen atomo (eta ioi) indibidualen konfigurazio elektronikoak parekatu gabeko spinak baditu ere, ez dira nahitaez paramagnetikoak, giro tenperaturan deuseztatze hori ez baita beti gertatzen. Deuseztatzeko joera ahulagoa da f elektroientzat, f orbitalak (bereziki 4f) erradialki uzkurtuta daudelako, eta alboko atomoen orbitalekin bakarrik ahulki gainjartzen direlako. Ondorioz, 4f orbitala guztiz beteta ez daukaten elementu lantanidoak paramagnetikoak edo magnetikoki ordenatuak dira.\nBeraz, fase kondentsatuko paramagnetoak egotea posible da baldin eta spinak deuseztatzea edo ordenatzea eragiten duten elkarrekintzak mantentzen badira zentro magnetikoen egiturazko isolamenduaren bidez. Horrela, hau baliozkoa den bi material mota daude:\n\u00b7(Isolaturiko) zentro paramagnetikodun material molekularrak:\n\u00a0 \u00a0 \u00a0 \u00a0 \u00a0\u00a0 -Honen adibide egokiak d edo f metalen koordinazio konplexuak dira, edo esandako zentrodun proteinak, mioglobina, adibidez. Material hauetan, molekularen zati organikoak ondoko atomoen spinak babesten dituen estalki moduan jokatzen du.\n\u00a0 \u00a0 \u00a0 \u00a0 \u00a0\u00a0 -Molekula txikiak egonkorrak izan daitezke erradikal egoeran, oxigenoa (O2) adibide ona da. Horrelako sistemak arraro samarrak dira, nahiko erreaktiboak izateko joera dutelako.\n\u00b7Sistema diluituak\n\u00a0 \u00a0 \u00a0 \u00a0 \u00a0\u00a0 -Kontzentrazio txikiko sare diamagnetiko batean espezie paramagnetiko bat disolbatzeak, esaterako Nd3+ CaCl2-n, neodimio ioiak elkarreraginik ez izateko behar besteko distantziara bereiziko dira. Sistema horiek funtsezkoak dira sistema paramagnetikoak aztertzeko, dauden metodoetatik sentikorrena baita: EPR (Electron Paramagnetic Resonance).\nInterakziodun sistemak.\nLehen adierazi bezala, d edo f elementuak dituzten material askok spinak mantentzen dituzte deuseztatu gabe. Elementu hauen gatzek askotan portaera paramagnetikoa erakusten dute; baina tenperatura nahiko baxuetan, momentu magnetikoak ordena daitezke. Ez da arraroa material horiei 'paramagneto' deitzea, Curie edo N\u00e9el puntuen gainetik duten portaera paramagnetikoari egiten dio erreferentzia, bereziki tenperatura horiek oso baxuak direnean edo inoiz behar bezala neurtu ez direnean. Burdinarentzat ere, ez da arraroa esatea burdina paramagneto bihurtzen dela bere Curie puntuaren gainetik, nahiko altu dagoena. Kasu horretan, Curie puntua ferromagneto baten eta paramagneto baten arteko fase-trantsizio gisa ikusten da. Paramagneto hitzak, orain, sistemak aplikatutako eremu bati ematen dion erantzun lineala baino ez du aipatzen, honen tenperaturarekiko mendekotasunak Curieren legearen bertsio aldatua eskatzen duelarik, Curie-Weissen legea bezala ezagutzen dena:\nformula_4\nZuzendutako lege honek presente dagoen truke-interakzioa deskribatzen du \u03b8 terminoaren bidez, mugimendu termikoak gainditu arren. \u03b8-ren zeinua nagusitzen den elkarrekintzaren (ferro edo antiferromagnetiko) araberakoa da, eta oso gutxitan izaten da zero, lehen aipatutako kasu diluitu eta isolatuetan izan ezik.\nJakina denez, TN edo TC hitzei buruzko Curie-Weissen deskribapen paramagnetikoa \"paramagneto\" hitzaren interpretazio nahiko ezberdina da, ez baitu elkarrekintzen gabezia inplikatzen, baizik eta egitura magnetikoa ausazkoa da tenperatura nahiko altu hauetan kanpoko eremurik ez dagoenean. \u03b8 zerotik gertu badago ere, horrek ez du esan nahi interakziorik ez dagoenik, soilik lerrokaturiko ferro eta anti-lerrokaturiko antiferromagnetikoak indargabetzen direla. Konplikazio gehigarri bat da elkarrekintzak askotan desberdinak direla sare kristalinoaren norabide desberdinetan (anisotropia), eta horrek egitura magnetiko konplikatuetara eramaten ditu ordenatu ondoren.\nEgituraren ausazkotasuna tenperatura-tarte handi batean erantzun paramagnetiko garbia erakusten duten metal askori ere aplikatzen zaie. Hala ere, ez dute Curie motako legerik jarraitzen tenperaturaren arabera; askotan, tenperaturarekiko independenteak dira, gutxi gorabehera. Portaera mota hau aldakorra da eta Pauli-paramagnetismo deitzen zaio, baina ez da ezohikoa, adibidez, paramagneto izeneko aluminiozko metala ikustea, elkarrekintzak elementu honi eroankortasun elektriko oso ona emateko bezain indartsuak diren arren.\nSuperparamagnetoak.\nMaterial batzuek portaera magnetiko induzitua erakusten dute, Curie motako lege bati jarraitzen diona, baina Curieren konstanteetarako balio altuegiekin. Material hauei superparamagneto esaten zaie. Akoplamendu ferromagnetiko edo ferrimagnetiko handia dute tamaina mugatuko eremuetan, batak bestearekiko bereizita jokatzen baitute. Mota honetako sistema baten propietate orokorrak paramagneto baten antzekoak dira, baina superparamagnetoak maila mikroskopikoan ordenatuta daude. Materialek ordena tenperatura batean erakusten dute, eta horren gainetik portaera paramagnetismo arruntera itzultzen dira (elkarrekintzekin). Ferrofluidoak adibide ona dira, baina fenomenoa solidoen barruan ere gerta daiteke, adibidez, zentro paramagnetiko diluituak akoplamendu ferromagnetikoko ingurune indartsu aldakor batean sartzen direnean; esaterako, Fe TlCu2Se2 konposatuan ordezkatzen denean edo AuFe aleazioa. Sistema horiek ferromagnetikoki akoplatutako multzoak dituzte, tenperatura baxuagoetan izozten direnak. Hauei miktomagneto ere deritze."}
{"id": "277428", "revid": "336", "url": "https://eu.wikipedia.org/wiki?curid=277428", "title": "Progesterona", "text": "Progesterona sexu-hormona femeninoa da (C21H30O2), obulutegiko gorputz horiak eta karenak jariatzen dutena.\nHormona horren isuria hipofisiak erregulatzen du. Haren eragin nagusiak umetokia haurdunaldirako prestatzea (umetokiaren barne-estalkia zigotoa ezartzeko egokitzea) eta haurdunaldiari eustea dira. Obulazioa eragozten du; hori dela eta, antisorgailu gisa erabiltzen da.\nFisiologia aldetik jarduera berdina duten alfa eta beta eretan agertzen da. Hauts zuri eta kristal-itxurakoa da, usainik gabea eta egonkorra; ez da uretan urtzen, baina bai alkohol, azetona eta dioxanotan.\nErnalduak dauden animalien obulutegitik edo sintesi bidez lortzen da. Arriskutsua da, minbizia eragin dezakeelako."}
{"id": "277429", "revid": "336", "url": "https://eu.wikipedia.org/wiki?curid=277429", "title": "Paul Ricoeur", "text": "Paul Ricoeur (Valence, 1913ko otsailaren 27a - Ch\u00e2tenay-Malabry, 2005eko maiatzaren 20a) frantses filosofoa izan zen.\nSorbonako eta Nanterreko irakaslea izan zen. Ricoeurren filosofia deskribapen fenomenologikoen eta gogoetaren analisiaren inguruan eratzen da, eta existentzialismoaren eta psikoanalisiaren eragina ere nabarmena du. Borondatearen filosofia deitu izan zaio. Bere obrarik interesgarrienen artekoak dira honako hauek: \"Philosophie de la volont\u00e9 (\"1950,\" Borondatearen filosofia); Histoire et v\u00e9rit\u00e9 (\"1955,\" Historia eta egia); De l\u00b4interpr\u00e9tation. Essai sur Freud \"(1965,\" Interpretazioaz. Freudi buruzko saiakera\"); \"La M\u00e9taphore vive \"(1975,\" Metafora bizia\"); \"La S\u00e9mantique de l\u00b4action\" (1977,\" Ekintzaren semantika\")."}
{"id": "277430", "revid": "8868959", "url": "https://eu.wikipedia.org/wiki?curid=277430", "title": "Javier Rojo", "text": "Francisco Javier Rojo Garc\u00eda (Iru\u00f1ea, 1949ko martxoaren 2a) arabar politikaria da. Espainiako Alderdi Sozialistako kidea. Industria-maisua da ogibidez, arte grafikoetan espezializatua. 1976an UGTko kide egin zen, eta hurrengo urtean Euskadiko Alderdi Sozialistakoa. Gasteizko Udalean zinegotzi izan zen 1983tik 1984ra eta 1991tik 1996ra, 1979tik 1983ra eta 1987tik 1991ra, eta Arabako Batzar Nagusietako prokuradorea 1983tik 1987ra eta 2003tik 2004ra. Gainera, Espainiako Kongresuko kide izan da 1982tik 1993ra, eta Senatukoa 1993tik aurrera. PSOEk 2004ko Espainiako Legebiltzarrerako hauteskundeak irabazi zituenetik bera da Senatuko lehendakaria."}
{"id": "277431", "revid": "105290", "url": "https://eu.wikipedia.org/wiki?curid=277431", "title": "Samizdat", "text": "Sobietar Batasunean sobietar gobernuaren jokaera kritikatuz idatzi, kopiatu eta zabaltzen zen literatura debekatua, eta literatura horren kopia egitea eta banatzea. 1953. urtean hasi zen agertzen, Stalinen heriotzaren ondoren, sobietar idazle disidente nagusiei adierazpen-askatasuna mugatzeari aurka egiteko asmoz. Samizdatak gobernuak ideologian, kulturan, legeetan, ekonomian, historiografian, erlijioan eta gutxiengoen arazoetan zuen jokabideari kritika gogorra egiten zion. 1970. urtetik aurrera, KGBk eta gobernuak gogor eraso zion mugimenduari eta desagertzeko zorian egon zen. 1985. urtetik aurrera, Mikhail Gorbatxoven \"glasnost\" politikari esker, berriz ere zabaldu zen.\nHedaduraz, Europako Ekialdeko estatu komunistetako literatura debekatua adierazteko ere erabiltzen da."}
{"id": "277432", "revid": "512", "url": "https://eu.wikipedia.org/wiki?curid=277432", "title": "Kakuei Tanaka", "text": " japoniar politikaria izan zen. 1947. urtean hasi zen politikan Parlamentuko kide hautatu zutenean. 1957-1958 bitartean Posta eta Telekomunikazio ministro izan zen, 1962-1965 urteetan Finantza ministro, eta 1971-1972 bitartean Industria eta Merkataritza ministro. 1972. urtean Alderdi Liberal Demokratikoko lehendakari izendatu zuten, eta Lehen ministro izan zen. 1974. urtean bi kargu horiek utzi behar izan zituen, dirua bere interesen alde erabili izana leporatu baitzioten. Hala eta guztiz ere, Alderdiko alde bat zuzentzen jarraitu zuen, eta 1979. urtean Parlamentuko kide hautatu zuten berriro."}
{"id": "277433", "revid": "336", "url": "https://eu.wikipedia.org/wiki?curid=277433", "title": "Gotzon Aulestia", "text": "Gotzon Aulestia Txakartegi (Ondarroa, Bizkaia, 1940ko maiatzaren 27a - Donostia, Gipuzkoa, 2003ko martxoaren 14a) musikagilea, organista eta abesbatza zuzendaria izan zen. Humanitate eta Filosofia ikasketak egin zituen Donostian, eta Teologia ikasketak Granadan. Donostiako Kontserbatorioan Piano, Harmonia, Kontrapuntu, Fuga eta Konposizio ikasketak egin zituen Escudero maisuaren eskutik. Kontserbatorio horretan bertan jardun zuen Konposizio eta Harmonia irakasle, eta 1983. urteaz gero bertan sortutako Laborategi Elektroakustikoko zuzendaria izan zen. 1983-1993 bitartean Artzain Onaren katedraleko organista izan zen. Abesbatza zuzendari ere aritu izan da, eta jaso zituen sarien artean aipagarria da Tolosako Abesbatza Lehiaketaren lehen saria."}
{"id": "277434", "revid": "63274", "url": "https://eu.wikipedia.org/wiki?curid=277434", "title": "Comminges", "text": "Comminges (; ) Gaskoniako lurraldea zen, egungo Ari\u00e8ge, Garona Garaia, Gers eta Pirinio Garaiak departamenduetako lurrak hartzen dituena. Hiriburua Saint-Bertrand-de-Comminges zen (latinez: \"Lugdunum Convenarum\").\nHistoria.\nLurralde eusko-akitaniarra zen; erromatarrek bertan sortu zuten hirira (\"Lugdunum Convenarum\") hainbat jatorritako biztanleak bildu ziren. Sertorioren eta Ponpeioren arteko guduen ondorioz (K.a. 72), bertara jo zuten Sertorioren alde borrokatu ziren baskoiak. Comminges Akitaniako dukearen mendeko konderria izan zen XI. mendetik aurrera. Frantziako koroak hartu zuen 1454. urtean."}
{"id": "277436", "revid": "59723", "url": "https://eu.wikipedia.org/wiki?curid=277436", "title": "Frenologia", "text": "Frenologia (grezieraz: \u03c6\u03c1\u03ae\u03bd, \"fren\", \"arrazoia\"; eta \u03bb\u03cc\u03b3\u03bf\u03c2, \"logos\", \"ezagutza\") teoria sasizientifikoa bat da, egun baliorik gabea. Teoria horrek burmuina arrazoiaren organoa dela baieztatzen du, eremu batzuek funtzio espezifikoak edota moduluak dituztela arrazoitzen du eta, horrenbestez, burmuina neurtzean datza bere jardun nagusia. Ezagutza enpirikotik abiatzen den arren, frenologia haratago doa, eta horrela urrundu zen zientziatik.\nHaren ideia nagusia da jarrera kriminalen joerak burezurra neurtuz eta aurpegiaren ezaugarriak kontuan izanik aurreikus daitezkeela. Ezagutza hau Franz Joseph Gall mediku alemaniarrak garatu zuen 1796an, eta esan daiteke XIX. mendean eragin handia izan zuela, batez ere 1810-1840 urteen bitartean. Britainia Handiko zentro handiena Edinburgoko Frenologia Elkartea izan zen 1820an.\nGaur egun, sasizientziatzat hartzen da, haren metodologia zalantzakorrarengatik. XIX. mendean psikiatria eta psikologia esparruan eragin handia izan zuen arren, hainbat idazlek baztertu egin zuten. Aldiz, Gallek adierazi zuenez, onartu beharra dago historikoki aurrerapen handia izan dela neuropsikologiaren baitan, hainbat jarrera, emozio eta pentsamendu burmuinaren eremu jakinetan daudela aldeztu zuelako.\nEra berean, Erromatar Eliza Katolikoaren kritika jaso zuen teoria honek, determinista eta materialista zelako, eta erabakimen askearen auzian sartzen zelako.\nArrazoiaren ahalmenak.\nFrenologoen ustetan, gizakion arrazoimenak, ahalmen anitz ditu, burmuinen eremu zehatzetan kokatuak. Esaterako, \"filoprogenitibitatea\", grezieraz \u201coinordekoekiko maitasuna\u201d esan nahi duenak, erdialdean dago \u2015zehazki, buruaren atzealdean (begiratu \"Webster\"ren irudian).\nEremu horiek izaerarekiko proportzionalak direla esaten da eta organo baten garrantzia bere tamaina besteekin alderatzean kalkulatzen da. Beraz, garezurraren tamaina eremu bakoitzera egokitzen denez, norbanako baten ahalmena edota izaeraren trazuak, burezurraren tamainaren arabera determinaturik daudela baieztatzen dute frenologoek.\nFrenologia izaeran eta portaeran soilik zentratzen da, kraneometriaren eta fisiognomiaren aurka. Kraneometria burezurraren pisuan, forma eta tamainuaren neurketaz arduratzen da eta fisiognomia aldiz, aurpegiko trazuen ikerketan.\nMetodologia.\nFrenologia garezurra behatzea edota sentitzea eskatzen duen prozesua da, gizabanako baten ezaugarri psikologikoak zehazteko. Franz Joseph Gallek uste zuenez, burmuina nortasuna zehazten zuten 27 banako organoz osatuta zegoen, eta halaber organo horietako 19 beste animalia espezie batzuetan ere bazeudela. Frenologoak, askotan, zinta metrikoaz baliatzen ziren garezurra neurtzeko eta zenbaitetan kraneometroa ere erabili izan zuten, neurriz kanpokoak zirenak neurtzeko. Horretaz gain, pazientearen burua eskuaz palpatzen zuten, arraildurarik edo ohikoak ez ziren tontortxoak hautemateko. Orokorrean, garezurraren tamaina neurtzeko tresnak, frenologiaren korronte nagusia amaitu ondoren erabiltzen jarraitu ziren. Frenologoek gizabanakoen marrazkiak ezaugarri bereziekin erabiltzea azpimarratzen dute pertsonaren izaera zehazteko eta, beraz, frenologia-liburu askok subjektuen irudiak erakusten dituzte. Garezurraren tamaina absolutuetatik eta erlatiboetatik abiatuta, frenologoak pazientearen izaera ebaluatuko lituzke.\nGallen \"burmuineko organoen\" zerrenda espezifikoa zen. Pazienteak \"organo\" handia bazuen, honakoa modu estentsiboan erabiltzen zuela esan nahi zuen. Organoen kopurua eta esanahi xehatuenak geroago beste frenologo batzuek gehitu zituzten. 27 eremuak aldatu egin ziren, kolorearen zentzutik, erlijiotasunera arte, borrokalariak edo suntsitzaileak izateraino. Burmuineko 27 organoetako bakoitza, burmuineko gune zehatz baten azpian zegoenez, frenologoek burezurra aztertzen zutenean, buruen formei eta organoen posizioei buruzko bere ezagutza erabiltzen zuten gizabanako baten indar eta ahulezia orokorrak zehazteko. Buruak, joera naturalak erakusten zituela uste zuten, baina ez erabateko mugak edo izaera indarrak. Lehenengo taula frenologikoak Gallek deskribatutako organoen izenak eman zituen; orri bakarra zen eta orduko, zentabo baten truke saltzen zen. Ondorengo grafikoak hedakorragoak izan zirela onartu beharra dago.\nHistoria.\nAntzinarotik frenologiaren hastapenera.\nBurmuina gorputzaren kontrol gune nagusi bezala identifikatzen zutenen, lehenen artean Hipokrates eta Alkmeon Krotonakoa bere jarraitzaileak zeuden, Bibliaren, Antzinako Egiptoko eta Antzinako Greziako jatorrizko ikuspuntuen pentsamenduan aldaketa garrantzitsu bat inauguratuaz, hau da, gorputzaren kontrol nagusia bihotzean oinarritzen zutela sinesten zutenen aurka. Pentsamendu hau, Galeno mediku greziarrak babestu zuen, jarduera mentala, burmuinean bihotzean baino gehiago gertatzen zela ondorioztatu zuenak, eta gainera burmuina, espermaz osatutako organo hotz eta heze bat zela argudiatu zuen, animalia arimaren egoitza zela esanez.\nErdi Aroan, pentsamendu zientifikoak oro har atzera egin bazuen ere, izan ziren frenologiaren aurrekariak. Giovanni Fidanzakoa frantziskotar italiarrak honakoa idatzi zuen XIII. mendean:\nJoanes Uharte Donibanekoa nafar mediku eta filosofoak \"Examen de ingenios\" liburu debekatuan frenologiaren aurrekariak eman zituen:\nJohann Kaspar Lavater (1741-1801) apaiz suitzarrak bere \"Physiognomische Fragmente\" lanean, 1775-1778 bitartean argitaratua, fisiognomia gizabanakoen ezaugarri espezifikoekin lotzen zela adierazi zuen. 1832an \"The Pocket Lavater\" edo \"The Science of Physiognomy\" bezala argitaratu zuen ingeleseko hizkuntzara itzulirik. Bere ustetan, gogamenaren pentsamenduak eta arimaren grinak lotuta zeuden gizabanako baten kanpo-esparruarekin.\nFrenologiaren hastapenak.\n1796an, Franz Joseph Gall (1758-1828) mediku alemaniarra organologiari buruzko hitzaldiak ematen hasi zen: buruko ahalmenen isolamendua eta, ondoren, kraneoskopia, gizabanoen garezurraren forma irakurtzea barne hartzen zuena. Gallen laguntzaile gisa, Johann Gaspar Spurzheim izan zuen \"frenologia\" terminoa ospetsu egin zuena.\n1809an, Gall bere lan nagusia idazten hasi zen: \"Nerbio-sistemaren Anatomia eta Fisiologia, oro har, eta Burmuinaren Anatomia eta Fisiologia, bereziki, Gizakiaren eta Animaliaren Xedapen Intelektual eta Moralak Zehazteko Aukerari Buruzko Behaketekin, euren Buruen Konfigurazioagatik\". 1819 arte ez zen argitaratu. Lan nagusi honen sarreran, Gallek honako adierazpen hau egiten du bere printzipio doktrinalei buruz, frenologiaren oinarri intelektuala barne hartzen dutenak:\nBehaketa arretatsu eta esperimentazio zabal baten bidez, Gallek uste zuen lotura bat ezarri egon zitekeela izaeraren alderdien artean, ahalmen deituak, burmuinean organo zehatzekin.\nJohann Spurzheim Gallen kolaboratzaile garrantzitsuena izan zen. Gallen anatomista bezala lan egin zuen 1813 arte, ordutik aurrera banandu egin ziren, arrazoi ezezagunengatik. Spurzheimek, bere izenpean argitaratu zuen eta bere hitzaldi biretan, arrakastaz zabaldu zuen frenologia Erresuma Batu osoan, 1814 eta 1815 urteetan. 1832an Ameriketako Estatu Batuetan hil zen Spurzheim.\nFrenologiaren zabalkundea.\nGallek, zientzia fisiko bat sortzea zuen helburu, eta, beraz, Spurzheimen bidez, frenologia, zabaldu zen lehen aldiz, Europa eta Amerikan zehar. Nahiz eta frenologia, unibertsalki onartua izan ez bazen ere, ez zen garai hartako fenomeno marjinal soil bat izan. George Combek Spurzheimen lekukoa hartuz frenologiaren sustatzaile nagusia bilakatu zen ingelesa nagusi zen herrialdeetan.\nKlase ertian eta langileen artean frenologia hedatu zen, neurri batean, ezagutza zientifikoa garrantzitsua zelako sofistikazioa eta modernitatearen adierazle zelakoan. Liburuxka merke zein oparoek eta hitzaldi zientifikoek entretenimendu gisa gero eta ospe handiagoa izateak ere lagundu zuten ideologia hau masetara zabaltzen. Combek giza adimenaren filosofia sistema bat sortu zuen, zeinena, masen artean ezaguna egin zen bere printzipio sinplifikatuengatik eta kosmobisio viktoriar liberalekin, harmonian zeuden aplikazio sozial ugari zituelako. George Comberen liburuak, gizakiaren eraketari eta kanpoko objektuekin zuen harremanari buruzkoa, 200.000 kopia baino gehiago saldu zituen bederatzi ediziotan. Idazle honen liburuaren zati handi bat, erlijioa eta frenologia elkarlotzeari ere zuzendurik baitago, denbora luzez marruskadura puntu bat izan zena. Bere ospearen beste arrazoietako bat, frenologiak, aukera askea eta determinismoa orekatzen zituela izan zen. Gizakion berezko ahalmenak argiak zirela zioten, eta bakar bat ere ez zela gaiztoa baieztatzen zuten, ordea, ahalmenen abusua kritikatzen zuten. Frenologiak norberaren gainditzea eta goranzko mugikortasuna ahalbidetu zituen, eta, era berean, pribilegio aristokratikoen aurkako erasoetarako elikagaia eman zuen. Era berean, erakargarritasun handia izan zuen, erreformista delako eta ez erradikala. Gauzak honela, frenologia ez zen jende arruntarengana mugatu, izan ere, Viktoria erreginak eta Alberto printzeak Combe gonbidatu zuten bere seme-alaben buruak irakurtzeko.\nLorenzo Niles Fowler (1811-1896) eta Orson Squire Fowler (1809-1887) anaia estatubatuarrak izan ziren bere garaiko frenologo nagusiak. Orsonek, Samuel Robert Wells eta Nelson Sizerrekin batera, negozio frenologikoa eta \"Fowlers &amp; Wells\" argitaletxea zuzentzen zituen New York hirian. Bitartean Lorenzok bere bizitzaren zati handi bat Ingalaterran igaro zuen, non, \"LN Fowler &amp; Co\" argitaletxe frenologiko ospetsua sortu zuen, eta ospe handia lortu zuen batez ere bere frenologiaren buruarekin (ahalmen frenologikoak erakusten dituen portzelanazko buru bat) , diziplinaren ikur bihurtu zena Bestalde, Orson Fowler bere etxe oktogonalagatik zen ezaguna.\nFrenologiaren diziplina, prozedura zientifikoak eta proba onargarrietarako arauak kodetzen ari ziren unean sortu zen. Viktoriar gizarteko testuinguruan, diziplina errespetagarri bat bezala ezagutzen zen honakoa. George eta Andrew Combe anaiek sortutako \"Edinburgoko Elkarte Frenologikoa\" zen garaian zuen sinesgarritasun mailaren erakusgarri eta era berean bere eragina hainbat erreformatzaile sozial eta intelektualengan esaterako: Robert Chambers editorea, John Oringle Nichol astronomoa, Hewett Cottrell Watson ingurugiroan aditua eta William AF Browne asilo erreformatzailea bereganatu zituen. 1826an, Edinburgoko elkarteko 120 kideetatik heren batek, gutxi gorabehera, medikuntza-ikasketak zituen. 1840ko hamarkadan aldiz, 28 gizarte fenologiko baino gehiago zeuden Londresen, 1.000 kide baino gehiagorekin. Beste aditu garrantzitsu bat Luigi Ferrarese izan zen, italiar frenologo nagusia zeinenak, frenologia gaitz sozial asko gainditzeko baliabide zientifikotzat hartzearen alde egin zuen eta horrez gain, bere \"\u201cMemorie Riguardanti La Dottrina Frenologica\u201d\" (1836) liburua XIX. mendeko funtsezko lanetako bat bezala jotzen den.\nOrdurarte gogamena introspekzioaren bidez aztertu zen. Frenologiak aukera biologiko erakargarri bat eman zuen, terminologia biologiko koherente bat erabiliaz eta fenomeno mental guztiak argudiatzen saiatu zena. Gallen ikuspegiak aldiz, bere teoriak erortzera eramango zuen adimena aztertzeko bidea prestatu zuen. Frenologiak antropologia fisikoa, auzitegi-medikuntza, nerbio-sistemaren ezagutza eta burmuinaren anatomia geratzen lagundu zuen, psikologoa aplikatuari laguntzeaz gain..\nJohn Elliotson 1840ko hamarkadan frenologo bihurtu zen kardiologo bikain baina erratikoa izan zen. Mesmerista bat ere bazen ere, bi ideologiak konbinatu zituen frenomesmerismoa edo frenomagnatismoa izena emanez . Mesmerismoaren bidezko portaera aldaketak hein batean ospitaleko inguruneak bultzatuta zituen, frenologiaren mesmerismoaren ikuspuntuaren menpeko egoera batean jarriz. Beste batzuek ordea, frenologia eta mesmerismoa are uztartu zituzten, Collyer eta Joseph R. Buchanan frenologo praktikoek bezala. Mesmerismoa eta frenologia konbinatzearen onurak izan ziren pazienteari jartzen zitzaion trantzeak haren joerak eta ezaugarriak manipulatzea ahalbidetzen zuela . Adibidez, autoestimuaren organoa jotzen bazen, subjektuak adierazpen harroa hartzen zuen .\nGainbehera.\nFrenologia teoria zientifiko bezala indarra galtzen hasi zen 1840ko hamarkadan, neurri batean, frenologiaren aurkako gero eta proba gehiago egotearen ondorio. Frenologoak ezin izan ziren ados jarri oinarrizko organo mentalen inguruan, zailtasunak izan baitzituzten honako organo mentalak aurkitzeko. Gauzak honela, frenologoek garezurraren irakurketa kraneoskopikoetan oinarritu ziren organoen kokapena aurkitzeko. Jean Pierre Flourensek usoen burmuinetan eginiko esperimentuen arabera, burmuinaren zatiak galtzeak ez zuen funtzio-galerarik edo frenologiak egotzitako funtzioaren guztiz bestelako galerarik eragiten. Flourensen esperimentuak, perfektua ez baziren ere, Gallen ustezko organoak irudizkoak zirela adierazten zuen. Zabaltzearen ondorioz, frenologia eta fisiognomia printzipioen nahasketarekin sinplifikatu ziren, nahiz eta, hasieratik Gallek baztertu zuen nortasunaren adierazle gisa. Hasiera-hasieratik, frenologia materialismoa zein ateismoa sustatzeko eta morala suntsitzeko salaketez tindatuta zegoen, zeinenak, ideologia honen erorketaren aldagai nagusiak bilakatu ziren. Era berean, teknologia modernoenek ere (erresonantzia magnetiko bidezko irudiak, adibidez), azkenengo ikerketetan are gehiago ezeztatu dituzte frenologiaren baieztapenak.\nXX. mendearen hasieran, frenologiarekiko interesa berpiztu zen, neurri batean eboluzionismoaren, kriminologiaren eta antropologiaren azterketen ondorioz (Cesare Lombrosok bilatzen zuen bezala). XX. mendeko frenologo britainiar ospetsuena Bernard Hollander (1864-1934) psikiatra izan zen. Haren lan nagusiak, \"La funci\u00f3n mental del cerebro\" (1901) eta \"Frenolog\u00eda cient\u00edfica\" (1902), Gallen irakaskuntzen balorazioak dira. Horretaz gain, Hollanderrek ikuspegi kuantitatibo bat ere sartu zuen diagnostiko frenologikoetan, garezurra neurtzeko metodo berria definituz eta neurketak batez besteko estatistikoekin alderatuz.\nBelgikan, aldiz, Paul Boutsek (1900-1999), erromatar apaiz katoliko bat zenak, oinarri pedagogiko batetik frenologia ikasten hasi zen, diziplina honen analisia erabiliz pedagogia indibiduala definitzeko. Frenologia tipologiarekin eta grafologiarekin konbinatuz, \"psikonomia\" izeneko ikuspegi globala sortu zuen.\nGauzak honela, apaiz belgikarra, XX. mendeko Belgikako frenologia eta psikonomia interes berrituaren sustatzaile nagusia bihurtu zen. Brasilen eta Kanadan ere aktibo egon zen, non karakterologia institutuak sortu zituen. Bere \"Psychognomie\" eta \"Les Grandioses Destin\u00e9es individuelle et humaine dans la lumi\u00e8re de la Caract\u00e9rologie et de l 'Evolution c\u00e9r\u00e9bro-cranienne\" lana estandartzat hartzen dira. Paleoantropologiaren gaia aztertzen duen azken lan honetan, Boutsek eboluzio perfekzionatu bati buruzko ikuspegi teleologiko eta ortogenetikoa garatu zuen, historiaurreko gizakiaren garezurraren forma paleoentzefalikoetatik, oraindik ere kriminal eta basatietan nagusitzat jotzen zituenak, gizatasun handiago baterantz, horrela giza markoaren frenologiaren arrazalizazio problematikoa betikotuz. Bouts 1999ko martxoaren 7an hil zen. Bere lana Herbehereetako PPP (Per Pulchritudinem in Pulchritudine) fundazioak jarraitu du, zuzenki, Anette M\u00fcller, Boutseko ikasleetako batek zuzenduta. 1930eko hamarkadan, Ruandako Belgikako agintari kolonialek frenologia erabili zuten Tutsiek Hutuen gainean zuten ustezko nagusitasuna azaltzeko.\nErabilera.\nArrazismoa.\nBeren arrazakeria pertsonalerako oinarri zientifiko baten bila zebiltzan europar batzuek frenologia erakargarritzat jo zuten beste arraza \"gutxiagotu\" batzuen gaineko europar nagusitasunaren justifikazio gisa. Talde etniko ezberdinetako burezurrak alderatzean, ustez, arraza eboluzionatuenetik txikienera sailkatzea ahalbidetu zuten. Broussaisek, Gallen dizipulua zenak, kaukasoarrak \"ederrenak\" zirela aldarrikatu zuen bezala, australiar aborigenak eta maoriak inoiz zibilizatuko ez zirela argudiatu zuen, artista handiak ekoizteko burmuin organorik ez zutelakoan. Frenologo gutxik egin zioten kontra esklaboen emantzipazioari. Aldiz, hezkuntzaren eta mestizajearen bidez, herri \"gutxiagoek\" hobera egin dezaketela argudiatu zuten.\nGenero estereotipazioa.\nGenero-estereotipoak ere ohikoak ziren frenologian. Uste zutenez, atzealdean buru handiagoak eta bekoki baxuagoak zituzten emakumeek, arte eta zientzietan arrakasta izateko gutxi garatutako organoak zituzten, haurren zaintzarekin eta erlijioarekin lotutako buru-organo handiagoak zituzten bitartean. Frenologoek emakume talentudunen existentziari eutsi ez zioten arren, gutxiengo horrek ez zuen justifikaziorik eman herritarrentzat edo politikan parte hartzeko.\nHezkuntza.\nFrenologiaren aplikazio praktikoetako bat heziketan izan zen. Diziplinaren izaera zela eta, pertsonak berez desberdintzat jotzen ziren, oso pertsona gutxik izango baitzuten oreka naturalki perfektua organoen artean. Beraz, hezkuntzak zeregin garrantzitsua izango luke organo onuragarriak zorrotz erabiliz oreka sortzeko, oinarrizkoenak erreprimitzen dituen bitartean. Honen adibiderik onenetako bat Felix Voisin da, gutxi gora-behera hamar urtez \"Issyn\" erreformatorioa zuzendu zuena, nahiz eta zailtasunak jasan zituen haurren buruak \"zuzentzeko\". Voisin lau haur-kategoriatan zentratu zen bere eskola-erreforman:\nKriminologia.\nFrenologia izan zen kriminalen errehabilitazioaren ideia sortu zuen lehenetariko diziplina, izan ere kriminalak geldiaraziko ez zituzten mendekuzko zigorren ordez, soilik burmuin desantolatu baten berrantolaketarekin aldaketa proposamena egiten zuen. Voisinek, beste batzuekin batera, joera kriminalak diagnostikatzeko frenologiaren zehaztasunean sinesten zuen. Diagnostikoak gaizkile mota, hau da, eroa, inozoa edo basatia den adieraz lezake, eta hori jakinda, ekintza egokia egin liteke. Sari eta zigor sistema zorrotz baten bidez hots, lan neketsu eta heziketa erlijioso batek, abandonatuak eta arduragabeak izan ziren banako horiek, oinarri moraleko lanekin zuzendu zitzakeela uste zuten. Adimen-urritasuna zutenen taldeek lan egin eta ostatu har zezaketela jotzen zuten, ordea, intentzio eta intentzio biziko kriminalak konfinatu eta isolatu behar ziren bien bitartean . Frenologiak ere espetxe zigor aldakorrak defendatzen zituen, heziketa akatsak eta moralik ez zutenak laster aske geratuko zirela pentsatuz, adimen urriko pertsonak zelatatuak izan zitezkeen bitartean, eta benetan gorrotagarriak ziren kriminalak ez zirela inoiz aterako pentsatuz. Beste paziente batzuentzat aldiz, frenologiak bulkadak birbideratzen lagun lezake, hiltzaile bat harakin bihurtu zen bere bulkadak kontrolatzeko, eta beste bat kapilau militar bihurtu zen hilketak ikusi ahal izateko. Frenologiak, viktoriar garaiko eroetxeentzat ere argudio erreformistak eman zituen. John Conollyk, gaixotasunaren alderdi psikologikoetan interesa zuen medikuak, frenologia erabili zuen bere pazienten diagnostikoak ezartzeko tresna gisa. Ikuspegi honen arrakasta eztabaidagarria den arren, Conollyk, frenologiaren bidez, gaixo mentalak tratatzeko modu gizatiarrago bat sartu zuen.\nPsikiatria.\nPsikiatrian ere, frenologiaren diziplina proposatu zen eredu bideragarri gisa. Biagio Miraglia Italia hegoaldeko psikiatrak buruko gaixotasunen sailkapen berri bat proposatu zuen, Gallek deskribatutako burmuinetako eginkizunetan oinarrituta. Miragliaren iritziz, burmuineko organoen disfuntzioen ondorio da eromena:\nPsikologia.\nViktoriar aroan, frenologia psikologia bezala serioski hartzen zen eta garaiko literatura eta eleberriak bustitzen zituen. Henry Ward Beecherrek (Orson Fowlerren unibertsitateko ikaskide eta hasierako bazkidea) frenologia aktiboki sustatu zuen, pertzepzio psikologikoaren eta autoezagutzaren iturri gisa. Bereziki Britainia Handian eta Estatu Batuetan, jendeak frenologoak bisitatzen zituen burua azter ziezaieten. Azterketa horren ondoren, bezeroek bere izaeraren deskribapen idatzia jaso zuten, edo bere puntuaketarekin estandarizatutako koadro bat, bere burua hobetzeko aholkuekin konbinatua. Jendeak frenologoei ere egiten zien kontsulta, langileak kontratatzeari edo ezkontzeko bikote egokiak bilatzeari buruzko aholkularitza lortzeko. Hala, frenologia burmuinaren zientzia bezala desagertu egin zen, baina XIX. mendeko herri psikologia bihurtu zen.\nHarrera.\nBritainia Handia.\nFrenologia, adimenaren antzinako ulermen teologiko eta filosofikoa zalantzan jartzen ari zen une batean sartu zen, jada antzinako prentsamendua ez aldaketa sozial eta demografiko azkarrak jasaten ari zen gizarte bat azaltzeko egokia ez zirudien garai batean. Frenologia viktoriar garaiko mugimendu ezagunenetako bat bihurtu zen. Neurri batean, frenologiaren arrakasta George Combek frenologia klase ertainera egokitu zuelako izan zen. Comberen \u00ab\"On the Constitution of Man and its Relationship to External Objects\"\u00bb liburua garaiko ezagunenetako bat izan zen, berrehun mila kopia baino gehiago salduz hamar urteko epean. Frenologiaren arrakasta, neurri batean, konferentzia zientifikoak klase ertainaren entretenimendu modu bihurtzen ari ziren unean sartu zelako ere gertatu zen, pertsona multzo demografiko handi bat, bestela entzungo ez zituzten ideia frenologikoen eraginpean jarriz. Denboren aldaketaren ondorioz, erakusketa bide berriekin eta bere erakargarritasun multifazetikoarekin batera, frenologia kultura herrikoian loratu zen, 1840an teoria zientifiko bezala gaitzetsia izan zen arren.\nFrantzia.\nMugimendu marjinala ez zen arren, Frantzian ez zen frenologiaren sostengu orokorrik izan. Hau ez zen bakarrik frantziar adituek frenologiaren aurka egin zutelako, baita ateismoa, materialismoa eta ikuspuntu erlijioso erradikalak sustatzearen akusazioengatik ere. Frantziako politikak ere garrantzia izan zuen frenologiaren hedapen azkarraren prebentzioan. Britainia Handian, frenologiak, aldaketa demografikoak kokatzeko erabiltzen zen beste tresna bat eman zuen; desberdintasuna, Britainia Handiko asaldura iraultzailearen beldur gutxiago zegoelako, Frantziarekin alderatuz. Frenologiaren aldeko frantziar gehienak liberalak, ezkerrekoak edo sozialistak zirenez, Frantziako elite sozialaren helburu bat zen, aldaketa sozialari buruzko ikuspegi mugatua zuenak, frenologia alde batera uztea. Beste eragozpen bat izan zen frenologiak delitu-jokabiderako aitzakia bat ematen zuela, bere jatorrizko forman funtsean determinista baitzen.\nEspainia.\nEspainian frenologiaren babesle nagusia Mariano Cub\u00ed izan zen. Cub\u00edren ustez, Joanes Uharte Donibanekoa, garaztarra baina Espainian mediku aritu zen nafarra, frenologiaren aurrekaria zen. Era berean, \u00ab\"On Kixote Mantxakoa\"\u00bb lanean ere jasotzen dira frenologiari lotutako esamoldeak, herri ohituran horrelakoek zuten sarreraren erakusle. XVII. mendean Esteban Pujasolek Uharteren liburua hartu eta horren gainean beste bat argitaratu zuen, \"Filosof\u00eda sagaz y anatom\u00eda de ingenios\". Bertan buruaren hiru atal zehazten zituen.\n1806an, frenologia terminoa agertu baino lehen, Gallek Parisen argitaratutakoaren itzulpen bat agertu zen Madrilen, \u00ab\"Exposici\u00f3n de la doctrina del doctor Gall o nueva teor\u00eda del cerebro\", \"considerado como residencia de las facultades inte-lectuales y morales del alma\"\u00bb. Liburua, hala ere, debekatu zen, eta Cub\u00edk lortu zuen berreskuatzea 40 urte beranduago. 1820ko hamarkadaren inguruan Juan Drumen Millet medikuak frenologiari buruz idatzi zuen exekutatutakoen buruak aztertuz eta 1847an \"Refutaci\u00f3n de la organolog\u00eda frenol\u00f3gica de Gall y de sus sucesores\" argitaratu zen, ikuspegi erlijioso batetik eztabaida sortuz.\nBaina, esan bezala, Mariano Cub\u00ed izan zen bultzatzaile nagusia. 1843an frenologiari buruzko liburu bat argitaratu eta publizitatzeari ekin zion. Katalunian arrakasta nahiko lortu zuen, bere burua ikertzera zihoazen bezeroekin eta buruen ereduak erosten zituztenekin. Arrakasta horren adibidea Vilanova i la Geltr\u00fan ikus daiteke, bertan frenologia elkarteak sortu ziren, emakumez osatutako lehen elkarte frenologikoa barne. Bertakoa da ere Mag\u00edn Pers i Ramona, Cub\u00edren laguntzaile bilakatuko zena.\nLaster izan zuen elizarekin talka. Bere aurkari nagusia Jaime Balmes izan zen, \"frenologiaren katalan inkisidorea\" bezala ezaguna. Elizaren aldekoek Cub\u00ed materialistatzat zuten, eta eskatzen zioten frogatzeko burmuina benetan zegoela ataletan banatuta, atal bakoitzak benetan zuela funtzio bat eta atal horiek kanpotik nabarmentzea ere posible zela. 1847an gira bat egin zuen, hainbat hitzaldi emanez, tartean Euskal Herrian ere, arrakasta txikiarekin. Santiagon Elizak atxilotu zuen eta, epaiketarik gabe, etxean preso egon zen urtebetez; bere doktrinaren orrialde asko kendu behar izan zituen ateratzeko.\nEire.\nFrenologia 1815ean iritsi zen Irlandara, Spurzheimen bidez. Irlandak joera britainiarrak neurri handi batean islatzen zituen bitartean, hitzaldi eta erakustaldi zientifikoak garaiko denbora-pasa herrikoi bihurtuz, 1815ean frenologia zenbait zirkulutan barregarri geratu zen, publikoa bere baieztapen eszeptikoetarako prestatuz. Hori dela eta, jendeak, oro har, gehiago baloratzen zuen bere erliebe komikoagatik beste edozerengatik baino; hala ere, disidente arrazionalengan audientzia bat aurkitu zuen, erlijioaren sineskeria erantsirik gabe giza motibazioak azaltzeko alternatiba erakargarritzat aurkitu baitzuten. Irlandan frenologiaren aldekoak azpikultura zientifikoetara baztertu zituzten, irlandar adituek frenologia bezalako mugimendu marjinalak ez zituztelako zaindu, laguntza zientifikoa ukatuz. 1830ean, George Combe Irlandara iritsi zen, eta bere autopromozioak ozta-ozta irabazi zion bere esperientzia mediko ezari, eta oraindik jende gutxi erakartzen zuen. Vatikanoaren frenologia erlijioaren eta moraltasunaren subertsiboa zela zioen dekretuagatik ez ezik, frenologian oinarrituz \"Irlandar katolikoak sui generis arraza akastun eta endekatua\" zirela ziotelako ere gertatu zen. Babes zientifiko faltaren ondorioz, arrazoi erlijioso eta aurreiritzidunekin batera, frenologiak ez zuen inoiz jarraitzaile askorik aurkitu Irlandan.\nAmeriketako Estatu Batuak.\nAmeriketako Estatu Batuetan frenologiaren aldeko lehen argitalpena John Bell doktoreak argitaratu zuen, 1822an sarrera hitzaldi batekin Comberen saiakerak berrargitaratu zituena. Hurrengo urtean, Bowdoin Collegeko John G. Wells doktoreak \"urteroko erakusketa bat hasi zuen eta bere klaseari bere doktrinak gomendatu zizkion\". 1834an, John D. Godman doktoreak, Rutgers Medical Collegeko anatomia irakasleak, enfatikoki defendatu zuen frenologia honako hau idatzi zuenean:\nIrakaskuntza frenologikoak herri mugimendu orokor bihurtu ziren 1834an, Combek Estatu Batuetan hitzaldi bat eman zuenean. Merkataritza aukerak hautemanez, Fowler bezalako gizonak frenologo bihurtu ziren eta frenologia masetara eramateko modu gehigarriak bilatu zituzten. Herri mugimendua bazen ere, Estatu Batuetako elite intelektualak frenologia erakargarri ikusi zuen, behaketan oinarritutako prozesu mentalen azalpen biologikoa ematen zuelako, baina ez zen kritikarik gabe onartua izan. Intelektual batzuek organologia onartu zuten kraneoskopia zalantzan jartzen zuten bitartean. Gradualki, frenologiaren arrakasta herrikoiak bere meritu zientifikoak ahuldu zituen Estatu Batuetan eta beste leku batzuetan, bere oinarri materialistekin batera, ikuspuntu erlijioso erradikalak sustatu ziren. Gero eta froga gehiago zeuden baieztapen frenologikoak ezeztatzeko, eta 1840ko hamarkadan bere sinesgarritasuna galdu zuen neurri handi batean. Estatu Batuetan, hegoaldean bereziki, frenologiak oztopo gehigarri bat izan zuen esklabotzaren aurkako mugimenduan. Frenologoek europar arrazaren nagusitasuna baieztatzen zuten arren, sarritan kausa liberalekin bat egiten zuten, esklabotzaren aurkako mugimendua barne; horrek eszeptizismoa sortu zuen frenologiaren gainean esklabotzaren alde zeudenen artean. Mesmerismoaren ospea handitzeak eta handitzeak, frenomesmerismoak, intelektualen eta publiko orokorraren arteko frenologiarekiko interesa galtzean ere eragin zuen .\nFrenologiaren moduluak.\nComberen arabera, hauek ziren burmuinaren modulu frenologikoak:\nJoerak.\nJoerek ez dute ideiarik sortzen; animaliei eta gizakiei komunak zaizkien joerak baino ez dituzte sortzen.\nSentimenduak.\nBehe sentimenduak.\nAnimaliei eta gizakiei komunak direnak:\nGoi sentimenduak.\nAnimaliek ez dituzten emozio eta sentimenduak.\nGaitasun intelektualak.\nKanpoko mundua ezagutu eta gaitasun fisikoak lortu:\nFakultate erreflexuak.\nErlazio eta erreflexu ideiak sortzen dituzte. Beste botere guztien norabidea kudeatzen dute:"}
{"id": "277437", "revid": "12788", "url": "https://eu.wikipedia.org/wiki?curid=277437", "title": "Jose Grazenea", "text": "Jose Grazenea Agirregomezkorta (Irun, Gipuzkoa, 1927 - Hondarribia, ) margolaria izan zen. \nBizitza.\nIrunen eta Madrilen egin zituen pintura ikasketak. Europan zehar ibili ondoren (Finlandia, Frantzia, Suedia, Ingalaterra) Iruna itzuli eta Ur taldea sortu zuen, Alejandro Tapia, Carlos Bizkarrondo eta Javier Arozena margolariekin batera (1965). 1970az geroztik pintura-erakusketa ugaritan parte hartu izan zuen, baita sari asko jaso ere. 1950-1960 bitarteko urteetan azken inpresionismoaren eta kubismoaren arteko esperimentazio-lanak egin zituen Grazeneak, eta 1968. urtetik aurrera, nortasun bereziko erretratuak eta ikuspegiak eskaini zituen, \"pintura poetikoa\" dei daitekeen molde batekoak."}
{"id": "277438", "revid": "512", "url": "https://eu.wikipedia.org/wiki?curid=277438", "title": "Rhinolophus darlingi", "text": "Rhinolophus darlingi Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277439", "revid": "336", "url": "https://eu.wikipedia.org/wiki?curid=277439", "title": "Alexandre Yersin", "text": "Alexandre Yersin (Aubonne, 1863ko irailaren 22a - Nha Trang, Frantziako Indotxina, gaurko Vietnam, 1943ko martxoaren 1a) frantziar-suitzar bakteriologoa izan zen. Pasteur Institutuan Rouxen lankide izan zen difteriaren toxinari buruz egin zituen ikerketetan. 1894an izurriaren baziloa aurkitu zuen, ia Kitasatoren aurkikuntzaren garai berean; \"Pasteurella pestis\", \"Yersinia pestis\" edo \"Yersin-Kitasatoren baziloa\" izenez ezagutzen da harrezkero. Pasteur Institutuko zenbait lantalderen zuzendari izan zen Indotxinan. Hala, oihana ikertzeko eta esploratzeko bidaiak egin zituen, kina-arbolak hango girora egokitzen saiatu zen, eta kautxu-landaketen lehen bultzatzaileetakoa izan zen."}
{"id": "277440", "revid": "336", "url": "https://eu.wikipedia.org/wiki?curid=277440", "title": "Hiram Bingham", "text": "Hiram Bingham (Honolulu, 1875eko azaroaren 19a - Washington, 1956ko ekainaren 6a) Estatu Batuetako esploratzaile eta arkeologoa izan zen.\nYalen egin zituen ikasketak, eta bertako katedradun izatera iritsi zen. 1906an Hego Amerikarako bidaldia egin zuen. 1911n, Yaleko Unibertsitateak antolatu zuen bidaldi batean Machu Picchuko aztarrenak aurkitu zituen. Espainolek Buenos Aires eta Lima bitartean salerosketarako zuten bideari buruzko ikerketak ere egin zituen. Gobernadore izendatu zuten Connecticuten. Bere ikerketei buruzko lan nagusiak: \"Across South-America\", \"Vitcos, the Lost Inca Capital\", \"The Story of Machu Picchu and its Builders\" (bere lan nagusien bilduma), eta abar."}
{"id": "277441", "revid": "28807", "url": "https://eu.wikipedia.org/wiki?curid=277441", "title": "Kapitolioa", "text": ""}
{"id": "277442", "revid": "6327", "url": "https://eu.wikipedia.org/wiki?curid=277442", "title": "Capitolio", "text": ""}
{"id": "277443", "revid": "336", "url": "https://eu.wikipedia.org/wiki?curid=277443", "title": "William Edward Burghardt Du Bois", "text": "William Edward Burghardt Du Bois (Great Barrington, Massachusetts, AEB, 1869ko otsailaren 23a - Accra, Ghana, 1963ko abuztuaren 27a) Estatu Batuetako politikari eta idazle mestizoa izan zen.\nBiografia.\nPanafrikanismoaren aldeko sutsua zen, eta Beltzen Aldeko Erakunde Nazionala sortu zuen 1909. urtean (\"National Association for the Advancement of Colored People\"). Lehen Mundu Gerraren ondoren Afrika beltzeko biztanleen arazoez hasi zen arduratzen. 1961. urtean Alderdi Komunistako kide egin zen. Handik bi urtera Accrara jo, eta Ghanako herritar egin zen.\nObrak: \"Souls of Black Folk\" (1903, \"Beltzen arimak\"), \"The World and Africa\" (1947, \"Mundua eta Afrika\") eta \"In Battle for Peace\" (1952, \"Bakearen aldeko guduan\")."}
{"id": "277444", "revid": "28807", "url": "https://eu.wikipedia.org/wiki?curid=277444", "title": "William E. Du Bois", "text": ""}
{"id": "277445", "revid": "28807", "url": "https://eu.wikipedia.org/wiki?curid=277445", "title": "W. E. B. Du Bois", "text": ""}
{"id": "277446", "revid": "336", "url": "https://eu.wikipedia.org/wiki?curid=277446", "title": "Jos\u00e9 Madinabeitia", "text": "Jos\u00e9 Madinabeitia Ortiz de Zarate (O\u00f1ati, 1870eko urriaren 14a - Bilbo, 1923ko urtarrilaren 2a) gipuzkoar mediku eta politikari sozialista izan zen, Juan Madinabeitiaren anaia. Bilbon mediku zela, mende bukaeran politikan hasi zen. Sozialista izateagatik bezero kontserbadoreek alde egin zioten Bilbon zuen kontsultatik, eta orduan txiro eta behartsuenei zabaldu zizkien ateak. Kontsulta bat zabaldu zuen ondoren Eibarren; han gaixoei dohainik laguntzen zien. Bizkaiko meatzarien greba luzearen garaian, haien seme-alabez arduratu zen beste batzuekin batera, eta 200 bat haur jaso zituen Eibarrera. Eusko Ikaskuntza elkartearen sortzaileetakoa izan zen 1918. urtean. Bost urte geroago hil zen Bilbon."}
{"id": "277447", "revid": "6327", "url": "https://eu.wikipedia.org/wiki?curid=277447", "title": "Jos\u00e9 de Madinabeitia \u00d3rtiz de Z\u00e1rate", "text": ""}
{"id": "277448", "revid": "336", "url": "https://eu.wikipedia.org/wiki?curid=277448", "title": "Stanislaw Przybyszewski", "text": "Stanislaw Przybyszewski (\u0141ojewo, Prusia \u2014gaur egun Polonia\u2014, 1868ko maiatzaren 7a - Jaronty, Polonia, 1927ko azaroaren 23a) idazlea izan zen, etniaz poloniarra. Urte asko Berlinen eman ondoren Krakoviara jo zuen, eta \"Zycie\" (\"Bizia\"), poloniar gazteen literatura-aldizkariaren zuzendaria izan zen; aldizkari hark eragin handia izan zuen poloniar, errusiar eta txekiar idazleengan. Chopin, Nietzsche eta Hanssoni buruzko azterketak argitaratu zituen, besteak beste. Alemanez idazten zuen, eta berak itzultzen zituen bere lanak polonierara. Obra nagusiak: \"Hildakoentzako meza\" (1893), \"Gaubeila\" (1895), \"Homo sapiens\" (1895-1897), \"De profundis\" (1896) eta \"Satanen seme-alabak\" (1897)."}
{"id": "277449", "revid": "28807", "url": "https://eu.wikipedia.org/wiki?curid=277449", "title": "Stanis\u0142aw Przybyszewski", "text": ""}
{"id": "277450", "revid": "512", "url": "https://eu.wikipedia.org/wiki?curid=277450", "title": "Joan Sutherland", "text": "Dame Joan Alston Sutherland (Pont Piper, Sydney, 1926ko azaroaren 7a - Les Avants, Suitza, 2010eko urriaren 10a) australiar sopranoa izan zen.\nSydneyko Operan egin zuen debuta Henry Purcellen \"Dido eta Enea\" lanean, 1947an. Ondoren, Covent Gardenen (Londres) kantatu zuen Mozarten \"Txirula Magikoa\"(1952) eta Maria Callasekin Vincenzo Belliniren \"Norma\"(1953). 1955ean, Michael Tippetten \"The Midsummer Marriage\" opera antolatzen parte hartu zuen, eta 1959an Gaetano Donizettiren \"Lucia di Lammermoor\" lanean, Belliniren \"Sonnambula\"n eta Haendelen \"Julio Cesare\"n jardun zuen. Bere senar Richard Bonynge orkestra-zuzendariarekin batera, munduko agertoki nagusietan aritu zen kantari, eta arrakasta handia lortu zuen."}
{"id": "277452", "revid": "512", "url": "https://eu.wikipedia.org/wiki?curid=277452", "title": "Rhinolophus deckenii", "text": "Rhinolophus deckenii Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277453", "revid": "448", "url": "https://eu.wikipedia.org/wiki?curid=277453", "title": "Juan Diego Fl\u00f3rez", "text": "Juan Diego Fl\u00f3rez (Lima, Peru, ) tenorra da.\nBizitza.\nMusika-ikasketak egin zituen Liman eta Filadelfian (AEB). 1996an egin zuen debuta, Rossiniren \"Matilde di Shabran\" opera kantatuz, eta txundituta utzi zituen denak berehala, goi-erregistroak interpretatzeko ahalmen harrigarriagatik, ahots-piroteknia hutsetik haragokoa.\nEgun, munduko tenor onenetakotzat daukate. Munduko opera-antzoki nagusietan kantatu du (Milan, New York, Londres, Viena, Paris, Salzburgo, Z\u00fcrich, Madril, Bartzelona, San Frantzisko eta Erroma, besteak beste), orkestra-zuzendari onenen zuzendaritzapean.\nSari asko irabazi ditu eta Peruko ohore-dominarik garrantzitsuena ere jaso du."}
{"id": "277454", "revid": "28807", "url": "https://eu.wikipedia.org/wiki?curid=277454", "title": "Juan Diego Florez", "text": ""}
{"id": "277455", "revid": "58701", "url": "https://eu.wikipedia.org/wiki?curid=277455", "title": "Klaus Fuchs", "text": "Emil Julius Klaus Fuchs (R\u00fcsselsheim, - Ekialdeko Berlin, ) alemaniar fisikaria izan zen. Nazien esetsaldian Ingalaterrara ihes egin zuen, eta Glasgowko Unibertsitatean irakasle izan zen. Han hasi zituen energia atomikoari buruzko ikerketak. Bigarren Mundu Gerraren garaian Estatu Batuetan egon zen bonba atomikoa egiteko ikerketetan laguntzen. 1942. urtearen amaieran, Sobietar Batasuneko espioitza sarea batek kontaktatu zuen, eta Ingalaterran kokatutako Ursula Kuczynski agente aleman komunistaren bidez, sekretu nuklearrak pasatu zizkien sobietarrei, funtsezkoak izan zirenak sobietarren arma nuklearren harapenean.\nIngalaterrara itzuli zenean Harwelleko laborategian Fisika Teorikoko irakasle izendatu zuten. 1950ean bonba atomikoari buruzko ezkutuko datuak Sobietar Batasunari eman izanaz epaitu zuten, eta hamalau urteko kartzela-zigorra eman zioten. Kartzelatik irten zenean Berlin ekialdean bizi izan zen."}
{"id": "277456", "revid": "1545", "url": "https://eu.wikipedia.org/wiki?curid=277456", "title": "Gis\u00e8le Halimi", "text": "Gis\u00e8le Halimi \u2014arabieraz: \u062c\u064a\u0632\u064a\u0644 \u062d\u0644\u064a\u0645\u064a\u2014, jaiotzatiko izen-deiturez Zeiza Gis\u00e8le \u00c9lise Ta\u00efeb (La Goulette, Tunisia, 1927ko uztailaren 27a - Paris, 2020ko uztailaren 28a) abokatua, idazlea eta ekintzaile feminista izan zen. Tunisiar eta frantses herritartasunak zituen. Besteak beste, behatzaile gisa aritu zen Burgosko prozesuan, eta horren inguruko liburu bat idatzi zuen. Abortatzeko eskubidearen bultzatzaileetako bat izan zen, Simone de Beauvoirren ondoan.\nEpaiketa politikoetan nabarmendu zen bereziki: Ameriketako Estatu Batuetako soldaduek Vietnamen eginiko krimenen aurka Russell Epaimahaiak (International War Crimes Tribunal) sortu zuen ikerketa-taldeko lehendakaria izan zen.\nBizitza.\nMehdi Ben Bella aljeriar politikaria defenditu zuen haren aurkako epaiketan eta, 1970ean, Burgosko prozesuan izan zen \u2014hots, Burgosen ETAko zenbait militanteren aurka egin zen epaiketan\u2014, Giza Eskubideen Aldeko Nazioarteko Federazioaren ordezkari gisa. Auzi horretako gorabeherak azaltzen dituen liburua eman zuen argitara Parisen 1971n, \"Le Proc\u00e8s de Burgos\" (\u00abBurgosko prozesua\u00bb) izenburuaz. Sartrek hitzaurrea egin zion liburuari, eta Euskal Herriko auziaren inguruko esaldi sonatuak idatzi zituen: \u00ab\"Askatasuna ala hil.\" Hitz horiek Kuban eta Aljerian entzun genituen atzo. Gaur berriz entzun ditugu Euskadin\u00bb.\n1971. urtean bertan, Choisir (\"Hautatu\") mugimendua sortu zuen Simone de Beauvoir eta Jean Rostandekin batera. Hor, lagun izan zuen, halaber, Jean-Paul Sartre. Talde horretako presidente bilakatu zen 1986an Beauvoir hil ondoren. Bovigny auzian, Bobigny Marie-Claire Chevalier neskatoa defendatu zuen, bortxaketa jasan eta abortatu zuen gaztea. Haren lan eta hitzaldiei esker, neska absolbitua izan zen, bere mezua iritzi publikoari helaraziz; ondorioz, 1975ean abortua zigorgabetua izan zen, Veil Legean."}
{"id": "277457", "revid": "105290", "url": "https://eu.wikipedia.org/wiki?curid=277457", "title": "Guruin paratiroide", "text": "Paratiroide tiroidearen ezker-eskuin dauden guruin txiki barne-jariodunez esaten da. Guztira lau dira, bi tiroidearen alde banatan. Guruin bakoitzaren pisua 20-25 mg-koa da; luzera, 6 mm-koa; diametroa 3 mm-koa. Bi epitelio motak osatua da guruin paratiroidea: zelula nagusiak edo kromofoboak eta kromofiloak (oxifiloak edo eosinofiloak). Paratohormona irazten du. Paratiroidearen gehiegizko jarduerak (hiperparatiroidismoak) behar baino osteoklasto gehiago sorrarazten du, eta, horren ondorioz, behar baino hezur ehun gehiago suntsitzen da. Jarduera urriak, berriz, (hipoparatiroidismoak) odoleko kaltzioa gutxiagotzen du."}
{"id": "277458", "revid": "105290", "url": "https://eu.wikipedia.org/wiki?curid=277458", "title": "Port Sudan", "text": "Port Sudan (arabieraz \u0628\u0648\u0631\u062a\u0633\u0648\u062f\u0627\u0646\u200e, \"B\u016br S\u016bd\u0101n\") Sudango ipar-ekialdeko hiria eta portua da, Al-Bahr al-Ahmar estatuko hiriburua, Itsaso Gorriaren ertzean dago.\nEkonomia.\nNazioarteko aireportua. Sudango itsas portu nagusia da, eta horretan oinarritua da hiriko ekonomia-jarduera gehiena. Makineria, automobilak eta eraikuntzarako gaiak inportatzen dira, eta kotoia, goma, olioa eta larruak esportatzen.\nHistoria.\nXX. mendearen hasieran sortu zuten hiria. 1967-1975 urteetan ekonomia-gainbehera larria izan zuen hiriak Suezko kanala edo ubidea itxi ondoren. Beja herria, bertakoa, mendebaleko afrikarrak eta gutxiengo asiar eta europarrak bizi dira, egun, Port Sudanen."}
{"id": "277459", "revid": "65203", "url": "https://eu.wikipedia.org/wiki?curid=277459", "title": "Louis Nicolas Davout", "text": "Louis Nicolas Davout (Auerstaedteko dukea eta Eckm\u00fchleko printzea; Annoux, Yonne, 1770eko maiatzaren 10a - Paris, 1823ko ekainaren 1a) mariskal frantsesa izan zen. Iraultzaileekin bat egin zuen 1788. urtean, eta harrezkero, Iparraldeko armadan (1792), Belgikakoan (1793), Rhinekoan (1795-1797) eta Egiptokoan (1798-1799) nabarmendu zen batez ere. Varsoviako dukerriko gobernadore hautatu zuten 1807. urtean, eta errusiarrei 1814. urtera arte aurre egin zien. Hanburgoko armadaren buru izendatu zuten urte horretan. Alemaniako armadaren buru izan zen 1810. urtean. Ehun Egunetako Gerra garaian, Gerra ministroa izan zen. Napoleonek izan zuen ordekorik onenetako bat izan zen."}
{"id": "277460", "revid": "512", "url": "https://eu.wikipedia.org/wiki?curid=277460", "title": "Manuel Elexpuru", "text": "Manuel Elexpuru del Valle (Bilbo, 1930 - ?, 1993ko ekainaren 4a) bizkaitar kazetaria izan zen, sukaldaritzan aditua.\nArkitektura ikasi zuen Madrilen. Urte askoan ilustrazio- eta dekorazio-lanak egin ondoren, margolari bezala hasi zen lanean Clar\u00edn publizitate-agentzian. Ondoren J. Walter Thompson agentzian zuzendari nagusi modura aritu zen. 1980-1983 urteen artean artikuluak idatzi zituen \"Viajar\" izeneko aldizkarian, Espainiako ardo-eremuen inguruan. 1987an bere gain hartu zuen \"El Europeo\" aldizkariko gastronomia-orria, eta lankide modura ere aritu zen \"Vino y Gastronom\u00eda\" aldizkarian. \"Cofrad\u00eda Espa\u00f1ola de la Buena Mesa\" delakoaren eta Euskal Gastronomia Kofradiako kide zen."}
{"id": "277461", "revid": "1545", "url": "https://eu.wikipedia.org/wiki?curid=277461", "title": "Gaston Eyskens", "text": "Gaston Fran\u00e7ois Marie Eyskens (Lier, Anberes, 1905eko apirilaren 1a - Lovaina, 1988ko urtarrilaren 3a) belgikar politikaria izan zen.\nBizitza.\nLovainako unibertsitateko irakasle, diputatu demokrata-kristaua eta Finantza ministroa izan zen. 1958an, Kongo Belgikarraren burujabetasunaren auziari egin behar izan zion aurre, eta parlamentua desegin zuen hiru urte geroago. Lehen Ministroa zela 1968-1972 bitartean, flandriarren eta valoniaren arteko gatazka konpondu nahi izan zuen deszentralizazioa eta autonomia bultzatuz, baina huts egin zuen, eta bere kargutik kendu zuten.\nIdazlanak.\nEkonomiari buruzko obrak idatzi zituen: \"New Yorkeko portuaren eragin ekonomikoa\" (1929) eta \"Kongo belgikarraren ekonomia egoera \"(1934)."}
{"id": "277462", "revid": "28807", "url": "https://eu.wikipedia.org/wiki?curid=277462", "title": "Gaston Fran\u00e7ois Marie Eyskens", "text": ""}
{"id": "277463", "revid": "336", "url": "https://eu.wikipedia.org/wiki?curid=277463", "title": "Klasiko", "text": "Klasikoa, bereziki literaturan, artean, musikan, dantzan, antzerkian eta zineman, denboraz gaindi eredugarritzat jotzen diren lanak biltzen dituen adjektiboa da. Estetikaren ikuspegitik, klasikoaren ideia perfekzioari loturik dago, eta edozein alditako edo arte motatako obrarik onenak adierazteko erabiltzen da. Aldi berean, arte estilo batek heldutasuna edo goren puntua iristen dituen aldiari deritzo klasiko; primitibotzat edo arkaikotzat hartzen den aldiari jarraitu ohi zaio eta, hasierako indarra galdurik, gehiegikerian erortzen den barroko, manierista edo dekadentea esan ohi zaion aldiaren aurrekoa izaten da.\nAdiera hertsiagoan, Antzinateko Greziako eta Erromako arte edo kulturari jarraitzen dionari, edo haren eragina duenari, deritzo klasiko, halakotzat hartu baitzen arte, kultura eta zibilizazio greko-erromatarra Errenazimentuan (XV. mendean)."}
{"id": "277464", "revid": "88969", "url": "https://eu.wikipedia.org/wiki?curid=277464", "title": "Dulce Mar\u00eda Loynaz", "text": "Dulce Mar\u00eda Loynaz (Habana, 1902ko abenduaren 10a - Habana, 1997ko apirilaren 27a) kubatar idazlea izan zen. Arbaso beasaindarrak izan zituen. Kubatar literatura eta unibertsalaren figura nagusietako bat da. Miguel de Cervantes saria eskuratu zuen 1992an. \nBere lehen poemak 1920an argitaratu zituen \"La Naci\u00f3n\" hedabidean, Estatu Batuak ere bisitatu zituen urtean. Ordutik aurrera, bidaia ugari egin zituen Ipar Amerikan eta ia Europa osoan zehar. Turkia, Siria, Libia, Palestina eta Egiptora. Mexiko bisitatu zuen 1937an, Hego Amerikako hainbat herrialde 1946 eta 1947 artean, eta Kanariar Uharteak 1947an eta 1951n, non adopziozko alaba izendatu zuten. \nDonostiako kale batek haren izena darama baita \nBizitza.\nEtxe oneko familia batean jaio zen, eta zuzenbide ikasketak egin zituen Habanan. Asko bidaiatu zuen munduan zehar. Gazterik hasi zen \"La Naci\u00f3n\" egunkarian poemak argitaratzen. Kubako Hizkuntzaren Akademiako kide izan zen. 1986an Literaturako Sari Nazionala irabazi zuen, eta 1992an Miguel de Cervantes saria eman zioten Madrilen."}
{"id": "277465", "revid": "512", "url": "https://eu.wikipedia.org/wiki?curid=277465", "title": "Dositej Obradovi\u0107", "text": "Dositej Dimitrije Obradovi\u0107 (; Cakovo, gaur egungo Errumania, 1742ko otsailaren 17a - Belgrad, Serbia, 1811ko apirilaren 7a) serbiar idazle, itzultzaile eta politikaria izan zen.\nBiografia.\nFraide sartu zen, baina handik gutxira bizimodu hori utzi zuen bidaiatzeko eta ikasteko. Herrialde askotan ibili zen, Ekialdean eta Europan batez ere. Serbiako Hezkuntza ministro izendatu zuten, eta Serbiako Goi Mailako lehen Eskola antolatu zuen. Ilustrazioa Serbiara zabalarazi zuen. Itzultzaile-lanak egin zituen batez ere, eta itzuli zituen lanen artean, beste hizkuntza batzuetan idatzitako hainbat maisulan dira, Esoporen fabulak, besteak beste. Horrez gainera, \"Dimitri Obradovic-en bizitza eta abenturak\" autobiografia idatzi zuen."}
{"id": "277467", "revid": "7186025", "url": "https://eu.wikipedia.org/wiki?curid=277467", "title": "Juan Maria Ollora", "text": "Juan Maria Ollora Otsoa de Aspuru (Gasteiz, Araba, 1949ko azaroaren 19a) politikari jeltzalea eta ekonomialaria da. Ekonomia Zientzietako lizentziaduna. Eusko Ikaskuntzako eta Euskalerriaren Adiskideen Elkarteko kidea. Arabako Merkataritza Ganberako azterlanetarako zerbitzuko ekonomialaria izan zen, eta UNEDeko irakasle ere bai.\nArabako ahaldun nagusi eta Euzko Alderdi Jeltzalearen Euskadi Buru Batzarreko (EBB) kide izana. Eusko Legebiltzarreko kide ere izan da hainbat legealditan, eta bere alderdiaren bozeramaile, ekonomia gaietan. Alderdiaren barruan eragin handia egotzi izan zaio ildo ideologikoak eta estrategikoak finkatzerakoan. ETAk su-etena iragarri aurretik EAJk ezker abertzalearekin izan zituen mintzaldietan ere bere izan zen jeltzaleen ordezkarietako bat. 1999. urtean, EBBko kargua eta hogeita hiru urtez Arabako Enpresariak elkartean (SEA) eginiko lana bertan behera uztea erabaki zuen, enpresa pribatuan jarduteko."}
{"id": "277469", "revid": "1982", "url": "https://eu.wikipedia.org/wiki?curid=277469", "title": "Juan Maria Ollora Ochoa de Aspuru", "text": ""}
{"id": "277470", "revid": "1982", "url": "https://eu.wikipedia.org/wiki?curid=277470", "title": "Juan Mari Ollora Ochoa de Aspuru", "text": ""}
{"id": "277471", "revid": "1982", "url": "https://eu.wikipedia.org/wiki?curid=277471", "title": "Juan Mari Ollora Otsoa Aspuruko", "text": ""}
{"id": "277472", "revid": "512", "url": "https://eu.wikipedia.org/wiki?curid=277472", "title": "Rhinolophus denti", "text": "Rhinolophus denti Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277473", "revid": "336", "url": "https://eu.wikipedia.org/wiki?curid=277473", "title": "Francesco Cavalli", "text": "Francesco Cavalli, benetako izen-deiturez Pietro Francesco Caletti-Bruni (Crema, Lombardia, 1602ko otsailaren 14a - Venezia, 1676ko urtarrilaren 14a), italiar musikagilea izan zen. Musika-heziketak ordaindu zizkion Federico Cavalli babeslearen deitura hartu zuen. Claudio Monteverdiren ikaslea izan zen Venezian. Mazarinok Parisa deitu zion, baina han aurkezturiko bi operek, \"Xerse\" (1655, \u00abXerxes\u00bb) eta \"Ercole amante\" (1662, \u00abHerkules maitemindurik\u00bb), ez zuten halako arrakastarik lortu. Berriro ere Veneziara joanda, San Marko basilikako kapera-maisu aukeratu zuten. Kantata, motete eta \"canzonetta\" ugariz gainera, 42 opera ondu zituen. Francesco Cavalliren \"Le Nozze di Teti e di Peleo\" (1639) gorde den lehen Veneziako opera da."}
{"id": "277475", "revid": "700", "url": "https://eu.wikipedia.org/wiki?curid=277475", "title": "Juan Bautista Gisasola", "text": "Juan Bautista Gisasola I\u00f1arrairaegi (Eibar, 1885eko urriaren 25a - 1948ko maiatzaren 4a) gipuzkoar musikagilea izan zen.\nSalamancako apaizgaitegiko koruko zuzendaria zen 14 urte zituela, baina apaiz-ikasketak utzi eta bere jaioterrira itzuli zen 1901. urtean. \"Salve\" bat ondu zuen garai hartan, Bergaran konposiziorako klaseak jasotzen ari zela. Eibarko orfeoiaren zuzendari izan zen urte askoz. Harenak dira, besteak beste, \"Pozez beterik\" (1904), bi \"Meza\" (1915), \"Himno de la coronaci\u00f3n\" (1929), \"Ecce panis\" (1929), \"Himno a San Agustin\" (1930), \"Atxia Motxia\" (1933), \"Arrateko Amari\" (1933), \"A mutill\" (1935), \"Suite eibartarra\" (1945), \"Himno a San Roque\", \"Asumpta\", \"Ave Maria\" eta \"Tota Pulchra\" lanak."}
{"id": "277476", "revid": "336", "url": "https://eu.wikipedia.org/wiki?curid=277476", "title": "Gustavo II.a Adolfo", "text": "Gustavo II.a Adolfo (Stockholm, 1594ko abenduaren 9a - L\u00fctzen, gaur egun Saxonia-Anhalt, Alemania, 1632ko azaroaren 6a) 1611-1632 urteetan Suediako errege izan zen.\nAxel Oxenstierna kantzilerraren laguntzaz, Suediako egoera hobetu zuen: bakea izenpetu zuen Danimarkarekin (Kn\u00e4redeko hitzarmena, 1613), Errusiarekin (Stolbova, 1717), eta Poloniarekin (Altmarkeko menia, 1629). Estatua eta armada eraberritu zituen. Ondoren Hogeita hamar Urteko Gerran arrakasta handiz parte hartu zuen, protestanteen buruzagitzan inperialen kontra. Breitenfelden garaipena erdietsi zuen (1631), Renanian barrena Alemania hegoaldera iritsi zen, eta L\u00fctzenen Wallenstein garaitu zuen (1632ko azaroaren 16a), baina borrokan hil zen."}
{"id": "277477", "revid": "6327", "url": "https://eu.wikipedia.org/wiki?curid=277477", "title": "Gustavo II Adolfo Suediakoa", "text": ""}
{"id": "277478", "revid": "69297", "url": "https://eu.wikipedia.org/wiki?curid=277478", "title": "Jean Ithurriaga", "text": "Jean Ithurriaga (Irulegi, Nafarroa Beherea, 1896ko urtarrilaren 30a - Baiona, Lapurdi, 1960ko azaroaren 9a) Nafarroa Behereko euskaltzalea izan zen.\nBiografia.\nBelokeko abade-etxean egin zituen lehen ikasketak. Lehen Mundu Gerran borrokan jardun ondoren, filosofia-ikasketak egin zituen Bordelen eta Parisen. Gerran ibili zen berriro 1940. urtetik aurrera.\n1946. urtean \"Un peuple qui chante\" obra eman zuen argitara Miarritzen. Ondoren, Parisen jarri zen bizitzen eta bertako \"Euskaltzaleen Biltzarreko\" lehendakari hautatu zuten. Baionara itzuli zen eta hango museoko zuzendari izendatu zuten 1955. urtean. Harenak dira, \"Les Basques\" (1959), \"Meubles et ensembles basques\" (1960) eta \"Le Pays Basque\" obrak."}
{"id": "277479", "revid": "28807", "url": "https://eu.wikipedia.org/wiki?curid=277479", "title": "Jean Ithurriague", "text": ""}
{"id": "277480", "revid": "512", "url": "https://eu.wikipedia.org/wiki?curid=277480", "title": "Psittaciformes", "text": "Psittaciformes, loroak, perikitoak, kakatuak, papagaiak eta gisako hegaztiak biltzen dituen ordena.\nOrdena honetako hegaztien bereizgarria da oso azkarrak direla eta espezie batzuek gauza direla ahoskatzeko eta giza hotsak nahiz hitzak errepikatzeko.\nHego Amerikan, Erdialdeko Amerikan, Afrikan eta Madagaskarren, Australian, Ginea Berrian, Zeelanda Berrian eta Ozeano Bareko hegoaldeko uharteetan bizi dira gehienak.\nLatinezko hitzetik datorkio izena hegazti-talde honi, ordena honetako hegaztiak bizi ziren Sittace izeneko Asiriako herritik.\nPsittaciformes ordenaren barruko sailkapena behin baino gehiagotan aldatu da. Gaur egun, Nazioarteko Ornitologia Kongresuak (2009) hiru familia onartzen ditu: Strigopidae, Cacatuidae eta Psittacidae. Bestalde, 85 genero eta 350 bat espezie ditu ordenak.\nDeskribapena.\nHegazti potoloak dira, buru handi, lepo motz eta gorpuzkera biribilekoak. Kolore biziko lumak izan ohi dituzte.\nTamaina desberdinetako hegaztiak sartzen dira ordena honetan: espezie txikienak \u2014\"Micropsitta pusio\"\u2014 10 g pisatzen ditu, eta 8 cm garai da; espezie handienak \u2014\"Ara hyacinthe\"\u2014, berriz, metro bateko garaiera du.\nMoko bereizgarria dute: motza, gakoduna, lodia eta gogorra. Baraila garezurrari lotua du, eta horrek aukera ematen dio goitik beherako mugimendua indar handiz egiteko. Psittacidae familiako espezie guztiek, \"Psittrichas fulgidus\" espezieak ez beste, modu berean erabiltzen dute mokoa aleak fruituetatik ateratzeko: aleari barailen artean heltzen diote, behe-barailak xehatzen du fruituaren azala, eta mingainarekin hartzen dute alea. Mingain gihartsua dute.\nBegi bakoitza independentea da. Lepoak mugimendu ugari egin ditzake, eta ikuspen-eremu zabala eskaintzen die horrek. Hanka motzak dituzte, eta zigodaktilak dira, hau da, bi hatz aurrera begira dituzte, eta beste bi atzera begira. Halako hankak aproposak dira hegazti zuhaiztarrentzat, bai adarrei heltzeko eta baita janaria hartzeko eta fruituen oskolak irekitzeko ere.\nDenbora asko pasatzen dute lumak zaintzen, baina beren burua seguru sentitzen dutenean baino ez dira horretan aritzen. Maiz edan behar izaten dute ura, eta, lurralde lehorretan, espezie bereko milaka aleko taldetan biltzen dira, ura edateko lekuen inguruan. Fruitujaleak dira gehienak, eta aleak, intxaurrak eta lore-begiak janez osatzen dute elikadura."}
{"id": "277481", "revid": "28807", "url": "https://eu.wikipedia.org/wiki?curid=277481", "title": "Psitaziforme", "text": ""}
{"id": "277482", "revid": "56334", "url": "https://eu.wikipedia.org/wiki?curid=277482", "title": "James Rainwater", "text": "Leo James Rainwater (Council, Idaho, AEB, 1917ko abenduaren 9a - Yonkers, New York, AEB, 1986ko maiatzaren 31a) Estatu Batuetako fisikaria izan zen.\nBiografia.\nKaliforniako eta Columbiako Unibertsitateetan Fisikako ikasketak egin ondoren, irakaslea izan zen Columbiakoan.\nLehen lehergailu atomikoa sortzeko Manhattan Proiektuan jardun zuen (1942-1946), eta Nevis laborategiko zuzendaria izan zen 1951-1953. eta 1956-1961. urteetan (Columbiako Unibertsitatea).\n1975. urtean Fisikako Nobel saria lortu zuen, Aage Niels Bohr eta Ben Mottelson fisikari daniarrekin batera, atomoaren nukleoaz egin zituen ikerlanengatik. Bestalde, atomo muoien X izpien espektroaren lehen neurketa sistematikoak berak egin zituen."}
{"id": "277484", "revid": "336", "url": "https://eu.wikipedia.org/wiki?curid=277484", "title": "Giovanni Battista Sammartini", "text": "Giovanni Battista Sammartini (Milan, Italia, 1698 - Milan, Italia, 1775ko urtarrilaren 15a) italiar musikagilea izan zen.\nBiografia.\n1730-1770. urteetan Milango Andre Maria Magdalenako kapera-maisu eta organista izateaz gainera, Milango eliza askotako musika-zuzendari izan zen. 1741-1745. urteetan Glucken irakasle izan zen.\nZeresan eta eragin handia izan zuen Milango musika-giroan. Haydn adiskide izan zuen, eta eragin handia izan zuen Mozart gaztearengan. Sonataren aitzindarietako bat izan zen, eta sinfonia egituratu zuen. 2.000 lan inguru idatzi zituen, molde anitzekoak: sinfoniak, kuartetoak, sonatak klaberako, kontzertuak biolinerako eta sei musika-tresnatarako, eta eliza-musika, besteak beste."}
{"id": "277485", "revid": "880", "url": "https://eu.wikipedia.org/wiki?curid=277485", "title": "Abadi\u00f1oko Gudua", "text": ""}
{"id": "277486", "revid": "28807", "url": "https://eu.wikipedia.org/wiki?curid=277486", "title": "Sammartini", "text": ""}
{"id": "277487", "revid": "46380", "url": "https://eu.wikipedia.org/wiki?curid=277487", "title": "Germaine Tailleferre", "text": "Germaine Tailleferre (Parc-Saint-Maur, 1892ko apirilaren 19a - Paris, 1983ko azaroaren 7a) Frantziako musikagile eta pianista bat izan zen. Seien Taldeko kide izan zen. Parisko Kontserbatorioan egin zituen ikasketak. Geroago, Ch. Koechlinen eta M. Ravelen ikasle izan zen. Lan aipagarriak dira: \"Les Mari\u00e9s de la tour Eiffel\" (1921), Jean Cocteaurena, eta \"Marchand d\u00b4oiseaux\" (1923) balletak; \"6 Chanson fran\u00e7aises\" (1930); bi kontzertu ahots eta orkestrarako; harizko tresnetarako kuarteto bat; bi sonata piano eta biolinerako (1924-1952); \"Il \u00e9tait un petit navire\" (1951) opera komikoa; \"La Petite Sir\u00e8ne\" (1957) opera; pianorako lan ugari, antzerkirako musika eta filmetarako musika."}
{"id": "277488", "revid": "58701", "url": "https://eu.wikipedia.org/wiki?curid=277488", "title": "Toru Takemitsu", "text": " japoniar musikagile bat izan zen. Bere kasa ikasi zuen gehienbat, 1948-1950 urteetan Yasuji Kiyose musikagilearengandik ikasitakoa alde batera utzita. 1951n, margolari, poeta eta musikagileek saioak elkarrekin egiteko mintegi bereziak antolatu zituen Tokion. Takemitsuren musikak Sch\u00f6nberg, Messiaen eta Schaefferren musika konkretuaren eragina izan zuen hasieran. Gero, japoniar musika-tresnekin, elektronikarekin eta serieko musikarekin lan egin zuen. Aipagarriak ditu orkestrarako \"Requiem\" (1957); \"Zuhaitzen Musika\" (1961); \"Azaroko urratsak\" (1967); \"Asterismo \"(1968). Halaber, ganbera-musika eta pianorako lanak ere egin zituen.\n1985eko Akira Kurosawak zuzendutako \"Ran\" filma ospetsuaren soinu banda ere konposatu zuen."}
{"id": "277489", "revid": "512", "url": "https://eu.wikipedia.org/wiki?curid=277489", "title": "Chen Duxiu", "text": "Chen Duxiu (Anhui probintzia, Txina, 1879ko urriaren 8a - Jiangjin Barrutia, Sichuan, Txina, 1942ko maiatzaren 27a) txinera idazlea eta politikaria izan zen. Literaturan herri-hizkuntza erabiltzearen aldekoa zen eta haren erabilera eta joera berritzaileko zenbait aldizkari zuzendu zituen. 1920an Txinako Alderdi Komunistaren sortzaileetarikoa izan zen, eta 1921ean alderdiko lehen idazkari nagusia. Zazpi urtez inork zalantzan jartzen ez zuen lehendakaria izan zen. 1924tik Kuomintangekin zituen harremanek liskarrak sortu zituzten buruzagi komunisten artean, eta 1927an, Kominternen iritziari jarraituz, buruzagitzatik kanpo utzi zuten eta 1929an alderditik egotzia izan zen."}
{"id": "277491", "revid": "512", "url": "https://eu.wikipedia.org/wiki?curid=277491", "title": "Rhinolophus eloquens", "text": "Rhinolophus eloquens Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277492", "revid": "105290", "url": "https://eu.wikipedia.org/wiki?curid=277492", "title": "Chinongo hitzarmena", "text": "Chinongo hitzarmena Joan \"Lurgabea\" Ingalaterrako erregeak, eta Antso \"Azkarra\" Nafarroako erregeak Chinongo hirian, 1202. urtean, izenpetu zuten hitzarmena izan zen. Horren arabera, Nafarroako erregeak laguntza eskaini zien Ingalaterrako erregeari eta Baionako burgesiari Filipe Augusto Frantziako erregearen aurka; Nafarroak horren trukean, Baionako portua erabiltzeko eskubidea lortzeaz gainera, Gipuzkoatik Lapurdira igarotako Gaztelako osteak geldiaraztea erdietsi zuen. Bestalde, hitzarmenak Nafarroako eta Ingalaterrako koroen arteko bakea, adiskidetasuna eta besteen aurkako elkarrekiko laguntza (Marokoko erregearen aurka izan ezik) xedatu zuen."}
{"id": "277493", "revid": "105290", "url": "https://eu.wikipedia.org/wiki?curid=277493", "title": "Nivkhiak", "text": "Nivkhiak edo gilgiak (etnonimoa: \"Nivxi\"; hizkuntza, \u043d\u0438\u0432\u0445\u0433\u0443 - \"Nivxgu\") Siberiako ekialdeko etnia bat. Amur ibaiaren estuarioan eta ondoko Sakhalin uhartean bizi dira nivkhak. 5.162 ziren 2002ko erroldaren arabera. Itxuraz beste hizkuntzekin harremanik ez duen hizkuntza paleosiberiar bat hitz egiten dute. Arrantza dute lanbide nagusia (izokina, batez ere) eta itsas lehoien ehiza. Nekazaritza-lanetan XIX. mendean hasi ziren (patata). Gizonezkoen lanak ehiza eta arrantza dira; emakumezkoenak, animalien larrua lantzea, landareak biltzea, arropak egitea. Sobietar administrazioaren mendera igaro zirenean, lanbideak taldean eratu zituzten eta herri txiki batzuk lurralde zabalagoetan bildu."}
{"id": "277494", "revid": "1982", "url": "https://eu.wikipedia.org/wiki?curid=277494", "title": "Nivkh", "text": ""}
{"id": "277495", "revid": "1982", "url": "https://eu.wikipedia.org/wiki?curid=277495", "title": "Gilyak", "text": ""}
{"id": "277496", "revid": "28807", "url": "https://eu.wikipedia.org/wiki?curid=277496", "title": "Harat", "text": ""}
{"id": "277497", "revid": "125802", "url": "https://eu.wikipedia.org/wiki?curid=277497", "title": "Papua (probintzia)", "text": "Papua () Indonesiako 34 probintzietako bat da. Ginea Berria uhartearen mendebaldeko erdi ia osoa hartzen du, mendebaldeko muturra salbu; azken hau Mendebaldeko Papua probintzia da gaur egun. Horrezaz gainera, Biak, Sorenarwa, Saja Ampat, Salawati, Waigeo eta Misool uharteak ere hartzen ditu. Probintziaren zatirik handiena menditsua da. 319.036 kilometro koadroko eremua du, eta 2014an 3.897.764 biztanle zituen. Hiriburua Jayapura da.\nEkonomia.\nBiztanle gehienek antzinako bizimodua daramate. Petrolioa, kobrea eta intxaur muskatua dira esportatzen diren gai nagusiak.\nHistoria.\n1828an Herbehereetako gobernuak Ginea Berriaren mendebaldea bere inperiora bildu zuen. Merkataritzarekin zerikusia zuten jardueretan aritu ziren herbeheretarrak bertan. Bigarren Mundu Gerran, japoniarrek uhartearen zati hori ia osorik beretu zuten."}
{"id": "277498", "revid": "28807", "url": "https://eu.wikipedia.org/wiki?curid=277498", "title": "Irian Jaya", "text": ""}
{"id": "277499", "revid": "56334", "url": "https://eu.wikipedia.org/wiki?curid=277499", "title": "Gian Francesco Poggio Bracciolini", "text": "Gian Francesco Poggio Bracciolini (Terranuova Bracciolini, 1380ko otsailaren 11 - Florentzia, 1459ko urriaren 30a) italiar humanista eta kaligrafoa izan zen. Zenbait aita santuren idazkari izan ondoren, Joan XXIII.ari lagundu zion Konstantzako Kontziliora, eta 1453an Florentziako Errepublikako kantziler izendatu zuten. Plauto, Lukrezio, Kintiliano, Estazio, Silo Italiko, Valerio Flako, Kolumela, Zeltso, Frontino eta Erroma zaharreko beste zenbait idazleren obra ugari aurkitu zituen. Latinez idatzi zuen beti: 1350-1445 bitarteko \"Florentziako historia\", kleroaren aurkako \"De hypocrisia\" satira (1679. urtean argitaratua), \"De varietate fortunae\" (1431-1448) eta \"Poggio Florentinoren bildumak\".\nBiografia.\nPoggio Bracciolini Guccio Bracciolini botikarioaren eta Iacoba Fruttiren semea zen. Kaligrafiaren inguruko formazioa izan eta oso ongi eta azkar idazten ikasi zuen. Horri esker, nahiz eta gurasoak zorpeturik izan, eskribau lanak egin eta Florentziako notario izateko ikasketak ordaindu ahal izan zituen. Han Coluccio Salutati florentziar kantzilerraren arreta piztu zuen; honek erromatar kuriarako gomendiozko gutun bat eman zion eta 1403an iritsi zen Erromara, non eskribau soil bezala sartu zen aita santuaren administrazioan, garai hartan ehun inguru zituena. Hurrengo urtean, Bonifazio IX.a aita santuaren kuriako zazpi idazkari apostolikoetako bat zen. Ondoren, haren zerbitzupen zegoela, 1413 eta 1414 urte bitartean, Italia, Ingalaterra, Alemania, Frantzia eta Suitza osoan zehar bidaiatu zuen eta eskuizkribuen jarraitzaile nekaezina izanda, berak bakarrik berreskuratu, erosi, kopiatu edo lapurtu zituen antzinako latinezko literatura klasikoaren eskuizribu kopuru handi bat. Honela, 1415ean Clunyko abadian aurkitu zituen Zizeronen hitzaldi ugari berreskuratu zituen, baita, San Galoko monasterioan (Suitza), Kintilianoren Oratoria Institutuaren lehen testu osoa, Valerio Flakoren zati bat, Zizeronen iruzkinak, Askonio eta Priszianoren beste batzuk Virgilioren eta Vitrubioren eskuizkribu bat ere. Alemanian Vegecioren kodize bat aurkitu zuen. Lucrezioren \"De rerum natura\" - ordurako desagertutzat hartua eta berebiziko garrantzia izango zuena Errenazimenduaren ondoengo mentalitatearen garapenean-. eta Manilio, Silio Italiko, Amiano Martzelino eta Flavi Caper, Eutiques eta Probo gramatikoen lanak ere aurkitu zituen, besteak beste.\nFlorentziako kantziler kargua betetzeko izendapena jaso zuen 1453ko ekainean Mediciren babesari esker, eta latina hizkuntza bizia zela uste zuen latindar bat izan zen, ondorioz, Leonardo Bruni edo Lorenzo Valla bezalako zizeroniarrek sarri kritikatu zuten (azken honek \"Antidotus in Poggium\" izeneko lan bat idatzi zuen).\nLanak.\nAipagarria da nola Florentziako historia aztertu zuen eta epistola ugari idatzi zituen, horietako batzuk bere etsaien aurka eta latinezko elkarrizketak. Garaikideen artean, oso ezaguna izan zen idatzitako \"Liber facetiarum\" izenburuko bere ipuin komikoen bilduma.\nKaligrafian.\nOso azkar idazten zuen, eta \"lettera antica\" izeneko kaligrafia bat garatu zuen, berak hobetutako \"karolina xehea\" kalifafia motan oinarritua. Hain zen ederra eta irakurterraza zein Aldo Manuzio veneziar inprimatzailearen latindar karaktereen diseinurako eredu izan zen. Bracciolini letra kaligrafiko \"lettera antica formata\" edo \"humanistikoa\"-ren sortzaile nagusitzat hartzen da, notario gisa eta Aita Santuaren idazkaritzaren bidez hedatu zuena eta XV. mendearen amaieran inprentako letra humanistikoa sortu zuena."}
{"id": "277500", "revid": "95298", "url": "https://eu.wikipedia.org/wiki?curid=277500", "title": "Bertran de Born", "text": "Bertran de Born (1140 inguruan - Dalon abatetxea, 1215 inguruan) Hauteforteko jauna (P\u00e9rigord eta Limousin artean, Akitaniako dukerrian) eta XII. mendeko trobalari okzitaniar garrantzitsuenetako bat izan zen.\nLiskarti eta borrokazalea omen zen. 1152tik aurrera Ingalaterrako Henrike II.a Akitaniako duke bilakatu zenez, honek eta bere ondorengoek izandako istilu eta gatazka guztietan hartu zuen parte: Lehenik eta behin aipatu duke berria eta Akitania eta Poitouko aitoren semeen artean izandako gerratean eta ondoren, Henrike II.a hil eta gero, bere semeen artean izandako borroketan: Hasiera batean Joan \"Lurgabea\"ren alde baina gero bandoz aldatu eta Rikardo Lehoi-Bihotzaren alde.\nBertranen olerkietan gatazka politiko horiek islatzen dira. Haren lanetik berrogeiren bat poema iritsi dira gure egunotaraino eta haietan, dela gorteetako giroa dela guda-ingurua, gizarte feudalaren erretratu nabarmena ematen du.\nHonatx hemen adibide bat \"Be.m platz lo gais temps de pascor\" izeneko poesia edo \"sirventes\"-ean:\nRikardo Lehoi-Bihotz Germanian preso egon ondoren, 1194ean libre geratu eta Ingalaterrara itzuli zelarik, haren omenetan idatzitako \"Ar ven la coindeta sazos\" poeman Bertran de Bornek euskaldunak aipatu zituen, garaiko estereotipoak jarraiki \"bidelapur\" hitzaren sinonimo gisa. Zazpi bat mende beranduago, 1962ko otsailean Jon Mirandek eta Txomin Peillenek poesia hori aipatu zuten \"Igela, euskaldun heterodoxoen errebista \" aldizkariko \"Euskaldun Itsusia (The ugly basque)\" kronikan, Euskal Herriko ohituren kritika egin asmoz:\nDantek \"Jainkotiar komedian\" irudikatu zuen, Infernuan, eskuan kriseilu moduan burua zeramala zigor gisa."}
{"id": "277501", "revid": "12788", "url": "https://eu.wikipedia.org/wiki?curid=277501", "title": "Miguel Angel Etxauri", "text": "Miguel Angel Etxauri Culebras (Iru\u00f1ea, 1927ko irailaren 23a) nafar margolaria da.\nBizitza.\n1946an Estatu Batuetara joan zen bere ikasketak bukatzera. 1952an, Ameriketako beste hainbat herrialdetan bizi ondoren, Uruguain hartu zuen bizilekua, 1965ean berriro Iru\u00f1era bizitzera itzuli zen arte. Bere lehenengo arrakasta eta lehenengo sariak Uruguain irabazi zituen. Iru\u00f1era itzulirik, hainbat erakusketa egin ditu Iru\u00f1ean bertan, Madrilen, Bilbon, Donostian, Espainiako beste hainbat hiritan, Alexandrian, eta Europako hiri askotan. Bere obrak Montevideoko Udal Museoan, Gasteizko Arte Ederretako Museoan, Bartzelonako Diputazioaren Museoan eta Nafarroako Museoan daude."}
{"id": "277502", "revid": "58701", "url": "https://eu.wikipedia.org/wiki?curid=277502", "title": "James badia", "text": "James badia (; ) Kanadako hego-ekialdeko golkoa da. Hudson badiaren hegoaldean dago, Ontario eta Quebeceko lurraldeek inguratzen dute mendebaletik eta ekialdetik. 450 km inguruko luzera du eta 242 kilometroko zabalera. Uharte asko daude golko honetan (Akimiski, Charlton...), eta ibai askok isurtzen dute ura bertan (Ekwan, Eastmain...).\nQuebeceko gobernuak plangintza bat prestatu zuen 1970. urtean golkoaren baliatze egokiari begira (indar hidroelektrikoa La Grande ibaian, besteak beste).\nHistoria.\n1610. urtean egon zen Henry Hudson ingeles itsasgizona badia hartan, eta 1631. urtean esploratu zuen Thomas James kapitainak; harengandik datorkio izena."}
{"id": "277504", "revid": "512", "url": "https://eu.wikipedia.org/wiki?curid=277504", "title": "Sun Myung Moon", "text": "Sun Myung Moon, jaiotzez izenez ; Mun Yong-myeong; (1920ko urtarrilaren 6a, Jeong-ju, Iparraldeko Pyongan, Japoniar Korea, gaur egun Ipar Korea - 2012ko irailaren 3a, Gapyeong, Hego Korea) Batasunaren Elizaren sortzailea (1920) eta buruzagi koreara izan zen.\nMoon apaizak dioenez, zeregin berezi baterako hautatu du Jainkoak. Bere elizaren printzipioen arabera, Jainkoa Korean jaio zen Bigarren etorreran, eta Moon bera da orain bigarren Mesias; bere emaztearekin batera, Zeruetako erresuma Lurrean ezartzeko oinarriak jarri ditu. Batasunaren elizak garrantzi handia izan zuen 1970eko hamarraldian; Eliza horretako kide gazteak \"(mooniak)\", loreak, kandelak edo liburuak saltzen dituzte, eta kide berriak egiten saiatzen dira. Moonek eta bere elizak kritika gogorrak izan ditu, eta dirutza izugarriak bereganatzeagatik salatu dute."}
{"id": "277505", "revid": "336", "url": "https://eu.wikipedia.org/wiki?curid=277505", "title": "Walter Pater", "text": "Walter Horatio Pater (Stepney, Londres, - Oxford, ) ingeles eleberrigilea eta saiakeragilea izan zen.\nOxfordeko Queen's College ikastetxean egin zituen Filosofia ikasketak, eta hango irakaslea izan zen. Azterketa-lan batzuk egin zituen Winckelmann, Leonardo da Vinci, Botticelli eta Michelangelori buruz, eta lan horien bilduma argitaratu egin zuen: \"Studies in the History of the Renaissance\" (1873, \"Errenazimentuaren Historiaren inguruko Azterketak\"). \"Marius the Epicurean\" (1885, \"Mario epikurearra\"), erromatarren mundua deskribatzen duen obragatik egin zen ezagun eleberrigile gisa. Harenak dira, halaber, \"Imaginary Portraits\" eta \"Appreciations\"."}
{"id": "277506", "revid": "336", "url": "https://eu.wikipedia.org/wiki?curid=277506", "title": "Feofan Prokopovitx", "text": "Feofan Prokopovitx (Kiev, Ukraina, 1681eko ekainaren 18a - San Petersburgo, Errusia, 1736ko irailaren 19a) ukrainar elizgizona, politikaria eta idazlea izan zen.\nBiografia.\nKatolizismora bihurtutako ortodoxoa zen, baina Erromara jo zuen eta ortodoxo egin zen berriro ere (1701). Kieveko apaizgaitegian irakaslea zela, Petri Handia ezagutu zuen. San Petersburgora deitu zuten, eta 1716. urtean apezpiku izendatu zuten. Tsarraren lankide egin zen, eta Apaizgoaren Arautegia idatzi zuen 1720an. Sinodo Santuko prokuradore nagusia izan zen 1721ean.\nSermoiak, hileta-kantak, erlijio-poesiak, satirak eta tragedia bat (\"Vladimir\", 1705) ere idatzi zituen. Errusiako azken idazle erlijioso handitzat hartua da."}
{"id": "277507", "revid": "28807", "url": "https://eu.wikipedia.org/wiki?curid=277507", "title": "Theophan Prokopovich", "text": ""}
{"id": "277508", "revid": "512", "url": "https://eu.wikipedia.org/wiki?curid=277508", "title": "Rhinolophus euryotis", "text": "Rhinolophus euryotis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277509", "revid": "95298", "url": "https://eu.wikipedia.org/wiki?curid=277509", "title": "Klaudio Sagartzazu", "text": "Klaudio Sagartzazu Sagartzazu, izengoitiz Satarka (Hondarribia (Gipuzkoa), 1895eko urriaren 30a - \"ib.\", 1971ko azaroaren 23a) euskal olerkigilea izan zen. Etxegintzan lan egiten zuen, ogibidez. Gerraurrean lirika erromantikoa landu zuten olerkarietako bat izan zen, Jautarkol bezala. Ildo horretan, 1922an, \"Txinpartak\" izeneko olerki-bilduma argitaratu zuen. Gerra ondoren olerkiak idazten jarraitu zuen. 1957an bigarren olerki bilduma argitaratu zuen, \"Intza begietan\" izenburupean. Euskaltzain urgazle izendatu zuten 1966. urtean. \"Euskal-Erria\", \"Euskalerriaren Alde\", \"Euskal-Esnalea\", \"El Bidasoa\", \"Gure Herria\", \"Hermes\", \"Euzko Deya\", \"Ondarribi\", \"Egan\" eta \"Olerti\" aldizkarietan eman zituen argitara bere olerkiak."}
{"id": "277510", "revid": "1545", "url": "https://eu.wikipedia.org/wiki?curid=277510", "title": "Uwe Seeler", "text": "Uwe Seeler (Hanburgo, Alemania, 1936ko azaroaren 5a - Norderstedt, 2022ko uztailaren 21a) alemaniar futbolari profesionala izan zen. Bere hiriko futbol-taldean hasi zen jokatzen, eta hantxe jarraitu zuen bere karrera guztian. Aurrelari gisa jokatzen zuen, eta oso jokalari saiatua eta arriskutsua zen. Hiru aldiz eskuratu zuen Alemaniako jokalari onenaren saria, eta Bundesliga (1960) eta Alemaniako Futbol Kopa (1963) irabazi zituen bere taldearekin. Alemaniako Errepublika Federaleko selekzioarekin 72 partida jokatu zituen, besteak beste, 1958, 1962, 1966 eta 1970. urteetako Munduko Txapelketetan. Pel\u00e9rekin batera, bera izan da txapelketa horretako azken lau faseetan golak sartu dituen jokalari bakarra."}
{"id": "277511", "revid": "56334", "url": "https://eu.wikipedia.org/wiki?curid=277511", "title": "Maite Aurrekoetxea Viloria", "text": "Maite Aurrekoetxea Viloria (Bilbo, 1971) bizkaitar musikagilea da.\nBilboko Arriaga Kontserbatorioan Akordeoi titulua eskuratu zuen, eta Piano eta Biola ikasketak egin zituen. Harmonia, Kontrapuntu eta Fuga ikasketak ere egin zituen. Gasteizko Jesus Guridi Kontserbatorioan Konposizioa ikasi zuen Carmelo Bernaola irakaslearekin. Madrilgo Goi Kontserbatorioan, Orkestra Zuzendaritza ikasi zuen. Arlo horretan Euskal Kamerata Ganbera Orkestraren zuzendaria da eta Jesus Guridi Kontserbatorioko orkestraren zuzendari-ordezkoa. Barakaldoko Zigor Abesbatza ere zuzendu du. 1998. urteaz gero Bergarako Musika Eskolako Orkestra Sinfonikoko zuzendari da."}
{"id": "277512", "revid": "512", "url": "https://eu.wikipedia.org/wiki?curid=277512", "title": "Martin Bucer", "text": "Martin Bucer (S\u00e9lestat, Alsazia, 1491ko azaroaren 11 - Cambridge, Ingalaterra, 1551ko otsailaren 28a) Erreforma-garaiko erlijio-berritzaile alemana izan zen. Kuhhorn zuen benetako izena.\nBiografia.\nFraile dominikarra zenean Martin Lutherren jarraitzaile egin zen. Estrasburgon, Ulmen eta Kolonian zabaldu zituen Lutherren ideiak. Bitartekari izan zen Lutherren eta Zwingliren artean. Protestanteen eta katolikoen arteko batasunaren alde agertu zen Ratisbonako Dietan (1541). Teologia-irakasle izan zen Cambridgen, eta bertan hil zen. Ingalaterrako Maria erreginak bere gorpua lurpetik ateratzeko eta erretzeko agindua eman zuen. \"De regno Christi\" idatzi zuen, beste lan batzuen artean."}
{"id": "277513", "revid": "28807", "url": "https://eu.wikipedia.org/wiki?curid=277513", "title": "Martin Butzero", "text": ""}
{"id": "277514", "revid": "96586", "url": "https://eu.wikipedia.org/wiki?curid=277514", "title": "Minna Canth", "text": "Minna Canth (Jaiotza-izena: Ulrika Wilhelmina Johansson) finlandiar eleberrigile eta antzerkigilea izan zen (Tampere, 1844ko martxoaren 19a - Kuopio, 1897ko maiatzaren 12a). Alargun geratu zen, zazpi seme-alabaren ama, 35 urterekin. Borroka feministari ekin zion; xede horretan idazki eta antzezlan ugari prestatu zuen: \"Langile baten emaztea\" (1885), \"Sylvi\" (1893). Sozialismo humanistaren aldekoa izaki, langileriaren neke eta miseriak azaldu zituen bere lanetan: \"Patu Latza\" antzezlana (1889), \"Legearen arabera\" eleberria (1889). Kritikaren gupidagabeko erasoen ondoren, gizabanakoaren arazoak landu zituen \"Agnes\" eleberrian (1892) eta \"Anna-Liisa\" antzezlanean (1895)."}
{"id": "277515", "revid": "512", "url": "https://eu.wikipedia.org/wiki?curid=277515", "title": "Christian F\u00fcrchtegott Gellert", "text": "Christian F\u00fcrchtegott Gellert (Gr\u00e4fenhainichen, Alemania, 1715eko uztailaren 4a - Leipzig, Alemania, 1769ko abenduaren 13a) alemaniar idazlea izan zen.\nBiografia.\nLeipzigen egin zituen ikasketak, eta bertan irakatsi zituen poesia, hizketa-artea eta morala. Bere garaiko idazlerik ospetsuenetakoa izan zen, eta Praeceptor Germaniae titulua eman zioten; Melanchtonen ondoren bera izan zen bigarrena.\nBere \"Fabeln und Erz\u00e4hlungen\" (1746-1748, \"Alegiak eta elezaharrak\") morala aztertzen zuen liburua izan zen XVIII. mendean gehien irakurri zena. \"Die z\u00e4rtliche Schwester\" (1747, \"Ahizpa samurra\") eta \"Geistliche Oden und Lieder\" (1757, \"Oda eta kanta espiritualak\") liburuek, berriz, ez zuten azpimarratzeko moduko eraginik izan."}
{"id": "277516", "revid": "46380", "url": "https://eu.wikipedia.org/wiki?curid=277516", "title": "Pedro Hurtado de Mendoza (teologoa)", "text": "Pedro Hurtado de Mendoza (Balmaseda, Bizkaia, 1578 - Madril, Espainia, 1651ko azaroaren 10a) bizkaitar teologoa izan zen. Filosofia eta teologiako irakasle izan zen Iru\u00f1ea, Valladolid eta Salamancako unibertsitateetan. Kontraerreformaren teologo izateagatik nabarmendu zen, batez ere. Luteroren dotrinak gogor salatu zituen Aristotelesen filosofiaren aldeko zen Hurtado de Mendoza."}
{"id": "277518", "revid": "1491", "url": "https://eu.wikipedia.org/wiki?curid=277518", "title": "Lorenzo Ondarra", "text": "Lorenzo Ondarra Kintana (Bakaiku, 1931ko azaroaren 20a - Iru\u00f1ea, 2012ko apirilaren 4a) nafar organo-jotzailea eta musikagilea izan zen. Kaputxinoa.\nDonostiako Udal Musika Kontserbatorioan egin zituen Organo eta Konposizioko ikasketak. Obra profanoak eta erlijiozkoak idatzi zituen. Aipagarriak dira \"Canciones de Navidad\", \"Canciones populares catalanas\" eta bi \"Poemas vascos\" (ahots baxurako obrak) musika-lan profanoak; eta \"Motetes polif\u00f3nicos\" (ahots zurirako obra), \"Pascua Gregoriana\" (orkestrarako obra), \"Escenas de la Pasi\u00f3n\" eta \"Poema Franciscano\" erlijiozko musika-lanak. 1969. urteko Musikako Sari Nazionala jaso zuen \"Di\u00e1logos\" organo eta harizko bi seikoterako obrari esker.\nBenito Lertxundi musikariaren Herribehera abestiaren moldaketa plazaratu zuen abesbatzarako."}
{"id": "277519", "revid": "512", "url": "https://eu.wikipedia.org/wiki?curid=277519", "title": "Rainis", "text": "Rainis \u2014jaiotza-izena: J\u0101nis Pliek\u0161\u0101ns\u2014 (Kurlandia, Errusiar Inperioa \u2014gaur egun Letonia\u2014, 1865eko irailaren 11 - Majori, Letonia, 1929ko irailaren 12a) letonierazko olerkaria izan zen. \"Dienas Lapa\" egunkaria sortu zuen 1891. urtean, eta Errusiara erbesteratu zuten 1897an, agerkari hartan adierazten zituen ideia sozialista eta iraultzaileak zirela eta. 1903. urtean itzuli zen Letoniara, eta poesia-bilduma bat argitaratu zuen: \"Talas noskanas zila vakara\" (\"Arrats urdineko oihartzun urrunak\"). Suitzan bizi izan zen 1906-1920 urteetan, eta han idatzi zituen \"Gals un sakums\" (\"Hasiera eta amaiera\"), \"Urrezko zaldia\" eta \"Sua eta gaua\" poesia-bildumak. 1920. urtean itzuli zen burujabetasuna eskuratu berria zuen Letoniara, eta Hezkuntza ministro izendatu zuten."}
{"id": "277520", "revid": "512", "url": "https://eu.wikipedia.org/wiki?curid=277520", "title": "Rhinolophus formosae", "text": "Rhinolophus formosae Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277521", "revid": "512", "url": "https://eu.wikipedia.org/wiki?curid=277521", "title": "Salamina (Zipre)", "text": "Salamina (antzinako grezieraz: \u03a3\u03b1\u03bb\u03b1\u03bc\u03af\u03c2, \"Salamis\") Zipreko antzinako hiriburua izan zen. Gaur egungo Famagusta hiritik 6 kilometro iparraldera kokaturik zegoen.\nSalamina hiri grekoa zen baina historian zehar inguruko inperioek konkistatu zuten. 649. urtean, arabiarrek suntsitu zuten hiria, eta harrezkero gainbehera etorri zen.\nHistoria.\nSorrera.\nTradizioaren arabera, Teukrok, Telamonen semeak, sortu zuen hiria, Troiako Gerratik bueltan, honek ezin baitzuen bere sorlekura itzuli Ajax anaia mendekatzea lortu ez zuelako. Baina indusketa arkeologikoek erakutsi dute hiria mizenastarrak iritsi baino askoz lehenago sortu zela, lurrikara handi batek inguruan zegoen Enkomi hiria suntsitu ondoren.\nSalaminako aztarna zaharrenak K.a. XI. mendekoak dira (Brontze Aro berantiarra). Garai hartan kaiaren inguruan kokaturiko herrixka bat zen eta mendebalderantz zabaldu zen, gaur egun basoak estaltzen duen eremura.\nAsiriarren agintea.\nKobre meategiek Zipre merkatal sareen barnean sartu zuten antzina antzinatik. Greziarekin eta Feniziarekin harreman estuak zituen uharteak eta Asiriarren idazkietan dagoeneko aipatzen da Salamina, Zipreko (\"Iadnana\") erresuma bat gisa. K.a. 877. urtean iritsi ziren asiriarrak Mediterraneo ertzera eta K.a. 708an Zipreko erregeek Sargon II.ari zergak ordaintzen zizkioten. Zipre asiriarren kontrolpean bazegoen ere hiri-estatuek nahikoa askatasun bazuten eta erregeek aberastasun eta botere handiak eskuratu zituzten. Erregeen hilobietan Homeroren errituak ikusten dira, hildakoaren omenez zaldiak sakrifikatzen ziren eta oliozko pitxarrak sartzen ziren hilobietan. Hilobietan aurkitu diren tresna eta janari gehienek Sortaldean eta Egipton zuten jatorria.\nK.a. VI. mendean aurreneko txanponak egin ziren pertsiarren prototipoak jarraituz.\nGreziarren aroa.\nSalamina uhartearen ekialdean izanik K.a. VII eta VIII. mendeetan Ekialde Hurbilarekin izan zituen harreman handienak baina Egeoko herriekin ere loturak bazituen. Errege hilobi batean greziar geometriaz apaiduriko keramika agertu da eta emazte greziarraren dotea izan zitekeela pentsatzen da. Hainbat zibilen hilobietan ere aurkitu dira greziako keramika objetuak. garai hartan greziarrak ekialderantz hedatzen ari ziren eta Zipre ibilbideko geltoki bat izan zen horretarako. Salaminaren aro arkaiko eta klasikoaren historia Herodotoren narrazioetan eta Isokratesen diskurtsoetan jasota dago.\nK.a. 545 urtetik aurrera Pertsiarren kontrolpean egon zen Zipre. Salamina izan zen independentzia lortzeko borroketan hiri-estatu zipretar nagusia. Onesilo erregeak hainbat hiri-estaturen arteko aliantza sortu zuen K.a. 499. urtean eta hurrengo urtean Salaminako borrokan garaipena lortu zuten. K.a. 450. urtean Salaminan Atenastarren eta pertsiarren arteko borroka izan zen itsasoz eta aldi berean lurrez, eta atenastarrak izan ziren garaile. (Ez da nahastu behar Greziako Salaminan K.a. 480. urtean greziarrek eta pertsiarrek izan zuten borrokarekin). Handik gutxira Artaxerxes III.a pertsiar enperadoreak K.a. IV. mendearen amaieran Salamina setiatu eta konkistatzea lortu zuen.\nEvagoras Salaminako erregearen agintaldian (K.a. 411-374) Salaminak greziar kulturaren eta artearen loraldia izan zuen. Salaminan Aro klasikoaren amaiera erakusten duen monumentua Nicocreon azken erregearen zenotafioak erakusten du (K.a. 311); tumuloaren gainean buztinezko hainbat buru daude, errege familiarenak izan daitezkeenak.\nAlexandro Handia.\nAlexandro Handiak Pertsiar Inperioa konkistatu zuen eta Ptolomeo I.a egipziarra ezarri zuen Zipreko errege. Ptolomeok Nicocreon erregea bere buruaz beste egitera behartu zuen, ez baitzen hartaz fido. Ptolomeoren anaia Menelaus ezarri zuen Salaminako agintari. K.a. 306. urtean itsas borroka handia izan zen Salaminan Demetrio I.a Mazedoniakoaren eta Ptolomeo I.aren artean eta Demetrio izan zen garailea.\nErromatarren garaia.\nErromatar Inperioaren garaian Salamina Zilizia probintzian kokaturik gelditu zen eta uharteko gobernadoreak Pafos aukeratu zuen bere egoitza ezartzeko. K.o. 116-117 urteetan izandako juduen matxinadan salaminar ugari hil zituzten eta erromatarrek altxamenduari amaiera eman ziotenean Zipre guztiko juduak uhartetik kanporatu zituzten. Gertakizun hauek jasan arren eta hiriburua Pafosera aldatu arren Salaminak hiri aberatsa eta garrantzitsua izaten jarraitu zuen. Trajano eta enperadore erromatarrek Salaminaren alde egin zuten eraikin publiko ugari altxaraziz.\nSalaminaren kultur erdigunea hiriaren iparraldean kokatu zen. Bertan gimnasioa, antzokia, anfiteatroa, estadioa eta bainu publikoak eraiki ziren. Inguruan mosaiko zatiak, kairaren horma, agora heleniar eta erromatarra eta Zeusen tenploa aurkitu dira. Antzokia eta gimnasioa berriztu egin dira. Antzokiak 15.000 ikusle har zitzakeen eta zutabe eta estatua ederrek apaintzen zuten. Gimnasioan ere estatua ugari ezarri dira, gehienak burua falta dutenak.\nKristautasuna.\n\"Aurreneko misiolarien bidaia\" Salaminara izan zen, Paulo eta Bernabe apostoluak bertara etorri baitziren aurrena Siriako Antiokia utzi ondoren. Salaminako sinagogetan jesukristoren berri eman zuten eta ondoren uharte guztira zabaldu zuten mezua. Barnabas Zipreko elizaren sortzailetzat hartzen da.\n332 eta 342 urteetan izndako lurrikarek Salamina suntsitu zuten. Konstantzio II.a erromatar enperadoreak (337-361) Salamina berreraiki eta Apezpikuaren egoitza bihurtu zuen. Epifanio Salaminakoa izan zen hiriko apezpiku garrantzitsuena. Eliza ortodoxoaren eta eliza erromatar katolikoaren aitatzat hartzen da. Konstantziok zergetatik libre utzi zituen berreraikuntzan laguntzeko eta hiri berriari \"Konstantia\" izena jarri zioten.\nItsas-portua gutxinaka sedimentuz betetzen joan zen eta honek hiriaren gainbehera ekarri zuen. VII. mendeko Muawija gidari zuten arabiarren inbasioek hiria erabat suntsitu zuten eta biztanleek hegoaldean zegoen hirira egin zuten alde, \"Arsinoe-\"ra, gaur egungo Famagusta.\nIndusketak.\nHistoria.\nXIX. mendean hasi ziren indusketak egiten Zipreko Ikerketa Fundazioaren baitan eta aurkituriko objetu ugari Londresko British Museumen daude.\n1952an indusketa berriak egiten hasi ziren. Ikerketa arkeologiko ugari egin ziren baina 1974. urtean Turkiaren inbasioak aktibitate guztia eten zuen.\nNekropolisa.\nSalaminako hilerriak San Barnabas monasterioko basoaren mendebaldeko ertzetik hasi eta iparraldera Ayios Serghios herriraino eta hegoaldera Enkomi herriaren kanpoalderaino zabaltzen zen. Nekropolisak 7 km2-ko azalera hartzen du. K.a. IX. mendeko hilobiak daude eta basoaren azpian zaharragoak ere bai. Hilobi batzuk tumulo batez estalita daude."}
{"id": "277522", "revid": "512", "url": "https://eu.wikipedia.org/wiki?curid=277522", "title": "Daimy\u014d", "text": ", antzinako Japonian, feudo edo lurralde baten gobernaria zen.\nDaimioak aitoren semeak ziren, eta enperadorearen izenean gobernatzen zituzten beren esku zeuzkaten lurraldeak. XVII. mendera arte, jaun haiek beren lurraldeen jabe izan ziren, eta samurai-armadak izaten zituzten beren mende. Hala, XII. mendean Yoritomo izeneko daimioa gobernuaz jabetu zen, eta \"shogun\" agintaldia ezarri zuen; hau da, enperadorearen gobernari nagusi bihurtu zen. 1868. urtean, ordea, enperadoreak eskubide guztiak eskuratu zituen berriro, eta 1871. urte inguruan daimioek ordura arte izandako indar eta eskubideak galdu zituzten."}
{"id": "277524", "revid": "96586", "url": "https://eu.wikipedia.org/wiki?curid=277524", "title": "George Gallup", "text": "George Gallup (Iowa, Ameriketako Estatu Batuak, 1901eko azaroaren 18a - Suitza, 1984ko uztailaren 26a) estatistikalaria izan zen. Hauteskundeetarako iritzi-galdeketak egin zituen batez ere. Emo Roperrekin eta Archibald Crossleyrekin inkesta bat egin eta Rooseveltek Landoni hauteskundeak irabaziko zizkiola esan zuen, eta asmatu; horrek eman zion ospea. Hauteskundeetarako \u00abGallup galdeketa\u00bb delakoa asmatu zuen. Sistema horrek estatua partetan bereizten du matematika-formula jakin baten arabera, eta parte edo talde bakoitzeko iritzi bakoitzeko erakusgarri bat hartu eta aztertu egiten da. Ekonomia-inkestak ere egin izan dira haren metodoa oinarri hartuta."}
{"id": "277525", "revid": "512", "url": "https://eu.wikipedia.org/wiki?curid=277525", "title": "Henrike Lehoia", "text": "Henrike Lehoia (; Ravensburg, 1129 - Brunswick, 1195eko abuztuaren 6a) Saxoniako eta Bavariako dukea izan zen, 1139-1180 eta 1156-1180 bitarteko urteetan. \"Welf\" edo Guelfoen familiakoa zen, Henrike \"Harroaren\" semea. Frederiko I.a \"Bizar-Gorria\" Germaniako enperadoreak Bavariako dukerria aitortu zion. Municheko hiria sortu zuen 1158an, eta eslaviarren aurka borrokatu zen. Frederiko \"Bizar-Gorriarekin\" Italiako Gerrara joan nahi izan ez zuela eta (1176), Germaniako enperadoreak dukerriak kendu eta Brunswick eta L\u00fcneburgeko hiriak besterik ez zizkion utzi (1181). Alferrik saiatu zen dukerri haiek berreskuratzen. Oton IV.a Germaniako Erromatar Inperio Santukoaren aita izan zen."}
{"id": "277526", "revid": "1491", "url": "https://eu.wikipedia.org/wiki?curid=277526", "title": "Heptamerona", "text": "Heptamerona (frantsesez L'Heptam\u00e9ron) Margarita Nafarroako erreginak idatzitako istorio bilduma bat da, 72 istorioz osatua. Uste da Margaritak izurri garaian idatzi zituela istorioak, gazteluan itxia zegoen garaian, 1545 eta 1549 urteen artean. Badirudi egilearen asmoa ehun istorio idaztea izan zela, hamar egunetan banatuak, Dekameronean bezala; baina, antza denez, Margarita lana osatu gabe hil zen, eta, handik hamar urtera obra argitaratu zenean zortzigarren eguneko bigarren istoriora arte baino ez zen agertu. Liburua zortzi egunetan moldatu zuten, baina, hala ere, zazpi egun zirenez osaturik zeudenak (hamarna istorio), \"Heptameron\" izena eman zioten (grekotik: \"hepta\", 'zazpi' eta \"h\u0113m\u00e9ra\", 'egun'). \nFrantsesez idatzi zuen Margaritak, badira itzulpenak hainbat hizkuntzatan: ingeleserako itzulpen osoa 1886an burutu zen, eta gaztelaniazko lehen edizioa 1929koa da. 2020an euskaratzeko prozesu bati ekin zioten Booktegi plataformak eta Nafar Ateneoak. \n1973ko Claude Pierson zuzendariaren \"Ah ! Si mon moine voulait...\" filmak Heptamerona hartu zuen oinarri, libreki izanik ere. 2019an antzerkirako moldaketa estreinatu zen Frantzian, \"Heptam\u00e9ron, r\u00e9cits de la chambre obscure\" izenburupean, Benjamin Lazar, eta Geoffroy Jourdain antzerkigileen eskutik.\nEgitura, gaiak eta pertsonaiak.\nMargarita Angulemakoa Boccacciok \"Il Deccamerone\"n erabilitakoaren antzeko eraketaz baliatu zen: Pirinio aldean euri-erauntsiek komentu batean zenbait egunez irten gabe egotera beharturiko bost zaldunek eta beste hainbeste damak zenbait kondaira kontatzen dituzte denbora-pasa moduan. Egun bakoitzeko hamar istorio edo ipuin kontatzen dituzte, orotara. Idazlana, beraz, istorio ugari biltzen dituen istorio bat dela erran daiteke.\nIstorioen gaiei dagokienez, asko maitasunari, lizunkeriari, desleialtasunari eta bestelako afera erromantiko eta sexualei buruzkoak dira. Aitoren seme, apaiz, dama gazte eta emakume ezkonduen gorabeherak biltzen dituzte kontakizunok. Errealismoz eta molde satirikoan trataturik daude. Istorioen ondorengo iruzkin eta eztabaidetan egileak amodioaren teoria platonikoa azaltzen du, zenbait gogoeta moralekin batera.\nIstorioak kontatzen dituzten hamar pertsonaien artean bost dira emakumeak (Parlamente, Oisille, Longarine, Ennasuite eta Nomerfide) eta bost gizonak (Hircan, Geburon, Simontault, Dagoucin eta Saffredent). Dekameronean zazpi emakume eta hiru gizon ziren. Heptameroneko pertsonaiei buruz anitz eztabaidatu dute kritikariek, eta askok Margarita bere inguruko pertsona errealetan oinarritu zela diote. Horrela, adibidez, Hircan pertsonaiaren atzean Margaritaren senarra, Henrike II.a, egon liteke, eta Oisilleren atzean Luisa Savoiakoa, Margaritaren ama. Margarita bera Parlamente pertsonaiak ordeztuko luke.\n&lt;mapframe latitude=\"42.998119\" longitude=\"-0.32959\" zoom=\"11\" width=\"996\" height=\"922\" align=\"center\" name=\"Mapa interaktiboa\" text=\"Hepatameron liburuko herriak eta bidea (Cauterets - Pierrefitte - Saint Savin - Zarrantza). \"&gt;\n \"type\": \"FeatureCollection\",\n \"features\": [\n \"type\": \"Feature\",\n \"geometry\": {\n \"type\": \"Point\",\n \"coordinates\": [-0.0736,42.9611]\n \"properties\": {\n \"prop0\": \"value0\",\n \"marker-size\": \"small\",\n \"marker-color\": \"#F90606\"\n },\n \"type\": \"Feature\",\n \"geometry\": {\n \"type\": \"Point\",\n \"coordinates\": [-0.0906, 42.9797]\n \"properties\": {\n \"prop0\": \"value0\",\n \"marker-size\": \"small\",\n \"marker-color\": \"#F90606\"\n },\n \"type\": \"Feature\",\n \"geometry\": {\n \"type\": \"Point\",\n \"coordinates\": [-0.1136, 42.8892]\n \"properties\": {\n \"prop0\": \"value0\",\n \"marker-size\": \"small\",\n \"marker-color\": \"#F90606\"\n }, \n \"type\": \"Feature\",\n \"geometry\": {\n \"type\": \"Point\",\n \"coordinates\": [-0.6067, 43.1942]\n \"properties\": {\n \"prop0\": \"value0\",\n \"marker-size\": \"small\",\n \"marker-color\": \"#F90606\"\n }, \n \"type\": \"Feature\",\n \"geometry\": {\n \"type\": \"Point\",\n \"coordinates\": [-0.0453, 43.095]\n \"properties\": {\n \"prop0\": \"value0\",\n \"marker-size\": \"small\",\n \"marker-color\": \"#F90606\"\n },\n \"type\": \"Feature\",\n \"geometry\": {\n \"type\": \"Point\",\n \"coordinates\": [-0.6019, 43.0511]\n \"properties\": {\n \"prop0\": \"value0\",\n \"marker-size\": \"small\",\n \"marker-color\": \"#F90606\"\n },\n \"type\": \"Feature\",\n \"properties\": {\"stroke\": \"#F90606\",\"stroke-width\": 2},\n \"geometry\": {\n \"type\": \"LineString\",\n \"coordinates\": [\n ]\n&lt;/mapframe&gt;\nHeptameroneko herriak eta bideak.\nLiburua Pirinio Garaietan kokatzen da Lurda (frantsesez, Lourdes) eta Oloroe-Donamaria herri ezagunetatik gertu. Eurite handia izan delako, liburuko pertsonaia gehienak Cauterets-etik datoz, bainuak hartzetik, eta gorabehera askoren ondoren heldu dira Zarrantzako monasteriora, Saint Savin-eko abadian barrena. Baina hor gelditu beharko dute 10 egunez-edo, urez gainezka datorren Aspeko uhaitzeko zubi bat konpondu arte. Hurbiltzeko egin duten bidea alboko mapa interaktiboan ikus dateke.\nGeburon zalduna Pierrefitte herritik etorri da ihesean. Cauteretsetik, berriz, hauek etorri dira: Oisille dama adindua, Hircan zalduna eta Parlamente, haren emaztea, Longarine emakume gazte alargundu berria (monasteriorako bide gorabeheratsuan alargundua, hain xuxen), eta bi zaldunak (Dagoucin eta Saffredent).\nArgitalpena.\nIdazlana 1558an argitaratu zen lehen aldiz, egilea hil ondoren. Edizio hura Pierre Boaistiauk prestatu zuen \"Histoires des amans fortun\u00e9s\" izenburupean eta ez zen osoa, istorioak laburturik bildu baitzituen eta haietatik bost baztertu baitzituen. Bestalde, Boaistiauk idazlanaren egilea anonimotzat jo zuen hasieran, baina Margaritaren alaba Joana Albretekoa, liburua Parisen eta haren arrakasta ikusirik, suak hartu omen zuen, eta argitalpen berria egitea erabaki zuen. Argitalpen osoagoa 1559an plazaratu zen, Claude Grugeten eskutik, honako izenburupean: \"Heptam\u00e9ron des nouvelles de tr\u00e8s illustre et tr\u00e8s excellente princesse Marguerite de Valois, reine de Navarre\" (Nafarroako Erregina, Margarita Valoisko printzesa odol txit garbiko eta bikainaren eleberrien Heptamerona). Edizio hartan Boaistiauk bazterturiko istorioak ere bildu, eta, istorio bakoitzaren sarrera eta epilogoa gehitzeaz gain, aipatzekoa da orduan eman zitzaiola lanari Heptameron izena. Hala ere, esan beharra dago argitalpen horren zehaztasuna ere zalantzan jarria izan dela, honetan ere istorioen ordena aldatua izan dela uste baita, bai eta edukia ere, irakurleentzat zati deserosoenak moldatuz. \nEuskarazko bertsioa sortzeko ekimena.\n2020an, COVIDa zela-eta izandako itxialdian sortu zitzaion Fito Rodriguezi idazlana euskarara itzultzeko ideia (Margaritak berak izurritearen ondorioz konfinaturik zelarik idatzi zuela uste baita), eta asmoa aipatu zien hainbat euskaltzaleri. Ondoren, Booktegi plataformak eta Nafar Ateneoak sustaturik, lanari ekin zioten. Izan ere, garai hartan ez zen euskarazko itzulpen osorik, nahiz eta baziren istorio solte batzuk euskaratuak lehendik ere (Toribio Etxeberriak batzuk eta Orpustanek beste batzuk). \nItzulpen lana nekeza izango zelako ustean, eta lana bideragarriago bihurtzearren, urtero atal baten itzulpena egitea erabaki zuten. Jatorrizko liburuak dituen 72 kontakizunak zortzi liburukitan banatuta argitaratuko ziren, eta zortzi itzultzaile bikote ariko ziren horiek euskaratzen. Bego\u00f1a del Tesoren arabera, Leizarragari Ebanjelioak euskaratzeko agindua luzatu zion Albreteko Joanaren amaren hizkuntza euskarara ekartzea erronka handia da. Itzulpena egiteaz gain, irakurraldiak grabatu eta jendearen eskuragarri ezartzeko asmoa zuen taldeak. Hain zuzen, Booktegik jadanik bilduak zituen Margarita Angulemakoaren inguruko hainbat gogoeta, istorio eta ikerketa.\nLehen egunaren itzulpena.\n2020/2021ean egin zuten lehenbiziko atalaren itzulpena, talde lanean. Horrela, bada, aitzinsolasa eta lehen eguneko hamar istorioak Fito Rodriguezek eta Xabier Artola Zubillagak itzuli zituzten, eta Josu Zabaletak gainbegiratu zituen gero. Azala berriz, Uxue Pascualek egin zuen. Iru\u00f1eko Kondestablearen jauregian egin zuten jendaurreko irakurraldia, hirurogei lagunen aitzinean.\nBigarren egunaren itzulpena.\n2021/2022an itzuli zituen Xabier Artola Zubillagak bigarren eguneko 10 istorioak; Itziar Diez de Ultzurrunen esku egon zen, kasu honetan, gainbegiratzeko ardura. Nafar Ateneoak eta Booktegik 2. liburuki euskaratu berriaren jendaurreko irakurraldi publikoa antolatu zuten, urriaren 29an Amaiurren.\n&lt;gallery mode=\"packed\" caption=\"Heptameronaren irakurraldi publikoa (Amaiur, 2022).&lt;/ref&amp;gt;\"&gt;\nFitxategi:Heptamerona Amaiur 2022.png 03.jpg|Ines Castiella (Nafar Ateneoa)\nFitxategi:Heptamerona Amaiur 2022.png 01.jpg\nFitxategi:Heptamerona Amaiur 2022.png 05.jpg|Xabier Artola Zubillaga itzultzailea\nFitxategi:Heptamerona Amaiur 2022.png 06.jpg|Isabel Aleman Irungarai\nFitxategi:Heptameron irakurketa - Amaiur 2022 (04).jpg|Jose Angel Irigarai\n&lt;/gallery&gt;\nLaugarren egunaren itzulpena.\n2022/2023 ikasturtean 3. egunaren itzulpena egiteko txanda bazen ere, antolaketa arazo batzuk zirela medio laugarren eguneko 10 istorioak euskaratu ziren. Itzulpena Xabier Artola Zubillagak egin zuen, eta kasu honetan ere ohargilea Itziar Diez de Ultzurrun izan zen. Jendaurreko irakurraldi publikoa Orbaizetako Kultur Olan antolatu zuten, urriaren 21ean."}
{"id": "277527", "revid": "69477", "url": "https://eu.wikipedia.org/wiki?curid=277527", "title": "Heptameron", "text": ""}
{"id": "277528", "revid": "69477", "url": "https://eu.wikipedia.org/wiki?curid=277528", "title": "Heptam\u00e9ron", "text": ""}
{"id": "277529", "revid": "512", "url": "https://eu.wikipedia.org/wiki?curid=277529", "title": "Stanley Miller", "text": "Stanley Lloyd Miller (Oakland, Kalifornia, 1930eko martxoaren 7a - National City, Kalifornia, 2007ko maiatzaren 20a) estatubatuar kimikaria izan zen.\n1952an, Lurreko atmosfera primitiboaren baldintzak simulatuz, molekula organiko konplexuak lortu zituen sintesi bidez, bizitzaren aurrendariak. Saio horren bidez frogatuta utzi zuenez, atmosfera primitiboan, eguzki-izpi, izpi ultramore eta abarreko energiak, atmosferako eta ozeanoetako gai inorganikoetan ekinez, molekulen sintesia eragin zezakeen. Millerren saiotik bi ondorio atera daitezke: antzeko sintesi batek mailaz mailako eboluzio-prozesu luzea sortu zuela, edota sintesiak berak espaziotik inportatutako bizitza zabaltzeko baldintza egokiak sortu zituela planetan.\nHonako erreakzioa lortu zuen: H2O (g) + CH4 (g) + NH3 (g) + Energia -&gt; Aminoazidoak"}
{"id": "277532", "revid": "688", "url": "https://eu.wikipedia.org/wiki?curid=277532", "title": "Paleografia", "text": "Paleografia (grezieratik: \u03c0\u03b1\u03bb\u03b1\u03b9\u03cc\u03c2, \"palai\u00f3s\", \"zahar\" eta \u03b3\u03c1\u03ac\u03c6\u03b5\u03b9\u03bd: \"graphein\", \"idazki\" edo \u03b3\u03c1\u03ac\u03c6\u03b5\u03b9\u03b1: \"graph\u00eda\", \"idazketa\") antzinako idazki, zeinu grafikoak eta idazkerak aztertzen dituen zientzia da.\nAntzinako idazkerak eta eskuizkribu zaharrak aztertuz, nongoak eta noizkoak diren zehaztea eta haien grafia edo sinboloak ezagutuz esanahia argitzea, interpretatzea eta gaurko idazkerara aldatzea da paleografiaren eginkizuna. Era guztietako alfabetoak eta idazkerak ditu aztergai, eta beste alor batzuk biltzen ditu bere barnean. Adibidez, kodikologia (kodize edo liburu zaharrak aztertzen dituena), papirologia (papiroak aztertzen dituena), epigrafia (harrian edo metaletan egindako idazkerak), diplomatika eta musikologia, besteak beste.\nDefinizioa.\nPaleografia, antzinako idazkerak aztertzen dituen zientziaz gain, idatziaren erabilera eta praktiken historiaren azterketa globala planteatzen duen diziplina da. Beraz, zeinu grafikoen historia da, baina baita horien funtzio eta hedapen sozialarena ere. Izan ere, gaur egun, paleografia zentzu zabalagoan ulertzen da, hala nola, idazkera orokorrean aztertzen duen zientzia historiografiko gisa; bereziki, forma grafikoek denboran izan duten bilakaera eta gauzatzeko modua, baita horiek baldintzatzen dituzten edozein motatako faktoreak ere (teknologikoak, ekonomikoak, sozialak, kulturalak, politikoak, estetikoak, etab.).\nIdazketan, kultura-fenomeno historiko gisa, grafia orok du bere historia eta bilakaera denboran zehar; idazkiak benetako esanahia izango du deszifratu daitekeenean, hau da, zuzen irakurri ahal denean. Batzuetan, hori ez da oso erraza izaten eta badaude ehunka urte itxaron behar izan dituzten monumentu asko haien inskripzioak irakurri ahal izateko, eta batzuk oraindik deszifratze bidean daude. Iturri idatziak aprobetxatu ahal izateko, fase ebolutibo eta alderdi guztietan irakurri behar dira. Monumentu zaharretan, idazkiek esanahi berezia dute, gertaera zehatzei buruzkoak baitira, herri baten kulturaren adierazpena bilakaera historikoaren une jakin batean; idazteko erabilitako hizkuntza gordetzen dute eta islatzen dute pentsamendu forma denbora eta leku zehatz batean. Diskoa, grabagailua edo soinu-zinemako zintak aurkitu aurretik, idazketa izan zen hitza finkatzeko bide bakarra. Oraindik ere elementu modernoak gertaera batzuetara mugatuta daude, eta gertaera horiek etorkizunean ikerketa historikoak egiteko bide izango dira. Gizakiaren bilakaera idatzien bidez ezagutzen dugu. Haiek gabe, iraganari buruzko ezagutza askoz murriztuagoa izango litzateke. Paleografiak idazketen sailkapena aztertzen du, izen zehatzarekin, muga kronologikoekin, zein espaziotan garatu ziren eta haien ezaugarriekin. Paleografoak ezin ditu ulertu historian zehar erabili diren eskritura guztiak. Ikertu bai duen idazkeraren arabera komeni zaion puntu kronologikoan eten behar du, idazkera hori nola hedatzen den ulertu eta azaltzeko, baita berezko izaeraren eta ezaugarri grafikoak ere.\nHelburuak.\nIdazkeran grafia bakoitzak forma bat baino gehiago hartzen ditu bere errealizazio materialean; trazadurak soilik islatzea ez da nahiko izaten eta funtsezkoa izaten da sistema grafikoaren ebaluazioa: bere elementuen barne-funtzionamendua zehaztu eta deskribatzen da, eta letra edo letra-multzo bakoitzari dagokion balio fonetikoa esleitu. Ondorioz, hiru dira eskuizkribu ororen azterketa-maila posibleak: paleografikoa, grafikoa eta fonetikoa. Paleografiaren helburuak honako hauetan laburbil daitezke:\nSailkapena.\nPaleografia beste zientzia eta diziplina askorekin lotzen da, Bere helburuaren arabera, Paleografia Diplomatikoan, Bibliografikoan, Epigrafikoan eta Numismatikan sailka daiteke:\nGarapena.\nAntzinako idazkeren azterketa XVII. mendetik aurrera hasi zen, batez ere dokumentuen benetakotasunari buruzko eztabaidaren bueltan. Izna ere, lehena 1681ean argitaratu zen: \"De rex diplomatica libri sex\", Jean Mabillon benedirrena, merovingiar dokumentu batzuen benetakotasunari buruzko eztabaida konpontzeko. Horretarako, idazkerei buruzko metodologia bat garatzeko beharra ikusi zen: irakurketa, transkripzioa, datazioa, sailkapena, eta abar.\nAntzinaroa.\nHistorialari greko-erromatarrek beren kontakizunetan erreferentzia gisa erabiltzen zituzten lehenagokoenak; horien artean, Tuzidides, Tito Livio, Polibio eta abar. Horretarako dokumentuak, kontratuak eta ediktuak kontuan hartzen zituzten. I. mendean Valerio Probok arazo paleografikoei buruzko obra bat idatzi zuen, laburduren bilduma egiten espezializatu zelarik. Laburdurekiko interesak Erdi Aroan ere jarraitu zuen. Hala ere, ez zuten dokumentu zaharren azterketa sistematikoa egin, baizik eta horien irakurketa-erabilera- edo praktikaren ingurukoa.\nErdi aroa.\nErdi aroan hasi ziren idazkeren lehen sailkapenak, inolako balio zientifikorik gabekoak, estetikoak bakarrik. Paleografia diplomatikaren tresna lagungarri gisa hartu zen, garaiko dokumentuak aztertzeko. Bere interesa eskriturak sailkatu eta izendatzera mugatzen zen, fenomeno sozio-kultural gisa aztertu nahi gabe.\nAro modernoa.\nPetrarca izan zen paleografiaren aitzindari zientifikoetako bat kodex- eta dokumentuei buruz zituen ezagutzengatik. Inprentaren sorrerarekin aurrerapen handia lortu zen diplomatikan ezagutza-arloak zabalduz; gero, grina historizista- eta erreforma protestanteari buruzko polemika historiko-erlijiosoen ondorioz, areagotu egin ziren iturri paleografiko-diplomatikoei buruzko ikerketak eta kritika.\nPaleografia digitala.\nPaleografiaren barruan eta definitzeko prozesuan oraindik, paleografia digitalaz hitz egiten da informazioaren eta komunikazioaren teknologien erabileran erabat oinarritutako ikerketa- eta irakaskuntza-korronte gisa, eskuz idatzitako dokumentuarekin lan-metodologia berriak lortzeko bide. Halaber, digitalizatutako dokumentuen irudikapen bisualak ebatzitako eskuizkribu zaharretara sartzeko arazoak gainditzeko metodo gisa. \nPaperezko argitalpen tradizionalaren eta mundu digitalaren arteko elkarreragina bi noranzkoetan doa. Inprimatutako materialak digitalizatzeko ahaleginak egin dira eta inprimatutako argitalpenak digitalki hobetzeko teknikak garatu dira. Paleografiak asko irabazi du eskuizkribu digitalizatuen faksimileen eta laburpen-albumen ekoizpenekin. Irudien irakurgarritasuna hobetzeko teknikak garatu dira, adibidez, kalte txikia duten bertsoetan. Gai honen inguruan 90eko hamarkadako web guneak banakako akademiko eta gogotsuek egin zituzten. 2000. urteko web guneak, aldiz, instituzionalak dira, eta teknologia digitalak eskaintzen dituen aukerak hobeto aprobetxatzen dituzte. Paleografia digitala humanitate digitalen munduan sartzen da, gizarte-zientziak ikertu, irakatsi eta zabaltzeko metodo gisa ulertuta, eta baliabide informatikoez edo informazioaren eta komunikazioaren teknologiez baliatzen da. Zeinu grafikoen analisiari eta irakaskuntzari heltzen dio, bere osotasunean, bere barneko eta kanpoko ezaugarriekin, IKTak lanerako tresna gisa erabiliz. Adibideak:\nEuskal paleografia.\nEuskal Herrian, corpus dokumentalen edizioak, batez ere, Eusko Ikaskuntzaren Euskal Herriko Erdi Aroko iturri dokumentalen bildumaren lana du ardatz. Bilduma horretatik kanpo, elkarrekin loturarik ez eta irizpide editorialak erabat desberdinak dituzten beste argitalpen batzuk daude. Izna ere, Erdi Aroko testuen argitalpenena joera nagusia izaten da adostasunik eza transkripzioan jarraitu beharreko irizpideen inguruan. Hala, badira eskuizkribua zintzo transkribatzen duten edizioak, erabat modernizatzen dutenak eta, azkenik, bi irizpideak batzen dituztenak. Aukera horiek baliozkoak dira, baldin eta justifikatzen badira argitalpenaren helburua, testuaren beraren izaera edo hartzailea, besteak beste. Euskal Herrian egoera antzekoa da, Alde batetik, transkripzio kontserbadorearen ildo bati jarraitu dioten edizioak daude, irizpide historizistekin, hala nola Eusko Ikaskuntzak egindakoa, baina ez kasu guztietan, historialari eta filologoen diziplina anitzeko taldeek transkribatutako liburuki batzuetan irizpide filologikoak sartu baitira. Testuen edizio bat egitean planteatzen den oztopo nagusietako bat izaten da transkripzio mota aukeratzea: edizio paleografikoa edo edizio diplomatiko interpretatiboa.\nIkerketen arabera, XIII. mendearen amaiera geroztik Euskal Herriko idazkeraren tradizioa ingurukoetatik ekarria eta moldatua izan zen, besteak beste Gaztelatik eta kantzilergo- edo jauregien erabileren baitan. Moldaketetan, estandarraretik gertatu ziren desbideratzeetan, oinarri linguistikoa nabaria da; beraz, euskararen eragina agerian dago, eskribauen erabilera autoktonoak islatu ziren eta. Izan ere, erromantzea idazkeran sendo azaleratzen hasi zenean kantzilergo-, monasterio- eta katedral-zentroetan, politika guneak ziren Nafarroako eta, batez ere, Gaztelako erresumak. XV. mendetik aurrera eta XVIII. mendera arte, familia batzuetako euskal gazteak gortera joan ziren ikastera, eta, horren ondorioz, askok postu garrantzitsuak betetzen zituzten administrazioan; era berean, euskaldun asko erregeen zerbitzura jarri zirenez Amerikaren aurkikuntza eta kolonizaziorako, beren hizkuntza-aztarna utzi zuten espainiera atlantikoan ere bai.\nSelma Huxleyk hainbat urtez ikertu zuen baleontzi batzuen historia, bereziki, XVI. mendetik Ternuako kostalde urrunetan arrantzan zebiltzan euskal portuetatik zetozenena. 1973an O\u00f1atira joan zen eta Gipuzkoako Protokoloen Artxibo Historikoaren egoitzan dokumentuak kontsultatzeaz gain. Tolosako, Bilboko, Burgosko, Valladolideko, Madrilgo, Sevillako edo Lisboako hainbat artxibotakoak ere arakatu zituen, \u2013 parrokialak, udalekoak edo notarialak, besteak beste \u2013. Erregistro horietan Ternuako euskal presentzia aitortzen zuten XVI. eta XVII. mendeko mota askotako eskuizkribuak zeuden: aseguru-polizak, auziak, gutunak, kontratuak, aparailuen eta horniduren zerrendak. Analisiaren bidez, Selma Huxleyk jakin zuen arrantzaleek bakailaoa arrantzatu zutela Kanadako kostalde atlantikoan, eta, horrez gain, baleak ere harrapatu izan zituztela eskala industrialean XVI. mendean. 1977an Labradorreko hegoaldera espedizio bat antolatu zuen, eta Europako artxiboetan aurkitutako datu guztiak berresten zituzten aztarnak aurkitu zituen."}
{"id": "277533", "revid": "58701", "url": "https://eu.wikipedia.org/wiki?curid=277533", "title": "David Vi\u00f1as", "text": "David Vi\u00f1as (Buenos Aires, 1927ko uztailaren 28a - \"Ib.\", 2011ko martxoaren 10a) argentinar eleberrigilea izan zen.\nLiteratura-irakasle izan zen eta \"Contorno\" literatura aldizkariaren zuzendaritzako kidea. Eleberrigilea eta ipuingilea izan zen. Bere narrazioak bukaera sendokoak direlako eta peronismoaren aurkari baten balio etikoak agerian uzten dituztelako bereizten dira. Obra zabala du, eta sarritan saritua: \"Cay\u00f3 sobre su rostro \"(1955), Gerchunoff Saria irabazitakoa; \"El desconocido\" (1956), Kultura Zuzendaritza Nagusiaren Saria; \"Un dios cotidiano \"(1957), Kraft saria; \"Los due\u00f1os de la tierra\" (1958), Argentinako Idazle Elkartearen Saria."}
{"id": "277534", "revid": "96586", "url": "https://eu.wikipedia.org/wiki?curid=277534", "title": "Lucien Bonaparte", "text": "Lucien Bonaparte (Ajaccio, 1775eko maiatzaren 21a - Viterbo, 1840ko ekainaren 29a) Napoleon I.aren anaia izan zen eta Luis Luziano Bonaparte printze eta euskalariaren aita.\nBostehunen Kontseiluko lehendakaria izan zen; Brumairearen 18ko estatu-kolpea prestatzen parte hartu zuen, eta funtsezkoa izan zen estatu-kolpeak aurrera egin zezan. Barne ministroa (1799), Enbaxadore Espainian (1800), Frantziako \"Tribunat\" biltzar bereziko lehendakaria izan zen 1802tik aurrera. Napoleonen gehiegizko ahalmenaren aurka agertu ondoren, Erromara jo zuen eta gero Caninon hartu zuen egoitza: bertako printze izan zen. Bere oroitzapenak biltzen dituen liburu bat idatzi zuen."}
{"id": "277535", "revid": "512", "url": "https://eu.wikipedia.org/wiki?curid=277535", "title": "Rhinolophus fumigatus", "text": "Rhinolophus fumigatus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277536", "revid": "46380", "url": "https://eu.wikipedia.org/wiki?curid=277536", "title": "Jose Iturria", "text": "Jose Iturria Eritze (Izengoitia: Jose Maria de Aranaz; Arantza, 1879ko ekainaren 13a - Iru\u00f1ea, 1952ko abuztuaren 9a) Nafar idazlea izan zen. Apaiz kaputxinoa zen.\nLekarotzen egin zituen apaiz-ikasketak eta Filipinetan egon zen misiolari 1904-1911. urte bitartean. Handik Euskal Herrira itzuli zenean hasi zen euskaraz idazten.\nObra nagusiak: \"Nere Laguna\" (sermoi bilduma, 1922-1931), \"Eiza-iztia edo Abere ta piztiak\" (1929, etxe-abere eta basanimalien inguruko ipuinak; Bilboko \"Euzkadi\" egunkarian argitara emanak). Lapurdira igaro zen 1936. urtean, Gerra Zibilaren hasieran, eta 1940. urtean itzuli, ordenako agintariei men egin ondoren. Eskuizkribu ugari utzi zuen Baionako komentuan."}
{"id": "277537", "revid": "6327", "url": "https://eu.wikipedia.org/wiki?curid=277537", "title": "Jose Maria de Aranaz", "text": ""}
{"id": "277538", "revid": "6327", "url": "https://eu.wikipedia.org/wiki?curid=277538", "title": "Jose Iturria Erice", "text": ""}
{"id": "277539", "revid": "336", "url": "https://eu.wikipedia.org/wiki?curid=277539", "title": "Leonid Kantorovitx", "text": "Leonid Vitalievitx Kantorovitx (; San Petersburgo, Errusiar Inperioa, 1912ko urtarrilaren 19a - Mosku, Sobietar Batasuna, 1986ko apirilaren 7a) errusiar matematikari eta ekonomialaria izan zen.\nBiografia.\nSan Petersburgon egin zituen ikasketak. 18 urte zituela matematika-doktoretza lortu zuen. 1964an Sobietar Batasuneko Zientzia Akademian sartu zen, eta 1965ean Lenin saria irabazi zuen. Hainbat liburu idatzi zituen ekonomia sozialistan produkzio-bideak eta inbertsioak ongien egiteko moduak aztertzeko eredu matematikoak proposatuz: \"Produkzioaren antolamendu eta plangintzarako eredu matematikoak\" (1939), \"Kalkulu ekonomikoa eta baliabideen erabilerarik egokiena\" (1960). 1975ean Ekonomiako Nobel Saria irabazi zuen Tjalling Koopmansekin batera."}
{"id": "277540", "revid": "28807", "url": "https://eu.wikipedia.org/wiki?curid=277540", "title": "Leonid Vitalievitx Kantorovitx", "text": ""}
{"id": "277541", "revid": "512", "url": "https://eu.wikipedia.org/wiki?curid=277541", "title": "Albert Kesselring", "text": "Albert Kesselring (Marksted, Alemaniar Inperioa, 1885eko azaroaren 30a - Bad Nauheim, Alemaniako Errepublika Federala, 1960ko uztailaren 16a) alemaniar mariskala izan zen.\nBiografia.\nLuftwaffe antolatzen parte hartu zuen 1934an, eta 1936an estatu nagusiko buru izendatu zuten. Polonian eta Frantzian Luftwafferen buruzagitza izan zuen. 1940an mariskal izendatu zuten. 1941ean Errusiako inbasioan parte hartu zuen, eta 1942an Siziliara bidali zuten hegoaldeko fronteko buru gisa. 1945eko otsailean Gerd von Rundstedten lekua hartu zuen mendebaldeko frontearen buruzagi nagusi gisa. Gerraren ondoren epaitu eta hiltzera kondenatu zuen epaimahai ingeles batek 1946an, baina azkenean betiko kartzela-zigorra ezarri zioten. 1952an zigorra kendu zioten."}
{"id": "277542", "revid": "119347", "url": "https://eu.wikipedia.org/wiki?curid=277542", "title": "La Fura dels Baus", "text": "La Fura dels Baus Kataluniako antzerki-taldea da.\nAntzerki-mota berritzaile eta txundigarria egiten du, beldurra eta zirrara biziak eragiten dituena. Irudi eta soinuaren teknika sofistikatuen bidez oso giro ikusgarriak lortzen dituzte. Kontsumo-gizartearen ohiko irudi eta zaratak desitxuratzen dituzte beren ikuskizunetarako material bihurtzeko. Antzerki independentetik datorren taldea da, eta ikuskizunen lantegi garrantzitsu bihurtu dira. Obrarik ezagunenetako batzuk \"Actions\" eta \"Nun \"dira. Antzerki-lanez gainera, giroa alaitzeko ikuskizunak ere eskaintzen dituzte, 1992ko Bartzelonako Olinpiar Jokoetako hasiera ekitaldikoa adibidez."}
{"id": "277543", "revid": "512", "url": "https://eu.wikipedia.org/wiki?curid=277543", "title": "Inazio Larra\u00f1aga", "text": "Inazio Gregorio Larra\u00f1aga Lasa (Aldaba, Tolosa, 1892ko urriaren 3a - Hondarribia, 1975eko otsailaren 19a) gipuzkoar idazlea izan zen.\nAltsasun eta Zangozan egin zituen apaiz ikasketak, kaputxinoen ordenan. Iru\u00f1ean apaiztu zen 1919an. Lekarozen bederatzi urte irakasle egon ondoren, 1927an, Txinara joan zen misiolari. Pingliangeko elizbarrutian zela, 1950ko ekainaren 25ean, hango gotzain izendatu zuten. 1953an, Txinako gobernuak handik egotzi eta Euskal Herrira itzuli behar izan zuen. Hondarribiko abade-etxean bizi izan zen harrezkero.\nTxinan zela, \"Txina\u00b4tik Kronikak\" eman zuen argitara \"Zeruko Argia\" aldizkarian. 1957an Euskaltzain urgazle izendatu zuten. \"Pan-pin\" haurrentzako aldizkariaren sortzaileetariko bat izan zen 1960ean."}
{"id": "277544", "revid": "512", "url": "https://eu.wikipedia.org/wiki?curid=277544", "title": "Alain-Ren\u00e9 Lesage", "text": "Alain-Ren\u00e9 Lesage (Sarzeau, Morbihan, Frantzia, 1668ko maiatzaren 6a - Boulogne-sur-Mer, Frantzia, 1747ko azaroaren 17a) frantses eleberrigilea eta drama-idazlea izan zen.\nBiografia.\n15 urte zituenean umezurtz geratu zen, eta gaztelaniaz idatzitako liburuak frantsesera itzuliz atera zuen bizibidea. \"Crispin, rival de son ma\u00eetre\" (1705, \"Crispin, bere nagusiaren aurkaria\") bere lehen antzerki arrakastatsua argitaratu ondoren, ospe handiko bi eleberri plazaratu zituen: \"Le diable boiteux\" (Luis V\u00e9lez de Guevararen \"El diablo cojuelo\" obra frantses girora egokitua, 1707) eta \"Gil Blas de Santillana\" (4 liburuki, 1715-1735). Parisko girora egokituriko espainiar idazleen beste zenbait obra ere eman zituen argitara."}
{"id": "277545", "revid": "2241", "url": "https://eu.wikipedia.org/wiki?curid=277545", "title": "Neisse", "text": "Neisse (Polonieraz: \"Nysa\") Erdialdeko Europako bi ibairen izena da:"}
{"id": "277546", "revid": "512", "url": "https://eu.wikipedia.org/wiki?curid=277546", "title": "Miguel \u00c1ngel Olano", "text": "Miguel Angel Olano Galarraga (Altzo, Gipuzkoa, 1891ko irailaren 29a - Manila, Filipinak, 1970eko maiatzaren 21a) gipuzkoar misiolari kaputxinoa izan zen, Anizeto eta Dionisio Olanoren anaia.\nBiografia.\n1915. urtean egin zen apaiz eta urtebete geroago Guameko uhartera (Mikronesia) joan zen misiolari. 1934. urtean uharte hartako bikario apostoliko izendatu zuten. Bigarren Mundu Gerra garaian atxilo hartu zuten eta Japoniara bidali zuten beste lagunekin batera. Indiako iparraldeko misioetan lan egin ondoren Australiara jo zuen eta handik Manilara. 1960. urtean Donostiara itzuli zen eta hamar urte eman zituen Gipuzkoako hiriburuan, Guameko apezpiku berriak dei egin zion arte. Guamera itzuli zen eta han hil zen."}
{"id": "277547", "revid": "119220", "url": "https://eu.wikipedia.org/wiki?curid=277547", "title": "Pueltxe", "text": "Pueltxeak Argentinan, Andeetatik Ozeano Atlantikoraino eta C\u00f3rdoba-Rio de la Plata lerrotik R\u00edo Negroraino bizi ziren etniak ziren. Serrano, querandi eta, agian, chechehet taldeak biltzen zituen pueltxe herriak.\nPueltxeek hitz egiten zuten hizkuntza XVIII. mendean desagertu zen, pueltxe herriak bere egin baitzituen maputxeen hizkuntza eta ohiturak. Espainiar kolonoen eta argentinarren erasoen aurrean, Panpako hegoaldera erretiratu ziren XVIII. eta XIX. mendeetan."}
{"id": "277548", "revid": "336", "url": "https://eu.wikipedia.org/wiki?curid=277548", "title": "Khristian Rakovski", "text": "Khristian Georgievitx Rakovski (Gradets, Otomandar Inperioa, 1873ko abuztuaren 13agreg./abuztuaren 1ajul. - Oriol, Sobietar Batasuna, 1941eko irailaren 11) bulgariar iraultzailea izan zen.\nBizitza.\nMontpellierren egin zituen medikuntzako ikasketak. Alderdi sozialista antolatzeko lanetan jardun zuen, Bulgarian lehenik eta Errumanian 1900tik aurrera. 1917an, Errusiako Iraultza gertatu zenean, Moskura abiatu zen, eta Sobietar Batasuneko Alderdi Komunistako kide egin zen 1919an. Ukrainako komisarioen kontseiluko lehendakari izendatu zuten, eta sobieten ordezkari izan zen Londresen (1923-1925) eta Parisen (1925-1927). Trotskismoaren jarraitzaile zelakoan, alderditik bota zuten 1927an, eta 20 urtez bortxazko lanak egitera kondenarazi zuen Stalinek."}
{"id": "277550", "revid": "6950", "url": "https://eu.wikipedia.org/wiki?curid=277550", "title": "Ramayana", "text": "Ramayana edo Ramaiana (euskaraz: \u00abRamaren erromantzea\u00bb) Indiako bi poema epiko nagusietan laburrena da; \"Mahabharata\" (\u00abBharata dinastiaren historia epikoa\u00bb) da bestea. Valmiki poetak idatzi ei zuen \"Ramayama\" poema sanskrito hizkuntzaz, K.a. IV. mendean.\nBerrogeita zortzi mila bertso dira, zazpi liburutan banatuak, eta Rama Vishnuren zazpigarren avatarrak Sita bahituriko emaztearen bila zebilela izandako abenturak kontatzen ditu. K. o. V. mende aldera berridatzi zuten poema, K.a. IV. mendean idatziriko testuak oinarritzat hartuta. Hiru atal berri erantsi zioten gero, erlijio eta Vishnurenganako debozio-eduki handiagoz hornitu zutenak."}
{"id": "277551", "revid": "512", "url": "https://eu.wikipedia.org/wiki?curid=277551", "title": "Rhinolophus guineensis", "text": "Rhinolophus guineensis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277552", "revid": "28807", "url": "https://eu.wikipedia.org/wiki?curid=277552", "title": "Ramaiana", "text": ""}
{"id": "277553", "revid": "512", "url": "https://eu.wikipedia.org/wiki?curid=277553", "title": "Sabelio", "text": "Sabelio (Zirenaika, II. mendea.) kristau heretikoa izan zen. Erroman zegoela, \"monarkianismo\" izeneko doktrina onartu eta zabaldu zuen. Doktrina horren arabera, Hirutasun Santua osatzen duten Aita, Semea eta Espiritu Santua pertsona bakar eta bera dira, hiru molde desberdinetan azaltzen direnak. Kalisto I.ak eskumikatu zuen 217. urtean. 381. urtean, Konstantinoplako I. kontzilioan, berriro ere kondenatu zituzten Sabelliusen dotrinak.\nXVI. mendearen hasieran, erreformaren garaian, Miguel Servet ideia haien alde agertu zen, eta XVIII. mendean doktrina haren araberako kristau-eliza berri bat sortu zuen Emmanuel Swedenborg mistiko suediarrak."}
{"id": "277554", "revid": "28807", "url": "https://eu.wikipedia.org/wiki?curid=277554", "title": "Sabellius", "text": ""}
{"id": "277555", "revid": "12788", "url": "https://eu.wikipedia.org/wiki?curid=277555", "title": "Sara Soto", "text": "Sara Soto Gabiola (Gorliz, 1941eko martxoaren 21a - Irun, 1999ko ekainaren 28a) bizkaitar margolari eta musikagilea izan zen, Irunen errotua.\nBizitza.\nSara Soto Gabiola 1941eko martxoaren 21ean jaio zen, Gorlizen, nahiz gurasoak Berastegin bizi ziren garai hartan, aita meategietako medikua zelako. Bera txikia zelarik, familia Irunera aldatu zen, aita Irugurutzetako meategietan hasi baitzen lanean. Irungo Pilareko Andre Maria eta Hondarribiko Saint Maur ikastetxeetan ibili zen, Emma eta Isabel ahizpekin batera. Ondoren, Donibane Lohizunen ikasi zuen, moja dominikoen ikastetxean; hantxe zaletu zen musikara eta pinturara.\nHamabi-hamahiru urte zitueneko, bistakoa zen ez zuela oina behar bezala pausatzen. Gurasoak ere ohartu ziren, jakina, eta Jimenez Diaz Fundaziora eraman zuten, Madrilera. Muskulu-distrofia diagnostikatu zioten, eta tratamendua ezarri. Eritasuna mantsoarazi zuten, geldiarazi ez, ordea. Eta Sara ohartu zen bestelako bidea hartu behar zuela. Gaspar Montes Iturriozekin hasi zen marrazten eta pintatzen, Irunen bertan. Eta, hurrena, musikari lotu zitzaion.\nJose Antonio Canoura, Irungo alardearen banda musikaren zuzendaria, izan zuen lehenbiziko musika irakasle, eta posta bidezko ikastaroak ere egin zituen. Eritasunak etxean loturik eduki zuen, ez zuen bidaiatzeko modurik izan, ezta kalera irteteko ere; baina, ordez, etxera joaten zitzaion jendea eta, oroz gain, adiskide zituen. Eta, adiskide eta lagunetan nabarmen, Nestor Basterretxea, haren mentorea eta artearen bide bihurrietan barna zuzendu zuena. Xabier Lete eta Lourdes Iriondorekin ere harreman estua izan zuen eta, besteak beste, Leteren \"Bigarren poema liburua\" ilustratu zuen.\nMusikagintzaren alorrean ganbera-musika eta koru-musika landu zituen gehienbat. Haren obrarik ezagunenetakoa Nestor Basterretxearen testu batean oinarritutako \"Karraxiz\" poema korala izan zen, 1970eko hamarkadaren amaiera aldekoa. Organorako hainbat pieza ere sortu zituen, hala nola, \"Cripta\" izenekoa, Nestor Basterretxeak Arantzazurako eginiko horma-lanetan inspiratua. Mar\u00eda Ostizek, Lourdes Iriondok eta Txomin Artolak, besteak beste, haren kantuak grabatu zituzten.\n1999ko ekainaren 28an itzali zen, 59 urte bete berritan."}
{"id": "277556", "revid": "59723", "url": "https://eu.wikipedia.org/wiki?curid=277556", "title": "Andrei Vlasov", "text": "Andrei Andreievitx Vlasov (; Lomakino, Nizhni Novgorod oblasta, 1901eko irailaren 14agreg./irailaren 1ajul. - Mosku, 1946ko abuztuaren 2a) sobietar jenerala izan zen.\nNekazari-familia bateko semea zen. 1930ean, Armada Gorriko eta Alderdi Komunistako kide egin zen. 1938-1940. urteetan Chiang Kai-sheken aholkulari militarra izan zen, eta geroago Kieveko hiria defenditu zuen. 1942an alemaniarrek atxilo hartu zuten, eta Reicharen alde lan egitea onartu zuen. Errusiaren askatasunerako gudarostea sortu zuen, eta Pragan Errusiako herrien askatasunerako batzordeko lehendakari egin zuten. 1944an Estatu Batuek atxilo hartu zuten, eta sobietar agintarien esku utzi. Heriotza-zigorra eman zioten."}
{"id": "277557", "revid": "15795", "url": "https://eu.wikipedia.org/wiki?curid=277557", "title": "Andrey Vlasov", "text": ""}
{"id": "277558", "revid": "12788", "url": "https://eu.wikipedia.org/wiki?curid=277558", "title": "Amigdala", "text": "Amigdala ehun linfatikozko saretxo batez osatutako organoa da, ahoaren eta sudur-zuloaren atzealdean dagoena. Waldeyer-en eraztun linfoidea osatzen duten organo linfoideen arteko nagusia da. Bi dira, almendraren tamainakoak. Helduek baino handiagoak izaten dituzte haurrek, eta amigdalen eritasunak ere gehiago eta txarragoak izaten dira haurretan. Ahotik eta sudurretik sartzen diren bakterioen kontra babesten dute. Batzuetan, infekziogune bihurtzen da: amigdalitis izena du amigdalak gaixotzen direnean sortzen den gaitzak."}
{"id": "277559", "revid": "10891", "url": "https://eu.wikipedia.org/wiki?curid=277559", "title": "Ignacio Elizalde", "text": "Ignacio Elizalde Armendaritz (Arguedas, 1913ko irailaren 18a - Deustu, 1993) nafar idazlea izan zen. Jesuita; literatura-kritika landu du batez ere. Zaragozan argitaratzen den \"Hechos y Dichos\" aldizkariaren zuzendaria da. Honako obrak plazaratu ditu: \"En torno a las Inmaculadas de Murillo\" (1955), \"San Francisco Xabier en la literatura espa\u00f1ola\" (1961), \"Concilio, categor\u00eda y an\u00e9cdota\" (1965-1966), \"Temas y tendencias del teatro actual\" (1977) eta \"Navarra en las literaturas rom\u00e1nicas\" (1977). Bereak dira, halaber \"P\u00edo Baroja a hombros de la cr\u00edtica\", \"Thomas Stearns Eliot o el triunfo del Esp\u00edritu\" eta \"La novela social contempor\u00e1nea en diversas naciones\" idazlan kritikoak."}
{"id": "277560", "revid": "119347", "url": "https://eu.wikipedia.org/wiki?curid=277560", "title": "Faisal I.a", "text": "Faisal I.a , jaiotzez Faisal bin Hussein bin Ali al-Hashimi (; Taif, Saudi Arabia, 1885eko maiatzaren 20 - Berna, Suitza, 1933ko irailaren 8a) Irakeko erregea izan zen 1921-1933 bitarteko urteetan.\nBizitza.\nHusayn ibn Ali, Mekako jerifearen eta Hedjazko erregearen semea zen eta, Lawrence Arabiakoarekin batean, Otomandar Inperioaren kontrako matxinadaren buruzagi izan zen (1916-1918). Edmund Allenby britainiar jeneralaren ondoan, Damaskoko hiria hartu zuen 1918an. Frantziak onartzen ez zuela eta, Siriako erregetza utzi behar izan zuen 1920an, baina Irakeko erregetza eskuratu zuen Erresuma Batuaren laguntzarekin. Irakeko independentzia lortu ondoren (britainiarren babespeko aginpidearen amaiera, 1930), Nazio Batuetan sartu zuen Irak 1932an."}
{"id": "277561", "revid": "6327", "url": "https://eu.wikipedia.org/wiki?curid=277561", "title": "Irakeko Faysal I.a", "text": ""}
{"id": "277562", "revid": "336", "url": "https://eu.wikipedia.org/wiki?curid=277562", "title": "Teofilo Guiard Larrauri", "text": "Te\u00f3filo Guiard Larrauri (Bilbo, 1876 - \"ib.\", 1946) bizkaitar historialaria izan zen. Adolfo Guiard margolariaren anaia gaztea.\nSalamancan eta Madrilen egin zituen Filosofia eta Letretako ikasketak. 1897. urtean Sabin Aranak sorturiko \"Baserritarra\" astekariko zuzendari izendatu zuten, eta 1912. urteaz geroztik Bilboko Historiako Akademiako kide, kronikari eta udal-artxibozaina izan zen. Bilboko historia aztertu zuen bere obretan: \"Historia de la Noble Villa de Bilbao\" (1905-1912, lau liburuki), \"Historia del Consulado y Casa de Contrataci\u00f3n de Bilbao y del Comercio de la Villa\" (1913-1914, bi liburuki) eta \"La industria naval vizca\u00edna. Anotaciones hist\u00f3ricas y estad\u00edsticas\" (1917)."}
{"id": "277563", "revid": "6327", "url": "https://eu.wikipedia.org/wiki?curid=277563", "title": "Te\u00f3filo Guiard y Larrauri", "text": ""}
{"id": "277565", "revid": "512", "url": "https://eu.wikipedia.org/wiki?curid=277565", "title": "Andrija Mohorovicic", "text": "Andrija Mohorovicic (Volosko, 1857ko urtarrilaren 23a - Zagreb, 1936ko abenduaren 18a) kroaziar geologoa izan zen. Zagrebeko unibertsitateko irakasle izan zen. Uhin sismikoak aztertu zituen, uhinen hedapenari dagokionez batez ere, eta epizentroak non zeuden zehaztasunez kalkulatu zuen. 1909an lurrazalaren eta erdiko geruzaren artean eten bat aurkitu zuen, egun \"Mohorovi\u010di\u0107 etenunea\" bezala ezagutzen dena: lurrazalaren eta erdiko geruzaren artean dagoen etena, bi geruza horiek bereizten dituena. Eten horretan harrien ezaugarriak aldatzen dira, eta baita uhin sismikoen lastertasuna ere. Mohorovicicen etena oso sakon dago, kontinenteen azpian 35 km-ra eta itsas hondotik 5 km ingurura."}
{"id": "277566", "revid": "512", "url": "https://eu.wikipedia.org/wiki?curid=277566", "title": "Milton Obote", "text": "Apolo Milton Obote (Akoroko, 1925eko abenduaren 28a \u2013 Johannesburgo, 2005eko urriaren 10a) ugandar politikaria izan zen. Ugandako Errepublikako presidentea izan zen 1966-1971 eta 1980\u20131985 bitartean.\nBizitza.\nUPC (\"Uganda People\u00b4s Congress\") mugimendu nazionalista errepublikazalea sortu zuen, eta alderdi horretako lehendakaria izan zen (1960). Ugandak burujabetasuna lortu zuenean, oposizioko buru izan zen, eta 1962tik aurrera Lehen Ministro. 1966an errepublika aldarrikatu zuen, eta lehendakari izendatu zuten, baina Idi Aminek emandako estatu-kolpeak aginpidetik kendu zuen 1971n, eta erbestera alde egin behar izan zuen. 1980an Ugandara itzuli zen, bere alderdiak hauteskundeak irabazi ondoren. 1985ean beste estatu-kolpe batek aginpidetik kendu zuen berriro."}
{"id": "277567", "revid": "512", "url": "https://eu.wikipedia.org/wiki?curid=277567", "title": "Rhinolophus hildebrandtii", "text": "Rhinolophus hildebrandtii Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277568", "revid": "336", "url": "https://eu.wikipedia.org/wiki?curid=277568", "title": "Sidney Gilchrist Thomas", "text": "Sidney Gilchrist Thomas (Londres, Ingalaterra, 1850eko apirilaren 16a - Paris, Frantzia, 1885eko otsailaren 1a) britainiar ingeniari eta asmatzailea izan zen.\nBiografia.\nKimika aplikatua eta metalurgia-ikasketak egin zituen. 1876an, bere lehengusu Percy Carlyle Gilchrist kimikariarekin batera, burdin mea finduei fosforoa kenduz altzairua egiteko metodo bat asmatu zuen, \"Thomas-Gilschrist metodoa\" deritzana. Horretarako Bessemer bihurgailuaz baliatu zen, baina oinarrizko estalki bat jarri zion barnealdean. Horrela lortutako altzairuari \"Thomas altzairua\" esaten zaio, eta gauza askotarako erabiltzen da: burdinbideak egiteko, xaflatarako eta abar. Prozesu horretan sortzen diren hondakinak ongarrietarako erabiltzen dira."}
{"id": "277569", "revid": "512", "url": "https://eu.wikipedia.org/wiki?curid=277569", "title": "Txiang Mai", "text": "Txiang Mai (, ahoskatua) Thailandiako iparraldeko hiria eta Txiang Mai probintziako hiriburua da. Mae Nam ibaiaren ertzean dago. 148.77 biztanle ditu (2008).\nEkonomia.\nNazioarteko aireportua du. Burdinbide- eta errepide-gune garrantzitsua da. Industria (zilarreria, zurgintza, kimika-industria) eta turismoa dira ekonomia-jarduera nagusiak.\nKultura.\nUnibertsitatea du (Thailandiako iparraldeko kultura-gune nagusia da).\nOndasun nabarmenak.\nHiri ikusgarria da, eta aipagarriak dira, besteak beste, hiritik hurbil dagoen Wat Phra That Doi tenplua, Thailandiako mendi gorenetako batean eraikia (XIV. mendeko monasterioa, pagoda), 1345. urteko Wat Phra Sing tenpluko budaren irudia eta Wat Chedi Luang tenplua."}
{"id": "277570", "revid": "448", "url": "https://eu.wikipedia.org/wiki?curid=277570", "title": "Chieng Mai", "text": ""}
{"id": "277571", "revid": "59723", "url": "https://eu.wikipedia.org/wiki?curid=277571", "title": "Aikido", "text": "nork bere burua armarik gabe defendatzen irakasten duen borroka-artea da; Morihei Ueshiba (1883-1969) maisuak sortu zuen eta Japoniako borroka-arte tradizionalen sintesia da. Japonieraz izenak erakusten duen bezala (\"ai \"= bat egitea; \"ki \"= energia; \"d\u014d \"= bidea), gorputzaren eta pentsamenduaren indarrak ekintza berean harmoniaz bat egitea du helburua. Beste borroka-arteetan ez bezala, helburua ez da arerioa menderatzea, erasoa desegin, erasoa desbideratu eta haren borondatea irabaztea baizik. Aikidoaren teknika gehienak ezpata, makila, aizto eta lantzazko borroketatik eratorriak dira. Horregatik, aikidoa armekin edo armarik gabe praktika daiteke.\nHastapenak.\nMorihei Ueshibak aikidoa 1942an sortu zuen. Hala ere, lehenagotik Ueshibak bere arte martziala \"aikibudo\" edota \"aikinomichi\" deitzen zuen.\nArmak.\nBatez ere hiru arma mota erabiltzen dira:\nBokken: zurezko ezpata japoniarra, lehen aldiz Miyamoto Musashik entrenamendu eta borroketan erabilia.\nJo: zurezko makila, batez ere blokeatzeko balio duena.\nTanto: samuraiek erabilitako daga."}
{"id": "277572", "revid": "56334", "url": "https://eu.wikipedia.org/wiki?curid=277572", "title": "Fernando A\u00ednsa", "text": "Fernando A\u00ednsa (Palma Mallorcakoa, Espainia, 1937ko uztailaren 24a - Zaragoza, 2019ko ekainaren 6a) uruguaiar kazetari, kritikari eta saiakera-idazlea izan zen, jatorriz espainiarra.\nBiografia.\nEspainian jaioa bazen ere, Montevideon bizi izan zen, eta lan handia egin zuen han aipaturiko hiru alor horietan. Besteak beste, \"Centro Regional del Libro para Am\u00e9rica Latina\" elkartearen lehendakari izan zen 1972-74 urteetan."}
{"id": "277573", "revid": "336", "url": "https://eu.wikipedia.org/wiki?curid=277573", "title": "Paul Feyerabend", "text": "Paul Karl Feyerabend (Viena, Austria, 1924 - 1994) filosofoa izan zen. Vienako Unibertsitatean ikasi zuen, eta, gero, Ameriketako Estatu Batuetara joan zen Kaliforniako Unibertsitatean filosofiako eskolak ematera. Zientziaren arlo batzuen (mikrofisika) arazo zehatzak ikertu ditu, eta zientziaren metodologiaren interpretazioak kritikatu izan ditu. Bere esanetan, metodologiak \"irizpideak\" eman ditzake, baina ezin ditu \"arauak\" ezarri.\nFeyerabenden lanen artean, aipagarri dira \"Azalpena, erredukzioa, enpirismoa\" (1962), \"Mikrofisikaren arazoak\" (1962), \"Enpirismoaren arazoak\" (1971), \"Metodoaren kontra\" (1970), \"Gizarte askearen zientzia\" (1978)."}
{"id": "277575", "revid": "23317", "url": "https://eu.wikipedia.org/wiki?curid=277575", "title": "Niemen", "text": "Niemen (; ; ; ; ) Bielorrusiako eta Lituaniako ibaia da. 937 km-tako luzera du. \nIbilbidea.\nMinskeko gainetan sortzen da, 176 metrotako altueran, eta handik mendebalera jotzen du. Lintzurez osaturiko arro zabal bat ureztatzen du, eta hura zeharkatu ondoren Grodnotik igarotzen da, eta iparraldera Lituanian sartzen. Kaunas hiritik igaro ondoren, Lituaniaren eta Errusiako Kaliningraden arteko muga eratzen du. Tilsit (Sovietsk) igarorik, Kurski golkora isurtzen du ura, Baltikoan. Delta bat eratzen du amaieran, ibai adar txiki ugari sortuz eta padura zabala eratuz.\nIbilbidean igarotzen dituen hiri handienak Tilsit, Kaunas, Alytus eta Hrodna dira.\nNabigazioa.\nOntzi txikiak Belista herriraino irits daitezke (700 km inguru). Abendutik martxo erdira arte izozturik izan ohi da. Ubidez loturik dago Dnieper ibaiarekin."}
{"id": "277576", "revid": "336", "url": "https://eu.wikipedia.org/wiki?curid=277576", "title": "Permanganato", "text": "Permanganatoa azido permanganikotik (HMnO4) eratorriak diren gatzetako bakoitza da. Ezagunena potasio permanganatoa da (KMnO4).\nPermanganatoak ondo disolbatzen dira uretan, eta erraz kristaltzen dira. Perkloratoen antz handia dute. Kolore more bizia dute, eta kristalek beltzak dirudite. Oxidatzaile indartsuak dira, eta erraz erreduzitzen dira disoluzio azidoetan, gatz manganosoak eratuz; disoluzio neutroetan manganitoak edo manganeso dioxidoa eratu arte erreduzitzen dira, eta disoluzio alkalinoetan manganatoak eratu arte. Potasio permanganatoa desinfektatzaile gisa erabiltzen da, eta erredox erreakzioetan erreaktibo oxidatzaile gisa."}
{"id": "277577", "revid": "58701", "url": "https://eu.wikipedia.org/wiki?curid=277577", "title": "Anna Seghers", "text": "Anna Seghers, jaiotza-izenaz Netty Reiling (Mainz, Alemania, 1900eko azaroaren 19a - Ekialdeko Berlin, 1983ko ekainaren 1a), alemaniar eleberrigilea izan zen.\nBiografia.\nErrealismo sozialistaren ildoko idazle nagusietakoa izan zen Alemanian. Iraultza komunistaren alde jardun zuen gaztetandik. 1933an erbestera jo zuen (Frantzia, Espainia, Mexiko), eta 1947an itzuli zen Alemaniara.\nObra nagusiak: \"Der Aufstand der Fischer von St. Barbara\" (1928, \"Santa Barbarako arrantzaleen matxinada\"), \"Die siebte Kreuz\" (1942, \"Zazpigarren gurutzea\"), \"Die Toten bleiben jung\" (1949, \"Hildakoak beti gazte\"), \"Die Entscheidung\" (1959, \"Erabakia\") eta \"Die Kraft der Schwachen\" ipuin-bilduma (1966, \"Ahulen indarra\")."}
{"id": "277579", "revid": "28807", "url": "https://eu.wikipedia.org/wiki?curid=277579", "title": "Netty Reiling", "text": ""}
{"id": "277580", "revid": "28455", "url": "https://eu.wikipedia.org/wiki?curid=277580", "title": "Sherwood Anderson", "text": "Sherwood Anderson (Camden, Ohio, 1876ko irailaren 13a - Col\u00f3n, Panam\u00e1, 1941eko martxoaren 8a) estatubatuar idazlea izan zen.\nGaztaroa ibiltari igarorik, berrogei urtean literatura eta kazetaritzari ekin zien. Narrazio-liburuak egin zituen: \"Winesburg, Ohio\" (1919), amerikar gizartearen aurreiritzien kritika; \"Poor White\" (1920), industriagune bihurtzen den laborantza eskualde bati buruzko kontaketak. Bere eleberrien artean nabarmentzekoak dira: \"Many Marriages\" (1923), sexu arazoak gaitzat harturik; \"Marching Men\" (1917); \"Dark Laughter\" (1925). Ameriketako eleberri laburraren sortzaileetakoa, eragin handia izan zuen idazle gazteagoengan, Hemingwayren baitan bereziki.\n2023n Igelak argitaletxea argitaratu zuen euskaraz \"Winesburg, Ohio\", Joannes Jauregik itzulita."}
{"id": "277581", "revid": "512", "url": "https://eu.wikipedia.org/wiki?curid=277581", "title": "Faxian", "text": "Faxian (; baita Fa-Hien, Fa-hsien edo Fa Xian ere) (Wuyang, egungo Linfendik gertu, 337 \u2013 ?, c. 422) Txinako fraide eta itzultzaile budista izan zen. 402. urtean Indiara egin zuen bidaiaren bidez hasi ziren Indiaren eta Txinaren arteko harremanak. Haren idatziek informazio ugari eman dute budismoaren lehen garaiez. Indiara egin zuen bidaian, Asiako erdialdeko lurraldeak gurutzatu zituen; bidaia horretan gertatuak eta ikusiak \"Fo Kuo Chi\" (\u00abErreinu Budistetako ibiliak\u00bb) liburuan jaso zituen. Indiara joan eta budisten ikastetxe garrantzizkoenetan ikasi zuen. Artean txinerara itzuli gabe zeuden testu budistak erosi eta Txinara bihurturik haiek itzuli eta argitaratu zituen."}
{"id": "277582", "revid": "1545", "url": "https://eu.wikipedia.org/wiki?curid=277582", "title": "Fa Hien", "text": ""}
{"id": "277583", "revid": "1545", "url": "https://eu.wikipedia.org/wiki?curid=277583", "title": "Fa Xian", "text": ""}
{"id": "277584", "revid": "512", "url": "https://eu.wikipedia.org/wiki?curid=277584", "title": "Rhinolophus hilli", "text": "Rhinolophus hilli Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277585", "revid": "512", "url": "https://eu.wikipedia.org/wiki?curid=277585", "title": "Hermann von Fehling", "text": "Hermann Christian von Fehling (L\u00fcbeck, Alemania, 1812ko ekainaren 9a - Stuttgart, Alemania, 1885eko uztailaren 1a) alemaniar kimikaria izan zen.\nBiografia.\nStuttgarteko eskola politeknikoan egin zituen ikasketak. Becquerelen eta Barreswillen metodoari buruzko ikerketak egin zituen, eta azukreak bereizteko bere izena duen metodoa asmatu zuen: \"Fehlingen erreakzioa\", gernuan glukosarik baden ala ez jakiteko egiten den analisia; sodio-potasiozko tartratoz eta kobre sulfatoz osatutako erreaktiboaz egiten da."}
{"id": "277586", "revid": "28807", "url": "https://eu.wikipedia.org/wiki?curid=277586", "title": "Hermann Fehling", "text": ""}
{"id": "277587", "revid": "336", "url": "https://eu.wikipedia.org/wiki?curid=277587", "title": "Ursula Franklin", "text": "Ursula Martius Franklin (Munich, Alemania, 1921ko irailaren 16a-Toronto, Kanada, 2016ko uztailaren 22a) kanadar fisikaria izan zen.\nBizitza.\nAntzinako material arkeologikoen fisikan aditua. Berlinen fisika esperimentaleko ikasketak amaituta, Ontarioko Ikerkuntza Fundazioan hasi zen lanean. Materialen zientziari eta teknologiaren eragin sozialari buruzko ikerketak egin ditu gehienbat. Antzinako materialen arkeologoekin batera lan egin du batez ere, eta arkeometriaren erabileraren aitzindarietako bat izan zen (materialak aztertzeko teknika modernoak arkeologian aplikatzean datza arkeometria). Kanadan, arma nuklearren proben eraginez haurrei eroritako hortzetan metatuko estrontzio-90aren ondorioak aztertu zituen."}
{"id": "277588", "revid": "336", "url": "https://eu.wikipedia.org/wiki?curid=277588", "title": "Robert Hossein", "text": "Robert Hossein (Paris, Frantzia, - Essey-l\u00e8s-Nancy, 2020ko abenduaren 31) frantziar antzezlea eta antzerki-zuzendaria izan zen. Polizia-filmak egin eta antzeztu zituen: \"Les salauds vont en enfer\" (1956); \"Toi, le venin\" (1959). \"Ang\u00e9lique \"(1964-1968) sailarekin lortu zuen, ordea, arrakasta. Antzerkiari dagokionez, zuzendari gisa aipagarriak ditu: \"Potemkine\" (1975), \"Pas d'orchid\u00e9es pour miss Blandish\" (1977), \"Danton et Robespierre\" (1979) eta \"Ang\u00e9lique\" lanaren egokitzapena (1994). \"Mis\u00e9rables \"(1982) lanaren egokitzapen batekin itzuli zen zinemara, eta, ondoren, \"Le Caviar rouge \"(1986) egin zuen."}
{"id": "277589", "revid": "1545", "url": "https://eu.wikipedia.org/wiki?curid=277589", "title": "Jaroslav I.a Kievekoa", "text": "Jaroslav I.a Kievekoa ( - Vixhorod, gaur egun Kieveko oblasta, Ukraina, 1054ko otsailaren 20a), Jaroslav Jakintsua (; , \"Yaroslav Mudry\"; ) ere deitua, Novgorodeko printzea izan zen 1015-1019 urteetan eta Kieveko lehen-printzea 1019-1054 bitartean.\nHistoria.\nVladimir Handiaren semea zen eta bere anaia Sviatopolk menderatu ondoren nagusi geratu zen Kieven. Jaroslaven garaian iritsi zuen Kieveko printzerriak bere gorena: Baltiko aldeko lurraldeetara zabaldu zen, eta guztiz edertu zen Kiev hiria. Jaroslavek harreman asko izan zituen Europako mendebaldeko erresumekin, eta Errusiako Inperioaren lehen lege kode idatzia eman zuen. Erreinuaren oinordekotzarako utzi zuen legea, ordea, borroka ugariren iturri bihurtu zen ondoko mendeetan."}
{"id": "277590", "revid": "28807", "url": "https://eu.wikipedia.org/wiki?curid=277590", "title": "Jaroslav Jakintsua", "text": ""}
{"id": "277591", "revid": "15251", "url": "https://eu.wikipedia.org/wiki?curid=277591", "title": "Jean Jaurgain", "text": "Jean Jaurgain (Ozaze-Z\u00fchara, Zuberoa, 1842ko azaroaren 16a - Ziburu, Lapurdi, 1920ko martxoaren 18a) zuberotar historialari eta literatura-kritikaria izan zen. Zazpiak Bat armarria sortu zuen 1892an, urte hartara arte zazpi probintzietako armarriak bata bestearen ondoan ipintzen baitziren lehen aldiz eta Arturo Kanpionen \u00abZazpiak bat\u00bb lema gehitu zion.\nFamilia zuberotar noblekoa zen, baina bere gurasoek saldu egin behar izan zuten Ozazeko etxondoa, zorrengatik. Noblezia titulua ere galdu zuten.\nFrantzia-Prusia Gerran parte hartu zuen. Hirugarren Karlistaldia zela eta, Nafarroara jo zuen Parisko kazeta garrantzitsu batentzat berriketari-lanak egitera.\nIru\u00f1ean egon zen bitartean (1885, 1886, 1891), hango artxiboak miatu zituen. Historia eta heraldika-gaietan jakintza handiko gizona izatera iritsi zen.\n\"La Gazette de France\", \"RIEV\", \"BSB\", \"Revue de Gascogne\" eta \"Revue des \u00c9tudes Anciennes\" aldizkarietan eman zituen argitara historiari buruzko lanak.\nFrantsesez idatzi bazuen ere, Jean-Louis Davant historialariak uste du euskaraz ondo zekiela, egin zituen ikerketak oinarri hartuta (besteak beste euskarazko lan literarioen kritikak: Joanes Leizarragaren, Bernart Etxepareren eta Arnaut Oihenarten olerkiena eta Joan Tartas apezaren lanarena).\nJean Jaurgainek Zuberoko euskal balada batzuen berri eman zuen: \"Atharratzeko jauregiko anderia\", \"\u00dcrr\u00fctiako anderia\", \"Bereterretxen khantoria\", \"Eg\u00fcn bereko alarg\u00fcntsa\", \"Musde Sarri\" eta \"Arbotiko prima eijerra\".\n\"Euskaltzaleen Biltzarra\" erakundeko lehendakari izan zen."}
{"id": "277592", "revid": "512", "url": "https://eu.wikipedia.org/wiki?curid=277592", "title": "Ignazio Urkixo", "text": "Ignazio Urkixo Olano (Bilbo, Bizkaia, 1907ko otsailaren 26a - Markina-Xemein, Bizkaia, 2002ko urtarrilaren 16a) euskaltzalea eta diplomatikoa izan zen.\nBiografia.\nDeustuko Unibertsitatean hasi zituen zuzenbide ikasketak eta Frantzian eta Ingalaterran jarraitu. 1954. urtean Bizkaiko Foru Aldundiko Kultura Batzordeko lehendakariorde izendatu zuten, 1957an Euskalerriaren Adiskideen Elkarteko zuzendari, 1942an berak sortu zuen Instituto Vascongado de Cultura Hisp\u00e1nica elkarteko ohorezko lehendakari, eta 1957an Bilboko Ateneoko lehendakari. Espainiako enbaxadore izan zen Quiton, Bizkaiko gobernadore izateko proposamena, Francoren gobernuak egina zuena, Javier Ybarraren eraginez onartu ez zenean."}
{"id": "277593", "revid": "1982", "url": "https://eu.wikipedia.org/wiki?curid=277593", "title": "Ignacio de Urquijo Olano", "text": ""}
{"id": "277595", "revid": "336", "url": "https://eu.wikipedia.org/wiki?curid=277595", "title": "Robert Penn Warren", "text": "Robert Penn Warren (Guthrie, Kentucky, AEB, 1905eko apirilaren 24a - Stratton, Vermont, AEB, 1989ko irailaren 15a) Estatu Batuetako idazlea izan zen. Eleberriak, saiakerak eta olerkiak idatzi zituen.\nBiografia.\nLehen lanak \"The fugitive\" aldizkarian eman zituen argitara. Bere lanetan hegoaldeko estatuetako balioen garrantzia azpimarratu zuen, eta dilema moralak azaldu zituen. Saiakerak -New criticism- joeraren aitzindari izan ziren, eta olerkietan, hasierakoetan batez ere, olerkari metafisikoen eragina agerian du. 1947ko Pulitzer saria irabazi zuen \"All the king\u00b4s men\" lanarekin. Lan nagusiak: \"Night Rider\" (1939), \"World Enough and Time\" (1950), \"Brother to dragons\" (1953), \"Incarnations\" (1968)."}
{"id": "277596", "revid": "512", "url": "https://eu.wikipedia.org/wiki?curid=277596", "title": "Aubrey Beardsley", "text": "Aubrey Vincent Beardsley (Brighton, 1872ko abuztuaren 21a - Menton, 1898ko martxoaren 16a) marrazkilari ingelesa izan zen. Hasieran Rafaelen aurrekoen eragina izan bazuen ere, gero D\u00fcrer eta Botticelli hartu zituen eredu. Gaztea zela ospe handia eskuratu zuen giro dekadenteetan. Liburu zenbait irudiztatu zuen: Maloryren \"Arturoren heriotza\" (1892), Oscar Wilderen \"Salome\" (1894), Poeren \"Ipuinak\" etab. \"Art Nouveau\" delakoari eskainitako \"Yellow Book\" aldizkariaren zuzendaria izan zen. Marrazki erotikoak egin zituen (\"Lysistrata\") eta \"Venusen Historia\" eta \"Tannh\u00e4user\" idatzi zituen. Eragin handia izan zuen XX. mende hasierako marrazkigileengan. Gazterik hil zen tuberkulosiak jota."}
{"id": "277598", "revid": "512", "url": "https://eu.wikipedia.org/wiki?curid=277598", "title": "Rhinolophus hillorum", "text": "Rhinolophus hillorum Rhinolophus generoko animalia da. Chiropteraren barruko Rhinolophidae familian sailkatuta dago."}
