{"id": "280314", "revid": "96586", "url": "https://eu.wikipedia.org/wiki?curid=280314", "title": "Samuel Morse", "text": "Samuel Morse (Boston, Massachusetts, Estatu Batuak, 1791ko apirilaren 27a \u2013 New York, 1872ko apirilaren 2a), Estatu Batuetako asmalaria izan zen. Pintura lanak egin zituen hasieran (\"National Academy of Design\" izenekoa sortu zuen). Amp\u00e8rek egindako aurkikuntzak ikusita, telegrafo elektrikoa egitea bururatu zitzaion. Ideia hori bete egin zuen 1834an, baina garaiko agintariek ez zioten merezi zuen garrantzirik eman. Bere izena daraman puntu eta lerroetan oinarritutako telegrafia sistema ere asmatu zuen."}
{"id": "280315", "revid": "105290", "url": "https://eu.wikipedia.org/wiki?curid=280315", "title": "Na\u00eff", "text": "Na\u00eff, (frantsesez \"na\u00eff\" hitzak sotila esan nahi du) arte mugimendu irudimentsua da, ezaugarritzat sotiltasun eta freskotasuna dituena eta haurren artea gogorarazten duena. Arte primitiboaren antza badu ere, \"na\u00eff\" estiloa ez da gizarte primitiboetan landu. Aitzitik, Mendebaldean sortua da, teknika handirik gabeko margolarien eskuetan. Frantzian, XIX. mendearen bukaeran, lan egin zuen Henri Rousseau da joera honen sortzaileen artean ezagunena. Aipagarriak dira, orobat, Grandma Moses Estatu Batuetan eta Alfred Wallis Ingalaterran."}
{"id": "280316", "revid": "59723", "url": "https://eu.wikipedia.org/wiki?curid=280316", "title": "Parazeraterio", "text": "Parazeraterioa perisodaktiloen ordenako eta Hyracodontidae familiako ugaztun iraungia da, lehorrean bizi izan den handiena, gaur egungo errinozeroen nolabaiteko antza zuena; 5,5 m zituen lurretik besagainera (\"Paraceratherium\" generoa).\nOligozenoan eta Miozenoan bizi izan zen. Asian bakarrik aurkitu dira ugaztun honen fosilak. Lepoa eta hankak luzeak zituen; burua txikia, gorputzez zuen neurrirako. Muturraren gainean ez zuen adarrik. Errinozeroarena baino, tapirraren antz handiagoa zuen muturrean."}
{"id": "280317", "revid": "512", "url": "https://eu.wikipedia.org/wiki?curid=280317", "title": "Jules Pasdeloup", "text": "Jules \u00c9tienne Pasdeloup (Paris, Frantzia, 1819ko irailaren 15a - Fontainebleau, Frantzia, 1887ko abuztuaren 14a) frantses orkestra-zuzendaria izan zen.\nBiografia.\nParisko kontserbatorioan egin zituen musika-ikasketak, eta Ikasleen Orkestrako zuzendari egin zen 1851n. \"Concerts Populaires\" izeneko kontzertualdiak antolatu zituen 1861ean. Garai hartako frantses musikagile askoren lanak zuzendu zituen, baita Wagnerren lan ugari ere. Hil ondoren, \"Concerts Pasdeloup\" izena eman zitzaien berak sortutako kontzertuei."}
{"id": "280318", "revid": "28807", "url": "https://eu.wikipedia.org/wiki?curid=280318", "title": "Jules \u00c9tienne Pasdelou", "text": ""}
{"id": "280319", "revid": "105290", "url": "https://eu.wikipedia.org/wiki?curid=280319", "title": "Passamaquoddy", "text": "Passamaquoddy (passamaquoddyeraz, \"Peskotomuhkati\" edo \"Pestomuhkati\") Ipar Amerikako herri amerindiarra da, algonkin familiako hizkuntza batean mintzo dena. Europarrak iritsi zirenean, egun Maineren (Estatu Batuetako estatua) eta New Brunswicken (Kanadako probintzia) mugaldean kokaturik zeuden. Ehizatik eta arrantzatik bizi ziren, eta, kolonoen presioaren ondorioz, haien lurraldea txikiagotuz joan zen. Gaur egun, passamaquoddy indiarrak Maine estatuko bi erreserbatan bizi dira; guztira, 2.500 pertsona inguru dira. Kanadan ere bizi dira batzuk, baina gutxiago."}
{"id": "280320", "revid": "512", "url": "https://eu.wikipedia.org/wiki?curid=280320", "title": "Emballonura alecto", "text": "Emballonura alecto Emballonura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280321", "revid": "512", "url": "https://eu.wikipedia.org/wiki?curid=280321", "title": "Matthew Ridgway", "text": "Matthew Bunker Ridgway (Fort Monroe, Virginia, AEB, 1895eko martxoaren 3a - Fox Chapel, Pennsylvania, 1993ko uztailaren 26a) Estatu Batuetako buruzagi militarra izan zen.\nBiografia.\nSiziliako eta Normandiako lehorreratzeetan parte hartu zuen 1943-1944 urteetan, eta, Korean jardun ondoren, MacArthurren lekua hartu zuen 1951n.\nEstatu komunistek salatu egin zuten arma bakteriologikoak erabili zituelako, eta Estatu Batuetara itzuli behar izan zuen 1953an. Armadako estatu nagusiko buruzagia izan zen 1955 arte."}
{"id": "280322", "revid": "28807", "url": "https://eu.wikipedia.org/wiki?curid=280322", "title": "Matthew Bunker Ridgway", "text": ""}
{"id": "280323", "revid": "6327", "url": "https://eu.wikipedia.org/wiki?curid=280323", "title": "Talion legea", "text": ""}
{"id": "280324", "revid": "336", "url": "https://eu.wikipedia.org/wiki?curid=280324", "title": "Larbi Benbarek", "text": "Larbi Benbarek edo Larbi Ben Mbarek (; Casablanca, - \"ibidem\", ) futbolari frantsesa, Marokon jaioa. Marseillako Olympique taldera joan zen Marokotik 1937an. Bere teknikak eta baloia ez galtzeko mugimenduek berehala liluratu zituzten Frantziako ikusleak, eta \"Perla Beltza\" ezizena jarri zioten. Espainiako Atl\u00e9tico Madrid taldera joan zen, baina Marseillara itzuli zen 1953an. Frantziako Talde Nazionalarekin hamazazpi alditan jokatu zuen 1938tik 1954ra."}
{"id": "280325", "revid": "336", "url": "https://eu.wikipedia.org/wiki?curid=280325", "title": "Sebastian Castellion", "text": "Sebastian Castellion (; Saint-Martin-du-Fr\u00eane, Bugey, Frantzia, 1515 - Basilea, Suitza, 1563ko abenduaren 29a) humanista eta teologo protestantea izan zen. Kalbinok Genevako eskolako zuzendari-kargua eman bazion ere, utzi egin behar izan zuen, bien arteko teologia-desadostasunak zirela eta. Basileara jo zuen eta hango unibertsitateko irakasle izan zen. 1554. urtean \"De haereticis\", tolerantziaren aldeko tratatua idatzi zuen, \"Martin Bellus\" ezizenaz."}
{"id": "280326", "revid": "28807", "url": "https://eu.wikipedia.org/wiki?curid=280326", "title": "S\u00e9bastien Ch\u00e2teillon", "text": ""}
{"id": "280327", "revid": "512", "url": "https://eu.wikipedia.org/wiki?curid=280327", "title": "Wilfrid Laurier", "text": "Sir Wilfrid Laurier, jaiotza-izenaz Henri-Charles-Wilfrid Laurier (Saint-Lin, Quebec, - Ottawa, Kanada, ), kanadar politikaria izan zen.\nBiografia.\nFinantza-ministro izan zen 1877-1878an, eta Alderdi Liberaleko buruzagi 1887an. Lehen ministro zenean (1896-1911), Kanadaren autonomiaren alde egin zuen, Ingalaterrarekiko harremanak atxikiz betiere. 1911ko hauteskundeak galdu ondoren, uko egin zion batasun nazionaleko gobernu batean parte hartzeari, eta oposizioko buru izan zen hil zen arte."}
{"id": "280328", "revid": "512", "url": "https://eu.wikipedia.org/wiki?curid=280328", "title": "Emballonura atrata", "text": "Emballonura atrata Emballonura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280329", "revid": "90204", "url": "https://eu.wikipedia.org/wiki?curid=280329", "title": "Maria Eugenia Luc", "text": "Maria Eugenia Luc (Rosario, Argentina, 1958ko abenduaren 6a) argentinar jatorriko bizkaitar musikagilea da.\nBiografia.\nArgentinan jaioa, han egin zituen bere lehenengo Musika ikasketak, Harmonia, Kontrapuntu, Konposizio eta Instrumentazio arloetan irakasle izateko. Nazioarteko hainbat ikastarotan parte hartu du.\nBuenos Airesen bertan irakasle modura aritu zen urte askoan, eta ondoren, Milanen egon eta gero, Bilbora etorri eta FORCEMen hasi zen lanean. 1997tik 2000ra Kuraia izeneko Bilboko Musika Garaikideko Konpositoreen Elkarteko lehendakaria izan zen. 2001. urtean KLEM sortu zuten (\"KURAIA Laboratorio de Electroac\u00fastica y Multimedia\"), eta bertako zuzendarikidea izan da 2011. urtera arte. Gaur egun Ensemble KURAIAko zuzendari artistikoa da."}
{"id": "280330", "revid": "6950", "url": "https://eu.wikipedia.org/wiki?curid=280330", "title": "Marko Valerio Martzial", "text": "Marko Valerio Martzial, askotan Martzial bezala aipatua, (; Bilbilis, gaur egungo Calatayud inguruan, K. o. 40 urte inguruan - Bilbilis, 104 urte inguruan), olerkari latinoa izan zen, epigrama-egile bikaina.\nBizitza.\nErromara joan zen Neronen aginpide aldian. Domizianoren panegirikogilea izan zen. Eguneroko gertaerei loturiko poesia landu zuen. Haren lanetan Antzinako Erromako gizartea, eta bere garaiko ohiturarik eta grinarik lotsagarrienak agertzen dira, denak mingainean trabarik gabe jaulkirik.\nLau epigrama-bilduma idatzi zituen: \"Liber spectacolorum\", \"Xenia\", \"Apophoreta\" eta \"Epigrammata\", garrantzi handiena duena eta hamabi liburutan banatua."}
{"id": "280331", "revid": "28807", "url": "https://eu.wikipedia.org/wiki?curid=280331", "title": "Martzial", "text": ""}
{"id": "280332", "revid": "512", "url": "https://eu.wikipedia.org/wiki?curid=280332", "title": "Jean Mor\u00e9as", "text": "Jean Mor\u00e9as (Jaiotza-izena: \"Jannis Papadiamantopoulos\"; Atenas, 1856ko apirilaren 15a - Paris, 1910eko apirilaren 30a) frantses olerkaria izan zen, Grezian jaioa. Sinbolista izan zen hasieran. Bide hori utzi ondoren, eskola greziarren eta erromatarren eragin nabarmena izan zuen, 1891n Charles Maurrasekin batera \u00c9cole Romane sortu zuenetik. Eskola horrek izan zuen olerkari nagusia izan zen Mor\u00e9as. Idazlan aipagarrienak: \"Les cantil\u00e8nes\" (1886) eta \"Les stances\" (1899-1901)."}
{"id": "280333", "revid": "28807", "url": "https://eu.wikipedia.org/wiki?curid=280333", "title": "Jannis Papadiamantopoulos", "text": ""}
{"id": "280334", "revid": "336", "url": "https://eu.wikipedia.org/wiki?curid=280334", "title": "Ormuzko itsasartea", "text": "Ormuzko itsasartea (arabieraz \u0645\u0636\u064a\u0642 \u0647\u0631\u0645\u0632, persieraz \u062a\u0646\u06af\u0647 \u0647\u0631\u0645\u0632) Omango golkoaren (hego-ekialdean) eta Persiar golkoaren (hego-mendebaldean) artean kokaturiko itsasarte estua da. Persiar golkoa, Arabiako itsasoa eta Indiako ozeanoa lotzen ditu. Iparraldeko kostaldean Iran du eta hegoaldekoan Arabiar Emirerri Batuak eta Musandam, Omango muhafazaha. 55 eta 95 kilometro arteko zabalera dauka.\nK. a. VII. mendetik XIX. mendera piraten zuloa zen. Gaur egun, Persiar golkoko petrolioaren sarrera izanik, estrategikoki inportantea da. Bere uretan munduko petrolioaren bosten bat garraiatzen dela uste da. Aipagarria da Ormuz uharteko izen bereko hiria, Ekialdeko perlen eta salgaien merkataritza-portu nagusia izan zena."}
{"id": "280335", "revid": "336", "url": "https://eu.wikipedia.org/wiki?curid=280335", "title": "Nikolai Ryzhkov", "text": "Nikolai Ivanovitx Ryzhkov (; Donetskeko oblasta, Ukrainako SES, Sobietar Batasuna, ) errusiar politikari ohia da. Uraletako S.M. Kirov Institutu Politeknikoan egin zituen ikasketak, eta 1956an Alderdi Komunistako kide egin zen. Bi aldiz aukeratu zuten Sobiet Goreneko kide, eta 1981. urtean Batzorde Zentralean sartu zen. 1985ean politburoko kide izan zen eta urte hartan bertan Sobietar Batasun ohiko Lehen ministro izendatu zuten. Bere politika Gorbatxoven politika ekonomikoarekiko bat etorri zen, oro har."}
{"id": "280336", "revid": "512", "url": "https://eu.wikipedia.org/wiki?curid=280336", "title": "Emballonura beccarii", "text": "Emballonura beccarii Emballonura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280337", "revid": "1982", "url": "https://eu.wikipedia.org/wiki?curid=280337", "title": "Nikolai Ryzhko", "text": ""}
{"id": "280338", "revid": "56334", "url": "https://eu.wikipedia.org/wiki?curid=280338", "title": "Ernest Walton", "text": "Ernest Thomas Sinton Walton (Dungarvan, Waterford, 1903ko urriaren 6a - Belfast, 1995eko ekainaren 25a) irlandar fisikaria izan zen. Cambridgen egin zituen fisika-ikasketak, eta John Douglas Cockcroft fisikariarekin lan egin zuen. Dublingo Trinity College unibertsitatean, katedraduna izan zen. 1932an, Cockcroft fisikariarekin batean, lehen transmutazioa lortu zuen, litioarena, modu artifizialean azeleraturiko protoiak erabiliz. 1951n, Fisikako Nobel saria jaso zuten lan hari esker."}
{"id": "280339", "revid": "512", "url": "https://eu.wikipedia.org/wiki?curid=280339", "title": "Ernst Curtius", "text": "Ernst Curtius (L\u00fcbeck, 1814ko irailaren 2a - Erroma, 1896ko uztailaren 11) alemaniar historialaria, humanista, kritikaria eta jakituna izan zen.\nGrezian eta Asia Txikian zehar bidaia luze bat egin ondoren (1836-1840), Berlingo Antzinateko Museoko zuzendari izendatu zuten. \"Greziako Historia\" idatzi zuen 1857tik 1861era, gerora eragin handia izan duen lana. Zibilizazio heleniarrari buruzko azterketa ugari egin zituen. Olinpiako indusketen zuzendari izan zen 1875etik 1881era."}
{"id": "280340", "revid": "512", "url": "https://eu.wikipedia.org/wiki?curid=280340", "title": "Juan Ega\u00f1a", "text": "Juan Ega\u00f1a Risco (Lima, 1769ko urriaren 31 - Santiago, 1836ko apirilaren 20a) Txileko politikaria eta idazlea izan zen. Txileko Lehen Biltzar Nazionaleko kidea zelarik, konstituzioa edo lege nagusia idazteko ardura hartu zuen. Senatuko lehendakaria izan zen 1813an. 1823ko Konstituzioa idatzi zuen batzordeko kide izan zen. Literatura-irakaslea izan zen, eta Txileko antzerki-idazle nagusietakotzat hartzen da gaur egun ere. Politikaren inguruko liburuak ere idatzi zituen."}
{"id": "280341", "revid": "119347", "url": "https://eu.wikipedia.org/wiki?curid=280341", "title": "Jose Luis Goti", "text": "Jose Luis Goti Iturriaga (Ugao, Bizkaia, 1923ko azaroaren 11 - Bilbo, 1998ko urtarrilaren 15a) sendagilea izan zen. Valladoliden egin zituen Medikuntza ikasketak, eta odoleko eta gibeleko gaitzen sendagintzan lan egin zuen bereziki. Bilboko Medikuntza Zientzien Akademiako lehendakari izendatu zuten 1973an; \"Gaceta M\u00e9dica\" izeneko aldizkariko zuzendari izendatu zuten urte horretan bertan. Euskal Medikuntzaren Historia Mintegia eta Euskal Herriko Medikuntzaren Museoa sortu, eta bertako zuzendari izan zen."}
{"id": "280342", "revid": "1545", "url": "https://eu.wikipedia.org/wiki?curid=280342", "title": "Kashgar", "text": "Kashgar edo Kashi (; ) Xinjiangeko basamortuko oasi-hiria da, Txinako Xinjiangeko Uigur Eskualde Autonomoan dagoena. 2010ko erroldaren arabera 500.000 biztanle pasatxo ditu eta metropoli eremuan milioi bat inguru bizi dira.\nTxinako hirien artean mendebalderen kokaturik dagoena da, Afganistan, Kirgizistan, Tajikistan eta Pakistanekiko mugatik oso gertu. 2.000 urtetan zehar Zetaren Bideko hiri garrantzitsua izan zen eta inperio eta kultura anitzen elkargunea izan zen, bai eta borroka askoren tokia ere.\nIzenak.\nJatorrizko izena \"K\u0101\u0161\" (harkaitza) izan zen eta honi ekialdeko irandarrezko \"-yar\" (mendia) edo paxtunerazko \"\u0121ar\" (mendilerroa) gehitu zitzaion. Klaudio Ptolomeoren \"Geografia\" atlasean (II. mendean) Kasi aipatzen da eta uigurrek K\u0101sh\u00edg\u00e1'\u011br izena ematen diote. Kashgar inguruko eskualdeari \"Kashgaria\" izena eman izan zaio historikoki.\nKashgar izena sanskritora itzultzearen ondorioz tibetarrek \"\u015au-lig\" (\"zorioneko adeitasuna\") izena eman zioten eta txinatar agiri zaharretan \"Shule\" (\u758f\u52d2) izena ematen zaio.\nGeografia.\nKokapena.\nPamir mendien oinean dago, Tian Shan mendiak eta Kunlun mendiak batzen diren gunean; kokapen horri esker, garrantzi handia izan du historian, Asiako erdialdeko karabana bidea zelako.\nKlima.\nOso lurralde lehorra da, eta klima kontinentala du (urtarrilean -6\u00a0\u00b0C, eta uztailean 26\u00a0\u00b0C, batez beste).\nHistoria.\nAurreneko aipamenak.\nKashgarren aurreneko aipamena Han dinastiako txinatarrek mendebaldeko lurrak esploratzeari ekin ziotenekoa da. K.a. 76 urtean txinatarrek Xiongnuen lurraldeak konkistatu zituzten, tartean Yutian (Hotan) eta Sulei (Kashgar) hiriak. Tarim arro osoa eskuratu zuen Han dinastiak, Tian Shan mendilerraren maldetaraino. Han liburuan (K.a. 125- K.o. 23) 1.510 etxalde zeudela esaten da eta bertan bizi ziren 18.647 pertsonetatik 2.000 gai zirela armak hartzeko. Han liburu berantiarrean (K.o. 25-170) 21.000 etxalde aipatzen dira.\nWei eta Sui dinastia.\nIII. eta VI. mendeen arteko garaiari buruzko aipamen handirik ez dago. Wei dinastiaren hasieran (220 urtea) txinatarren zergadun ziren hainbat erresuma zeuden Tarim arroaren inguruan, handienak honako hauek ziren: Kashgar, Kuqa, Hotan, Turfan eta Shanshan. 270 urtean ordea txinatarren zergadunen taldean ez da Kashgar aipatzen.\nVI. mendean Kashgar Inperio Heftalitaren barnean (Huno zuriak) zegoen baina hauen inperioa gainbeheran sartzean mendebaldeko turkiarrak Kashgarretik sartu eta Tarim arro guztia eskuratu zuten.\nTang dinastia.\n618 urtean Tang dinastiak hartu zuen Txinako inperioaren boterea. Txinaren mugak zabaltzeari ekin zion eta mendebaldean turkiarrekin egin zuen topo. Borroka ugari izan ziren eta 639 urtean Kashgarrek txinatarrekino menpekotasuna aitortu zuen.\n644 urtean Xuanzang ikasle budista Kashgarren izan zen Indiatik Txinara itzultzen ari zela eta Kashgarri buruzko deskribapen zehatza egin zuen. Indian gainbehera zihoan budismoa Kashgarren oso indartsu zegoen. Ehundaka monasterio zituen eta 10.000 fededunetik gora. Ohitura bitxiak ere aipatu zituen, gorputzak tatuatzea eta beren haurren buruak lautzea adibidez. Kashgartarrek begi berdeak zituztela ere aipatu zuen. Kashgarrek uzta oparoak zituen, fruti eta lore ugari eta artilezko produktu finak ekoizten zituen. Indiarren idazkera zuten baina inguruko herrietatik desberdina zen hizkuntzaz mintzatzen ziren. Zetaren Bidean pausaleku garrantzitsua zen Kashgar eta oparotasun handia ekarri zion hiriari.\nVII. mendean turkiarren matxinada ugari izan ziren eta txinatarrek uigurren laguntza izan zuten garaipena lortzeko. 658 urterako Tarim arroaren kontrola lortu bazuen ere 662tik aurrera Tibetar inperioaren aurka borrokatu beharra izan zuen Tang dinastiak. Aurrez 711 urtean arabiarrek Kashgar inbaditu zuten eta beraiekin islama ekarri zuten. Ez zen okupazio luzea izan, lau urte baino ez, eta islama ez zen asentatu Kashgarren X. menderarte. 722 urtean Kashgarrek 4.000 gizonetako armada bidali zuen txinatarrei laguntzeko eta 728an emandako laguntzagatik saritua izan zen. IX. mendean Txina barnean gertaturiko An Lushan matxinadak nabarmen ahuldu zuen inperioa eta mendebaldeko lurren kontrola bertan behera utzi behar izan zuen.\nTurkiarren agintea.\nIX. mendean Erdialdeko Asian turkiar jatorria zuten Karluk, Yaghma, Txigil eta beste hainbat leinuk Kara-Khanid Khanerria eratu zuten. X. mendean Satuq Bughra Khan sultana musulman bihurtu zen. Berak Kashgar eskuratu zuen eta Khanerriaren hiriburu izendatu zuen. Musulman karakhanidarrek Hotango budisten aurka jo zuten baina hotandarrak garaile atera ziren eta Kashgar eskuratu zuten 970 urtean. 1006an ordea karakhanidarrak izan ziren Hotan konkistatu zutenak.\nX. mendetik aurrera Kashgar islamaren erdigune garrantzitsua bihurtuz joan zen. XI. mendean Mahmud al-Kashgari lexikografo handiak \"Diwan Lughat al-Turk\" ( \"Turkiar dialektoen bilduma) liburua idatzi zuen eta 26 hizkuntzetara itzuli da dagoeneko. Kashgarreko islamak txinatar, pertsiar, turkiar eta indiar eragin handiak jaso zituen eta artean eta arkitekturak nabaritu zen batez ere.\nKara-Khanid Khanerria bitan zatitu zen eta mendebaldeko zatia Seljuktarren dinastia turkiarrak menperatu bazuen ere ekialdekoak independente jarraitu zuen. XII. mendean Erdialdeko Asiako Qara Khitai inperioak Kara-Khanid Khanerria eskuratu zuen. Kashgar eskuratzea kostatu zitzaien ordea. Kashgarreko azken karakhanidarra 1211 urtean erahil zuten. Qara Khitai inperioaren erlijioak budismoa eta nestorianismoa baziren ere Kashgarren islamak arazorik gabe iraun zuen.\nMongolak.\n1219 urtean Genghis Khan-en Mongolen Inperioak eremu osoa konkistatu zuen eta Txagatai Khanerria eratu zuen. Kashgar Khanerri honen barnean gelditu zen. 1273 eta 1274 artean Marco Polo veneziar bidaiari eta merkataria izan zen \"Cascar\" deitu zuen hirian. Eliza nestoriar asko ikusi zituen. XIV. mendean Txagataiko Tughluq Timur khana musulman bihurtu zen eta islamari bultzada berria eman zion. 1572 urtean Txatagai khanerrian bi khoja alderdi indartsu sortu ziren, menditar zuriek eta menditar beltzak. Bien arteko istiluek khanerria nabarmen ahuldu zuten eta Dzungariako Khanerriak eskuratu zuen Kashgar.\nTxinatarrak.\nQing dinastiak Dzungar Khanerria garaitu eta 1759 urtean eskuratu zuen Kashgar. Beren kontrola bermatzeko inmigrazio politika abiatu zuen Qing gobernuak eta mantxuarren inmigrazioa sustatu zuen. XIX. mendean inguruko inperioek (Kokand Khanerriak) hainbat eraso eta kashgartarrek (Khojak) hainbat matxinada saiakera egin bazituzten ere txinatarrek denak garaitu zituzten.\n1862 urtean Hui etniako txinatar musulmanek Dungan matxinada abiatu zuten Gansun eta berehala zabaldu zen Tarim arro osora ere. 1864 urtean Kashgar ondoan dagoen Yarkand hirian 7.000 txinatar mantxu erail zituzten eta Kashgarren bertan ere matxinada gertatu zen Sadik Beg kirgiz buruzagiaren eskutik eta honi Buzurg Khan khoja eta Yakub Beg jeneralak lagundu zioten. Hiruren artean Yakub Beg nagusitu zen eta Kashgaria deituriko erresuma sortu zuen hiriaren inguruan. Hurrengo urteetan Tarim arro guztia eskuratu zuen txinatarrei aurre eginez. 1877 urtean Korlan erahila izan zen eta erresumaren amaiera izan zen.\nTxinako errepublika.\n1933 eta 1934 urteetan bi borroka gogor izan ziren hirian, uigur eta kirgiz leinuak alde batean eta txinatar musulmanak bestean. 1949 urtean Txinako Herri Errepublikaren barnean gelditu zen Kashgar. 1986 urtean Txinako gobernuak \"garrantzia historiko eta kultural handiko hiria\" izendatu zuen Kashgar. XXI. mendean uigurren altxamenduak izan dira.\nDemografia.\nUigurrrak dira gehiengoa hirian eta beraz islama da erlijio nagusia. 1998ko erroldaren arabera uigurrek populazioaren %81a osatzen zuten eta Han txinatarrek %18a baino ez.\nEkonomia.\nXinjiangeko hiriburua den \u00dcr\u00fcmqirekin alderatuz gero Kashgarrek ez dauka hainbesteko industriarik eta nekazaritzan oinarritzen du bere ekonomia. Labore ugari ekoizten dira: artoa, arroza, garia, fruituak (meloiak, mahatsa, albertxikoak, melokotoiak, gereziak...)\nIgandero Yekshenba bazarra izaten da eta bertan nekazal produktuez gain kotoizko eta zetazko produktuak, larrugintzazkoak, zeramikazko eta kobrezko ontziak eta egurrezko bitxi-kutxak saltzen dira besteak beste."}
{"id": "280343", "revid": "512", "url": "https://eu.wikipedia.org/wiki?curid=280343", "title": "Emballonura dianae", "text": "Emballonura dianae Emballonura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280344", "revid": "336", "url": "https://eu.wikipedia.org/wiki?curid=280344", "title": "Juan de Mariana", "text": "Juan de Mariana (Talavera de la Reina, 1536 - Toledo, ) espainiar historialari jesuita izan zen. Espainiako historia bat idatzi zuen \"Historiae de rebus Hispaniae\" izenburupean (1592). 1601ean argitaratu zen espainierazko lehen bertsioa, \"Historia general de Espa\u00f1a\" izenez (\"Espainiako Historia Orokorra\"). Pasarte batzuk idatzi zituen Euskal Herriari buruz. Azaldu zuen teoriaren arabera, euskara zen Iberiar penintsulako lehen eta jatorrizko hizkuntza. \"De Rege et Regis Institutione\" ere idatzi zuen, Erroma obedientzen ez zuten monarkak erailtzea justifikatzen zuena."}
{"id": "280345", "revid": "512", "url": "https://eu.wikipedia.org/wiki?curid=280345", "title": "Tomoyuki Yamashita", "text": "Tomoyuki Yamashita, japonieraz \u5c71\u4e0b \u5949\u6587 \"Yamashita Tomoyuki\" (Kochi, Japonia, 1885eko azaroaren 8a - Manila, Filipinak, 1946ko otsailaren 23a) japoniar militarra izan zen.\nBiografia.\nJaponiar gudarosteen buruzagi izan zen Malaysian eta Txinako iparraldean, besteak beste. 1941ean, Singapur menderatu zuen, eta Malaysiako erasoaren buruzagi izan zen. Filipinetako kanpainan parte hartu zuen.\nJaponia errenditu ostean, Estatu Batuen kontrako erresistentzia antolatu zuen. Preso hartu zuten, eta hiltzera kondenatu eta urkatu zuten gerra-garaian egindako hilketengatik."}
{"id": "280346", "revid": "336", "url": "https://eu.wikipedia.org/wiki?curid=280346", "title": "Aurikula", "text": ""}
{"id": "280347", "revid": "336", "url": "https://eu.wikipedia.org/wiki?curid=280347", "title": "Andrea Cesalpino", "text": "Andrea Cesalpino (Arezzo, 1519 - Erroma, 1603ko otsailaren 23a) Italiako ikerlaria eta sendagilea izan zen. Pisako lorategi botanikoko zuzendaria izan zen. William Harveyren lanak iragarri zituen odolaren zirkulazioari buruz eginiko ikerketen bidez, eta Lineoren aurkikundeen aitzindari izan zen botanika-arloan erabilitako metodoari dagokionez (landareen ezaugarri morfologikoetan oinarritua). Landareen organoetako sexua bereizi zuen lehen ikertzailea izan zen."}
{"id": "280348", "revid": "336", "url": "https://eu.wikipedia.org/wiki?curid=280348", "title": "William Crookes", "text": "Sir William Crookes (Londres, 1832ko ekainaren 17a - Londres, 1919ko apirilaren 4a) kimikari eta fisikari ingelesa izan zen. Royal College of Chemistryn ikasi zuen, gaur egun Londresko Imperial Collegeko zati dena, eta espektroskopian lan egin zuen. Huts-hodien aitzindaria izan zen eta Crookesen hodia asmatu zuen 1875ean. Aurkikuntza funtsezkoa izan zen, eta kimika eta fisika guztia aldatu zituen.\n1861ean espektroskopiaren laguntzaz iragarritako talio elementuaren aurkikuntza egozten zaio. Lurreko helioaren espektroa deskribatzen ere lehena izan zen, 1865ean. Crookesen erradiometroaren asmatzailea izan zen, baina ez zuen detektatu zuen fenomenoaren benetako azalpena bereizi. Crookesek eguzkitako betaurrekoentzako lente bat ere asmatu zuen, izpi ultramoreen % 100 blokeatzen duena. Denbora batez espiritismoaz interesatu zen eta Ikerketa Psikikorako Elkarteko presidente izatera iritsi zen."}
{"id": "280349", "revid": "512", "url": "https://eu.wikipedia.org/wiki?curid=280349", "title": "Modest Cuixart", "text": "Modest Cuixart i T\u00e0pies (Bartzelona, - Palam\u00f3s, ) pintore, grabatzaile eta eszenografo katalana izan zen. \"Dau al Set\" aldizkariaren eta izen bereko talde surrealistaren sorreran parte hartu zuen (1948). 1950eko hamarkadan Parisa jo zuen, eta espresionismoaren inguruan ibili zen. Obra grafiko zabala egin zuen, baita zenbait antzerki obratarako dekoratu eta jantziak diseinatu ere. S\u00e3o Pauloko V. Bi Urtekoan Pintura saria eman zioten 1959an, eta Kasseleko Dokumentan (Alemania) aurkeztu zituen bere lanak.\nPalafrugellera aldatu joan eta bertan, Josep Pla ezagutu zuen, 1971. urtean. Hurrengo urteetan, hainbat erakusketa egin zituen estatuko zein atzerriko hirietan: Paris, Madrid, S\u00e3o Paulo, Amsterdam, Tokio, Basilea, Girona, Bartzelona, Milan eta abar.\n80ko hamarkadan, Parisko Unesco Etxean, erakusketa kolektibo batean parte hartu zuen, eta horrez gain, Generalitat Catalanako San Jorgeren Gurutzea eta Elisabet Katolikoaren Gurutzea jaso zituen. 1998. urtean, \"Fundaci\u00f3n Cuixart\" eratu zen Palafrugellen bertan, eta 1999.ean Kultura Ministerioko \"Arte Ederretako Merituaren Domina\" jaso zuen Joan Karlos I.aren eskutik."}
{"id": "280350", "revid": "336", "url": "https://eu.wikipedia.org/wiki?curid=280350", "title": "Arturo Duperier", "text": "Arturo Duperier Vallesa (Pedro Bernardo, 1896ko azaroaren 12a - Madril, 1959ko otsailaren 10a) espainiar fisikaria izan zen. Madrilen eta Parisen egin zituen fisika-ikasketak. Madrilgo unibertsitateko katedraduna izan zen. 1939tik 1953ra arte erbesteraturik bizi beharra izan zuen, bere katedra galdurik, eta denbora horretan fisikako irakasle izan zen Londresen. 1953. urtean Madrilgo katedra eskuratu zuen berriro. Izpi kosmikoen neurketarako prozedura eta tresna berriak asmatu zituen."}
{"id": "280351", "revid": "65203", "url": "https://eu.wikipedia.org/wiki?curid=280351", "title": "Hans Magnus Enzensberger", "text": "Hans Magnus Enzensberger (Kaufbeuren, Alemania, 1929ko azaroaren 11 - Munich, 2022ko azaroaren 24a) alemaniar kazetari, poeta eta saiakera idazlea izan zen.\nBiografia.\nIdazle zorrotza, \"Mirariaren garaiko\" Alemania gogor kritikatu zuen. \"47en taldeko\" kidea izan zen.\nAzken urteetako saiakera nagusiak \"Ach Europa! \"(\"Ay, Europa!,\" 1987) eta \"Mittelma\u00df und Wahn \"(\"Kaskarkeria eta delirioa, \"1988) dira. 1999an \"Non izan zara Robert? \"idatzi zuen, zeinean gazteei gonbidapena egiten dien hainbat herrialde eta garaietan barrena bidaiatzeko."}
{"id": "280352", "revid": "1545", "url": "https://eu.wikipedia.org/wiki?curid=280352", "title": "Esau", "text": "Esau Bibliako pertsonaia da. Isaaken eta Rebekaren semea, eta Jakoben anaia nagusia. Azken horri oinordekotza saldu zion dilista-platerkada baten truke, gose zen egun batean. Jakobek anaiaren lekua hartu zuen, Isaak, zaharturik eta ia itsuturik, bere premua bedeinkatu nahi izan zuenean. Esauk anaia hil nahi izan zuen, baina Jakobek Mesopotamiara egin zuen ihes. Edom ezizenaz ere deitzen zaio, eta edomiten aurretikotzat hartzen da."}
{"id": "280353", "revid": "512", "url": "https://eu.wikipedia.org/wiki?curid=280353", "title": "Emballonura furax", "text": "Emballonura furax Emballonura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280354", "revid": "119347", "url": "https://eu.wikipedia.org/wiki?curid=280354", "title": "Fatima az-Zahra", "text": "Fatima edo Fatima az-Zahra ( \"\"; Meka, c. 605 - Medina, ) Mahomaren eta haren emazte Khadijaren alaba izan zen. Alirekin ezkondu zen eta Hassan eta Hussain beren semeak izan ziren Mahomaren leinuko gizonezko oinordeko bakarrak. Bere familiako beste zenbait bezala, bera ere jainkotu egin zuten xiitek Birjina deituz. Haren ikurra, Fatimaren eskua, prozesioetara atera ohi da. Suniek ere gurtzen dute Fatima, baina ez diote xiitek aitortzen dioten ohorerik ematen.\nFatimaren ondorengoek, Mahoma profetaren oinordeko legitimo bakarrak eta honen irakaskuntzen zaindariak direla defendatzen dute, fatimi, xii edo xiita izena hartuz."}
{"id": "280355", "revid": "56334", "url": "https://eu.wikipedia.org/wiki?curid=280355", "title": "Geodesia", "text": "Geodesia terminoa, grekotik \u201clurra zatitu\u201d, Aristotelesek (384-322 k.a.) erabili zuen lehengoz etaLurraren edo Lurreko zati baten forma eta luze-zabalerak aztertzea eta haiei dagozkien mapak (kartografia) egitea helburu duen zientzia da. Ingenieritza arloan ere erabiltzen da azalera kurbatuak nehurtzeko. Ezartzen dituen erreferentzi geometrikoak erabiltzen dira informazio geografikoko sistemetan, katastroan, plangintzan eraikuntzan, hirigintzan, geoposizioan zein aireko, itsasoko eta lurreko nabigazioan.\nMotak\nGoiko geodesiak (teorikoa) Lurraren forma termino orokorretan zehazten du. Beheko geodesia (topografikoa edo praktikoa) aldiz, Lurraren zati txikiak irudikatzen ditu, non lurraren azalera lautzat jo daiteke eta Lurraren kurbaturak ez ditu neurriak distorsionatzen.\nJarduerak\n Geodesiaren bitartez Lurreko edozein punturen koordenatuak eta bi punturen arteko distantzia zehaztu daiteke. Geodesiak lur-eremu handiak aztertzen ditu, eta, zehaztasuna iristeko, Lurraren biribiltasuna kontuan hartu behar du. Horretarako, Lurraren gainazala uniformea ez denez, erreferentzizko ur maila ezartzen da lurrazala guztiarentzako (geoidea), non grabitatea egonkorra den. Honen bidez, Erreferientziazko Elipsoidea ezartzen da, geoidearen bataz bestekoa irudikatzen duena. Beraz, hiru dimentsiotako lur forma hau bi dimentsioetara pasa behar da mapa baten planoan isladatzeko. Hau proiekzioen bidez gauzatuko da, non elipsoidea proiekzio teknika desberdinez zatitu eta referentziatu egiten den. Erreferentzi geodesiko sistema ezagunenak WGS84, ED50, ETRS89 SIRGAS, SAAD&amp;) edo PZ90 dira.\nBehin erreferentzizko \u201coihala\u201d ezarrita, erreferentzizko puntu geodesikoak ezarri daitezke, Datuma osatuz. Horretarako, ezagunak ditugu zenbait mendi gailurretan ikusi ditugun Erpin Geodesikoak, triangulazioen bidez neurketak egiteko baliogarriak zaizkigun erreferentzi puntuak.\n Lurraren azaleran globalki geoposizionatzeko, koordenada geografikoak ezartzen dira, besteak beste, CUTM kuadrikula unibertsalak. \nEspazio-ontzien behaketek asko erraztu dituzte neurketa geodesikoak, GPS edo Galileo programen bidez."}
{"id": "280356", "revid": "1545", "url": "https://eu.wikipedia.org/wiki?curid=280356", "title": "Gregorio Nisakoa", "text": "San Gregorio Nisakoa (Kapadoziako Zesarea, 335 inguruan - Nisa, 395 inguruan) teologo kristaua eta Nisako apezpikua izan zen.\nBizitza.\nSan Basilioren anaia zen. Nisako apezpiku izendatu zuen hark 371n. Arrianoren aldekoek kargua kendu zioten (276-378). Konstantinoplako I. kontzilioan parte hartu zuen (381). Arrianoren kontra obra dogmatikoak (\"Eunomoren kontra\", \"Dotrina Handia\") eta Origenesen bidetik exegesiak (\"Moisesen bizitza\", \"Kantiken kantikari buruzko homilia\") idatzi zituen."}
{"id": "280357", "revid": "119347", "url": "https://eu.wikipedia.org/wiki?curid=280357", "title": "Joanes Haranburu", "text": "Joanes Haranburu (Sara, Lapurdi, XVII. mendea) euskal idazlea eta frantziskotar elizgizona izan zen.\nBizitza.\n1635. urtean \"Devocino escuarra, mirailla eta oracinoteguia\" liburua eman zuen argitara Bordelen. Hiru ataletan zatiturik dago: Penitentziako zazpi salmoak eta \"Te deum laudamus\" delakoa biltzen dira, euskarara itzulirik, marinelentzat egindako kantuez eta hirugarren ordenako arauz gainera. Sarako Eskola taldeko partaide izan zen.\nIkus obra hau digitalizaturik Bilketan."}
{"id": "280358", "revid": "46380", "url": "https://eu.wikipedia.org/wiki?curid=280358", "title": "Jacques Lemercier", "text": "Jacques Lemercier (Pontoise, Frantzia, 1585 - Paris, Frantzia, 1654ko urtarrilaren 13a) frantses arkitektoa eta eskultorea izan zen.\nBiografia.\nErromatik itzuli ondoren (1607), Versaillesen eta Louvren (Erlojuko Pabiloian) egin zuen lan. Hurrengo urteetan, Sorbona eta Kardinalaren Jauregia eraiki zituen, eta 1653an San Roke eliza eraikitzen hasi zen.\nRichelieu kardinalak haren izena daraman hiria eta gaztelua (egun desagertua) eraikitzeko eskaera egin zion Lemercier arkitektoari."}
{"id": "280359", "revid": "58701", "url": "https://eu.wikipedia.org/wiki?curid=280359", "title": "Arsenio Mart\u00ednez-Campos", "text": "Arsenio Mart\u00ednez-Campos Ant\u00f3n (Segovia, Espainia, 1831ko abenduaren 14a - Zarautz, Gipuzkoa, 1900eko irailaren 23a) militarra eta politikaria izan zen. Kataluniako gobernari militarra izan zen 1872an. Bortizki eraso zien Bartzelonan eta Valentzian ziren Errepublikaren aldeko mugimenduei. Bera izan zen Saguntoko matxinadaren buru, Alfontso XII.a aginpidean jarri zuen estatu kolpearen buruzagia. Kuban kapitain izendatu zuten, eta uhartea baketu zuen 1878an. Espainiara itzuli zenean, gobernua osatzeko agindua eman zion erregek."}
{"id": "280360", "revid": "336", "url": "https://eu.wikipedia.org/wiki?curid=280360", "title": "Monetarismo", "text": "Monetarismoa ekonomia jakin batean den diru-kopuru osoaren eta ekonomia horren funtzionamenduaren artean lotura estua dela dioen makroekonomia-teoria. Horren arabera, nahikoa eta beharrezkoa da diru-eskaintza igotzea inflazioa gerta dadin. Ekonomia-politikan 1960-1980 bitartean monetarismoak izan zuen indartze berria, eta Ekonomiako Nobel sariduna den Milton Friedman Estatu Batuetako ekonomialariari zor zaio batik bat."}
{"id": "280361", "revid": "336", "url": "https://eu.wikipedia.org/wiki?curid=280361", "title": "Karl Radek", "text": "Karl Berngardovitx Radek (), sortzez Karol Sobelsohn (Lemberg, egungo Lviv, Ukraina, \u2013 Verkhneuralsk, ), sobietar politikaria eta kazetaria izan zen. Poloniako Alderdi Sozialdemokratako kide egin zen 1901ean, eta 1905eko Errusiako Iraultzan borrokatu zen. Erbesteratu beharra izan zuen, eta komunismoaren aldeko artikulu ugari idatzi zuen Poloniako eta Alemaniako langile-aldizkarietan. Zimmerwald (1915) eta Kienthal (1916) hirietan bakearen alde egindako kongresuetan parte hartu zuen.\nPurga Handian Stalinen aginduz atxilotua izan zen. Traizioaren salaketa jaso eta gero eta bi hilabete eta erdiko elkarrizketa eta torturen ondoren, bere burua erruduntzat hartu zuen.. Nahiz eta hasiera batean Sobietar gobernuak, Radek beste preso batek hil zuela esan, urteak beranduago egon zen ikerketa bat eta gero, Lavrenti Beriak emandako agindu baten ondorioz kartzelan erail zutela argitu zen."}
{"id": "280362", "revid": "56334", "url": "https://eu.wikipedia.org/wiki?curid=280362", "title": "Xerofito", "text": "Xerofito ingurune lehorrean bizi den landarea da, lehorte luzeetan, basamortuan adibidez, irauteko gauza dena (xero: lehor; fito: landare). Batzuk euri-sasoi laburretako ura jaso eta barnean gordetzeko gauza dira, lurretik ura lortu ezin den garaian erabiltzeko, eta ur gutxi galtzen dute (kaktusak, adibidez): beste batzuek, berriz, erdi ihartuta egon ondoren, berriz ere onera etortzeko gaitasuna dute (basamortuko zuhaixka batzuek, adibidez).\nSarrera.\nJakina denez, landareek lurzorutik ura xurgatzen dute, ondoren ur hori ageriko partera garraiatu, eta hostoetan ebaporatzen da, transpirazioa deritzon prozesu baten bidez. Uraren eskuragarritasuna mugatua deneko leku batean, landare xerofitoek moldapen espezializatuak aurkezten dituzte baldintza horietan bizirauteko. Horietako batzuk hurrengo hauek dira: uraren biltegiratzea, uraren banaketa estrategikoa ehunen hazkuntza lekuetara edota ur galera minimizatzea. Espezie bakoitzak, bere ezaugarri eta mekanismoen arabera, uraren horniketa kudeatuko du modu desberdinean bere biziraupena bermatzeko. Hauek dira adibide batzuk: kaktusak eta bestelako landare zukutsuak (basamortuetan), bromeliazeoak (oihan tropikaletan) edota txaparralak (klima mediterraneoetara moldatuta). Kaktusetara zuzendu, \"Cactaceae\" familiako landare hauek zurtoin oso borobilduak eta hosto bestigialak izaten dituzte, hostoak askotan arantzetara erreduzituta egonik. Are gehiago, askotan ez dituzte hostorik, baizik eta soilik arantzak. Egitura bereizitu horietan -zurtoin lodi edo hanpatu eta arantzetan- ura biltegiratzen dute.\nBeste kasu bereziagoak aipatzearren, baldintza artikoetara eta gazitasun-maila altu batera moldatutako landareak ditugu. Batetik, baldintza artikoetan bizi dezaketen landareek moldapen xerofitikoak aurkezten dituzte; substratua izoztuta dagoenez gero, ura ez dago erabilgarria xurgatzeko. Egoera honen bi ordezkari, Europan aurki daitezkeen \"Haberlea rhodopensis\" eta \"Ramonda serbica\" ditugu. Bestetik, gazitasun-maila oso altua deneko inguruneetan, hala nola mangladiak, bertako gatzen kontzentrazio altuak uraren xurgapena eragozten du. Hori dela eta, baldintza hauetan bizirautea lortzen duten landareek halofitoak nahiz xerofitoak izateko eboluzionatu dute; hau da, gazitasun-estresari nahiz ur-estresari aurre egiteko estrategiak erakusten dituzte. \"Zygophyllum xanthoxylum\" espezie zukutsu xerofitoa, esaterako, zeluletan proteina garraiatzaile espezializatuak dituzte, zeintzuek ioien kontzentrazio altuak bakuoloetan metatzen dituzten pH zitosolikoa ez desorekatzeko eta konposizio ioniko egokia mantentzeko. \nUraren eskuragarritasuna hainbat faktorek afektatzen dute, eta horien artean nagusiak dira hazien hozitzea eta hazien biziraupena.\nMotak.\nBatetik, euxerofitoak edo benetako xerofitoak baldintza lehorrekiko erresistenteak eta jasankorrak dira, eta hori dela eta, ur-estresa edo baldintza lehorrak jasateko mekanismoak aurkezten dituzte. Hartara, landare ez-zukutsuak dira, ez dutelako ura aurrezteko egitura hanpatuen beharrik, modu arrakastatsuan bizirauten dutelako ur eskuragarritasun urriko baldintzak. Ur-defizientziak euren pisu freskoaren % 60-70 ingurura heltzen da normalean, hain zuzen. Tamaina txikikoak dira eta itxura ahula izan ohi dute.\nBestetik, efimeralak edo benetako xerofitoak ez direnak, baldintza lehorrekiko erresistenteak eta aktiboak dira, eta hori dela eta, ur-estresa edo baldintza lehorrak sahiesteko edo ekiditeko mekanismoak aurkezten dituzte. Horietako mekanismo bi aipatzen dira jarraian. Urteroko landareak bizi-zikloa, edo, gutxienez, ugal-zikloa, sasoi lehorra hasi baino lehen betetzen dutenak dira, hau da, ur-estresa eman baino lehen. Geofitoek, bestalde, urez beteta dauden lurpeko organoak (errizomak, tuberkuluak, erraboilak) dituzte.\nUra biltegiratzearen garrantzia.\nTranspirazioa landareen hosto-mailan gertatzen den ur-lurrinketa da, bertako estomak irekitzearen bidez gauzatzen dena. Transpirazio tasa hainbat faktorek baldintzatzen dute: estomen kopurua, estomen irekidura-maila, hostoaren azalera, tenperaturaren aldaketa, hezetasun erlatiboa, haizearen presentzia, argiaren intentsitatea, etabar. Izan ere, transpirazioak baimentzen duena hurrengo baldintza da: hosto baten ur-potentziala atmosferakoa baino altuagoa baldin bada, urak hostotik irteteko joera izango du, bere gradienteari jarraituz. Prozesu honetan ur kantitate adierazgarri bat galtzen genez, oso garrantzitsua suertatzen da eremu idorretara moldatutako landare xerofitoek hura erregulatzea. Hau da, landare hauek transpirazioari dagokiola mekanismoak eduki behar dituzte estomen irekidura-maila kontrolatzeko, transpirazio-tasa murrizteko eta hortaz, ur galera minimizatzeko. Izan ere, ur nahikoa eskura izan barik, landareek plasmolisia paira dezakete; zelulen protoplasma pareta zelularretik asko uzkurtu, eta uraren galera nabarmena gertatzen deneko fenomenoa, alegia. Egoera horretan, barneko ur-potentziala kanpokoa baino altuagoa izanik, urak zelulatik ateratzeko joera izango du, zelula deshidratatuz eta ingurune hipertonikoa sortuz. \nMoldapen morfologikoak.\nLandare xerofitoek tamaina, forma eta egitura antzekoak izan ohi dituzte, jarraian azaldutako ezaugarriak izanik. Horregatik, nahiz eta modu estuan ahaidetuta ez egon, konbergentzia ebolutiboaren bidez itxura nahiko berdina izatera eboluzionatu dute. \nAzaleraren murrizketa.\nXerofitoek euren azalera murriztearen bidez transpirazio bidezko ur galera murrizten dute baita ere. Horretarako, orokorrean hosto txikiagoak eta adar gutxiago izaten dituzte. Xerofito batzuek euren hostoak oinaldean konpaktatuta izan ditzakete, erroseta moduan antolatuta; honen adibideak Kaliforniako Heriotzaren haranean kokatuta dauden \"Agave\" eta \"Eriogonum\" espezieetan aurki daitezke.\nLurrunan aberatsa den ur ingurunearen formakuntza.\nTomentoa landare bateko zurtoin edo hostoak estaltzen duen ileen geruza fina da. Ileetan estomak kokatzen dira. Ile hauek landaretik pasatzen den aire fluxua murriztu egiten dute eta ondorioz, transpirazio-tasa murrizten da ere. \nEzaugarri islatzaileak.\nLandare baten kolorea edo bere azaleran dagoen ileen kolorea Eguzki izpiak islatu ditzake, transpirazioa murriztuz. Adibide bezala \"Dudleya brittonii\" espeziea daukagu; landare honen epikutikulan dagoen ezkoen geruzak argi ultramoreen isladapen izugarri altua dauka.\nKutikulak.\nLandare xerofito askok kutikulen geruza zurrunak izan ohi dituzte. Argizariz osatutako landareen kanpoko geruza bat izanda, bi funtsezko funtzio ditu: batetik, faktore biotiko eta abiotikoekiko defentsa eta bestetik, baldintza lehorrekiko babesa. Bigarren funtzio honi jarraiki, ur estres larriko sasoietan, kutikulak duen urarekiko iragazkortasun baxuak landarearen biziraupena bermatzen du. Kutikularen egitura aldakorra da espeziearen arabera. Adibide bezala Afrikako Namaqualand eskualdean topa daitezkeen hiru kutikuladun espezie ditugu, egituraren aldetik ezberdinak izanik: \"Antizoma miersiana\"-k kutikula nahiko lodia duen bitartean, \"Hermannia disermifolia\" eta \"Galenia africana\" espezieenak nabarmen finagoak dira. \nMoldapen fisiologikoak.\nLandare xerofitoek maila molekularreko aldaketak izaten dituzte ere, horien bitartez moldapen biokimikoak agerraraziz.\nUra metatzea.\nLandare xerofitoen bereizgarria da sukulentziaren ezaugarria, ura metatzea egitura hanpatuak itxuratuz, hala nola, sustraietan, zurtoinean edo hostoetan. \nMolekula babesleen ekoizpena.\nEpikutikula lodia osatzeko erretxinak eta argizariak jariatzen dituzte, transpirazio tasa murriztuz. Malosma laurina txaparral espezieak, adibidez, konposatu organiko lurrunkorrak (VOC, \"Volatile Organic Compounds\") aurkezten ditu bere epikutikulan.\nHorretaz aparte, Eguzki izpiekiko etengabeko esposizioa dagoen lekuetan, izpi ultramoreek kalte biokimikoak eragin ditzakete landareetan, material genetikoan mutazioak sortuz. Konkretuki, fotosintesian parte hartzen duen II. fotosistema kaltetuz gero, landareak erantzun modura, flabonoideak eta argizaria ekoitziko ditu; izpi ultramoreak xurgatzen duten osagai babesleak baitira. Aipatzekoa da ere argi-estresarekiko babesteko estrategia gisa, beste proteina bereziagoak (HPS, \"Heat Shock Proteins\") sintetizatzen direla; hauen zeregina proteinen desnaturalizazioa ekiditea da.\nEstomen itxiera.\nEstomak guztiz edo partzialki ixtearen bitartez transpirazio tasa mugatzea lortzen dute. Landare baten sustraiak ura xurgatzearen organo arduradunak direnez, lurzoruan estres hidrikoa baldin badago hura detektatuko dute. Egoera horretan, sustraietan hormonak ekoiztu eta horiek seinale gisa bidaliko dira landarean transpirazioa gertatzen den guneraino.\nFosfolipidoen asetzea.\nZelulen mintz plasmatikoa fosfolipidoak izeneko molekulez osatuta dago. Fosfolipidoak jariakorragoak bilakatzen dira tenperatura igo eginez gero. Fosfolipido aseak (lotura bikoitzarik ez dutenak), asegabeak (lotura bikoitzak dituztenak) baino zurrunagoak dira eta hori dela eta, fosfolipido asegabeen proportzio altu batek edo fosfolipido aseen proportzio baxu batek, mintzaren jariakortasun-maila emendatzen du.\nOso garrantzitsua suertatzen da mintzaren integritatea mantentzea, landare zelulen barnealde eta kanpoaldearen artean hesi baten modukoa delako; horrela ez izanez gero, landare zelulen patogenoekiko edo herbiboroekiko defentsa nabarmen murriztuko litzateke.\nXantofilen zikloa.\nXantofilen zikloa argi-estresa toleratzeko mekanismo bat da, zeinean bero moduan askatutako energia ezabatzen edo disipatzen den. Kloroplastoetan bi xantofila molekulak ageri dira, forma molekularra desberdina dutenak: biolaxantina (oxigenoa duena) eta zeaxantina (oxigeno gabekoa). Baldintza normaletan biolaxantinak argia fotosintesia egitera bideratzen du. Argi-maila oso altua dagoenean aldiz, biolaxantina konbertsio kimikoa pairatu eta zeaxantinan bilakatzen da, fotosintesia baimenduta ez egonik. Izan ere, estres baldintza hauetan kaltegarria izan daiteke gehiegizko argia fotosintesira bideratzea proteinak kaltetu daitezkeelako.\nCAM metabolismoa.\nLandare xerofito eta zukutsu hauek CAM metabolismoa edo krasulazeoen metabolismo azidoa egiten dute; ur galera minimizatzeko balio duen bidezidor fotosintetikoa. Karbono dioxidoaren xurgapena eta finkapena denboran banatuta daude. Gauean zehar estomak irekita daudela, fosfoenolpirubato karboxilasa entzimak karbono dioxidoa atmosferatik hartu eta finkatu eta bakuoloetan metatzen da azido maliko eran. Egunean zehar aldiz, estomak itxita daudela, biltegiratutako azido malikoa bakuoloetatik askatu eta deskarboxilatu egiten da, pirubatoa produktu gisa askatzen delarik. Ondoren, karbohidratoak ekoiztu ahal izango dira Calvin zikloan errubisko entzimaren bidez. Izan ere, egunez erradiazioaren intentsitatea handiegia denez eta lurzoruan dagoen ur kantitatea minimoa denez, estomak ez daude erabilgarri irekita egon ahal izateko. Gakoa da gauean zehar, estomak irekita daudenean, transpirazio-tasa murriztea, ur-galera kontrolatzeko eta egunean zehar ematen diren baldintza desfaboragarriei (ur-defizientzia) aurre egin ahal izateko. \nEdonola ere, eremu idorretan bizi diren landare askok C3 eta C4 bidezidor fotosintetikoak erabiltzen dituzte baita ere.\nLandare eta hazien birsortzea.\nUr estreseko baldintzetan, landare xerofito batzuek hazkuntza gelditu eta latente-egoerara igarotzen dira. Horrez gain, gluzidoen kantitatea emendatu eta fotosintesiaren produktuen metalekua aldatzen dute hosto berrien ekoizpen guneetatik sustraietara. Ur estresa desagertzean eta baldintza faboragarriak berriro egotean, landareek fotosintesia berriro egiteari ekiten diote. Landare eta hazien birsortzea jorratzen duten bi espezie \"Anastatica hierochuntica\" eta \"Craterostigma pumilum\" dira. \nHostoen zimeldura eta abszisioa.\nUr estresa larriagotzen bada, horren aurkako estrategiak edo moldapenak ez direlako nahikoak, ur-balantzea negatiboa bilakatuko da. Hau da, transpirazio-tasa xurgapen-tasa baino altuagoa izango da. Horrenbestez, hostoak zimeldu (prozesu itzulgarria) eta hostoen galera edo abszisioa (prozesu itzulezina) gertatuko dira."}
{"id": "280363", "revid": "512", "url": "https://eu.wikipedia.org/wiki?curid=280363", "title": "Emballonura monticola", "text": "Emballonura monticola Emballonura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280364", "revid": "512", "url": "https://eu.wikipedia.org/wiki?curid=280364", "title": "Policarpo Baltzola", "text": "Policarpo Baltzola (Irun, 1813ko urtarrilaren 26a - \"ib.\", 1879ko otsailaren 1a) euskal herritar matematikaria izan zen. Bere herriko idazkaria izan zen. Eragiketa aritmetikoak egiteko makina bat asmatu eta Gipuzkoan erabiltzen ziren neurri-sistemei buruzko liburua eman zuen argitara (\"Tablas de Correspondencia de todas las Pesas y Medidas de Guip\u00fazcoa\", 1853). Baltzola izan zen, era berean, Irungo hiri-zabaldegia marraztu zuen teknikarietako bat, Iparraldeko burdinbidea bertara iritsi ondoren."}
{"id": "280365", "revid": "28807", "url": "https://eu.wikipedia.org/wiki?curid=280365", "title": "Policarpo Balzola", "text": ""}
{"id": "280366", "revid": "512", "url": "https://eu.wikipedia.org/wiki?curid=280366", "title": "Augustin Candolle", "text": "Augustin Pyramus de Candolle, baita Augustin Pyrame de Candolle eran ezagutua (Geneva, 1778ko otsailaren 4a - \"ib.\", 1841eko irailaren 9a) suitzar zientzialaria izan zen.\nMedikuntza-tesia egin ondoren (1804), Lamarck frantses botanikoaren \"La flore fran\u00e7aise\" lanaren hirugarren argitalpenaren zuzendaria izan zen. Montpellierren eta Genevan izan zen irakasle eta geografia botanikoaren sortzaileetako bat izan zen. Obra garrantzitsuena: \"Prodromus systematis naturalis regni vegetabilis.\" 80.000 belar-mota inguru bildu zituen bere bilduman."}
{"id": "280367", "revid": "1491", "url": "https://eu.wikipedia.org/wiki?curid=280367", "title": "Derna", "text": "Derna (arabieraz: \u062f\u0631\u0646\u0629 \"Darnah\") Libiako ipar-ekialdeko hiria da, izen bereko herrialdeko hiriburua dena. 26.000 biztanle ditu. \n2023ko irailean, Daniel ekaitzak bi presa eraitsi zituen, eta uholde suntsitzaileak eragin, milaka heriotza gertatu ziren hirian.\nGeografia.\nLibiako ipar-ekialdean dago, Mediterraneo itsasoaren ertzean, Egiptoko mugatik hurbil.\nKlima lehorra da.\nOndasun nabarmenak.\nOso ospetsua da 42 kupula dituen meskita."}
{"id": "280368", "revid": "336", "url": "https://eu.wikipedia.org/wiki?curid=280368", "title": "Louis Duchesne", "text": "Louis Marie Olivier Duchesne (Saint-Servan, Ille eta Vilaine, Frantzia, 1843ko irailaren 13a - Erroma, Italia, 1922ko apirilaren 21a) Erromatar Eliza Katolikoko prelatua eta jakituna izan zen. Parisko Institutu Katolikoko arkeologiako eta eliz historiako irakasle izendatu zuten 1877an. Erromako Frantses Eskolako zuzendari izendatu zuten 1895ean, eta Frantses Akademiako kide 1910ean.\nObra nagusiak: \"Liber pontificalis\" (1886-1892), \"Histoire ancienne de l\u00b4\u00c9glise\" (1907-1926, \"Elizaren antzinako historia\") eta \"L\u00b4\u00c9glise au VI siecle\" (1925, \"Eliza VI. mendean zehar\")."}
{"id": "280369", "revid": "512", "url": "https://eu.wikipedia.org/wiki?curid=280369", "title": "Emballonura raffrayana", "text": "Emballonura raffrayana Emballonura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280370", "revid": "336", "url": "https://eu.wikipedia.org/wiki?curid=280370", "title": "John Forrest", "text": "John Forrest (Bunbury, Australia, 1847ko abuztuaren 22a - itsasoa, Sierra Leonako itsasbazterretik hurbil, 1918ko irailaren 2a) Australiaren esploratzailea, politikaria, eta Australiako estreinako lehen ministroa izan zen. Topografia-zerbitzuan sarturik, Australiako lur esploratugabeak aztertzeko hainbat espedizioren buru izan zen. Australiaren autonomia lortu zenean, lehen gobernua eratu zuen 1890ean, eta, jarraian, lehen ministro (1890-1901), Defentsako ministro (1901-1903) eta Barne Arazoetako ministro (1903) izan zen. Liburu batzuk ere idatzi zituen bere ikerketei buruz."}
{"id": "280371", "revid": "56334", "url": "https://eu.wikipedia.org/wiki?curid=280371", "title": "Fosgeno", "text": "Fosgenoa, Karbonilo kloruroa (COCl2) da. Gas koloregabea da, usain oso itogarria duena (pozoitsua) eta 8\u00a0\u00b0C-an likido bihurtzen dena. Kloroaren eta karbono monoxidoaren erreakziotik lortzen da, eta ikatz aktibatua izaten da katalizatzailea. Konposatu kimiko oso eraginkorra da; asko erabiltzen da isozianatoak, herbizidak, poliuretanoa, eta, batez ere, koloratzaileak lortzeko. Lehen Mundu Gerran gas itogarri gisa erabili zen."}
{"id": "280372", "revid": "105290", "url": "https://eu.wikipedia.org/wiki?curid=280372", "title": "Hidrofono", "text": "Hidrofonoa transduktore elektroakustikoa da. Urpean edo beste likido batean hotsak (oszilazio akustikoak) jaso eta korronte elektriko (oszilazio elektriko) bihurtzen dituen gailua da. Urpeko soinuak jasotzen ditu hidrofonoak, hau da, mikrofonoak airean egiten duena egiten du hidrofonoak itsasoan. Hidrofono modernoek, helizeen hotsa detektatzeaz gainera, itsaspekoen barruko hotsak ere detektatzen dituzte. Sonarretan erabiltzen da. Erabilera militarrak (itsaspekoak detektatzeko) eta meteorologikoak ditu."}
{"id": "280373", "revid": "336", "url": "https://eu.wikipedia.org/wiki?curid=280373", "title": "Elem Klimov", "text": "Elem Germanovitx Klimov (; Stalingrad, \u2013 Mosku, ) sobietar zinemagilea izan zen. \"Prosscanie\" (1981, \"Agur Matiorari\"), Larisa Shepitko bere emazteak hasi eta hura istripuz hil zelarik berak burutu behar izan zuena, eta \"Id\u00ed i Smotr\u00ed\" (1985, \"Zatoz eta Ikusi\"), naziek herri batean eginiko sarraskiaren kronika, ditu lanik ezagunenak. SESBko Zinemagileen Elkarteko lehendakari izendatu zuten 1987an, eta ordu arte debekaturiko film guztiak eman zitezen lortu zuen."}
{"id": "280374", "revid": "336", "url": "https://eu.wikipedia.org/wiki?curid=280374", "title": "Mesianismo", "text": "Mesianismoa gizakien artera mesias salbatzaile bat etorriko delako sinesmena. Judaismoaren gai nagusietako bat da, batez ere Igarleen eta Salmoen liburuetan aipatzen dena; liburu horietan, Israelgo erresuma Jainkoak bidalitakoak \"Mesias\" batek salbatuko duela esaten da. Oro har, ongile edo salbatzaile bat noizbait iritsiko delako itxaropenean edo pertsona bakar batek gizarteko arazoak konponduko dituelako itxaropenean oinarritzen den doktrina da. Mesianismoaren ideia kristautasunean Jesukristorekin lotua dago."}
{"id": "280375", "revid": "1545", "url": "https://eu.wikipedia.org/wiki?curid=280375", "title": "Constantin Negruzzi", "text": "Constantin Negruzzi ( ahoskatua, batzutan Costache deitua; Trife\u015fti, 1808 - Ia\u015fi, 1868ko abuztuaren 24a) Errumaniako idazle eta politikoa izan zen. Moldaviako literaturaren pizkundearen eragileetako bat izan zen. 1821eko Iraultzaren garaian, Besarabiara ihes egin zuen. 1823an itzuli zen, eta goi-karguak izan zituen administrazioan. Negruzzik olerkiak, ipuinak eta antzezlanak idatzi zituen, hala nola \"Aprodul Purice\" poema epikoa (1837) eta \"Pacatele tineretelor\" (1857, \"Gaztaroko bekatuak\") hitz lauz eta bertsotan."}
{"id": "280376", "revid": "96586", "url": "https://eu.wikipedia.org/wiki?curid=280376", "title": "Pagoda", "text": "Pagoda Ekialde Urruneko herrietako tenplua da. Pagodak budisten otoizlekuak dira; santuen eta aszeten ohoretan eraikiak izaten dira, haien omenez edo haien erlikiak gurtzeko.\nPagoda modernoa Indiako stuparen bilakaera bat da, tumulu itxurako egitura non erlikia sakratuak gordetzen ziren.\nDorre-forma dute, eta oso garaiak izaten dira (60 metrotik gorakoak batzuk). Adreiluzkoak, harrizkoak edo zurezkoak izan daitezke. Antzinatik eraiki izan dira pagodak; Txinako pagoda zaharrena 552. urtekoa da, eta Japoniakoa VII. mendekoa."}
{"id": "280377", "revid": "46380", "url": "https://eu.wikipedia.org/wiki?curid=280377", "title": "Theodor Reik", "text": "Theodor Reik (Viena, 1888ko maiatzaren 12a - New York, 1969ko abenduaren 31) austriar jatorriko estatubatuar psikoanalista izan zen.\nFreuden ikasle izan zen. 1922an, Flauberten \"La tentation de Saint Antoine\" liburuari buruzko tesia argitaratu zuen. Karl Abrahamekin analisi sakona landu ondoren, psikoanalisiaren teoria eta praktika irakatsi zituen Vienan eta Berlinen. Naziengandik ihesi, Estatu Batuetara joan zen 1938an, eta Psikoanalisi Elkartea sortu zuen han."}
{"id": "280378", "revid": "512", "url": "https://eu.wikipedia.org/wiki?curid=280378", "title": "Emballonura semicaudata", "text": "Emballonura semicaudata Emballonura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280379", "revid": "1545", "url": "https://eu.wikipedia.org/wiki?curid=280379", "title": "Isabelo de los Reyes", "text": "Isabelo de los Reyes (Vigan, 1864ko uztailaren 7a - Manila, 1938ko urriaren 10a) Filipinetako idazlea eta politikaria izan zen. 1896. urteko matxinadan espainiarren aurka borrokatu zen, eta, horren ondorioz, erbestera bidali zuten. Filipinetara itzultzean Aguinaldori batu zitzaion eta matxinatuek errepublikako lehendakari izendatu zuten (1900). 1901. urtean Filipinetako Eliza burujabea sortu zuen, eta bi urte geroago Filipinetako lehen sindikatua. Senatari izan zen 1926-1928 urte bitartean."}
{"id": "280380", "revid": "336", "url": "https://eu.wikipedia.org/wiki?curid=280380", "title": "Franco Rossi", "text": "Franco Rossi (Florentzia, Italia, 1919ko apirilaren 28a - Erroma, Italia, 2000ko ekainaren 5a) Italiako zinemagilea izan zen.\nBiografia.\nIrratian lan egin zuen, eta, gero, Castellani eta Verganoren laguntzaile izan zen zineman. \"Amici per la pelle\" (1955, \"Adiskidetasun ahaztezina\") du filmik ezagunena. Urte batzuk geroago, arrakasta handia izan zuten Enrico Maria Salernok antzeztutako \"Odissea nuda\" (1961) eta \"Smog\" (1962) film luzeek. 1980tik aurrera, telebistarako lanak egin zituen."}
{"id": "280381", "revid": "56334", "url": "https://eu.wikipedia.org/wiki?curid=280381", "title": "Francisco S\u00e1nchez (igerilaria)", "text": "Francisco Demetrio S\u00e1nchez Betancourt (Cuman\u00e1, 1976) venezuelar igerilaria da. Hamabost urte zituela hasi zen txapelketetan parte hartzen. Bere herrialdeko errekorrak lortu zituen 50 eta 100 metro libretan. Mar del Platako (Argentina) Joko Panamerikarretan laugarren gelditu zen, eta, horri esker, Venezuelako taldearekin parte hartu ahal izan zuen Atlantako Olinpiar Jokoetan, 1996an."}
{"id": "280382", "revid": "15795", "url": "https://eu.wikipedia.org/wiki?curid=280382", "title": "Francisco S\u00e1nchez", "text": ""}
{"id": "280383", "revid": "336", "url": "https://eu.wikipedia.org/wiki?curid=280383", "title": "Saxifraga", "text": "Saxifraga edo harrautsi (\"Saxifraga\") saxifragazeoen familiako zenbait landare belarkararen izena da.\nEzaugarriak.\nBasoan eta mendi garaietan, harkaitz artean, hazten dira gehienbat. Mendiko mota batzuei harrautsi-belarra esaten zaie zenbait eskualdetan. Generoak 440 espezie inguru ditu.\nSaxifraga-espezierik ezagunenak hauek dira: \"Saxifraga apiculata\", \"S. Sempervivum\", \"S. Rotundifolia\" eta \"Saxifraga sarmentosa\" izenekoa, jatorriz Asiako ekialdekoa dena eta handik kanpora etxe barruko landare gisa erabiltzen dena."}
{"id": "280384", "revid": "512", "url": "https://eu.wikipedia.org/wiki?curid=280384", "title": "Daejeon", "text": "Daejeon (koreeraz: \ub300\uc804, ahoskatua) Hego Korea erdialdeko metropoli-hiria da. 540 kilometro koadroko eremua du, eta 2017an 1.519.658 biztanle zituen.\nGeografia.\nDaejeon herrialdearen erdialdean dago, Taej\u00f6n ibaiaren ertzean, Seul hiriaren hego-ekialdean.\nHistoria.\nKoreako Gerraren garaian, 1950-1953, Koreako Errepublikako hiriburua izan zen eta %70ean suntsitu zuten hiria.\nBanaketa administratiboa.\nDaejeon 5 barrutitan (\"gu\") banaturik dago:\nEkonomia.\nIndustria (ehungintza, makineria, industria kimikoa, larrugintza) da ekonomia-jarduera nagusia. Burdinbide eta errepidegune garrantzitsua da. Unibertsitatea dauka."}
{"id": "280385", "revid": "105290", "url": "https://eu.wikipedia.org/wiki?curid=280385", "title": "Tintaroi", "text": "Tintaroi uretan urtzen den hauts urdin amorfoa da; urtuta dagoenean (tintaroi tindagaia), disoluzioaren pH-aren arabera hartzen du kolorea: gorria pH-a 4,5 denean, eta urdina pH-a 8,3 denean.\nZenbait likenetatik (\"Roccella tinctoria, Roccella fuciformis, Variolaria dealbata, Roccella montagnei, Dendrographa leucophoea\"...) lortzen da, amoniakoarekin eta potasarekin tratatuz eta ondoren orea hartzituz.\nDoitasun handirik behar ez denean erabiltzen da analisi kimikoetan."}
{"id": "280386", "revid": "28807", "url": "https://eu.wikipedia.org/wiki?curid=280386", "title": "Tornasol", "text": ""}
{"id": "280387", "revid": "105290", "url": "https://eu.wikipedia.org/wiki?curid=280387", "title": "Wa\u0142brzych", "text": "Wa\u0142brzych ( ahoskatua; alemanez: \"Waldenburg\") Poloniako hego-mendebaldeko hiria da. Sudete mendietan dago, Silesia Behereko voivoderrian. 2010ean 120.197 biztanle zituen. Burdinbide-gune garrantzitsua da. Industria (industria kimikoa, ehungintza, artisautza, metalurgia) da ekonomia-jarduera nagusia. Hiritik hurbil, Bigarren Mundu Gerran erabili zen Gross-Rosen kontzentrazio-esparrua dago.\n1975 eta 1998 artean Walbrzycheko voivoderriko hiriburua izan zen."}
{"id": "280388", "revid": "336", "url": "https://eu.wikipedia.org/wiki?curid=280388", "title": "Thomas Wyatt", "text": "Sir Thomas Wyatt (Allington Castle, Kent, Ingalaterra, 1503 - Sherborne, Dorset, Ingalaterra, 1542ko urriaren 11) ingeles poeta eta diplomatikoa izan zen.\nBiografia.\nHenrike VII. eta Henrike VIII.aren aholkulari baten semea zen; bera ere diplomatiko izan zen Parisen eta Erroman. Ana Bolenaren auzia zela eta (senitartekoa zuena), atxilo hartu eta espetxean egon zen. Ingeles poesian sonetoa sartu zuen; bere poesia gehienak \"Tottel\u00b4s miscellany\" (1557) bilduman jaso zituen."}
{"id": "280389", "revid": "512", "url": "https://eu.wikipedia.org/wiki?curid=280389", "title": "Emballonura serii", "text": "Emballonura serii Emballonura generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280390", "revid": "336", "url": "https://eu.wikipedia.org/wiki?curid=280390", "title": "Asklepio", "text": "Asklepio (, \"Askl\u0113pi\u00f3s\", ahoskatua) greziarren artean medikuntzaren jainkoa zen. Apolo eta Koronis ninfaren semea zen. Erroman Eskulapio () izenez ezaguna zen. Elezaharraren arabera, Kiron zentauroak erakutsi zion medikuntzaren artea. Asklepiok eriak sendatu ez ezik, hildakoak pizten zituen. Izadiaren ordena hein horretan iraulia ikusirik, tximistaz jo zuen Zeusek. Epidauron ohoratu zuten batez ere Asklepio. Bere ezaugarriak: sugea, oilarra, makila eta kopa."}
{"id": "280391", "revid": "137256", "url": "https://eu.wikipedia.org/wiki?curid=280391", "title": "Bresse", "text": "Bresse Frantziako eskualde naturala eta antzinako probintzia da Auvernia-Rodano-Alpeak eta Borgoina-Franche-Comte eskualdeen lurrak hartzen dituena. Bertakoak \"bressetarrak\" dira. Bourg-en-Bresse da hiriburu historiakoa.\nGeografia.\nBressek 4.000 km2 inguruko hedadura du. Mendebaldean Saona ibaiak markatzen du muga eta iparraldean Doubs ibaia. Ekialdean Jurako lehen muinek mugatzen dute eta hegoaldean Dombes eskualdearekin egiten du muga.\nHistoria.\nErdi Aroan Bresse Bage-ko jaunen esku egon zen 1272an, oinordekotza bat medio, Saboiako etxearen eskura pasatu zen arte. \n1601eko urtarrilaren 17an Saboiako Karlos Emanuel I.ak eta Frantziako eta Nafarroako errege Henrikek Lyongo tratatua sinatu zuten eta horren kontura Bresse, Bugey, Gexerria eta Valrommey Frantziako koroaren eskura pasa ziren eta Saluzzoko markeserria Saboiako etxearen eskura. \nEkonomia.\nIndustria- eta nekazaritza-jarduerak dira Bresseko ekonomiaren oinarriak, sektore honetakoak hain justu: industria agroalimentarioa, metalurgia, karrozeria, mekanika, garraioa eta osasuna.\nHegazti-hazkuntzak pisu handia du Bresseko ekonomian, 330 bat produktorek eta 1.200.000 hegazti urteko produkzioak adierazten duten bezala.\nLignito-meategiak ere badira.\nHizkuntza.\nSaboiako etxearen lurralde askotan bezala Bresseko hizkuntza nagusia frankoprobentzera izan da XX. mendearen erdi arte, 1970ko hamarkada arte hain justu. Harez gero, ordezkatze-prozesua gertatu da, hizkuntzaren transmisioa eten delako eta belaunaldi gazteenen artean oso gutxi dira hiztunak. Hortaz, frantsesa da eskualdeko ohiko hizkuntza.\nKanpo estekak.\nhttps://www.ecomuseebresse.fr/"}
{"id": "280392", "revid": "512", "url": "https://eu.wikipedia.org/wiki?curid=280392", "title": "Elmer Diktonius", "text": "Elmer Diktonius (Helsinki, 1896ko urtarrilaren 20 - \"ib.\", 1961eko irailaren 23a) suedieraz eta finlandieraz idazten zuen Finlandiako poeta izan zen.\nEskola utzi eta musika idazteari ekin zion 1912. urtean. Kuusinen bere lagun eta politikari sozialistaren bidez, ideia sozialista eta erradikalak bereganatu zituen. Modernismoaren aitzindaria izan zen Finlandian askoren ustez. Obra nagusiak: \"Kanta gogorrak\" (1922), \"Ikazkia\" (1927), \"Gogor baino itzaltsu\" (1930) eta \"Belarra eta Granitoa\" (1936)."}
{"id": "280393", "revid": "98220", "url": "https://eu.wikipedia.org/wiki?curid=280393", "title": "Front Range", "text": "Front Range Estatu Batuetako Rocky Mountains edo Mendi Harritsuen erdialdeko mendikatea da. 480 km luze eta 46-80 km zabal da. Wyoming hego-ekialde ondoko Casperretik Colorado hego-erdialdeko Fremont countyraino luzatzen da.\nFront Rangeko mendi gehienak 4.000 m-tik gorakoak dira; Longs Peak da garaiena (4.435 m).\nMeategi ugari eta aisia-leku ezagunak daude Front Rangen. Mendi hauetan sortzen dira Cache La Poudre eta Kolorado ibaiak."}
{"id": "280394", "revid": "512", "url": "https://eu.wikipedia.org/wiki?curid=280394", "title": "Ricardo Gartzia Villoslada", "text": "Ricardo Gartzia Villoslada (Los Arcos, Nafarroa, 1900eko apirilaren 26a - Loiola, Gipuzkoa, 1991ko urtarrilaren 7a) nafar historialaria izan zen.\nBiografia.\nLoiolako Jesusen Lagundian sartu zen 1916. urtean. Apaiz egin ondoren (1929), historia-ikasketak egin zituen Munichen, eta Elizaren Historia Erromako Unibertsitate Gregorianoan. Unibertsitate Gregorianoko Elizaren Historiako katedraduna izan zen 1948. urteaz geroztik.\nLan asko argitaratu zituen, Jesusen Lagundiari buruzkoak eta protestantismoari buruzkoak, batez ere."}
{"id": "280395", "revid": "1545", "url": "https://eu.wikipedia.org/wiki?curid=280395", "title": "Karotida", "text": ""}
{"id": "280396", "revid": "1545", "url": "https://eu.wikipedia.org/wiki?curid=280396", "title": "Ladislao I.a Hungariakoa", "text": "Ladislao I.a Hungariakoa edo San Ladislao (; ; ; ; Poloniako Erresuma, - Nitra, 1095eko ekainaren 29a) Hungariako erregea izan zen 1077-1095. urteetan. Jaieguna, ekainaren 27an da.\nBizitza.\nGeza I.aren anaia eta ondorengoa izan zen; Transilvaniaraino eraman zituen Hungariako mugak eta Kroazia eta Eslavoniako lurrak hartu zituen. Kristautasunaren aitzindari izan zen lurralde haietan eta 1091n Zagrebeko apezpikutegia antolatu zuen. Lehenengo Gurutzada antolatzen ari zenean hil zen."}
{"id": "280397", "revid": "336", "url": "https://eu.wikipedia.org/wiki?curid=280397", "title": "Joseph Paxton", "text": "Sir Joseph Paxton (Milton Bryant, Bedfordshire, Ingalaterra, 1803ko abuztuaren 3a - Sydenham, Ingalaterra, 1865eko ekainaren 8a) ingeles margolaria, ingeniaria eta arkitektoa izan zen.\nBiografia.\nArkitektura modernoaren aitzindaria izan zen. Arkitekto ingeles autodidakta, Metalez eta beiraz osatutako lehen eraikuntzak egin zituen. Berak eraiki zuen 1851ko Mundu Erakusketa zela eta Londresko Hyde Parken jarri zuten kristalezko jauregia. 70.000 metro karratuko azalera zuen eta kristalez eta aurretik fabrikaturiko eta estandarizatutako metalezko habetxoz egina zegoen erabat. Erakusketa amaitu ondoren, atalez atal hartu, eta Sydenhamen eraiki zuten berriz (1934). 1936an suak suntsitu egin zuen."}
{"id": "280398", "revid": "512", "url": "https://eu.wikipedia.org/wiki?curid=280398", "title": "Mosia nigrescens", "text": "Mosia nigrescens Mosia generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280399", "revid": "56334", "url": "https://eu.wikipedia.org/wiki?curid=280399", "title": "Juan Sada", "text": "Juan Sada Amezketa (Iru\u00f1ea, Nafarroa, ? - 1650) nafar matematikaria eta idazlea izan zen.\nBiografia.\nSalamancako eta Erromako unibertsitateetan ikasketak egin ondoren, bere jaioterrian irakasle izan zen 20 urtez.\nHiru liburu eta matematikari buruzko lan bat biltzen dituen \"Historia apolog\u00e9tica y descripci\u00f3n del Reyno de navarra y de su mucha antig\u00fcedad, nobleza y calidades y reyes que dieron principio a su real casa\" obra eman zuen argitara, 1628. urtean."}
{"id": "280400", "revid": "6327", "url": "https://eu.wikipedia.org/wiki?curid=280400", "title": "Juan de Sada y Amezqueta", "text": ""}
{"id": "280401", "revid": "6327", "url": "https://eu.wikipedia.org/wiki?curid=280401", "title": "Juan Sada Amezqueta", "text": ""}
{"id": "280402", "revid": "448", "url": "https://eu.wikipedia.org/wiki?curid=280402", "title": "Santa Coloma de Gramanet", "text": ""}
{"id": "280403", "revid": "96586", "url": "https://eu.wikipedia.org/wiki?curid=280403", "title": "Erich Segal", "text": "Erich Wolf Segal (Brooklyn, New York, 1937ko ekainaren 16a - Londres, 2010eko urtarrilaren 17a) estatubatuar idazlea izan zen.\nIrakasle gisa lan egin zuen Yale Unibertsitatean (1964-1973) eta hainbat unibertsitatetako irakasle bisitari izan zen 1973. urteaz gero: Wolfson College Oxford Unibertsitatean, etab. \"The Yellow Submarine\" filmerako gidoia idatzi zuen, baina \"Love Story \"(1970, \"Maitasunezko istorioa\") bere lehen eleberri eta nazioarteko best-sellerrak eman zion erabateko arrakasta."}
{"id": "280404", "revid": "336", "url": "https://eu.wikipedia.org/wiki?curid=280404", "title": "Tripitaka", "text": "Tripitaka (\u00abHiru saskiak\u00bb) budismoan hegoaldeko eskolen kanona osatzen duten liburuen zerrenda da, zenbaitetan gutxiespenez \"Hinayana \"(\u00abBide txikia\u00bb) deitua. Tripitakan, Budaren ondorengo 500 urteetan idatzitako liburuak jasotzen dira. Bi hizkuntzatan idatziak dira: paliz eta sanskritoz. Hiru multzotan banatzen dira: \"Vinaya pitaka\" (\u00abDiziplinaren saskia\u00bb), \"Sutra pitaka\" (\u00abHitzaldien saskia\u00bb) eta \"Abhidarma pitaka\" (\u00abDotrina bereziaren saskia\u00bb)."}
{"id": "280406", "revid": "56334", "url": "https://eu.wikipedia.org/wiki?curid=280406", "title": "Joaqu\u00edn de Zuazagoitia", "text": ""}
{"id": "280407", "revid": "512", "url": "https://eu.wikipedia.org/wiki?curid=280407", "title": "Carl Michael Bellman", "text": "Carl Michael Bellman (Stockholm, 1740ko otsailaren 4a - \"ibidem\", 1795ko otsailaren 11) suediar poeta izan zen. Garai hartako poesia mistikoa eta didaktikoa bazter utziz, kabaretetako bizimodua kantatu zuen ironiaz beterik. Aire ezagunetan kantatuak izan zitezen idatzi zituen poemak bilduma batean jaso ziren (\"Fredmanen gutun eta kantak\", 1790). Moldatu zituen taberna-kantak guztiz ezagunak dira Eskandinavia osoan. Uztailaren 26an, festa bat ospatzen da Stockholmen, haren omenean."}
{"id": "280408", "revid": "512", "url": "https://eu.wikipedia.org/wiki?curid=280408", "title": "Peropteryx kappleri", "text": "Peropteryx kappleri Peropteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280409", "revid": "336", "url": "https://eu.wikipedia.org/wiki?curid=280409", "title": "Bhagavad-gita", "text": "Bhagavad-gita (Sanskritoz, \u00abJaunaren kanta\"\u00bb) Mahabharata \"Indiako epopeia nazionalak jaso zuen erlijio eta filosofia poema. Epopeia bera baino askoz geroagokoa da, eta hinduismoaren oinarrizko testutzat hartzen da. Idazki honetan Krisnak, Visnu gizon eginak, \"dharma\" edo erlijioaren berri ematen dio Arjuna printzeari; salbazioari buruz hitz egiten du batez ere. Indiako sekta guztiek onartzen duten Biblia antzeko liburu bihurtu da."}
{"id": "280410", "revid": "96586", "url": "https://eu.wikipedia.org/wiki?curid=280410", "title": "Calvin Coolidge", "text": "John Calvin Coolidge (Plymouth, Ameriketako Estatu Batuak, 1872ko uztailaren 4a - Northampton, Ameriketako Estatu Batuak, 1933ko urtarrilaren 5a) Ameriketako Estatu Batuetako politikaria izan zen. Estatu Batuetako 30. lehendakaria izan aurretik (1921-1925), udal kontseilaria, \"sollicitor\", Northampton hiriko alkatea, senataria eta Massachusetts estatuko gobernadorea (1919-1920) izan zen Alderdi Errepublikarraren aldetik. Liberalismo ekonomikoaren sustatzaile nagusietakoa izan zen. Iraultzaren ondoren, Mexikorekin harreman onak izaten saiatu zen."}
{"id": "280411", "revid": "77706", "url": "https://eu.wikipedia.org/wiki?curid=280411", "title": "Damaskinatu", "text": "Damaskinatua burdinazko, kobrezko edo altzairuzko azal batean (normalean txarolatua) zilarrezko, urrezko edo kobrezko hariak txertatzearen artisau teknika bat da.\nAurrekariak.\nMetal bitxiak metal arruntean txertatzeko teknikak ezagunak dira antzinatik: Egipton, Grezian eta Erroman egin izanaren lekukotasunak daude. Grezian metal preziatuak txertatzearen teknikaren sorrera Kioseko Glaukori egozten zaio. Txina eta Japonen ere erabili izan da, azken honetan katanak apaintzeko erabili izan delarik.\nIberiar Penintsulan erromatarren garaiaren aurretik erabilia izan zen, vacceoen (Pintia, Valladolid) eta iberiarren (Almedinilla, Kordoba) aztarnategietan aurkitu denez, \"nielatu\" izeneko teknikarekin. Al Andalus garaian indarra hartu zuen, batez ere Toledon (\"ataujia\" izeneko teknika\"\"), arte hispaniar-arabiarraren ezaugarri bihurtzeraino. Baina, mendeekin eskulangintza hau galdu zen, XIX. mendean artisau eibartarren eskutik berpiztu zen arte.\nDamaskinatuaren historia.\nXIX. mende erdikaldean, Eusebio Zuloaga armaginak Madrilgo Erret Museoan erakusgai zeuden armadura batzuk ikusi zituen. Haien apaindurak aztertu eta gero, Eibarren puntzetaz pikatuz horrelakoak egiten hasi zen. Bere seme Pl\u00e1cido Zuloagak teknika hobetu zuen, metalean labainarekin ildoak eginez; horrela lana bizkorrago egitea eta akabera finagoa lortu zuen. Teknika berri honi \"damaskinatu\" izena eman zitzaion, Erret Museotik ekarritako armadura Damaskoko (Siria) gudari batena baitzen; eta pieza handiagoak apaintzen hasi ziren (pitxerrak, kutxak, erlojuak...), emaitza ikusgarriekin, hala nola Prim jeneralaren panteoia (Reus) eta Loiolako Santutegiaren aldarea (Azpeitia). Zuloagatarren pieza gehienak Madrilgo Erret Museoan eta Khalili bilduma pribatuan daude gaur egun.\nToledotik armak Eibarrera bidaltzen hasi ziren, damaskinatzeko; honek garraio arazoak ekarri zituen, eta epeak laburtzeko 1875ean Eibarko artisau talde bat Toledora aldatu zen. Ondorioz, bertako artisauek damaskinatuaren teknika berreskuratu eta hedatu zuten. Azken hamarkadetan ekoizpena asko handitu da, eta neurri handian industrializatu egin da; halere, badira artisau erara aritzen diren tailer txikiak ere.\nEuskal Herrian, berriz, eskulangintza mota hau azkenetan dago, eta batez ere museoetako erakusgaia da, Eibarko Armagintzaren Museoan adibidez.\nEibarren eta Soraluzen, damaskinatua batez ere armak apaintzeko erabili izan da (eskopetak, pistolak, fusilak...), eta neurri txikiagoan bitxigintzarako.\nTeknika.\nDamaskinatuaren prozedura hauxe da:\nLan tresnak.\nDamaskinatu lanetarako erabiltzen diren tresna batzuk:"}
{"id": "280412", "revid": "58701", "url": "https://eu.wikipedia.org/wiki?curid=280412", "title": "Dekadentismo", "text": "Dekadentismoa XIX. mendearen bukaera aldera Parisen, Sena ibaiaren ezkerraldean, sortu zen literatura-mugimendua da, artean eta filosofian ere nolabaiteko isla izan zuena.\n1886an sortu zen \"Le D\u00e9cadent\" literatura-aldizkaritik hartu zuen izena. Dekadentismoaren ezaugarri nagusiak gehiegizko fintasuna, hitzak aukeratzeko eta erabiltzeko modu zorrotza, artekeriarako, era sotiletatik eta naturaltasunetik urrun ibiltzeko joera dira. Sinbolismoarekin bat egin zuen gero. Mugimendua Europa osora zabaldu zen, eta Hegoamerikara ere bai, neurri batean.\nCharles Baudelaireren eta Rimbauden obrak eragina izan zuen dekadentismoan. Poesian Verlaine, eta nobelan Joris Karl Huysmans dira dekadentismoaren ordezkari nagusietakoak."}
{"id": "280413", "revid": "512", "url": "https://eu.wikipedia.org/wiki?curid=280413", "title": "G\u00fcnter Eich", "text": "G\u00fcnter Eich (Lebus, Brandeburgo, 1907ko otsailaren 1a - Salzburgo, 1972ko abenduaren 20a) alemaniar poeta izan zen.\n1930. urtean eman zuen argitara bere lehen obra, \"Gedichte\" (\"Poemak\"), baina Bigarren Mundu Gerra amaitu arte ez zuen osperik izan. Hauek dira G\u00fcnterren obra famatuenetako batzuk: \"Untergrund-bahn \"(1949, \"Metroa\"), \"Botschaften des Regens\" (1955, \"Euriaren mezuak\"), \"Stimmen \"(1958, \"Ahotsak\"), \"Zu den Akten \"(1964, \"Artxibatzeko\") eta \"Neue Gedichte\" (1966, \"Poema berriak\")."}
{"id": "280414", "revid": "512", "url": "https://eu.wikipedia.org/wiki?curid=280414", "title": "Jeroni Jacint Espinosa", "text": "Jeroni Jacint Espinosa (Cocentaina, Katalan Herriak, 1600 - Valentzia, Katalan Herriak, 1667) katalan herrietako margolaria izan zen.\nBiografia.\nValentziako Eskolako pintore garrantzitsuenetako bat izan zen. \"Zurbar\u00e1n Valenciano\" izenaz zen ezaguna.\nObra nagusiak: \"La Sagrada Familia, Misa de San Pedro Nolasco\" (1660), \"Aparici\u00f3n de la Virgen a San Pedro Nolasco\" (1661), \"Aparici\u00f3n de Cristo a San Ignacio, \u00daltima comuni\u00f3n de la Virgen\" (1665) eta \"San Juan Bautista\"."}
{"id": "280415", "revid": "28807", "url": "https://eu.wikipedia.org/wiki?curid=280415", "title": "Jer\u00f3nimo Jacinto Espinosa", "text": ""}
{"id": "280416", "revid": "336", "url": "https://eu.wikipedia.org/wiki?curid=280416", "title": "Armand Frappier", "text": "Armand Frappier (Salaberry-de-Valleyfield, Qu\u00e9bec, 1904ko azaroaren 26a - Montreal, 1991ko abenduaren 17a) kanadar mikrobiologoa izan zen.\nMontr\u00e9aleko Unibertsitatean egin zituen ikasketak. BCG (bacille Calmette-Gu\u00e9rin) txertoa, tuberkulosia eta haurren leuzemiari buruzko ikerketak egin zituen batez ere. BCG txertoaren eraginkortasuna frogatzen aurrenetakoa izan zen. Montr\u00e9aleko Mikrobiologia eta Higiene Institutua sortu zuen, Institut Armand-Frappier deitua 1975. urteaz geroztik."}
{"id": "280417", "revid": "42829", "url": "https://eu.wikipedia.org/wiki?curid=280417", "title": "Migel Mu\u00f1oa", "text": "Migel Mu\u00f1oa Pagadizabal (Donostia, 1868ko irailaren 11 - Donibane Lohizune, 1953ko abenduaren 7a) gipuzkoar irakaslea izan zen. Oinarrizko hezkuntzan euskara irakaskuntzan sartzen saiatu zen, eta gaur egungo ikastolen aitzindaria izan zen. 1917. urtean, Donostiako etxebizitza batean 70 haurri euskaraz irakasten aritu ondoren, Euskal-Ikastetxea izeneko eskola sortu zuen Aita Karmeldarren komentuan. Espainiako Gerra Zibilaren garaian, Donibane Lohizunera erbesteratu zen, eta bertan hil zen, 85 urte zituela.\nDonostiako Parte Zaharreko Migel Mu\u00f1oa plazak haren izena du."}
{"id": "280418", "revid": "512", "url": "https://eu.wikipedia.org/wiki?curid=280418", "title": "Peropteryx leucoptera", "text": "Peropteryx leucoptera Peropteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280419", "revid": "336", "url": "https://eu.wikipedia.org/wiki?curid=280419", "title": "Henry Habberley Price", "text": "Henry Habberley Price (H. H. Price bezala ere ezagutua ; Neath, Glamorgan, Gales, 1899ko maiatzaren 17a - 1984ko azaroaren 26a) filosofoa izan zen. Pertzepzioaren eta ezagutzaren prozesua aztertu zituen.\nObra nagusiak: \"Perception\" (1932, \"Pertzepzioa\"), \"Hume\u00b4s Theory of the External Word\" (1940, \"Kanpoko munduari buruzko Humeren teoria\"), \"Thinking and Experience\" (1953, \"Pentsaera eta esperientzia\"), \"Belief\" (1969, \"Ustea\") eta \"Essays in the Philosophy of Religion\" (1972, \"Erlijioaren filosofiari buruzko saiakera\")."}
{"id": "280420", "revid": "96586", "url": "https://eu.wikipedia.org/wiki?curid=280420", "title": "Salmodia", "text": "Salmodia salmoen kantua da. Judaismoan sinagogaetan egiten zen. Lehenengo kristauek tradizioa jaso zuten haien liturgian sartuz. Ondoren, Bibliaren beste testuekin ere egin da. Ekialdeko eta mendebaleko antzinako eliza kristauak erabili zuen salmodia, eta kantu gregorianoaren eta beste kristau-kantu batzuen oinarria izan zen.\nSalmodia motak.\nHiru salmodia-mota nagusi bereizten dira:"}
{"id": "280421", "revid": "336", "url": "https://eu.wikipedia.org/wiki?curid=280421", "title": "Abu Nuwas", "text": "Abu-Nuwas al-Hasan ben Hani al-Hakami (al-Ahwaz, 756\u2013 Bagdad, 814) edo Abu Nuwas (; , \"Abu Novas\") inoiz izan den arabiar poetarik handienetakoa izan zen. Basoran eta Kufan egin zituen filologia- eta olerti-ikasketak. Badirudi urte batzuetan basamortuan bizi izan zela, beduinoen artean, arabiera hobeto ikasteko. Harun al-Rashid, eta haren seme eta jarraitzaile izan zen al-Aminen olerkari estimatuena izan zen. Hala ere, agintarien kontra argitaratu zituen poemengatik hil zuten.\nBizitza.\nJatorria eta heziketa.\nAbu Nuwas aita arabiarra zuen, Hani, Marwan II.aren armadako soldadua, eta ama Golban izeneko persiar emakume bat zen, ehungintzan lan egiten zuena. Haren aita, H\u00e2ni', al-Jarr\u00e2h Ibn Abdallah al-Hakam\u201dren Hego Arabiako tribuko bezeroa zen, eta handik, Ab\u00fbc Nuw\u00e2sen \"al-Hakam\u201dren nisba.\nTradizioak hiru hipotesi ditu \"Abu Nuwas\" goitizenaz azaltzeko. Lehen hipotesiaren arabera, \u00abNuw\u00e2s\u00bb mendi baten izena da; beste bertsio batean, bizilagun batek \u00abAbu Nuwas\u00bb (\u00aberlearen gizona\u00bb) deituko zion, ilez egindako metxen kokapena aipatzearren; eta, azkenik, azken azalpen batean, Himyar erresumako Dh\u00fb Nuw\u00e2s azken subiranoari buruzko erreferentzia dela esaten du..\nAb\u00fbk Nuw\u00e2s oraindik haurra zela, amak Basrako dendari bati, Al-Sa'ad Yashirari, saldu zuen. Gero Kufara joan zen, eta han jaso zuen bere prestakuntzaren zatirik handiena, garaiko filologo garrantzitsuenen eskutik. Itxuraz baldintza negargarrietan bizi izan zen W\u00e2liba Ibn al-Hub\u00e2b eta Khalaf al-Ahmar poeten babesa jaso artean. W\u00e2libak, bere lehen maisuak, ez bakarrik dizipulu izan zenak, baita \"gitona\" ere, poesian eta libertinajean hasi zuen, eta Kufako libertinoen taldea (Mujj\u00e2n al-K\u00fbfa) ezagutu zuten elkarrekin. Tradizioak dioenez, Abu Nuwas W\u00e2libatik haren baimenarekin banandu zen, basamortuan, beduinoekin, poesia ikasten jarraitzeko. Gero, Khalaf al-Ahmar poeta eta transmisore handiarekin osatu zuen bere ikaskuntza. Tradizioak dioenez, Khalafek bertso bakar bat ere ez zion konposatzen utzi antzinako poesiaren milaka bertso buruz ikasi baino lehen. Ab\u00fbk Nuw\u00e2sek guztiak ikasi zituen eta poesia konposatu nahi izan zuen, baina Khalafek debekatu egin zion berriro, eta orduan, ikasitako guztia ahaztera behartu zuen: guztian ahaztean, poesia konposa ahalko zuen. Amnesia behartu hori Abu Nuwasren formazioaren atal enblematikoa da.\nHastapenak Bagdaden.\nAbu Nuwas Bagdadera joan zen, abasidar kaliferriko hiriburu berrira, agian Walibah ibn al-Hubabekin. Alabantza-poemek (mad\u00eeh) Harun al-Rashid kalifaren babesa lortzeko aukera ematen zioten, eta Barmaktarren familiarekin ere bat egiten du, orduan bere ahalmenaren gailurrean zegoena. Hurbilketa hori ez zen izan Barmaktarrek babesten zuten Ab\u00e1n al-Solhiq\u2019 poetaren gustukoa, zeinak eginahalak egin zituen bere aurkaria bere ugazaben gortetik urrun mantentzeko. Ab\u00fbk Nuw\u00e2s berehala famatu egin zen espirituz eta umorez betetako poesiagatik; ez zituen basamortuko gai tradizionalak jorratzen, hiriko bizitzaz hitz egiten zuen, eta ardoaren eta edarien (\"khamriyyat\") alegriak eta mutiko gazteen (\"mujuniyyat\") maitasuna kantatzen zituen, umore ausartarekin. Garai hartan, al-Amin kalifa izango zenarekin harremanetan sartu zen, eta garai batez bere dizipulu bilakatu zen.\nBaina Harun al-Rashid kalifak ez zuen begi onez ikusten mezenas bisir barmaktarrarekin zituen harremanak eta are gutxiago zuen eskandaluzko aura hori. Kalifak Barmaktarren familia boteretsua suntsitu eta sarraskitu zuenean, Abu Nuwasek Egiptora ihes egin behar izan zuen, berak haiei zuzendutako poema elegiakoengatik. Egipton egon zen bitartean Diwan al-Jar\u00e2jego burua, al-Khat\u00eeb ibn Abd al-Ham\u00eed, goresteko poemak konposatu zituen.\nAl-Aminen babespean.\nHaroun ar-Rachid hil ondoren itzuli zen Bagdadera 809 urtean. Muhammad al-Aminek, Haroun ar-Rachiden semeak, libertinoa eta Abu Nuw\u00e2sen ikasle ohia, kaliferriaren oinordetza hartu zuen eta horrek lasaitasun handia ekarri zion poetari. Kalifa berriak ofizialki onartzen du mahaikide izateko. Hau da Abu Nuwasen bizitzako aldirik loriatsuena izan zen.\nAbu Nuwasek al-Amin kalifarekin zituen harreman anbiguoak anekdota (khabars) batzuen xede dira. Anekdota horiek, bereziki, Ibn Manz\u00fbren \"Akhb\u00e2r Ab\u00ee Nuw\u00e2s\"etan jaso dira. Haien puntu komuna da kalifa, irudi ona egiteko eta etsaiak beren islamitateaz konbentzitzeko erabiltzen duela. Nolanahi ere, olerkariak ardoarekiko zuen gustuak eta haren ohitura xahutuek al-Aminen erreakzio bizia eragin zuten, eta hark hiru hilabete kartzelaratu zuen moral musulmana ez errespetatzeagatik eta edatea debekatu zion. Esan beharra dago Abu Nuwasek poema aszetikoak (\"zuhdiyyat\") konposatzen zituela, eta Jainkoari eskatzen diola edariarekiko duen joera barkatzeko.\nAl-Amin kalifa Al-Mamun anaiak hil zuen azkenean. Honek ez zuen inongo begirunerik Abu Nuwasekin.\nHeriotza: tradizio desberdinak.\nBere heriotzaren gaineko informazioak ziurgabeak eta kontraesankorrak dira.\nTradizio baten arabera, Abu Nuwas kabaret batean hil zen. Beste bertsio baten arabera, kartzelan hil zen profetaren familiako kide egindako poema sakrilego baten ondorioz. Al-Mamun-en visirrak, Zonborrek, gorroto zuen Ab\u00fbt Nuw\u00e2s: esaten da bere kasua larriagotzeko poema satiriko bat enkargatuko ziola Mahomaren Ali suhiaren inguruan; Zonborrek ozenki irakurriko zuen jendaurrean, eta, hala, espetxeratua mantentzea bermatu zuen. Beste tradizio baten arabera, Nawbakht familiak erail zuen, xiita jakintsuen familia ospetsuan. Harekin adiskidetasunezko harremanak izan zituen, eta horrek ez zion eragotzi zenbait poematan haietaz trufatzea.\nHainbat khabarek jakinarazi dutenez, hil ondoren, lagunak etxera sartu eta beren liburutegia bilatu zuten, baina ez zuten libururik aurkitu, gramatikari buruzko adierazpen arraroak eta iruzkinak zituen eskuko koaderno bat izan ezik.\nAbu Nuwas judutar hilerrian lurperatu zuten.\nPoesia.\nAbu Nuwas \"Muhdath\u00fbn\", \"Modernoak\" izeneko poetetako bat da. VIII. mendearen hasieran Bashar Burdekin jaiotako literatura-joera baten ordezkariak da, eta antzinako poesiaren formetatik eta gaietatik aldentzen da, klasizismo moduko bat balitz bezala ikusia, kasida preislamikoak ordezkatua. \"Modernoen\" korronte literario horrek, Erdi Aroko kritikak haren ordezkari distiratsuena jotzen duena, zalantzan jartzen du antzinako poesiaren idealizazioa. Basra eta Kufako filologoek poesi hori eredutzat hartu zuten eta hizkuntzaren nahiz literatura-bikaintasunaren corpus arau-emailea osatu zuten harekin. Bash\u00e2r-rekin, aurrekoaren auzitan jartz horrek sentikortasun berri bat sustapenean datza, batez ere isekaria eta herritarra izango dena, kasida beduinoak baino hiztegi sinpleagoa eta erretorika askeagoa erabiliz. Gai berri horiek, orduan, genero poetiko berrietan mamitzen dira, horietan lehenengoa \"ghazala\" (maitasun iseka). \"Ghazala\", maitasun-isekaren gaia ardatz duen poema gisa, gutxi-asko erotizatua, normalean nas\u00eeb (maitasunaren oroigarriari eskainitako kasida klasikoaren lehen zatia) genero-estatusa ematen zaio.\nAbu Nuwasek, askotan, umorez desbideratuko ditu kasidaren motiboak. Oda klasikoaren hasieran, kanpamentuaren gaineko nahigabea agertzen den lekuan, eta Ab\u00fbk Nuw\u00e2sek hauxe idazten du: \"Miserableak utzitako kanpamendu baten aztarnetan pausatzen da eta etengabe itauntzen ditu; eta nik, aukeran, tokiko tabernari buruzko itauntzen dut.\"\nMaite al nauzu?&lt;br&gt;\nGazte eder hura ikusi nuenean,&lt;br&gt;\nhark atseginez egiten zuen irripar,&lt;br&gt;\nBiak elkarrekin, azkenean,&lt;br&gt;\nJainkorekin bakarrik. Eta halere,&lt;br&gt;\nberak eskua nirean jarri zuen&lt;br&gt;\neta luzez jardun zen;&lt;br&gt;\ngero, esan zidan \"maite al nauzu?\"&lt;br&gt;\n\"Bai, maitasunaz arago\".&lt;br&gt;\n\"Eta beraz -esan zuen-, \"desio al nauzu?\"&lt;br&gt;\n\"Zugan dena da desiragarri\".&lt;br&gt;\n\"Izan beldur orduan eta nitaz honela ahantz...\"&lt;br&gt;\n\"Nire bihotzak obeditu nahiko balit...\""}
{"id": "280422", "revid": "336", "url": "https://eu.wikipedia.org/wiki?curid=280422", "title": "Luigi Bocherini", "text": ""}
{"id": "280423", "revid": "336", "url": "https://eu.wikipedia.org/wiki?curid=280423", "title": "Grafton Elliot Smith", "text": "Grafton Elliot Smith (Grafton, 1871ko abuztuaren 15a - Londres, 1937ko urtarrilaren 1a) anatomista, arkeologo eta etnologo ingelesa izan zen.\nHiperdifusionismo deituriko teoriaren aitzindarietako bat izan zen. Teoria horren arabera, Egipton sortu zen zibilizazioa aro basa baten ondoren, eta, han egituratu eta gero, gainerako herrietara zabaldu zen, imitazio- eta barreiatze-prozesu baten bidez. Obra nagusia: \"In the Beginning. The Origin of Civilization\" (\"Hasieran. Zibilizazioaren jatorria\")."}
{"id": "280424", "revid": "1545", "url": "https://eu.wikipedia.org/wiki?curid=280424", "title": "Ellsworth Land", "text": ""}
{"id": "280425", "revid": "512", "url": "https://eu.wikipedia.org/wiki?curid=280425", "title": "Peropteryx macrotis", "text": "Peropteryx macrotis Peropteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280426", "revid": "1545", "url": "https://eu.wikipedia.org/wiki?curid=280426", "title": "Ellsworth Highland", "text": ""}
{"id": "280427", "revid": "46380", "url": "https://eu.wikipedia.org/wiki?curid=280427", "title": "George Enescu", "text": "George Enescu (Liveni, Errumania, 1881eko abuztuaren 19a - Paris, Frantzia, 1955eko maiatzaren 4a) musikagilea izan zen. Vienan eta Parisen egin zituen ikasketak, eta Massenet eta Faur\u00e9 izan zituen irakasle. Biolin-jotzaile eta pedagogo bikaina zen. Hamasei urte zituela aurkeztu zuen bere lehen obra. Wagnerren eragina izan zuen hasieran, baina gero oso obra pertsonala, abertzalea, egin zuen. Obren artean, \"Errumaniako rapsodiak \"eta \"Edipo \"(1936) dira aipatzekoak."}
{"id": "280429", "revid": "336", "url": "https://eu.wikipedia.org/wiki?curid=280429", "title": "John Fletcher", "text": "John Fletcher (Rye, 1597 - Londres, 1625) antzerkigile ingelesa izan zen. Cambridgen egin zituen ikasketa klasikoak, antzerkigintzan hasi aurretik. Francis Beaumont laguntzailearekin batera, hogeiren bat komedia idatzi zituen, asmaketaren aldetik harrigarrizko gertariak eskainiz, grinak azpimarratuz eta hizkuntza oparotasuna hautatuz. Beaumont hil eta gero (1616), Massinger, Ben Johnson, Tourneur eta Middleton izan zituen laguntzaile."}
{"id": "280430", "revid": "58701", "url": "https://eu.wikipedia.org/wiki?curid=280430", "title": "Ignacio Hidalgo de Cisneros", "text": "Ignacio Hidalgo de Cisneros L\u00f3pez de Montenegro (Gasteiz, Araba, 1894ko uztailaren 11 - Bukarest, Errumania, 1966ko otsailaren 9a) arabar militarra izan zen.\nBiografia.\nMilitar tradizioko familia aristokratiko batean hazia, Melilla izan zuen lehen destinoa Espainiako Armadan, Ait Ulixek kabila bonbardatzeko. Iperitako lehergailu kimikoak bota zituen hegaldi horietan, gerora damuz kontatu zuen bezala.\nErrepublikazalea eta sozialista zen. 1930ean Frantziara erbesteratu behar izan zuen, urte hartan monarkiaren aurkako saio batean parte hartu baitzuen. Constancia de la Morarekin ezkondu zen. Espainiako Gerra Zibila hasi zenean, aireko indarren buru egin zuten. Alderdi komunistako kide zen. Gerra bukatu ondoren, Errumaniara joan eta han bizi izan zen.\nArras interesgarria da haren oroitzapen-liburua, \"Cambio de rumbo\" (bi liburuki)."}
{"id": "280431", "revid": "105290", "url": "https://eu.wikipedia.org/wiki?curid=280431", "title": "Katalpa", "text": "Katalpa (\"Catalpa\" generoa) bignoniazeoen familiako zenbait zuhaitz adarzabal dotoreren izena da.\nHamar bat zuhaitz mota ezagutzen dira katalpa izenekoak. Berez, Ipar Ameriketan eta Asiako ekialdean hazten dira. Ederrean pareko zuhaitz gutxi dute, dituzten hosto eta loreengatik batez ere.\nHosto zabal handiak, babarrunarenen antzekoak, lore ezpaindun ikusgarriak, kolorez zuri arrosak, eta leka-itxurako fruitu luze meheak izaten dituzte. Apaingarri gisa landatzen dira lorategietan. 40 bat espezie ditu generoak."}
{"id": "280432", "revid": "46380", "url": "https://eu.wikipedia.org/wiki?curid=280432", "title": "William Ireland Knapp", "text": "William Ireland Knapp (New York, AEB, 1835eko martxoaren 10a - Paris, Frantzia, 1908ko abenduaren 5a) Estatu Batuetako filologoa eta euskalaria izan zen.\nBiografia.\nGaztelerako irakaslea izan zen Chicagoko Unibertsitatean. 1899an argitaratu zuen \"Life, writings and correspondance of George Borrow derived from official and other authentic sources\" bere lan nagusia, George Borrowri buruzkoa.\nHaren eraginez hasi zen euskararekiko ardura izaten. Gazteleraren gramatika bat ere idatzi zuen. Dodgsonen adiskidea izan zen."}
{"id": "280433", "revid": "58701", "url": "https://eu.wikipedia.org/wiki?curid=280433", "title": "Max Linder", "text": "Max Linder (Jaiotza-izena: Gabriel Leuvielle Linder ; Saint-Loub\u00e8s, 1883ko abenduaren 16a - Paris, 1925eko urriaren 31) frantses zinema-antzezlea izan zen. Ospe handia izan zuen 1910-1920 bitartean. Parisko zalduntxoaren irudia eman zuen, beti tente eta dotore. \"Max\" izen soila erabiltzen zuen. Denborak orduan izan zuten barregarritasuna kendu die haren filmei. Esan beharra dago, ordea, Linderrenganako zordun direla Chaplin, Marx anaiak eta beste antzezle komiko asko."}
{"id": "280434", "revid": "1519", "url": "https://eu.wikipedia.org/wiki?curid=280434", "title": "Inazio Maria Manzisidor", "text": "Inazio Maria Manzisidor (Azkoitia, 1907 - Loiola, 1961) gipuzkoar idazlea izan zen. Jesuita. Euskaltzain urgazlea izan zen, eta hagiografia-lanak idatzi zituen, batik bat. Obra nagusiak: \"Deustoko atezain Garate Jesu-laguna \"(1936), \"Otoitz-Bidea\" (1948), \"Jesukristoren bizitza\" (1953), \"Gure Patroi aundia. Aita San Inazioren bizitza \"(1965), \"Santu Bizitzak, egunean egunekoa\" (1958-1959), \"Maiatzeko Loretako Irakurgaiak\" eta \"Igandeko Berri On hitzalditxoak\"."}
{"id": "280435", "revid": "512", "url": "https://eu.wikipedia.org/wiki?curid=280435", "title": "Peropteryx trinitatis", "text": "Peropteryx trinitatis Peropteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280436", "revid": "81", "url": "https://eu.wikipedia.org/wiki?curid=280436", "title": "Oxido nitroso", "text": "Oxido nitrosoa N2O formula duen gas kolorgea da.\nJoseph Priestleyek aurkitu zuen 1772an. Amonio nitratoa berotuz edo nitriloen eta nitratoen erredukzio kontrolatu bidez lortzen da.\nEzaugarriak.\nEz da pozoitsua, eta usain eta zapore gozoa du. Bakarturik ez da sukoia, baina leher daiteke airearekin nahasia dagoenean.\nErabilera.\nOdontologian eta ebakuntza laburretan anestesiko gisa erabiltzen da 1840. urteaz geroztik. Elikagaientzako aerosoletan gas bultzatzaile gisa ere erabiltzen da. Berotegi-efektuko gasa da."}
{"id": "280437", "revid": "28807", "url": "https://eu.wikipedia.org/wiki?curid=280437", "title": "Oxido nitrosoa", "text": ""}
{"id": "280438", "revid": "512", "url": "https://eu.wikipedia.org/wiki?curid=280438", "title": "Odontozeto", "text": "Odontozeto (Odontoceti) ugaztunen klaseko zetazeoen ordenako itsasoko animalia batzuez esaten da. Haien ezaugarri berezia ahoa hortzez hornitua izatea da: espezie batzuek bi barailetan dituzte, baina beste batzuek, behekoan soilik. Gainerako zetazeoek baino aho estuagoa eta txikiagoa dute. Odontozetoen azpiordenako familiarik ezagunenak delfinidoak, monodontidoak eta platanistidoak dira (adibidez, belugak, izurdeak, kaxaloteak, orkak, narbalak, mazopak eta pilotu-izurdeak). Guztiak haragijaleak dira.\nFamiliak.\nOdontozetoek zazpi edo zortzi familia osatzen dituzte, \"Kogia\" generoa Physeteridae familiaren barnean edo familia independente batean sailkatzearen arabera."}
{"id": "280439", "revid": "1519", "url": "https://eu.wikipedia.org/wiki?curid=280439", "title": "Pallava", "text": "Pallava Indiako hego-ekialdeko dinastia izan zen. Dinastia honen agindupean egon zen Dekango ekialdea eta, bereziki, Madrasko lurraldea III-IX. mendeetan. Garrantzi handia izan zuen itsasoan; portu asko eraiki ziren, eta garai hartan hasi bide zen Indiako komertzioa Sri Lankarekin eta Malaysiarekin. Pallava estiloko tenplu handiak eraiki zituen dinastia honek Madrasko lurraldean. IX. mendean Chola dinastiak hartu zuen haren lekua."}
{"id": "280440", "revid": "56334", "url": "https://eu.wikipedia.org/wiki?curid=280440", "title": "Ivan Passer", "text": "Ivan Passer (Praga, 1933ko uztailaren 10a - Reno, Nevada, 2020ko urtarrilaren 9a) zinemagile txekiarra izan zen.\nLehenbizi naziek eta gero komunistek zanpaturiko familia judu aberats batean jaio zen, eta gezurrezko agiri bat baliatu zuen Pragako zinema-eskola ospetsuan sartzeko. Milo\u0161 Formanen lankidea izan zen, eta lehen film luzeak, \"Intimni osvetleni\" (1965, \"Argitze intimoa\"), nazioarteko ospea ekarri zion. Estatu Batuetara erbesteratu zen; geroztik, ordea, bere lanek ez zuten izan Txekian egin zuen filmaren maila."}
{"id": "280441", "revid": "105290", "url": "https://eu.wikipedia.org/wiki?curid=280441", "title": "Priapulida", "text": "Priapulida itsas harren filuma bat da, Ecdysozoa barnean dagoena.\nPriapulidoen 16 espezie ezagutzen dira. Handiek 10 eta 15 cm bitarteko luzera dute, eta Ipar eta Hego poloen inguruko itsasoetan bizi dira; txikienak, berriz, milimetro bat luze baino ez direnak, itsaso epelagoetan bizi dira.\nItsas hondo lohitsu sakonetan bizi diren zenbait har-espezieri buruz esaten da.\nGorputz zilindrikoa dute. Aurrealdeko muturrean dute ahoa, eta atzealdean uzkia. Uzkiaren ondoan hutsik dauden ziskuen sorta bat dute. Ez dute odol-zirkulaziorik.\nSailkapena.\nEzezaguna\nPriapulida taldea\nPriapulida filuma"}
{"id": "280442", "revid": "512", "url": "https://eu.wikipedia.org/wiki?curid=280442", "title": "Jean-Fran\u00e7ois Regnard", "text": "Jean-Fran\u00e7ois Regnard (Paris, Frantzia, 1655eko otsailaren 7a - Grillongo gaztelua, Dourdan, Frantzia, 1709ko irailaren 4a) frantses idazlea eta dramagilea izan zen.\nBiografia.\nBidaia asko egin zituen gaztetandik. Haietako bidaia batean, aljeriar piratek bahitu zuten, eta zenbait hilabetez eduki zuten preso. Aske geratu zenean, Frantziara itzuli zen, eta antzerkirako idatzi zuen.\nObra nagusiak: \"Le Joueur\" (1696, \"Jokalaria\"), \"Le L\u00e9gataire universel\" (1708, \"Oinordeko bakarra\") eta \"La S\u00e9r\u00e9nade\" (1694, \"Serenata\")."}
{"id": "280443", "revid": "336", "url": "https://eu.wikipedia.org/wiki?curid=280443", "title": "Trimetilamina", "text": "Trimetilamina giro-tenperaturan gasa den amina da, formula kimiko hau duena: (CH3)3N. Amina tertziarioa da. Erraz kondentsatzen da. Uretan, alkoholean eta eterrean aise urtzen da. Metanola eta amoniakoa katalizatzaile bat aurrean dela tenperatura beroan erreakzionatzean eratzen da. Sukoia da; eta, irentsiz gero, pozoitsua. Sintesi organikoetan, desinfektatzaileak ekoizteko, flotazio-eragile gisa, intsektuak erakartzeko, plastikoak ekoizteko eta abarretarako erabiltzen da.\nKontzentrazio txikian, \"arrain\"-usaina du; kontzentrazio handian, berriz, amoniakoa gogorarazten du. Animalia eta landareen deskonposizioan sortzen da. Bera da, adibidez, arrain ustelaren usainaren sortzailea."}
{"id": "280444", "revid": "512", "url": "https://eu.wikipedia.org/wiki?curid=280444", "title": "Rhynchonycteris naso", "text": "Rhynchonycteris naso Rhynchonycteris generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280445", "revid": "105290", "url": "https://eu.wikipedia.org/wiki?curid=280445", "title": "Vajra", "text": "Vajra (devanagariz \u0935\u091c\u094d\u0930, txineraz \u91d1\u525b \"j\u012bng\u0101ng\", tibeteraz \u0f62\u0fa1\u0f7c\u0f0b\u0f62\u0f97\u0f7a\u0f0d \"dorje\", japonieraz \"kong\u014d\", \u91d1\u525b) Mahayana budismoko sekta batzuen, Tibeteko budismoaren eta hinduismoaren tresna esoterikoa, punta bateko edo askotako txintxirrin baten antzekoa.\nHinduismoan, Indra jainkoaren arma da, espirituaren egonkortasunaren eta hautsezintasunaren ikurra. Errituetan, diamantearen edo oinaztargiaren sinbolo gisa, txilinarekin batera erabiltzen da gehienetan. Vajrayana eskolaren doktrinetan pertsonaren izatea ezin ezabatuzkoa dela adierazten du."}
{"id": "280446", "revid": "1545", "url": "https://eu.wikipedia.org/wiki?curid=280446", "title": "Guido Adler", "text": "Guido Adler (Eibenschitz, Moravia, Austriar Inperioa, gaur egun Txekia, 1855eko azaroaren 1a - Viena, Austria, 1941eko otsailaren 15a) austriar musika-ikerlaria izan zen.\nBiografia.\nEduard Hanslicken ikaslea izan zen, eta haren lekua hartu zuen musikaren historia eta teoriaren irakasle gisa, Vienako Unibertsitatean (1898).\nAustriako musikariei eta harmoniaren historiari buruzko zenbait azterketa argitaratu zituen. Horretaz gainera, \"Denkm\u00e4ler der Tonkunst in \u00d6sterreich\" (\"Austriako musikak eman dituen lan nagusiak\") izeneko argitalpena zuzendu zuen."}
{"id": "280447", "revid": "512", "url": "https://eu.wikipedia.org/wiki?curid=280447", "title": "Bolero (balleta)", "text": "Bolero Maurice Ravelen \"Bolero\" musikan oinarrituz egindako balleta da.\nParisen antzeztu zen lehen aldiz 1928an Bronislava Nijinskaiaren koreografiarekin.\nHemeretzi aldiz errepikatzen den dantza da. Melodia eta harmonia berdinak ditu denbora guztian, eta erritmoa danbor batek markatzen du etengabe. Aldaketa-elementu bakarra orkestrazioa da, gero eta joriagoa. Adierazgarria da Ravelek lan honetarako hasieran pentsatua zuen titulua: \"Obsession d\u00b4un rythme\"."}
{"id": "280448", "revid": "56334", "url": "https://eu.wikipedia.org/wiki?curid=280448", "title": "Giuseppe Castiglione", "text": "Giuseppe Castiglione (Milan, Italia, 1688ko uztailaren 19a - Pekin, Txina, 1766ko uztailaren 17a) margolaria eta misiolari jesuita izan zen. Txinan ibili zen misiolari, eta arkitekto eta pintore aritu zen han, hiru enperadorerekin (Kangxi, Yongzhen eta Kianlong). \"Lang Shining\" izengoitiaz izenpetzen zituen bere lanak. Txinako pinturaren teknika beretu zuen, Italiako pinturaren estiloa galdu gabe. Enperadorea eta haren inguruko erretratuak, ikuspegiak eta gertariak margotu zituen."}
{"id": "280449", "revid": "56334", "url": "https://eu.wikipedia.org/wiki?curid=280449", "title": "Edward Doisy", "text": "Edward Adelbert Doisy (Hume, Illinois, 1893ko azaroaren 13a - Saint Louis, Missouri, 1986ko urriaren 23a) Estatu Batuetako biokimikaria izan zen. Washingtongo (1919) eta San Luisko (1923) unibertsitateetako biokimika-irakaslea izan zen. Sexu-hormonez arduratu zen, Estatu Batuetako Edgar Allen biokimikariarekin. K bitamina bakartu zuen 1939an. Aurkikuntza hori dela eta, Medikuntzako Nobel Saria jaso zuen 1943an, Henrik Carl Peter Dam biokimikari daniarrarekin batera."}
{"id": "280450", "revid": "336", "url": "https://eu.wikipedia.org/wiki?curid=280450", "title": "Carlo Emilio Gadda", "text": "Carlo Emilio Gadda (Milan, Italia, 1893ko azaroaren 14a - Erroma, Italia, 1973ko maiatzaren 21a) italiar eleberrigilea izan zen.\nBiografia.\n\"La Madonna dei filosofi\" (1931) liburuan, Milango burgesiaren ikuspegi barregarria eman zuen; \"La Cognizione del dolore\" obran (bukatu gabea, 1938-1941), berriz, burgesiaren eta faxismoaren arteko lotura salatu zuen. \"Quel pasticciaccio brutto de Via Merulana\" (1957) obrari esker lortu zuen arrakasta handiena: Erromako jendearen bizimoduaren deskribapen barregarria da."}
{"id": "280451", "revid": "512", "url": "https://eu.wikipedia.org/wiki?curid=280451", "title": "Jakana", "text": "Jakana (\"Jacana jacana\") Charadriiformes ordenako eta jakanidoen familiako hegaztia da, 25 cm inguru luzea, Hego Ameriketako tropiko aldeko zingiretan bizi dena.\nLuma beltzak ditu sabel-paparretan, lepoan eta buruan; bizkarrean berriz gaztaina kolorekoak eta hegoetan berde horixkak. Gandor gorri zapala du kopetan. Oso hatz luzeak ditu, eta haietaz baliatzen da uretako landare-hostoen gainean ibiltzeko. Landareak eta uretako intsektuak jaten ditu."}
{"id": "280452", "revid": "512", "url": "https://eu.wikipedia.org/wiki?curid=280452", "title": "Saccopteryx antioquensis", "text": "Saccopteryx antioquensis Saccopteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280453", "revid": "119347", "url": "https://eu.wikipedia.org/wiki?curid=280453", "title": "Laokoon", "text": "Laokoon (, ahoskatua) Troiako Apoloren apaiza izan zen. Troiako gerran, grekoek egindako zurezko zaldi erraldoia ez zezatela hirian sartu aholkatu zien troiarrei. Atena jainkosak zigortu egin zuen horregatik, eta bi sugek hil zituzten bera eta bere bi semeak. Pasadizo hau Virgiliok agertu zuen Eneidan (II. liburua); orobat, ospe handia du gertaera hau bera irudikatzen duen eskulturak, Agesandro, Polidoro eta Atenodoro eskultoreek egina."}
{"id": "280454", "revid": "6327", "url": "https://eu.wikipedia.org/wiki?curid=280454", "title": "Laokonte", "text": ""}
{"id": "280455", "revid": "28807", "url": "https://eu.wikipedia.org/wiki?curid=280455", "title": "Metaterio", "text": ""}
{"id": "280456", "revid": "1545", "url": "https://eu.wikipedia.org/wiki?curid=280456", "title": "Yasuhiro Nakasone", "text": "Yasuhiro Nakasone (japonieraz: \u4e2d\u66fd\u6839 \u5eb7\u5f18 \"Nakasone Yasuhiro\"; Takasaki, 1918ko maiatzaren 27a - Tokio, 2019ko azaroaren 29a) japoniar abokatua eta politikaria izan zen. 1946an hasi zen politikan lanean, Alderdi Demokrataren barruan, baina, handik denbora gutxira, Alderdi Liberal Demokratan sartu zen. 1959tik aurrera, behin baino gehiagotan izan zen ministro. Zenko Suzukiren gobernua bukatu ondoren (1982), Nakasone izendatu zuten haren lekua hartzeko, bai Alderdi Liberalaren agintaritzan eta bai Lehen Ministro karguan. 1987an utzi zuen kargua."}
{"id": "280457", "revid": "105290", "url": "https://eu.wikipedia.org/wiki?curid=280457", "title": "Orobanka", "text": "Orobanka Orobankazeoen familiako hainbat landareren izena. Landare orobankazeo gehienak \"Orobanche\" generoan biltzen dira (150 espezie inguru dira). Orobankek sustrai labur sendoak, zurtoin zuzena, ezkata-itxurako hostoak eta mordoan antolatutako loreak dituzte. Mota gehienak bizkarroiak dira. Ezagunena \"Orobanche crenata\" da, ilarretan eta beste landare lekadun batzuetan kalte handia egiten duena. Ipar hemisferio epelean hazten dira."}
{"id": "280458", "revid": "512", "url": "https://eu.wikipedia.org/wiki?curid=280458", "title": "Saccopteryx bilineata", "text": "Saccopteryx bilineata Saccopteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280459", "revid": "336", "url": "https://eu.wikipedia.org/wiki?curid=280459", "title": "Pulkeria", "text": "Aelia Pulkeria (Konstantinopla, 399 - Konstantinopla, 453) Ekialdeko Erromatar Inperioko enperadorea izan zen, Eliza Katolikoak santu bihurtu zutena.\nBiografia.\nArkadioren alaba zaharrena zen. Erreginorde izan zen, anaia Teodosio adinez nagusi izan arte (414-416). Teodosio aginpidean egon zen garaian, eragin handia izan zuen anaiarengan. Hura hil ondoren, Pulkeria Martziano jeneralarekin ezkondu zen, eta enperadore izendatu zuten Martziano. Bizitza aszetikoa izan zuen, eta gogor esetsi zien heretikoei."}
{"id": "280460", "revid": "28807", "url": "https://eu.wikipedia.org/wiki?curid=280460", "title": "Aelia Pulkeria", "text": ""}
{"id": "280461", "revid": "28807", "url": "https://eu.wikipedia.org/wiki?curid=280461", "title": "Santa Pulkeria", "text": ""}
{"id": "280462", "revid": "512", "url": "https://eu.wikipedia.org/wiki?curid=280462", "title": "Morgan Russell", "text": "Morgan Russell (New York, AEB, 1886ko urtarrilaren 25a - Filadelfia, AEB, 1953ko maiatzaren 29a) Estatu Batuetako margolaria izan zen. Frantzian bizi izan zen 1909-1946 urteetan eta C\u00e9zanne, Delaunay eta Kupka margolariek landu zuten inpresionismoa ezagutu zuen. \"Sinkronismo\" izeneko estiloa sortu zuen 1912-1913 urteetan Stanton Macdonald-Wright pintorearekin batera: \"Synchromy to form: orange\" (1914). 1916. urtetik aurrera erlijio gaietan oinarritutako koadroak pintatu zituen."}
{"id": "280463", "revid": "77752", "url": "https://eu.wikipedia.org/wiki?curid=280463", "title": "Franco Sacchetti", "text": "Franco Sacchetti (Florentzia edo Ragusa, Italia, 1330 edo 1335 - San Miniato, Florentziatik hurbil, Italia. 1400) italierazko idazlea izan zen. Merkatari-familia bateko semea zen, eta politikan parte hartu zuen. 1363an hasi zen idazten \"Libre delle rime\" (\u00aberrimen liburua\u00bb), poesiez etengabe aberasten zuena. Bizitzaren azken urteetan, ipuin-bilduma bat argitaratu zuen, \"Il libro delle trecento novelle\" (1399, \u00abhirurehun ipuinen liburua\u00bb). Berrehun eta hogeita hiru ipuin gorde dira."}
{"id": "280464", "revid": "512", "url": "https://eu.wikipedia.org/wiki?curid=280464", "title": "David Teniers Gaztea", "text": "David Teniers Gaztea flandestar pintorea eta diseinatzailea izan zen (Anberes, 1610eko abenduaren 15a - Brusela, 1690eko apirilaren 25a). 1632-1633 bitartean maisu-maila lortu zuen Anberesen. 1651. urtean Bruselara joan zen, eta 1665. urtean Anberesko Akademiako zuzendari izendatu zuten. Bere garaiko gizarteko eszenak eta erretratuak pintatu zituen, baina magia eta sorginkeriari buruzko pinturengatik egin zen batez ere ezagun.\nFlandriako genero-pinturaren eraberritzailetzat hartua da xehetasunekiko zuen kezkagatik eta kolorearen lanketa zainduagatik.\nDavid Teniers Zaharraren semea zen eta haren ikasle izan zen, baina harremana izan zuen orobat Bruegel (haren alaba batekin ezkondu zen 1637an) eta Rubensekin. Hasierako lanetan generoko eszenak landu zituen, baina berehala hasi zen burgesen zein nekazarien bizitzako irudiak margotzen (\"Ostatuko irudiak\", \"Bost zentzuak\"); aurrerago tabernetako eszenak margotu zituen batez ere, P. Brouwerren eraginpean, baina hark baino atseginagoak eta efektistagoak, ez hain patetikoak (\"Karta jokalariak\", \"Ostatuko Irudia\"). Lan bikainenak, halere, 1640 eta 1650 bitarteko hamarraldian egin zituen.\nOro har, aurreko koadroetan baino kolore argiagoak erabili zituen orduko lanetan, zilar distirako kolore argitsuak hain zuzen, eta Rubensen eragina antzematen zaio zenbait lanetan. Garai hartako koadroetan irudi jendetsuak irudikatu ohi zituen landa-giroko paisaia zabaletan; oro har, pertsonaia maitagarriak, umoretsuak egiten zituen (\"Herriko jaia\", 1646; Hermitage, San Petersburgo) eta paisaia xehetasun handiz landu ohi zuen. Aipagarriak dira, besteak beste, \"Erromeria Anberes inguruan\" (1643, National Gallery, Londres), \"Artzainen etxola\" (Corsini Galeria, Erroma) eta \"Atseden hartzen landan\" (Doria Pamphili Galeria, Erroma). Prozesioak agertzen dituzten hainbat koadro ere egin zituen garai hartan.\n1647an Herbehereetako gobernariaren galeriaren arduradun izendatu zuten. Garai hartan margotu zuen Leopoldo Artxidukea Bruselako bere pinakotekaria (1647; Pradoko Museoa, Madril), eta mitologiari buruzko koadro ugari egin zituen. 1651n Bruselan finkatu zen eta lantegi garrantzitsua sortu zuen han, bere lankideen artean estilo berezi bat zabaldu zuena. Bruselako Arte Ederretako Akademiaren sortzaileetako bat izan zen (1663)."}
{"id": "280465", "revid": "336", "url": "https://eu.wikipedia.org/wiki?curid=280465", "title": "Usman dan Fodio", "text": "Shaihu Usman dan Fodio (; Maratta, Gobir, 1754 - Sokoto, Fulaniko erresuma, 1817) erlijio erreformatzailea, buruzagi politikoa eta Sokotoko Kalifa-herriaren sortzailea izan zen. 1801ean hausa sultanen aurkako gerra santuari ekin zion eta herrialdea islamera bihurtu zuen, hausa erresuma guztiak batuz. Ipar Nigerian erresuma teokratiko feudal bat sortu zuen. Erresuma honek emir herri autonomoak biltzen zituen, eta hegoaldera Niger haranetik harat hedatu zen."}
{"id": "280466", "revid": "119347", "url": "https://eu.wikipedia.org/wiki?curid=280466", "title": "Ali Baba", "text": "Ali Baba ( \"\") \"Mila gau eta bat gehiago\" kontakizunetako historia bateko protagonista da, hain zuzen ere, \"Ali Baba eta Berrogei Lapurrak\" ipuinekoa. Ali Baba artisau pobreak, halabeharrez, berrogei lapurren haitzuloan sartzeko sekretua aurkitzen du. \"Sesamo, zabal zaitez!\" esanez, atea irekitzen da, eta bertan pilatuta dagoen altxorretako parte batez jabetzen da Ali Baba. Gaiztaginen eskuetan jausirik, hil egin nahi dute, baina bera hil ordez, Murjane jopu asmotsuari esker, lapur guztiak hilko dira."}
{"id": "280467", "revid": "512", "url": "https://eu.wikipedia.org/wiki?curid=280467", "title": "Saccopteryx canescens", "text": "Saccopteryx canescens Saccopteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280468", "revid": "65203", "url": "https://eu.wikipedia.org/wiki?curid=280468", "title": "Aristides", "text": "Aristides edo Aristeides, grezieraz \u1f08\u03c1\u03b9\u03c3\u03c4\u03b5\u03af\u03b4\u03b7\u03c2, \"Zuzena\" izengoitiaz ezaguna (K.a. 550 inguruan - 467 inguruan) Atenasko jeneral eta politikaria izan zen.\nBiografia.\nMaratongo garaipena (K.a. 490) lortu zuten hamar buruzagietako bat izan zen. Temistokles aurkariak erbesteratu ondoren (K.a. 482), persiarren inbasiokoan (K.a. 480) deitu zioten berriro eta haiei nagusitzea lortu zuen (Salamina, K.a. 480 eta Plateas, K.a. 479). Harrez geroztik, Delosko Konfederakundea sortzen hartu zuen parte."}
{"id": "280469", "revid": "105290", "url": "https://eu.wikipedia.org/wiki?curid=280469", "title": "Aszetismo", "text": "Aszetismoa edo aszesia bertutea lortu ahal izateko bete beharreko lege-bilduma da, bizitzari eta moralari dagokiona. Materiazkoak diren ondasunei uko egitea eta gorputzaren grinak menderatzea da aszesia. Hasiera batean, Antzinako Greziako kirolarien prestakuntzari deitzen zitzaion aszesia. Kristau garaian, moralean maila gorena iritsi nahi zuenarentzat eta Jainkoa eta erlijioa ondo ezagutu nahi zituenarentzat ere landu beharreko bidetzat hartu zuten.\nAszetismoaren praktikak, dena den, askoz lehenagotik ezagunak ziren Ekialdean. Aszetismoa, pixkanaka, zabalduz joan zen, eta budismoan, islamean eta kristautasunean txertatu zen, besteak beste."}
{"id": "280470", "revid": "28807", "url": "https://eu.wikipedia.org/wiki?curid=280470", "title": "Aszesi", "text": ""}
{"id": "280471", "revid": "105290", "url": "https://eu.wikipedia.org/wiki?curid=280471", "title": "Buganda", "text": "Buganda Ugandako eskualdea da, Victoria aintziraren iparraldean. Eskualde honetan Masaka, Mengo eta Mubende basamortuak daude. 61.609 km\u00b2 eta 2.667.332 biztanle. Eskualdeko hiririk garrantzitsuena Kampala da. Oso erreinu ahaltsua izan zen XVIII. mendean. 1900. urtean, Erresuma Batuaren protektoratua bihurtu zen.\nUgandak 1962an askatasuna lortu zuenean Bugandak nolabaiteko autonomia izan bazuen ere, ezabatua izan zen 1967an, 1993an berrezarria."}
{"id": "280472", "revid": "336", "url": "https://eu.wikipedia.org/wiki?curid=280472", "title": "Burakumin", "text": "Burakumin (, literalki \"herriko jendea\") Japoniako gutxiengo bati ematen zaion izena da. Gizarte-kastarik apalena osatzen dute. Nahiz eta kasta-sistema ofizialki 1871n kendu, \"burakumin\" asko ghetto gisako herrietan bizi dira Japonia osoan, mendebaldean gehienbat. Gaizkien ordainduta dauden lanetan dihardute gehienek. Edozein pertsona \"burakumin\" dela jakitea aski da, normalean, \"burakumin\" ez den batekin harremanik ezin izan dezan. Erroldarik ez badago ere, milioi bat eta hiru milioi bitarte direla uste da. Hizkuntzaz, arrazaz eta etniaz gainerako japoniarrak bezalakoak dira, hau da, fisikoki ez dira desberdinak.\nJatorria XVII. mendean, Torugawa aroan, ezarri zen bost mailako kasta-sisteman du oinarria. Samuraiak ziren kasta gorena, eta burakuminak kastarik apalena."}
{"id": "280473", "revid": "336", "url": "https://eu.wikipedia.org/wiki?curid=280473", "title": "Luis Corval\u00e1n", "text": "Luis Alberto Corval\u00e1n Lepe (Puerto Montt, 1916ko irailaren 14a - Santiago, 2010eko uztailaren 21a) txiletar politikaria izan zen.\nTxileko Alderdi Komunistako kide egin zen 1932an, eta kazetaritzan jardun zuen. 1958an, alderdiko idazkari nagusi hautatu zuten. 1973an, \u00adPinochet jeneralak gidatutako estatu kolpearen ondoren, atxilotu eta kontzentrazio-esparru batera eraman zuten. 1976an, Sobietar Batasuneko disidente politiko baten truke askatu zuten. 1988an itzuli zen Txilera, militarrek agintea utzi zutenean."}
{"id": "280474", "revid": "90204", "url": "https://eu.wikipedia.org/wiki?curid=280474", "title": "Frine", "text": "Frine (, \"Phrun\u00ea\"; Antzinako Grezia, n jaioa), greziar hetaira (\"gortesaua\") izan zen.\nBiografia.\nTespiasen (Beozia) jaio zen. Atenasko hetaira aberats ospetsuena izan zen. Praxitelesen maitalea izan zen; Afroditaren irudiak egiteko Frine izan omen zuen hark eredu.\nElezaharrak dioenez, Eleusiko misterioei laido egin ziela eta, auzitara eraman zuten; bere abokatuak, Hiperidesek, epaileen aurrean Frine biluztu zuen eta hori nahikoa izan zuen Frinek aske gelditzeko."}
{"id": "280475", "revid": "512", "url": "https://eu.wikipedia.org/wiki?curid=280475", "title": "Saccopteryx gymnura", "text": "Saccopteryx gymnura Saccopteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280476", "revid": "28807", "url": "https://eu.wikipedia.org/wiki?curid=280476", "title": "Phryne", "text": ""}
{"id": "280477", "revid": "1545", "url": "https://eu.wikipedia.org/wiki?curid=280477", "title": "Angel Goenaga Gorriti", "text": ""}
{"id": "280478", "revid": "336", "url": "https://eu.wikipedia.org/wiki?curid=280478", "title": "Sabino Goikoetxea", "text": "Sabino Goikoetxea Etxebarria (Bermeo, 1826ko abenduaren 31 - Bilbo, 1901eko urtarrilaren 15a) (izengoitia: Argos) bizkaitar arkitektoa eta idazlea izan zen. Ezagunagoa izan zen literatura-lanengatik, arkitektura-obrengatik baino: \"Ellos y nosotros\" (1867; Lehen Karlistadari buruzkoa), \"Pasavolantes\" (1883), \"Otros pasavolantes\" (1889) eta \"Ultimos pasavolantes\" (1895, Bilboko gizartearen ohiturei buruzkoak). \"El Nervi\u00f3n\" Bilboko egunkaria sortu zuen. Bilboko burdinbide-konpainiako zuzendaria izan zen. Bere arkitektura-lanen artean Vista Alegre zezen plaza eta Foruen zubia (1874ko Bilboko setioan suntsitua) nabarmendu daitezke."}
{"id": "280479", "revid": "1545", "url": "https://eu.wikipedia.org/wiki?curid=280479", "title": "V\u00edt\u011bzslav Nezval", "text": "V\u00edt\u011bzslav Nezval (Biskupovice, Moravia, 1900eko maiatzaren 26a - Praga, Txekoslovakia, 1958ko apirilaren 6a) txekiar olerkaria izan zen.\nBiografia.\nHasieran, inpresionismoaren jarraitzaile izan zen (\"Zubia\", 1922; \"Pantomima\", 1924), eta, gero, surrealismoarena (\"Gaueko olerkiak\", 1930; \"Agurra eta zapia\", 1934). 1936tik aurrera, mugimendu hori alde batera utzi, eta errealismo soziala landu zuen (\"Stalin\", 1949; \"Bakearen kanta\", 1950).\nHitz lauz idatziak: \"Marat jauna\" (1932) eta \"Zorionaren katea\" (1936), besteak beste."}
{"id": "280480", "revid": "28807", "url": "https://eu.wikipedia.org/wiki?curid=280480", "title": "Vitezslav Nezval", "text": ""}
{"id": "280481", "revid": "512", "url": "https://eu.wikipedia.org/wiki?curid=280481", "title": "Saccopteryx leptura", "text": "Saccopteryx leptura Saccopteryx generoko animalia da. Chiropteraren barruko Emballonurinae azpifamilia eta Emballonuridae familian sailkatuta dago"}
{"id": "280482", "revid": "10891", "url": "https://eu.wikipedia.org/wiki?curid=280482", "title": "James Pradier", "text": "James Pradier (Geneva, 1790eko maiatzaren 23a - Bouvigal, 1852ko ekainaren 4a) frantses eskultorea izan zen.\nLuis Filipe erregearen babesean egon zen. Garaiko eskultore ospetsuenetakoa izan zen, David d'Angersekin batera. Emakumezkoen eskultura ederrengatik egin zen ezagun, batez ere \"Atlanta\" (Louvre) obragatik. Pradierrenak dira, besteak beste: \"Hiru Graziak\" (Louvre), Napoleon I.aren hilobiko hamabi \"Victoria\" estatuak, Lille eta Estrasburgo hiriak irudikatzen dituzten Concorde plazako estatuak eta Garaipen Arkuko \"Ospetsuak\"."}
{"id": "280483", "revid": "512", "url": "https://eu.wikipedia.org/wiki?curid=280483", "title": "Tamariz", "text": "Tamariz edo milazka (\"Tamarix\") tamarikazeoen familiako zuhaixka generoa da. 2\u20136 m luze izaten da. Adar meheak eta hosto eta lore oso txikiak ditu; loreak arrosa kolorekoak eta izpitan bilduak izaten dira. Kostaldean eta ibaiertzetan hazten da Eurasian eta Afrikan; tamariz-mota batzuk apaingarri gisa lantzen dira. Enborra gorrixka du, eta harekin egindako edabea beherakoaren kontra erabiltzen zen antzina.\nEuskal Herrian ezagunen den espeziea frantses milazka da (\"Tamarix gallica\"), Nafarroako Erriberan etxekotu dena. Apaingarri izaten dira, zuhaitz itxura eman dieten zuhaixka hau, hala nola Donostian izenarekin ezagutzen diren ibiltokietako zuhaitzak."}
{"id": "280484", "revid": "512", "url": "https://eu.wikipedia.org/wiki?curid=280484", "title": "Eugenio Urrotz", "text": "Eugenio Urrotz Erro (Tolosa, 1883 - Etxebarri, 1937) Gipuzkoako elizgizon eta idazlea izan zen. Gasteizen eta Erroman egin zituen Elizako ikasketak. 1907an apaiztu zen, eta Lizarran, Albizturren eta Eibarren egon zen apaiz. \"Euskal-Erria\", \"Euskeraren Alde\" eta \"Euskal Esnalea\" agerkarietan argitaratu zituen lan aipagarrienak. Urrotzenak dira \"Sinismena eta euskara\" olerkia (1907) eta \"Gipuzkoa'ko Azalben laburra\", Gipuzkoako geografiari buruzko obra (1913)."}
{"id": "280485", "revid": "26894", "url": "https://eu.wikipedia.org/wiki?curid=280485", "title": "Eugenio Urroz Erro", "text": ""}
{"id": "280486", "revid": "56334", "url": "https://eu.wikipedia.org/wiki?curid=280486", "title": "Georg Wittig", "text": "Georg Wittig (Berlin, Prusiako Erresuma, 1897ko ekainaren 16a - Heidelberg, Alemania, 1987ko abuztuaren 26a) alemaniar kimikaria izan zen.\nBiografia.\nHeidelbergeko Unibertsitateko irakasle izan zen. Fosforoaren ilidoek zetonekin eta aldehidoekin erreakzionatzen dutela eta erreakzio horren ondorioz alkenoak eratzen dituztela frogatu zuen. Erreakzio hori botika ugariren eta beste gai organiko konplexuen sintesian erabiltzen da gaur egun. Kimikako Nobel saria irabazi zuen 1979an Brown de Purduerekin batera."}
{"id": "280487", "revid": "56334", "url": "https://eu.wikipedia.org/wiki?curid=280487", "title": "Elektroiman", "text": "Elektroimana korronte elektriko baten jarioaren ondorioz eremu magnetikoa sortzen duen iman mota bat da. Korronte elektrikoaren fluxua desagertzen bada, eremu magnetikoa eta hortik sortzen den efektua ere (iman-egoera) desagertu egiten dira.\nAtalak.\nElektroiman sinpleena bobina bat inguratzen duen hari zati batek osatzen du, non hariaren muturrak elikadura-iturri batera konektatuta dauden. Helize formako alanbrea osatzen duen bobina zilindrikoari solenoide deritzo. \nFuntzionamendua.\nItxura konplexua izan dezakeen arren, elektroimanen funtzionamendua oso sinplea da. Elektroimanak eremu magnetikoa sortzeko gai dira elektrizitatea harietatik garraitzen den bitartean; elektrizitatearen garraioak eremu magnetikoa sortzen du. Efektu hau alanbre luze edo material eroale bat metalezko pieza baten inguruan bilduz handitu daiteke. Elektrizitatea hari edo material eroalean zehar igaroko da, eremu magnetikoa sortzen duen bitartean.\nHari batean dabilen korronte elektrikoak eremu magnetikoa sortzen du hariaren inguruan (ikus Ampereren legea). Eremu magnetikoa kontzentratzeko, haria bobina batean harilkatzen da. Harilaren bira guztien eremu magnetikoa bobinaren erdialdetik pasatzen da, bertan eremu magnetiko indartsu bat sortuz. \nEremu magnetiko askoz indartsuagoak sor daitezke material ferromagnetiko (edo ferrimagnetiko) biguneko \"nukleo magnetiko\" bat, hala nola burdina, bobinaren barruan jartzen bada. Nukleo magnetikoa osatzen duen materiala iman txiki bat bezala jokatzen duten domeinu magnetiko txikiz osatuta dago. Elektroimanaren korrontea piztu baino lehen, burdinaren nukleoko domeinuek ausazko norabideetan seinalatzen dute, beraz, euren eremu magnetiko txikiak elkar deuseztatzen dira eta beraz, burdinak ez du eskala handiko eremu magnetikorik izango. Burdinaren inguruan dagoen haritik korronte bat pasatzen denean, bere eremu magnetikoa burdinean zehar sartzen da, domeinuak eremu magnetikoarekiko paralelo lerrokatuz, beraz, haien eremu magnetiko txikiak hariaren eremura gehitzen dira, eremu magnetiko handi bat sortuz. Nukleoaren lana, beraz, eremua kontzentratzea da, eremu magnetikoa airetik igaroko litzatekeena baino errazago igarotzen delako nukleotik.\nZenbat eta bobinatik igarotzen den korrontea handiagoa izan, orduan eta domeinuen lerrokatze handiagoa lotuko da, eremu magnetiko indartsuagoa sortuz. Domeinu guztiak lerrokatuta daudenean, korrontea gehiago handitzeak eremu magnetikoaren igoera txikiak baino ez ditu eragingo: fenomeno honi saturazioa deitzen zaio. Kontrara, korrontea itzaltzen denean, domeinu gehienek lerrokatzea galduko dute eta zorizko egoerara itzuliko dira; hau da, eremua desagertu egiten da.\nIman iraunkorra vs elektroimana.\nElektroiman baten eremu magnetikoa erraz manipula daiteke korronte elektrikoaren kantitatea kontrolatuz, hau da, elektroimanaren indar magnetikoa elikadura-iturriaren araberakoa izango da. Elektrizitatea handitzean eremu magnetiko indartsuagoa sortuko da, eta elektrizitatea gutxitzean, ordea, eremu magnetiko ahulagoa. Korrontea gelditzen bada, elektroimanak bere propietateak galduko ditu. \nAitzitik, beharrezkoa da energia elektrikoaren etengabeko ekarpena egotea eremua mantentzeko. Iman permanenteek ordea, eremu magnetiko egonkorra dute eta beraz, indar magnetikoa ez da elikadura-iturriaren menpekoa izango.\nHistoria.\nHans Christian \u00d8rsted zientzialari daniarrak, korronte elektrikoek eremu magnetikoak sortzen zituztela aurkitu zuen 1820an. Lau urte geroago, 1824an, William Sturgeon zientzialari britainiarrak, elektroimana asmatu zuen. \nSturgeonek sortu zuen lehenengo elektroimana ferra-formako burdin zati bat izan zen, isolatu gabeko kobrezko hari baten 18 bueltaz osatuta. Burdina, ordea, bernizatuta zegoen hariletatik isolatzeko. Bobinatik korronte bat pasarazi zuenean, burdina magnetizatu eta beste burdina puskak erakartzen zituela ohartarazi zen; korrontea gelditzean, ordea, magnetizazioa galtzen zela ikusi zuen. \nSturgeon-ek elektroimanaren propietate magnetikoak frogatu zituen 200 gramo baino gutxiagoko burdin zati batekin 4 kg inguru altxatuz. Horrez gain, Sturgeonek, korronte elektrikoaren intentsitatea aldatuz elektroimanaren indarra kontrolatzeko gai zela erakutsi zuen.\nErabilerak.\nElektroimanak, oso erabiliak dira industrian, gaur egun. Jarraian, elektroimanen erabilera batzuk laburbiltzen dira:\nBeste erabilera batzuk.\n2023an argitaratu den ikerketa artikulu batean, Barroso \"et al\". bi polodun elektroimana ingurune likido batean dauden molekulen harrapaketa kuantifikatzeko erabili daitekeela frogatu dute. Elektroimana erabiliz, \"Magnetic Sustentation\" izeneko karakterizazio-teknika bat garatu dute, paramegnetikoak diren material porotsuen bidez (sare metal-organikoak edo ingelesez, \"Metal-Organic Framework\") uretan edo etanolean disolbatuta dauden molekula organikoak harrapatu eta elektroimanaren bidez, adsorbatutako masa-portzentaia determinatu daiteke. \nNola eraiki elektroiman bat etxean?\nElektroiman bat etxean eraikitzeko, 3 osagia baino ez dira behar: pila bat, metalezko iltze edo torloju bat eta kobrezko hari bat (2 m inguru). Kobrezko haria torloju edo iltzearen inguruan biratuko da. jarraian, hariaren bi muturrak pilara konektatu behar dira elektroimana funtziona dezan.\nElektroimana funtzionatzen duen egiaztatzeko, iparorratz bat erabili daiteke.\nMahai baten gainean iparrorratza eta eraikitako elektroimana jarriko dira (hariaren bi muturrak pilara konekatu gabe). Hasieran, iparrorratza Lurraren ipar poloarekin orientatuta egongo da. Hariaren bi muturrak pilara konektatzean, iparorratzaren orientazioa aldatuko da. Izan ere, iparorratzek Lurraren eremu magnetikoarekin orientatzen dira, baina beste kanpo eremu magnetiko bat sortzean (elektroimanak sortutakoa, alegia), iparorratzak eremu magnetiko horri erantzungo dio, sortutako eremu magnetikoaren norabide berean orientatuz. "}
{"id": "280488", "revid": "28807", "url": "https://eu.wikipedia.org/wiki?curid=280488", "title": "Elektroimana", "text": ""}
{"id": "280489", "revid": "512", "url": "https://eu.wikipedia.org/wiki?curid=280489", "title": "Gneo Kornelio Eszipion Burusoila", "text": "Gneo Kornelio Eszipion \u2014latinez \"Gnaeus Cornelius Scipio\"\u2014, goitizenez Burusoila \u2014latinez, \"Calvus\"\u2014, (K.a. 211n Betis ibaiaren ibilguaren goialdean hila) erromatar patrizioa, jenerala eta politikaria izan zen, Luzio Kornelio Eszipionen semea. Bere osaba Gneo Kornelio Eszipion \"Asina\" (\"Astoa\") izenkidetik bereizteko jarri zioten \"Burusoil\" goitizena.\nGalia Alpeen Haraindikoan gudukatu ondoren, Hispaniara joan zen kontsulorde, Hanibalentzat Italiara laguntzak bidal zitzaten eragoztearren. Hispanian, Hanon garaitu eta Erromara bidali zuen preso. Tarragona beretu zuen. Kartagotarren aurkako borrokan hil zen, anaiekin batera."}
{"id": "280490", "revid": "10891", "url": "https://eu.wikipedia.org/wiki?curid=280490", "title": "Jose Ganboa", "text": "Jose Ganboa (Gipuzkoa, XIX. mendea - XX. mendea) euskal antzerkigile, olerkari eta idazlea izan zen. Donostiako \"Euskal-Erria\" aldizkarian eman zituen argitara bere lan aipagarrienak, 1896-1914 bitartean. \"Mariya\", ekitaldi bakarreko komedia, saritu zioten 1898. urtean, Zumarragako euskal jaietan. Harenak dira, halaber, \"Aitona... Aitona\" antzerki-lana (1902), \"Txardi\u00f1ak\" bakarrizketa (1903), \"Krispi\u00f1a ta Krispin\" elkarrizketa eta \"Mikelatxo\" bakarrizketa (1915)."}
{"id": "280491", "revid": "512", "url": "https://eu.wikipedia.org/wiki?curid=280491", "title": "Nycteris arge", "text": "Nycteris arge Nycteris generoko animalia da. Chiropteraren barruko Nycteridae familian sailkatuta dago."}
{"id": "280492", "revid": "6327", "url": "https://eu.wikipedia.org/wiki?curid=280492", "title": "Jos\u00e9 Gamboa", "text": ""}
{"id": "280493", "revid": "6753778", "url": "https://eu.wikipedia.org/wiki?curid=280493", "title": "Javier Mar\u00eda Hern\u00e1ndez Arsuaga", "text": "Javier Mar\u00eda Hern\u00e1ndez Arsuaga (Donostia, Gipuzkoa, 1940ko martxoaren 6a -) gipuzkoar txistularia eta musikagilea da.\nBiografia.\nDonostiako Musika Kontserbatorioko Txistu irakasle izana. Andoaingo Txistu Eskolan dihardu azken urteotan, baita herriko txistulari-taldearen zuzendari-lanetan ere.\nZortzikoak, arin-arinak eta biribilketak ondu ditu txistu-bandarako.\nObra nagusiak: \"Gora ezazute, Jauna\", \"Goizueta\", \"Aldapeko\", \"Aizkorrin\u00b4n Goizaldea\" eta \"Minueto en do\" (harizko orkestrarako obra)."}
{"id": "280494", "revid": "28807", "url": "https://eu.wikipedia.org/wiki?curid=280494", "title": "Javier Maria Hern\u00e1ndez Artsuaga", "text": ""}
{"id": "280495", "revid": "28807", "url": "https://eu.wikipedia.org/wiki?curid=280495", "title": "Javier Maria Hernandez Arsuaga", "text": ""}
{"id": "280496", "revid": "58701", "url": "https://eu.wikipedia.org/wiki?curid=280496", "title": "Jauretxe apaiza", "text": "Jauretxe apaiza (XIX. mendea) Ipar Euskal Herriko euskal idazlea izan zen.\nBiografia.\nHaren euskarazko obrak dira: \"Andre dena Mariaren botherea, edo Salve Regina\" (1854), \"Meditazioneac urtheco ebangelioen gainean\" (1840), eta \"San Joseperen ilhabetea edo martchoa conxegratua San Josepe Patriarkha loriosari\" (1872). \"Ineffabilis\" bulda itzuli zuen: \"Guthun Apostolikoa, Pio, Jainkoaren lethartaz, Gure aita saindu, izenaz bederatzigarrena denak egina\" (1864, Baiona)."}
{"id": "280497", "revid": "28807", "url": "https://eu.wikipedia.org/wiki?curid=280497", "title": "Jauretche apaiza", "text": ""}
{"id": "280498", "revid": "336", "url": "https://eu.wikipedia.org/wiki?curid=280498", "title": "Makrobiotika", "text": "Makrobiotika yin eta yang izeneko printzipioan oinarritutako elikatu eta bizitzeko modu bat da. Elikadura makrobiotikoan yin eta yang elikagaiak bereizten dira eta horien arteko oreka bilatu behar da ongizatea eskuratzeko. Bereziki, zerealak eta horien artean arroza lehenesten dituen elikadura da, orekarako beste barazki eta labore naturalak erabiliz. Aldi berean, tratamendu kimikorik gabe hazitako eta ahalik eta prozesu industrialik gabeko elikagaiak gomendatzen ditu. Makrobiotika George Oshawa japoniarrak (1893-1966) landu, aurkeztu eta eman zuen aditzera. Geroztik, minbiziaren eta beste gaixotasun larrien aurkako terapia moduan proposatu da. Beste batzuen arabera, ordea, makrobiotikan oinarritutako dieta bat jarraitzeak oinarrziko mantenugaien eskasia ekar dezake eta gaixotasunak sendatu edo arintzeko baliorik ez duela baieztatu dute."}
{"id": "280499", "revid": "512", "url": "https://eu.wikipedia.org/wiki?curid=280499", "title": "Jose Maritorena", "text": "Jose Maritorena Ezurmendi (Amaiur, 1882ko urtarrilaren 24a - Amaiur, 1953ko martxoaren 27a) nafar bertsolaria izan zen.\nBizitza.\nGurasoak Jos\u00e9 Mar\u00eda etxalartarra eta Juana Francisca amaiurtarra zituen.\nMixel Dargaitzekin ibiltzen zen bertsotan. Bi bertso-sail gordetzen dira Maritorenak jarriak: \"Nere maitiarentzat\" eta \"Landibartarren bide berria\", Antonio Zavalak bildu eta \"Bidasoa aldeko bost bertsolari\" (1970) izeneko liburuan argitaratu zituenak. Bestalde, Aita Donostiak jaso zizkion ipuin zaharrak eta Jorge de Riezuk argitaratu zituen \"Pr\u00edncipe de Viana\" agerkarian, 1967an."}
{"id": "280500", "revid": "58701", "url": "https://eu.wikipedia.org/wiki?curid=280500", "title": "Masokismo", "text": "Masokismoa oinazea edo mina pairatzean sexu-atsegina hartzen duenaren jokaera, hau da, sexu-atsegina lortzeko kalte fisikoak edo moralak jasateko beharra ezaugarri duen joera.\nSadismoari kontrajartzen zaio, baina, kasu askotan, batera agertzen dira masokismoa eta sadismoa; kaltea jasanez atsegin hartzeaz gainera, besteei kalte eginez eta haien gaineko nagusitasunaz ere atsegin hartzen dute sadomasokistek."}
{"id": "280501", "revid": "512", "url": "https://eu.wikipedia.org/wiki?curid=280501", "title": "Nycteris aurita", "text": "Nycteris aurita Nycteris generoko animalia da. Chiropteraren barruko Nycteridae familian sailkatuta dago."}
{"id": "280502", "revid": "105290", "url": "https://eu.wikipedia.org/wiki?curid=280502", "title": "Nabateo", "text": "Nabateoak (arabieraz: \u0627\u0644\u0623\u0646\u0628\u0627\u0637\u200e al-\u02beAnb\u0101\u1e6d), antzina Itsaso Hilaren inguruan bizi zen herri arabiar bateko kidea. Nabateoek monarkia indartsu bat sortu zuten; Petra hiria izan zen nabateoen erreinuaren hiriburua. K.a. II. eta K.a. I. mendeetan lortu zuten maila gorena, Petra garrantzi handiko hiria baitzen zetaren bidean. Nabateoen ekonomia-jarduera nagusia merkataritza zen. Trajano Erromako enperadorea zenean, Nabatea Erromaren mende geratu ziren, K.a. 106. urtean."}
{"id": "280503", "revid": "105290", "url": "https://eu.wikipedia.org/wiki?curid=280503", "title": "Nakhitxevan", "text": "Nakhitxevango Errepublika Autonomoa () Azerbaijango barrendegia da, Transkaukasia hegoaldean, Irango eta Armeniako mugaren ondoan kokatua. 5.500 kilometro koadroko eremua hartzen du, eta 296.000 biztanle ditu. Hiriburua, Nakhitxevan hiria da.\nGeografia.\nNakhitxevango lurraldea menditsua da mendebaldean, eta lauagoa sortaldean, Kaspiar Itsasorantz jaisten den heinean.\nEkonomia.\nNekazaritza (kotoia, tabakoa), abere-hazkuntza eta meatzaritza (beruna, gatza, zinka eta sufrea) dira Nakhitxevango ekonomia-jarduera nagusiak."}
{"id": "280504", "revid": "1545", "url": "https://eu.wikipedia.org/wiki?curid=280504", "title": "Gottlieb Konrad Pfeffel", "text": "Gottlieb Konrad Pfeffel (Colmar, Alsazia, 1736ko ekainaren 28a - 1809ko maiatzaren 1a) alemanezko idazlea izan zen. 1757an itsu geratu ondoren, literatura-lanetan eta taktika militarrak ikertzen jardun zuen. 1773an, Luis XV.a Frantziakoaren baimenaz, akademia militar bat sortu zuen Colmarren, Errege Akademietan onartzen ez ziren gazte protestanteak hara joan zitezen.\n\"Fabeln\" alegia bilduma idatzi zuen 1783an (1825ean argitaratu zen). Alegia haietako asko herrian errotu dira."}
{"id": "280505", "revid": "512", "url": "https://eu.wikipedia.org/wiki?curid=280505", "title": "Recklinghausen", "text": "Recklinghausen Alemaniako mendebaleko hiria da, Ipar Renania-Westfaliako estatuan, Ruhr ibaiaren ertzean, Rhin-Herne ubidearen ondoan, Gelsenkirchen hiriaren ipar-ekialdean. 117.600 biztanle. Ikatz-arro garrantzitsuan dago eta industria (metalurgia, kimika industria, ehungintza) da ekonomia-jarduera nagusia. Aipagarriak dira XIII. mendeko San Pedro eliza, Engelsburg dukearen egoitza (1702) eta Erdi Aroko gotorlekuaren hondakinak."}
{"id": "280506", "revid": "96586", "url": "https://eu.wikipedia.org/wiki?curid=280506", "title": "Eldar Riazanov", "text": "Eldar Aleksandrovitx Riazanov (Samara Kuibitxev, Sobietar Batasuna, 1927ko azaroaren 18a - Mosku, 2015eko azaroaren 30a) zinemagile sobietarra izan zen.\nBiografia.\nDokumentaletan trebatu zen, eta \"Inauteri gaua\" (1956, \"Karnavalnaja noc\") filmatzeko kontratatu zuen Mosfilm-ek.\nOhitura-komediak ere egin zituen: \"Helbiderik gabeko neska \"(1957, \"Devuska bez adresa\") eta \"Kontuz! automobila\" (1966, \"Bereguis, avtomobilia\").\nBeste film batzuk, berriz, sakonagoak, tonu latzagokoak, dira: \"Bulego nobela\" (1977, \"Sluujebnyi roman\") eta \"Birentzako gela\" (1982, \"Vogzal dlja dvojh\")."}
{"id": "280507", "revid": "28807", "url": "https://eu.wikipedia.org/wiki?curid=280507", "title": "Eldar Aleksandrovitx Riazanov", "text": ""}
{"id": "280508", "revid": "28807", "url": "https://eu.wikipedia.org/wiki?curid=280508", "title": "Eldar Ryazanov", "text": ""}
{"id": "280509", "revid": "1545", "url": "https://eu.wikipedia.org/wiki?curid=280509", "title": "Samaria (antzinako hiria)", "text": "Samaria (arabieraz: \u0627\u0644\u0633\u0627\u0645\u0631\u0629, \"as-Samira\"; hebreeraz: \u05e9\u05d5\u05de\u05e8\u05d5\u05df, \"Shomron\") Palestinako erdialdeko antzinako hiria da, muino baten gainean dagoena, Garizim eta Ebal mendien arteko igarobidean. K.a. 880. urtean sortu zen hiria, Omrik Israelgo iparraldeko hiriburu bihurtu zuenean. Hiriburua izan zen, harik eta asiriarrek K.a. 722. urtean suntsitu zuten arte. K.a. 37-4 urteetan Herodes Handiak hiria berriro eraiki zuen, eta gotorleku eta tenplu ikusgarriz hornitu zuen."}
{"id": "280510", "revid": "512", "url": "https://eu.wikipedia.org/wiki?curid=280510", "title": "Nycteris gambiensis", "text": "Nycteris gambiensis Nycteris generoko animalia da. Chiropteraren barruko Nycteridae familian sailkatuta dago."}
{"id": "280513", "revid": "58701", "url": "https://eu.wikipedia.org/wiki?curid=280513", "title": "Adam Schall von Bell", "text": "Johann Adam Schall von Bell (; Kolonia, 1592ko maiatzaren 1a - Pekin, 1666ko abuztuaren 15a) alemaniar misiolari katoliko eta astronomoa izan zen. Jesusen Konpainian sartu zen, eta Txinara joan zen misiolari (1638-1661). Katolizismoa eta zientzia modernoak hedatzeko ahaleginak egin zituen lurralde hartan. Matematikari eta astronomiari buruzko lanak argitaratzeaz gainera, entziklopedia handi bat idatzi zuen txineraz: \"Astronomiari eta egutegiari buruzko gidaliburua Sartaldeko metodo berriei jarraituz\" (1645)."}
{"id": "280514", "revid": "1545", "url": "https://eu.wikipedia.org/wiki?curid=280514", "title": "Spitzberg", "text": ""}
{"id": "280515", "revid": "119347", "url": "https://eu.wikipedia.org/wiki?curid=280515", "title": "Tomsk", "text": "Tomsk () Errusiako hiria da, erresumaren erdialdean dagoen Tomsk oblastaren hiriburua. Mendebaldeko Siberian dago, Tom ibaiaren eskuineko ertzean, Moskutik 2.880 km ekialdera eta Novosibirsketik 223 km ipar-ekialdera. 2010ean 524.669 biztanle zituen.\nBertan sortu zuten Siberiako lehen unibertsitatea, 1888an.\nEkonomia.\nIndustria (altzairugintza, tresneria mekanikoa eta elektrikoa, kimika-industria, zurgintza, janari-industria) da ekonomia-jarduera nagusia. Ikerketa atomikoetarako gune bat dago.\nKlima.\nTomskek klima kontinental hezea du, \"Dfb\" K\u00f6ppen klima sailkapenaren arabera."}
{"id": "280516", "revid": "512", "url": "https://eu.wikipedia.org/wiki?curid=280516", "title": "Nycteris grandis", "text": "Nycteris grandis Nycteris generoko animalia da. Chiropteraren barruko Nycteridae familian sailkatuta dago."}
{"id": "280517", "revid": "1519", "url": "https://eu.wikipedia.org/wiki?curid=280517", "title": "Atabaskera", "text": "Atabaskera Ipar Ameriketako hizkuntza-familia bat da, gehien zabaldurik dagoenetako bat. Geografiaz oso barreiaturik daude hizkuntza hauek, eta hiru hizkuntza-talde bereizi izan dira atabaskeraren barruan: Alaskakoa eta Kanadaren ipar-mendebaldekoa; Kaliforniakoa eta Oregongoa; eta AEBetako hego-mendebaldekoa (apatxe taldea). Zenbait hizkuntzalariren iritzian, hizkuntza hauek badute nolabaiteko ahaidetasuna Txina eta Tibeteko hizkuntzekin."}
{"id": "280518", "revid": "448", "url": "https://eu.wikipedia.org/wiki?curid=280518", "title": "Karlos Beaumont", "text": ""}
{"id": "280520", "revid": "512", "url": "https://eu.wikipedia.org/wiki?curid=280520", "title": "Percy Grainger", "text": "Percy Grainger (Melbourne, 1882ko uztailaren 8a - White Plains, New York, 1961ko otsailaren 20a) Ipar Amerikako musikagile eta pianista izan zen, jatorriz Australiakoa. Busoniren ikaslea izan zen Berlinen. Londresen Griegen lagun egin zen. Elkarrekin egin zuten \"A minor\" kontzertuei buruzko ikerketa bat Norvegian. Mota horretako musika egin eta jo zuen Graingerrek batez ere. Ingalaterrako herri-kantuak bildu zituen. Estatu Batuetan bizi izan zen garaian, ganbera-musika idatzi zuen."}
{"id": "280521", "revid": "336", "url": "https://eu.wikipedia.org/wiki?curid=280521", "title": "Ivan Gunduli\u0107", "text": "Ivan (D\u017eivo) Franov Gunduli\u0107 ( ahoskatua; Ragusa, 1589 - \"ibidem\", 1638ko abenduaren 8a) dalmaziar olerkaria izan zen. Katoliko sutsua zen. Ragusako literatura barrokoa landu zuen. Haren obrarik ezagunena \"Osman\" poema epikoa da: hogei kantu ditu, eta eslaviarrek Inperio Otomandarraren kontra lortu zuten lehen garaipena kantatzen du (1621). Gizakiaren ahuleziaz ere idatzi zuen poema bat, \"Seme galduaren malkoak\" (1622), eta pastoral bat ere bai, \"Dubravka\" (1628), Dubrovniken (Ragusa) ohoretan."}
{"id": "280522", "revid": "336", "url": "https://eu.wikipedia.org/wiki?curid=280522", "title": "Hermes Trimegisto", "text": "Hermes Trimegisto (, \"Hermes hiru aldiz handia\"; ), \"Hermetic Corpus\" izeneko testu sakratuaren egilea izan omen zen. Bestalde, Tot egiptoarraren ilargi-jainkoari greziarrek jarri zioten izena da.\nGreziarren ustez, aspaldi bizi izandako errege bat zen, eta magiari, astrologiari eta alkimiari buruz idatzi asko egin zituen. Zientzien eta arteen sortzailea zela uste zuten. Ustez Hermesenak ziren idatzi horiek garrantzi handia izan zuten K. o. IV. mendean sortu ziren erlijio-eztabaidetan."}
{"id": "280523", "revid": "46380", "url": "https://eu.wikipedia.org/wiki?curid=280523", "title": "Francisco Mazarredo", "text": "Francisco Mazarredo y G\u00f3mez de la Torre bizkaitar militarra (Bilbo, 1772ko apirilaren 5a - Madril, 1845). Frantziako Errepublikaren aurkako guduan parte hartu zuen 1793. urtean, Bizkaiko gudarostearen konpainia bateko buru zela. 1808. urtean, Napoleonek Espainia inbaditu zuenean, Madril defendatzen jardun zuen. 1810. urtean, brigadier egin zuten. 1822. urtean, Bizkaiko gudarosteko buruzagia zen. 1843. urtean, mariskal izendatu zuten, baina Madrilen hil zen bi urte geroago."}
{"id": "280524", "revid": "46380", "url": "https://eu.wikipedia.org/wiki?curid=280524", "title": "William Smith O'Brien", "text": "William Smith O'Brien (; Dromoland, Newmarket-on-Fergus, Clareko konderria, - Bangor, Downeko konderria, ) irlandar politikaria izan zen. 1843an, O'Connellek piztu zuen mugimendu abertzalearekin bat egin zuen. Gero, Irlandako Gaztedia izeneko mugimendua sortu zuen, beste abertzaleekin batera. 1848an, matxinada bat antolatzen ari zela, preso hartu, eta hiltzera kondenatu zuten. Alabaina, heriotza-zigorra barkaturik, Tasmaniara erbesteratu zuten. Azkenik, 1856an, barkamen osoa eman zioten."}
{"id": "280525", "revid": "96586", "url": "https://eu.wikipedia.org/wiki?curid=280525", "title": "Vallabhbhai Patel", "text": "Vallabhbhai Jhaverbhai Patel (hindiz ahoskatua; Nadiad, Gujarat, - Bombay, ) indiar estatu-gizona izan zen. Gandhiren laguntzailea izan zen Ahmedabaden (1950). Indiarren Kongresu Nazionaleko lehendakaria izan zen 1931n, eta 1938-1939ko erreformak bultzatu zituen. Britainiarrek kartzelan sartu zuten behin baino gehiagotan (1940-1945 bitartean). Indiak independentzia lortu ondoren, lehen ministro eta Kanpo Arazoetako ministro izan zen 1947-1950 bitartean."}
{"id": "280526", "revid": "10891", "url": "https://eu.wikipedia.org/wiki?curid=280526", "title": "Knud Rasmussen", "text": "Knud Johan Victor Rasmussen daniar esploratzailea izan zen (Jakobshaven, Groenlandia, 1879ko ekainaren 7a - Gentofte, Danimarka, 1933ko abenduaren 21a). Espedizio askoren zuzendari izan zen Groenlandiako eta Ipar Amerikaren iparraldeko lurraldeetan. Espedizio horietan, inuiten ohiturak eta bizimodua aztertu zituen. Harenak dira \"Grendland, Langs Polhavet\" (1919, \"Groenlandia, Ipar Buruko itsasotik zehar\") eta \"Across Arctic America\" (1927, \"Amerikako Iparraldeko lurretan barrena\")."}
{"id": "280527", "revid": "512", "url": "https://eu.wikipedia.org/wiki?curid=280527", "title": "Nycteris hispida", "text": "Nycteris hispida Nycteris generoko animalia da. Chiropteraren barruko Nycteridae familian sailkatuta dago."}
{"id": "280528", "revid": "448", "url": "https://eu.wikipedia.org/wiki?curid=280528", "title": "Saiga", "text": ""}
{"id": "280529", "revid": "96586", "url": "https://eu.wikipedia.org/wiki?curid=280529", "title": "Aleksandr Serov", "text": "Aleksandr Nikolaievitx Serov (San Petersburgo, Errusiar Inperioa, 1820ko urtarrilaren 23agreg. - San Petersburgo, 1871ko otsailaren 1a) errusiar musikagilea eta kritikaria izan zen.\nBiografia.\nErrusiar operaren aurrerabidean eragin handia izan zuten hiru opera idatzi zituen: \"Judith\" (1862); \"Rogneda\" (1866), Richard Wagnerren eraginpean egindakoa; eta \"Gaizkiaren ahalmena\" (1871), emazteak eta N.F. Soloviovek bukatu zutena. 1851etik aurrera, musika-kritika egin zuen. Glinkaren aldeko sutsua izan zen, eta haren lanak ezagutarazi zituen."}
{"id": "280530", "revid": "6327", "url": "https://eu.wikipedia.org/wiki?curid=280530", "title": "Alexander Nikolaievitx Serov", "text": ""}
{"id": "280531", "revid": "336", "url": "https://eu.wikipedia.org/wiki?curid=280531", "title": "Takometro", "text": "Takometroa, makina birakari batean, ibilgailu baten motorrean adibidez, ardatz baten errotazio-abiadura adierazten duen neurgailua da; abiadura hori minutuko edo segundoko biratan adierazi ohi da motorraren ardatzaren abiadura neurtzen denean. Watten erregulatzaile zentrifugoa, adibidez, takometro mekanikoa zen; autoetan ere erabiliak izan dira takometro mekanikoak abiadura adierazteko (orduan, gurpil-ardatzaren errotazio-abiadura neurtzen da, eta orduko kilometrotan adierazi ohi da). Gaur egun, ordea, takometro elektrikoak eta kondentsadorezko takometroak erabiltzen dira."}
{"id": "280532", "revid": "28807", "url": "https://eu.wikipedia.org/wiki?curid=280532", "title": "Takometroa", "text": ""}
{"id": "280533", "revid": "96586", "url": "https://eu.wikipedia.org/wiki?curid=280533", "title": "Roger Vailland", "text": "Roger Vailland (Acy-en-Multien, Oise, Frantzia, 1907ko urriaren 16a - Meillonnas, Ain, Frantzia, 1965eko maiatzaren 12a) frantses idazlea izan zen.\nBiografia.\n\"Le grand jeu\" aldizkari surrealista sortu zuen. Bigarren Mundu Gerran erresistentzian parte hartu ondoren, Frantziako Alderdi Komunistan sartu zen."}
{"id": "280534", "revid": "56334", "url": "https://eu.wikipedia.org/wiki?curid=280534", "title": "Joan Binies", "text": "Joan Binies (Tutera, XVI-XVII. mendeak) eskultore nafarra izan zen. Pedro Mart\u00ednez eskultorearekin eta Joan Lunbier margolariarekin egin zuen lan. Harenak dira, besteak beste, Elizondoko \"Kristo gurutziltzatua\", Murchanteko \"Pasioko pasoa\", Bu\u00f1uelgo Santa Ana eta San Migelen irudiak, Iru\u00f1eko \"Kristo gurutziltzatua\" eta \"Jesus Haurtxoa\", Ablitasko \"San Jose\", Sartaguda eta Cintruenigoko erretaulak eta Tuterako ikastetxe-elizako santutegia."}
{"id": "280535", "revid": "46380", "url": "https://eu.wikipedia.org/wiki?curid=280535", "title": "Paul Celan", "text": "Paul Celan (Jaiotza-izena: \"Paul Antschel\" ; Txernivtsi, 1920ko azaroaren 23a - Paris, 1970eko apirilaren 20a) errumaniar jatorriko austriar poeta lirikoa izan zen.\nFamilia judu-alemaniar batean jaio zen. Rimbaud, Val\u00e9ry eta Iess\u00e9nineren lanak itzuli zituen alemanera. Poema-bilduma ugari eman zuen argitara: \"Mohn und Ged\u00e4chtnis\" (\"Mitxoleta eta memoria\", 1952), \"Von Shwelle zu Schwelle\" (1955) eta \"Sprachgitter\" (1959). Obra oso trinkoa du, eta sinbolismoz betea."}
{"id": "280536", "revid": "512", "url": "https://eu.wikipedia.org/wiki?curid=280536", "title": "Nycteris intermedia", "text": "Nycteris intermedia Nycteris generoko animalia da. Chiropteraren barruko Nycteridae familian sailkatuta dago."}
{"id": "280537", "revid": "28807", "url": "https://eu.wikipedia.org/wiki?curid=280537", "title": "Paul Antschel", "text": ""}
{"id": "280538", "revid": "512", "url": "https://eu.wikipedia.org/wiki?curid=280538", "title": "\u00c1ngel Crespo", "text": "\u00c1ngel Crespo P\u00e9rez de Madrid (Ciudad Real, Espainia, 1926ko uztailaren 18a - Bartzelona, Katalunia, 1995eko abenduaren 12a) gaztelaniazko poeta eta hainbat hizkuntzatatik gaztelaniarako itzultzailea izan zen. Itzulpengintzan egindako lanagatik nabarmendu zen; besteak beste, Dante, Petrarka eta Pessoaren obrak itzuli zituen gaztelaniara. Espainiako Itzulpen Saria eman zioten 1985ean. Obra poetikoari dagokionez, aipagarriak ditu \"En medio del camino \"(1971, \"Bide erdian\"), \"Puerta clavada (Ate iltzatua) \"eta\" El bosque transparente \"(1983, \"Baso gardena\")."}
{"id": "280539", "revid": "69297", "url": "https://eu.wikipedia.org/wiki?curid=280539", "title": "Pedro D\u00edaz Ultzurrun Etxarte", "text": ""}
{"id": "280540", "revid": "6327", "url": "https://eu.wikipedia.org/wiki?curid=280540", "title": "Pedro D\u00edaz de Ulzurrun Etxarte", "text": ""}
{"id": "280541", "revid": "105290", "url": "https://eu.wikipedia.org/wiki?curid=280541", "title": "Gonzaga familia", "text": "Gonzaga familia Mantuan 1328-1708 urteetan agintari izan zen Italiako familia izan zen.\nLuis I.ak (1278-1361) sortu zuen. 1433an Sigismundo enperadoreak Giovanni Francesco markes izendatu zuen, eta Karlos V.ak duke titulua eman zion 1530ean. Handik aurrera, enperadorearen alde jokatu zuen Gonzaga familiak, Karlos I.a Gonzaga-Neversekoa hamargarren eta azken dukeak izan ezik. Honek Frantziaren alde eta Austriaren kontra egin zuen Oinordekotzarako Gerran."}
{"id": "280542", "revid": "105290", "url": "https://eu.wikipedia.org/wiki?curid=280542", "title": "Grisu", "text": "[[Fitxategi:Bundesarchiv Bild 102-01082, Dortmund, Grubenungl\u00fcck Zeche Minister Stein.jpg|thumb||alt=\n[[Kategoria:Hidrokarburoak]]\n[[Kategoria:Meatzaritza]]"}
{"id": "280543", "revid": "512", "url": "https://eu.wikipedia.org/wiki?curid=280543", "title": "Pierre Guera\u00e7ague Soules", "text": "Pierre Guera\u00e7ague Soules (Donapaleu, 1880 - 1954) Nafarroa Behereko abokatu eta politikaria izan zen.\nBordeleko Unibertsitatean egin zituen Zuzenbideko ikasketak. Donapaleuko alkate hautatu zuten legealdi anitzetan (1912-1954 urteetan). Errepublikarra zen, eta kartsu borrokatu zen Ibarnegaray eskuindarraren aurka; baina, Donapaleutik kanpo ez zuen arrakasta handirik izan. Lan handiak bideratu ziren bere agintaldian, Donapaleuko aldean."}
{"id": "280544", "revid": "336", "url": "https://eu.wikipedia.org/wiki?curid=280544", "title": "Karl Leberecht Immermann", "text": "Karl Leberecht Immermann (Magdeburg, Prusiako Erresuma, 1796ko apirilaren 24a - D\u00fcsseldorf, Prusiako Erresuma, 1840ko abuztuaren 25a) alemaniar idazlea izan zen.\nBiografia.\nAntzerki-zuzendaria izan zen D\u00fcsseldorfen. Hasieran haren lanek estilo erromantikoa bazuten ere, geroago garrantzi handiagoa izan zuten errealismoz idatzitakoek. Dramak eta olerkiak idatzi zituen, baina eleberrigintzan aritu zen, batik bat.\nHaren nobela garrantzitsuenak: \"M\u00fcnchhausen baroiaren abenturak\" (1838; zinemara maiz eramana) eta \"Epigonoak\" (1836)."}
{"id": "280545", "revid": "512", "url": "https://eu.wikipedia.org/wiki?curid=280545", "title": "Nycteris javanica", "text": "Nycteris javanica Nycteris generoko animalia da. Chiropteraren barruko Nycteridae familian sailkatuta dago."}
{"id": "280546", "revid": "46380", "url": "https://eu.wikipedia.org/wiki?curid=280546", "title": "Victoriano Juaristi", "text": "Victoriano Juaristi Sagartzazu (Donostia, 1880ko martxoaren 6a - Iru\u00f1ea, 1949ko maiatzaren 9a) gipuzkoar mediku eta musikagilea izan zen.\nIru\u00f1eko San Migel erietxeko sortzaile eta zuzendaria, Nafarroako Erietxe militarreko kirurgialari-taldeko burua, eta Nafarroako Medikuen Elkarteko zuzendaria izan zen. Artezale handia zen, eta Arte Ederretako Akademiako kide aukeratu zuten. Arteari buruzko lanak eman zituen argitara, eta bi zartzuela ere idatzi zituen, \"La batela\" eta \"La caserita\"."}
{"id": "280547", "revid": "6327", "url": "https://eu.wikipedia.org/wiki?curid=280547", "title": "Victoriano Juaristi Sagarzazu", "text": ""}
{"id": "280548", "revid": "1519", "url": "https://eu.wikipedia.org/wiki?curid=280548", "title": "Patna", "text": "Patna () Indiako iparraldeko hiria da, Bihar estatuko hiriburua, Ganges ibaiaren ertzean. Unibertsitatea du. Merkataritza- eta eskulan-hiri garrantzitsua da (alfonbrak, kotoizko ehunak, zetak, larrua, zeramika, brontzea).\nHistoria.\nAntzinako Pataliputra da. K.a. VI. mendean sortu eta Magadhako Erresuma zaharreko hiriburu izan zen K.a. III. mendetik V.era. Maurya dinastiaren egoitza-hiria izan zen."}
{"id": "280549", "revid": "336", "url": "https://eu.wikipedia.org/wiki?curid=280549", "title": "Nikolai Podgorni", "text": "Nikolai Viktorovitx Podgorni (Karlovka, Ukraina, 1903ko otsailaren 18agreg./otsailaren 5ajul. - Mosku, 1983ko urtarrilaren 11) sobietar estatu-gizona izan zen. Moskuko Teknologia Institutuko zuzendaria izan zen Bigarren Mundu Gerran. Ukrainako Alderdi Komunistako idazkari nagusi izendatu zuten (1953-1963). Batzorde Nagusiko idazkaria izan zen 1963az geroztik, eta Sobiet Goreneko lehendakari hautatu zuten 1965ean. Ekonomia-erreformen aldeko agertu zen. 1977ko ekainean, kargu guztietatik eraitsi zuten."}
{"id": "280550", "revid": "336", "url": "https://eu.wikipedia.org/wiki?curid=280550", "title": "William Saroyan", "text": "William Saroyan (Fresno, Kalifornia, 1908ko abuztuaren 31a - \"ib.\", 1981eko maiatzaren 18a) Estatu Batuetako idazlea izan zen, jatorriz armeniarra. Lanbide askotan jardun zuen idazten hasi aurretik. Eleberriak, antzerki-obrak eta lan autobiografikoak idatzi zituen, molde erromantikoei jarraituz betiere. Obra nagusiak: \"The Time of Your Life\" antzezlana (1939, Pulitzer saria) eta \"My Name Is Aram\" (1940, \"Aram dut izena\") eta \"The Human Comedy\" (1943, \"Giza komedia\") eleberriak."}
{"id": "280551", "revid": "512", "url": "https://eu.wikipedia.org/wiki?curid=280551", "title": "Arne Sucksdorff", "text": "Arne Sucksdorff (Stockholm, 1917ko otsailaren 3a - \"ib.\", 2001eko maiatzaren 4a) suediar zinema zuzendaria izan zen.\nNatura, animaliak, gizakiak aztertzen zituen zorroztasunez Sucksdorffek. Munduko dokumentalista onentzat hartzen da. Bere lan nagusiak hauek dira: \"Udako rapsodia \"(1939), \"Mendebaldeko haizea \"(1942), \"Itzala elurretan \"(1945), \"Haizea eta Ibaia \"(1951), \"Abentura handia \"(1955, lehenengo film luzea), \"Arkua eta Txirula\" (1957), \"Mutikoa zuhaitzean \"(1961)."}
{"id": "280552", "revid": "512", "url": "https://eu.wikipedia.org/wiki?curid=280552", "title": "Nycteris macrotis", "text": "Nycteris macrotis Nycteris generoko animalia da. Chiropteraren barruko Nycteridae familian sailkatuta dago."}
{"id": "280553", "revid": "105290", "url": "https://eu.wikipedia.org/wiki?curid=280553", "title": "Sulfato", "text": "Sulfatoa azido sulfurikoaren gatza edo esterra da. Sufre atomo bat dute lau oxigeno atomoz osatutako tetraedro baten erdian. Sulfato-gatzek SO42- anioia dute.\nBi mota nagusi bereizten dira sulfatoetan: \"sulfato ez-organikoak\", azido sulfurikoaren eta metal baten alkaliaren arteko loturaren ondoriozkoak, neutroak, azidoak edo bisulfatoak, basikoak, bikoitzak eta pirosulfatoak izan daitezkeenak (igeltsua, baritina, sodio sulfatoa...); eta \"sulfato organikoak\", base organiko baten eta alkoholetatik ateratako esterren arteko loturaren ondoriozkoak."}
{"id": "280554", "revid": "28807", "url": "https://eu.wikipedia.org/wiki?curid=280554", "title": "Sulfatoa", "text": ""}
{"id": "280555", "revid": "105290", "url": "https://eu.wikipedia.org/wiki?curid=280555", "title": "Amit\u0101bha", "text": "Amit\u0101bha(sanskritoz: \u0905\u092e\u093f\u0924\u093e\u092d, \"Amit\u0101bha\" \u00abArgi neurrigabea\u00bb, ahoskatua) Mahayana budismoaren gogartezko Buda Handia da (Japonian Amida deitua).\nKolore gorriz irudikatzen da, meditazio-jarreran, sartzen ari den eguzkiaren isla modura; argi mugagabearen buda baita, eta maitasunaren eta errukiaren sinboloa.\nHistoria.\nAmitabharen gurtza Indian sortu zen K. o. II. mendean, baina han ez zuen arrakasta handirik izan, bai, ordea, Asia erdialdean, Txinan eta, batez ere, Japonian.\nJaponian, non batzutan Mida izenez ezaguna da, haren gurtza 650 urte inguruan sartu zen, eta Kamakura Aroan (1185-1337) eragin handia izan zuen bertako zibilizazioan. Gainerako sektetatik bere izaera herrikoi eta indibidualistak bereizten du, eta orobat fedea salbabide gisa hartzeak."}
{"id": "280556", "revid": "28807", "url": "https://eu.wikipedia.org/wiki?curid=280556", "title": "Amitabha", "text": ""}
{"id": "280557", "revid": "336", "url": "https://eu.wikipedia.org/wiki?curid=280557", "title": "Willard Boyle", "text": "Willard Sterling Boyle (Amherst, Eskozia Berria, 1924ko abuztuaren 19a - Wallace, Eskozia Berria, 2011ko maiatzaren 7a) kanadar fisikaria izan zen.\nMcGill Unibertsitatean fisikako doktoregoa lortu ondoren, Bell Laborategietan hasi zen lanean. 1962an, etenik gabe dabilen lehen errubi laserra asmatu zuen. 1969an CCD gailua (karga akoplamendurako gailua) sortu zuen, George Smithekin batera. CCD gailuek goitik behera aldatu zuten astronomia, eta industria berriak sortu zituzten (filmik gabeko bideo kamerak, adibidez). Asmakizun honegatik Fisikako Nobel Saria jaso zuen 2009an."}
{"id": "280558", "revid": "512", "url": "https://eu.wikipedia.org/wiki?curid=280558", "title": "Caterina Albert", "text": "Caterina Albert i Parad\u00eds (L'Escala, 1869ko irailaren\u202f11 - \"ibidem\", 1966ko urtarrilaren\u202f27a) idazle katalan bat izan zen, V\u00edctor Catal\u00e0 ezizenez ezaguna. \"Solitud\" (1905) eleberria idatzi zuen, Kataluniako modernismoaren literatur lan garrantzitsuenetako bat. Margolari, eskultore eta marrazkilari ere izan zen.\nIpuin bilduma ugariren egilea izan zen, eta beste eleberri bat idatzi zuen, \"Un filme, 3000 metres\" (1926). Ipuin bildumen artean daude, besteak beste, \"Drames rurals\" (1902), \"Caires vius\" (1907), \"Contrallums\" (1930) edo \"Jubileu\" (1951).\nErrealismoaren eta sinbolismoaren arteko estiloa erabiltzen zuen. Deskripzio psikologikoetan murgiltzen zen; izadia era berezian erabiltzen zuen, pertsonaia bat gehiago bihurtzeraino.\nBiografia.\nLehen urteak.\nAitaren nahiz amaren aldetik landa jabeen familia ukandun batean sortu zen, 1869ko irailaren\u202f11n, L'Escala herrian, Alt Empord\u00e0 eskualdean. Aita abokatua zen, errepublikaren aldekoa; ama emakume oso landua zen, poesia idazten zuen. Caterina alaba zaharrena zen, eta beste bi anai eta ahizpa gazteago bat izan zituen.\nHeziera batez ere etxean jaso zuen, amaren aldeko amonaren (Caterina Farr\u00e9s i Sureda) eskutik, bereziki. Horrez gain, margolaritza, eskultura eta musika ikasketa laburrak egin zituen.I\nModernismoa.\nArgitaratutako lehen lanak amodiozko poemak izan ziren, \"L'Esquella de la Torratxa\" izeneko aldizkari satirikoan agertuak, Virgili d'Alacseal goitizenaz, 1897tik 1900ra bitarte. Literaturaren munduan ezaguna izaten hasi zen Oloteko Lore Jokoetan bere izenaz izenpetutako lan batzuk saritu zizkiotenean, 1898an; poema bat (\u00abEl llibre nou\u00bb) eta bakarrizketa bat (\u00abLa infanticida\u00bb) izan ziren. Hautsak harrotu zituen bakarrizketak, bai gaiagatik (haur hilketa), bai idazkeragatik; zalaparta handiagoa sortu zen, gainera, epaimahaiak jakin zuenean emakume batek idatzia zela. Ziurrenik, hargatik hasi zen, handik aurrera, bere lanak V\u00edctor Catal\u00e0 itxuraz gizaseme baten ezizenez izenpetzen.\nLiburu gisa argitaratu zuen lehen lana \"Lo cant dels mesos\" (1901) izan zen. Arrakastarik handiena, baina, \"Solitud\" (1905) eleberriarekin lortu zuen. Liburu formatuan argitaratu aurretik, 1904 eta 1905 bitartean, atalka kaleratu zuen \"Joventut\" izeneko aldizkari batean. Naturalismoa eta poesia bateratzea lortu zuen landa giroko drama honetan; emakumezko protagonista, Mila, aurkako ingurune sozial batean norberaren bakantasuna aurkitzeko borrokaren isla da. Fastenrath saria irabazi zuenetik, 1909an, zenbait hizkuntzara itzulia izan zen eleberria.\nArrakastak eraginda, idazle gisa jarduteko erabakia hartu zuen Albertek. Geroago, \"Caires vius\" (1907) narrazio bilduma eman zuen argitara, ia hamabost urteko isilaldi batera sartu aurretik, ziurrenik Noucentisme mugimenduak erakutsi zuen elitismo intelektualaren eraginez.\nEspainiako gerra bitarte.\nIsilaldi literarioa puskatzen hasi zen, 1920an, \"La mare Balena\" narrazio bilduma kaleratuta. 1923tik aurrera, narrazio labur batzuk argitaratu zituen, \"Nostr'Amo\" izenburuaz, bilduman. 1924an sari bat eskuratu zuen Lore Jokoetan, \u00abCavalls del port\u00bb poemarekin. \n1926an, Noucentisme mugimendua deuseztatuta zegoelarik, agertoki literarioan leku bat hartzen saiatu zen, \"Un filme, 3000 metres\" eleberriarekin.\nEspainiako gerrak markatu zuen Alberten bigarren isilaldia, ia hogei urtekoa.\nEspainiako gerraren ostean.\n1944ra arte ez zuen beste lanik argitaratu, eta lehena, \"Retablo\", gaztelaniaz idatzitako ipuin bilduma bat izan zen. Bi urte geroago, prosa literarioz osatutako bilduma bat kaleratu zuen, \"Mosaic\" (1946) izenburuaz. Handik aurrera, Editorial Selecta argitaletxearekin harreman profesional estu bat sortu zuen; etxe harekin argitaratu zituen azken narrazio bildumak, \"Vida m\u00f2lta\" (1950), \"Jubileu\" (1951), eta bere \"Lan osoak\" (1951, 1972).\nOndare literarioa.\nL'Escala herrian Caterina Alberten ibilbide literario bat egin daiteke, herriko \"Museu de l'Anxova i la Sal\" museoak antolatua. Ibilbidea 2005ean sortu zuten, \"Solitud\" eleberria argitaratu zeneko mendeurrena ospatzeko.\nGune publikoak.\nCaterina Alberten izena, edo, gehienetan, V\u00edctor Catal\u00e0 haren ezizena, herri ugaritan agertzen da kale, plaza, eraikin edo beste leku publikoak izendatzeko, idazlearen omenez, batik bat Katalunian. Besteak beste, nabarmentzekoak dira haren omenezko kaleak (V\u00edctor Catal\u00e0 kaleak, herri hauetan: Figueres, Platja d'Aro, Parest del Vall\u00e8s), Bartzelonako Nou Barris auzoko V\u00edctor Catal\u00e0 eskola, Cadaqu\u00e9seko edo Sant Mart\u00ed d'Emp\u00farieseko V\u00edctor Catal\u00e0 lorategiak, eta L'Escalako V\u00edctor Catal\u00e0 liburutegia.\nEuskaraz.\nTxalaparta argitaletxeak Caterina Alberten ipuin bildumetatik ateratako antologia bat argitaratu zuen, 2022an, \"Atsoa\" izenburuaz, Blanca Llum Vidalek egindako hautapenarekin. Itzulpena \u00abSagastibeltza\u00bb deituraz sinatu zuen itzultzaile anonimo batek; Cira Crespo historialaren hitzaurrea zeraman edizioak."}
{"id": "280560", "revid": "46380", "url": "https://eu.wikipedia.org/wiki?curid=280560", "title": "Serge Daney", "text": "Serge Daney (Paris, 1944ko ekainaren 4a - 1992ko ekainaren 12a) frantses kazetari eta zinema-kritikaria izan zen.\n\"Cahiers du cin\u00e9ma\" aldizkariko erredakzioan lan egin zuen 1964. urtetik aurrera. 1981ean zinemako kritikari bezala hasi zen idazten. \"Lib\u00e9ration \"egunkarian, kulturari buruzko orrialdeen arduraduna eta editorialaren idazlea izan zen. 1991. urtean \"Trafic\" aldizkaria sortu zuen beste lagun batzuekin batera, eta bertan lan egin zuen erredaktore gisa."}
{"id": "280561", "revid": "512", "url": "https://eu.wikipedia.org/wiki?curid=280561", "title": "John Ericsson", "text": "John Ericsson (L\u00e5ngbanshyttan, 1803ko uztailaren 31 - New York, 1889ko martxoaren 8a) suediar ingeniaria eta tresna berrien asmatzailea izan zen.\nAsmakizunak.\nMakina eta tresna asko asmatu zituen: lurrun-galdara bat, aire beroko makina bat eta itsasontziak helize bidez mugiarazteko motor bat, besteak beste. 1851. urtean, probeta hidrostatikoa asmatu zuen, presiopean dauden fluidoen bolumena neurtzeko. Gudaroste federalarentzat \"Monitor\" izeneko korazatua egin zuen (1862), Ameriketako Estatu Batuetako Gerra Zibilan."}
{"id": "280562", "revid": "512", "url": "https://eu.wikipedia.org/wiki?curid=280562", "title": "Nycteris madagascariensis", "text": "Nycteris madagascariensis Nycteris generoko animalia da. Chiropteraren barruko Nycteridae familian sailkatuta dago."}
{"id": "280563", "revid": "512", "url": "https://eu.wikipedia.org/wiki?curid=280563", "title": "Gerenuk", "text": "Gerenuk (\"Litocranius walleri\") artiodaktiloen ordenako animalia da, 1,75 m inguru luze, isatsaren 23 cm-ak barne, eta 90-100 cm garai dena. Waller gazela ere deitzen zaio. Dituen hanka eta lepo luzeengatik da nabarmena. Arrak bakarrik ditu adarrak. ekialdeko Afrikan bizi da, landareak eskas diren leku lehorretan. Oso talde txikietan edo bakarka ibiltzen da. Oso izuak eta bizkorrak dira, eta harrapatzen zailak."}
{"id": "280564", "revid": "1545", "url": "https://eu.wikipedia.org/wiki?curid=280564", "title": "Jeep", "text": "Jeep Estatu Batuetako automobil enpresa da, 1941ean Willys-Overlandel sortua. \"Willys MB\" izeneko ibilgailu sendoa, txikia eta arina, edozein lekutatik ibiltzeko gai dena sortu zutenez izena ibilgailura pasa zen. Estatu Batuetan sortu zen Bigarren Mundu Gerran (1942an) eta aliatuek asko erabili zuten. Ordutik aurrera, munduko armada guztiek erabiltzen dute, eta bizitza zibilean ere lanbide askotarako baliatzen da jeep ibilgailua: nekazaritzan, basogintzan, etab. Izena ingelesetik dator (G.P: \"General Purpose\", \u00abhelburu orotarakoa\u00bb)."}
{"id": "280565", "revid": "512", "url": "https://eu.wikipedia.org/wiki?curid=280565", "title": "Phineas Quimby", "text": "Phineas Parkhurst Quimby (Lebanon, New Hamphsire, AEB, 1802ko otsailaren 16a - Belfast, Maine, AEB, 1866ko urtarrilaren 16a) Estatu Batuetako sendagilea izan zen.\nBiografia.\nAdimeneko eritasunak aztertu zituen, eta hipnosia erabili zuen eritasun horiek sendatzeko. Quimbyren ustez, eriaren uste okerretatik sortuak dira eritasunak, eta, haiek sendatzeko, egia ezagutu eta okerreko usteak alde batera utzi behar ditu gaixoak. Jesusek eriak sendatzeko zuen ahalmenaren misterioa aurkitua zuela zioen."}
{"id": "280566", "revid": "105290", "url": "https://eu.wikipedia.org/wiki?curid=280566", "title": "Rapsoda", "text": "Rapsoda (antzinako grezieraz: \u1fe5\u03b1\u03c8\u1ff3\u03b4\u03cc\u03c2, \"rhaps\u014ddos\") Antzinako Grezian, poema epikoak eta bereziki Homerorenak kantatuz herriz herri zebilen kantari profesionala, batzuetan liraz lagundurik kantatzen zuena. Poema epikoek belaunaldiz belaunaldi bizirik iraun zuten rapsodei esker, eta, esan ohi denez, haien ondoren, K.a. VIII. mendearen bigarren erdialdean alfabeto-idazkera asmatu zenean, Homeroren poemak idatziz finkatu ziren gaur egun ezagutzen diren bezala."}
{"id": "280567", "revid": "336", "url": "https://eu.wikipedia.org/wiki?curid=280567", "title": "Jose Antonio Urdanpilleta", "text": "Jose Antonio Urdanpilleta (Azpeitia, Gipuzkoa, 1810 - Donostia, Gipuzkoa, 1875) militarra izan zen. Zuzenbideko ikasketak egiten ari zela, Gipuzkoako Txapelgorri batailoian sartu zen boluntario, eta komandante egin zuten. 1848. urtean, Gipuzkoako mikeleteen buruzagi egin zuten, eta urte bereko matxinada zapuztu zuen. 1860. urteko Afrikako Gerran ere jardun zuen, baita Hirugarren Karlistaldian ere. 1873. urtean zauritu zuten Bergaran, eta handik bi urtera hil zen."}
{"id": "280568", "revid": "28807", "url": "https://eu.wikipedia.org/wiki?curid=280568", "title": "Jose Antonio de Urdanpilleta", "text": ""}
{"id": "280569", "revid": "512", "url": "https://eu.wikipedia.org/wiki?curid=280569", "title": "Enrique V\u00e1zquez Castro", "text": "Enrique V\u00e1zquez Castro (Gasteiz, 1964ko ekainaren 29a - ) arabar musikagilea da.\nGasteizko Jes\u00fas Guridi Kontserbatorioan Piano eta Konposizioa ikasketak egin zituen, eta ondoren Organo ikasketez osatu zuen bere prestakuntza. 1982 eta 1990. urteen artean Gasteizko San Vicente Martiria parrokiako organista izan zen. 1990ean Presbitero gisa ordenatu eta Bastidan dihardu lanean. Gaur egun Elizbarrutien arteko euskarazko Liturgia Musikako Batzordeko kide da."}
{"id": "280571", "revid": "512", "url": "https://eu.wikipedia.org/wiki?curid=280571", "title": "Nycteris major", "text": "Nycteris major Nycteris generoko animalia da. Chiropteraren barruko Nycteridae familian sailkatuta dago."}
{"id": "280572", "revid": "336", "url": "https://eu.wikipedia.org/wiki?curid=280572", "title": "Juan Bizente Zengotita-Bengoa", "text": "Juan Bizente Zengotita-Bengoa Lasuen (Berriz, Bizkaia, 1862ko uztailaren 19a - Donostia, 1943ko otsailaren 27a), bai eta \"Zengotitabengoa\" ere, euskal erlijioso eta idazle karmeldarra izan zen. Bere izen ofiziala, gazteleraz, \"Juan Vicente Zengotita Bengoa y Lasuen\" izan zen, eta Ordenak emandakoa \"Padre Juan Vicente Zengotita de Jes\u00fas Mar\u00eda\".\nBiografia.\nKarmeldarra zen. Larrean, Burgosen eta Markinan egin zituen Elizako ikasketak. Valentziako eta Burgosko komentuetako nagusia izan zen.\n1900ean, Indiako Verapolyra joan zen misiolari, eta hogei urte egin zituen han. 1920an, Euskal Herrira itzuli, eta \"La Obra M\u00e1xima\" aldizkaria sortu zuen. Valentzian zela, \"Carmengo Anaije, cofradeentzaco esculiburua\" (1888) liburua argitaratu zuen."}
{"id": "280573", "revid": "28807", "url": "https://eu.wikipedia.org/wiki?curid=280573", "title": "Juan Vicente Zengotitabengoa", "text": ""}
{"id": "280574", "revid": "46380", "url": "https://eu.wikipedia.org/wiki?curid=280574", "title": "Alberto Blest Gana", "text": "Alberto Blest Gana (Santiago, 1830eko maiatzaren 4a edo ekainaren 16a - Paris, 1920ko azaroaren 9a) euskal jatorriko txiletar eleberrigilea izan zen. Ingeniaria zen bizibidez, eta munta handiko kargu politiko eta diplomatikoak izan zituen. Eleberri erromantikoak eta ohiturazkoak idatzi zituen hasieran, eta errealismora aldatu zen gero, Balzacen eraginez. Haren lan nagusia \"Durante la Reconquista\" (1897, \"Errekonkista garaian\") da, Hego Amerikan idatzitako eleberri historiko eta errealista onenetakoa."}
{"id": "280575", "revid": "1545", "url": "https://eu.wikipedia.org/wiki?curid=280575", "title": "Ernest Bloch", "text": "Ernest Bloch (Geneva, 1880ko uztailaren 24a - Portland, Oregon, 1959ko uztailaren 15a) Estatu Batuetako musikagilea, jatorriz Suitzakoa izan zen. Biolin-jotzailea zen. Lausanako Orkestraren buru izan eta gero, Europa utzi, eta Amerikara jo zuen 1916an. Kaliforniako Unibertsitateko irakasle izan zen 1930era arte. Ganbera-musikarako konposizio ugari sortzeaz gainera, lan hauek egin zituen, besteak beste: \"Macbeth\" (opera, 1909) eta \"Isra\u00ebl: Po\u00e8mes juifs\" (sinfonia)."}
{"id": "280576", "revid": "63274", "url": "https://eu.wikipedia.org/wiki?curid=280576", "title": "Henri Breuil", "text": "Henri Breuil (Mortain, Frantzia, 1877ko otsailaren 28a - L'Isle-Adam, Frantzia, 1961eko abuztuaren 14a) arkeologoa izan zen. Historiaurreko etnografiako irakasle izan zen Coll\u00e8ge de France ikastetxean. Metodologia- eta kronologia-arazoak ebazten jardun zuen. Paleolitoko artearen ikerketan espezializatu zen, eta Frantzia, Espainia eta Hegoafrikako haitzuloetako margolanak aztertu zituen. Zenbait lan: \"L'Afrique pr\u00e9historique\" (1933), \"Les Hommes de la pierre ancienne\" (1951)."}
{"id": "280577", "revid": "1545", "url": "https://eu.wikipedia.org/wiki?curid=280577", "title": "Creek", "text": "Creek, muscogee edo muskogee izenekin ere ezaguna dena, Amerikako Estatu Batuetako Oklahoma, Alabama, Georgia eta Florida estatuetan bizi den amerindiar etnia da.\nMuscogeeak Mississippiko kultura zutenen oinordekoak dira. Kultura hori Mississippi ibaiaren haranean garatu zen eta muino egileak ziren. Lehen espainiar esploratzaileek, Ipar Amerikako hego-mendebaldera iritsi zirenean, muscogeen arbasoekin topo egin zutela uste da.\nKolonia-gerrateetan eta independentziarako gerran ingelesen alde jarri ziren. Andrew Jackson jeneralak menderatu zituen XIX. mendearen hasieran. Taldea osatzen zuten leinu batzuek Oklahomara egin zuten ihes."}
{"id": "280579", "revid": "105290", "url": "https://eu.wikipedia.org/wiki?curid=280579", "title": "Dinamita", "text": "Dinamita osagai nagusitzat nitroglizerina duen lehergaia da, meatzeetan, bideetan, harrobietan, eta abarretan erabiltzen dena.\nAlfred Nobel zientzialariak asmatu zuen 1866an. Hasieran, nitroglizerinaren xurgatzailetzat diatomea-lurrez nahasitako nitroglizerinarekin prestatzen zen dinamita; gaur egun, amonio nitratoa erabiltzen da nitroglizerinaren ordez, eta xurgatzaileak aktiboak izaten dira (ikatz xehatua, sodio nitratoa, etab.)."}
{"id": "280580", "revid": "448", "url": "https://eu.wikipedia.org/wiki?curid=280580", "title": "Pedro Fajardo Z\u00fa\u00f1iga y Requesens", "text": ""}
{"id": "280581", "revid": "512", "url": "https://eu.wikipedia.org/wiki?curid=280581", "title": "Nycteris nana", "text": "Nycteris nana Nycteris generoko animalia da. Chiropteraren barruko Nycteridae familian sailkatuta dago."}
{"id": "280582", "revid": "105290", "url": "https://eu.wikipedia.org/wiki?curid=280582", "title": "Gabota", "text": "Gabota Frantziako antzinako dantza da, XVI. mendearen ingurukoa eta Gap eskualdean sortua (\"gavot\" zuten izena eskualde horretako biztanleek, eta hortik datorkio izena).\nLuis XVI.a Frantziakoaren garaian toki askotara hedatu, eta oso ezaguna egin zen. Suite barrokoetan erabili izan zen.\nXX. mendean egindako gabota aipagarri batzuk: Prokofieven \"Classical symphony\" lanekoa eta Schoenbergek hari-orkestrarentzat idatzitako suitekoa."}
{"id": "280583", "revid": "28807", "url": "https://eu.wikipedia.org/wiki?curid=280583", "title": "Gavotte", "text": ""}
{"id": "280584", "revid": "137486", "url": "https://eu.wikipedia.org/wiki?curid=280584", "title": "Gotzon Garitaonaindia", "text": "Gotzon Garitaonaindia Gorordo (Urduliz, 1936ko ekainaren 20a - Bilbo, 1970eko urriaren 15a) bizkaitar idazlea izan zen. Derioko apaizgaitegian ikasketak egin ondoren ordenatu zen apaiz.\nBizitza.\n1963an Bermeora joan zen abade, Ma\u00f1u auzora. Garitaonaindiak hizkuntzaren eta euskal kulturaren garrantzia zabaldu zuen bermeotarren artean; batez ere gazteekin batzen zen. 1967an \"Sukarri\" elkartea sortu zuten, hasiera batean mendiko-talde modura, baina gerora kultura sustatzeko ekimenak antolatzen ibili ziren (antzerkiak...).\nAbadea bazen ere, Bermeoko kontserba-enpresa batean lan egin zuen, eta itsasoratzeko nahia ere adierazia zuen.\n\"Gotzon Garaitonandia Euskaltegia\" sortu zen haren omenez Bermeon 70eko hamarkadan. Izan ere, euskara-eskolak eman zituen herrian, eta hainbat eta hainbat gazte alfabetatu ziren euskaraz hari esker. Bermeoko Eleizalde Ikastolaren sorreran ere aritu zen 60ko hamarkadan.\nHaren heriotza gertatu eta gutxira, idazki hunkigarria (\"Gure herriak Maite dituen apaizak\") dedikatu zion Eujenio Agirretxek Goiz Argi aldizkarian. Idazki hori \"Baserriko leihotik\" liburuan (EFA, 1998) jasota dago.\nLanak.\n\"Karmel\", \"Olerti\", \"Zeruko Argia\", Anaitasuna eta \"Agur\" agerkarietan plazaratu zituen bere lanak (artikuluak, poesia...) 1957. urteaz geroztik. 1967an Balendin Uriona txirrindulari ospetsuaren biografia eman zuen argitara. Harena da, halaber, Paulo VI.aren \"Populorum Progressio\" obraren itzulpena (\"Errien Aurrerakuntza\", 1967). Kantagintzan ere zaletua, Derioko seminarioan \"Gogor\" diskoaren sorkuntzan parte hartu zuen. Hainbat abesti eta letra sortu zituen Bermeoko gazteekin (adibidez, \"Albako kanpaiak\" abestia, Josu Zabalondorekin batera), baita euskaratu ere."}
{"id": "280585", "revid": "512", "url": "https://eu.wikipedia.org/wiki?curid=280585", "title": "Mertxe Gil", "text": "Mertxe Gil Marcos (Bilbo, 1962 - ) bizkaitar artista da. Arte Ederretan lizentziaduna da, Pinturan, Euskal Herriko Uibertsitatean (1990). Artearen alor asko landu ditu: pintura, grabatua, eszenografia... Bakarkako zein taldekako erakusketetan erakutsi izan ditu bere artelanak, eta hainbat diru laguntza jaso ditu, horien artean, Eusko Jaurlaritzak (1991) eta Bizkaiko Foru Aldundiak (1994) emandakoak. Hainbat agerkaritan arteari loturiko artikuluak idatzi ditu."}
{"id": "280586", "revid": "10891", "url": "https://eu.wikipedia.org/wiki?curid=280586", "title": "Iraurgi (bailara)", "text": "Iraurgi bailara egungo Azkoitiko eta Azpeitiko hiriak hartzen zituen Gipuzkoako erdialdeko bailara, Urola ibaiaren ertzean. 1027. urteko dokumentu batean ageri da Iraurgi izena lehenengoz. Iraurgi Azkoitiko eta Azpeitiko hiriek, sortu aurretik, hartzen zuten lurraldearen izena da. Azpeitiko hiriak \"Salvatierra de Iraurgui\" izena hartu zuen sortu zenean, erdarazko dokumentuan (1310-1311), eta \"Miranda de Iraurgui\" Azkoitiak (1415)."}
{"id": "280587", "revid": "512", "url": "https://eu.wikipedia.org/wiki?curid=280587", "title": "Jules Raimu", "text": "Jules Raimu (Izengoitia: \"Raimu\" ; Toulon, 1883ko abenduaren 18a - Neuilly-sur-Seine, 1946ko irailaren 20a) frantses zinema-antzezlea izan zen.\nOkzitaniako kafe-antzokietan lortutako ospeari esker Parisa joanik, ahotsaz jokatzeko trebetasunak eta lan komikoetarako indarrak zabaldu zizkioten Parisko antzokietako ateak lehenengo eta zinemakoak gero. Raimuren izena Pagnolen trilogiari lotua geratu da: \"Marius\" (A. Korda, 1931), \"Fanny\" (M. Allegret, 1932) eta \"C\u00e9sar\" (M. Pagnol, 1936)."}
{"id": "280588", "revid": "28807", "url": "https://eu.wikipedia.org/wiki?curid=280588", "title": "Raimu", "text": ""}
{"id": "280589", "revid": "512", "url": "https://eu.wikipedia.org/wiki?curid=280589", "title": "Nycteris parisii", "text": "Nycteris parisii Nycteris generoko animalia da. Chiropteraren barruko Nycteridae familian sailkatuta dago."}
{"id": "280590", "revid": "28807", "url": "https://eu.wikipedia.org/wiki?curid=280590", "title": "Jules Auguste Muraire", "text": ""}
{"id": "280591", "revid": "10891", "url": "https://eu.wikipedia.org/wiki?curid=280591", "title": "Lewis Fry Richardson", "text": "Lewis Fry Richardson (Newcastle, Ingalaterra, 1881eko urriaren 11 - Kilmun, Eskozia, 1953ko irailaren 30a) ingeles fisikaria izan zen.\nBiografia.\nMatematika-teknikak erabili zituen lehenbizikoz munduan, eguraldia aldez aurretik iragartzeko. Matematika- eta fisika-aurkikuntzak meteorologiarako erabili zituen.\n\"Weather Prediction by Numerical Process\" obra (\"Eguraldiaren iragarpena, zenbaki-prozesuen bidez\") argitaratu zuen 1922an. Meteorologia modernoaren aitzindaria izan zen."}
{"id": "280592", "revid": "336", "url": "https://eu.wikipedia.org/wiki?curid=280592", "title": "Sarong", "text": "Saronga Asiako hegoaldean eta hego-ekialdean (Malaysia, Indonesia...), Arabiar penintsulan, Afrikako Adarrean eta Ozeano Bareko uharte batzuetan erabiltzen den gona estu baten antzeko jantzia da.\nGizonezkoek nahiz emakumezkoek erabili ohi dute. Kolore bizi ikusgarriak izaten ditu, eta lauzpabost metrokoa da. Gorputzaren behealdea estaltzen du, eta gerrian lotzen da, gona baten gisa. Belaunetaraino edo orkatiletarainoko luzera izan dezake.\nSarong preziatuenak Batu Barakoak eta Sumatrakoak dira: urrezko hariz ehunduak izaten dira."}
{"id": "280593", "revid": "28807", "url": "https://eu.wikipedia.org/wiki?curid=280593", "title": "Saronga", "text": ""}
{"id": "280594", "revid": "512", "url": "https://eu.wikipedia.org/wiki?curid=280594", "title": "Juan Domingo Untzueta", "text": "Juan Domingo Untzueta Abauntza (Abadi\u00f1o, 1794ko uztailaren 27a - Durango, 1870eko apirilaren 9a) bizkaitar argitaldaria izan zen.\nAita Uriartek idatziriko \"Jesus Sakramentaduari eta Ama Donzella Mariari Bisitak\" obraren zentsore gisa ageri zen 1856an. Mogelen \"Peru Abarka\" obraren eskuizkribuaren zaindaria izan zen, Zarauzko frantziskotarren artxiboan gorde zen arte. Arzadunen \"Christinaubaren Doctrinaren explicacinua\" erlijio-liburuaren argitalpena prestatu zuen, bestalde, 1873. urtean."}
{"id": "280595", "revid": "6327", "url": "https://eu.wikipedia.org/wiki?curid=280595", "title": "Juan Domingo Unzueta Abaunza", "text": ""}
{"id": "280596", "revid": "56334", "url": "https://eu.wikipedia.org/wiki?curid=280596", "title": "George Wald", "text": "George Wald (New York, 1906ko azaroaren 18a - Cambridge, Massachusetts, 1997ko apirilaren 12a) Estatu Batuetako biokimikaria izan zen.\n1967an, Fisiologiako eta Medikuntzako Nobel saria eskuratu zuen, R. A. Granit eta H. K. Hartline biokimikariekin batera, ikusmenari buruz egin zituen lanengatik. A bitaminak erretinaren mekanismo fotokimikoan duen eragina, erretinaren kanpoaldeko egitura molekularra eta argiak hor sortzen dituen aldaketak aztertu zituen."}
{"id": "280597", "revid": "336", "url": "https://eu.wikipedia.org/wiki?curid=280597", "title": "Francesco Zuccarelli", "text": "Francesco Zuccarelli (Pitigliano, Grosseto, 1702ko abuztuaren 15a - Florentzia, 1788ko abenduaren 30a) italiar margolaria izan zen. Hasieran, Florentzian eta Erroman lan egin zuen. 1730ean, Veneziara joan zen. Han, Marco Ricciren eraginez, artzain-giroko gaiak erabili zituen, margolan lasai eta argitsuetan. 1751tik 1768ra, Britainia Handian aritu zen lanean. Londresko Errege Akademia sortu zuen han (1768). Veneziako Akademiaren lehendakaria izan zen 1772an."}
{"id": "280598", "revid": "56334", "url": "https://eu.wikipedia.org/wiki?curid=280598", "title": "Pascal Basset", "text": "Pascal Basset Ipar Euskal Herriko sukaldaria. Jean Coussau maisuaren eskutik, \"Le Relais de la Poste\" jatetxean izan zuen lehen esperientzia sukaldari modura, Magescq herrian, 1979-1984 bitartean. Ondoren, beste maisu handi batekin, Dutournierrekin, hasi zen lanean, Parisko \"Carr\u00e9 des feuillants\" jatetxe ospetsuan, 1987. urtea arte. Urte horretan bertan, bere jatetxea ireki zuen Donibane Lohitzunen, \"Le Tourasse\" izenarekin."}
{"id": "280599", "revid": "336", "url": "https://eu.wikipedia.org/wiki?curid=280599", "title": "Nino Benvenuti", "text": "Nino Benvenuti (Trieste, Italia, 1938ko apirilaren 26a -) boxeolari italiarra da.\nBiografia.\n1960an, welter pisuko urrezko domina irabazi zuen Erromako Olinpiar Jokoetan. 1963an, pisu ertaineko Italiako txapelduna izan zen, eta 1967an, kategoria horretako munduko txapelduna. Superwelter pisuko munduko txapelketa ere irabazi zuen, 1965ean.\n1971n, bertan behera utzi zuen boxeoa. Bere karreran jokatutako 90 borroketatik, 82 irabazi, 1 berdindu eta 7 bakarrik galdu zituen."}
{"id": "280600", "revid": "512", "url": "https://eu.wikipedia.org/wiki?curid=280600", "title": "Nycteris thebaica", "text": "Nycteris thebaica Nycteris generoko animalia da. Chiropteraren barruko Nycteridae familian sailkatuta dago."}
{"id": "280601", "revid": "512", "url": "https://eu.wikipedia.org/wiki?curid=280601", "title": "Ludwig Bieberbach", "text": "Ludwig Georg Elias Moses Bieberbach alemaniar matematikaria izan zen (Goddelau, Alemania, 1886ko abenduaren 4a - Oberaudorf, Alemania, 1982ko irailaren 1a). Bere izena duen aieruari esker da ezaguna: Bieberbachen aierua. Aieru hori Louis de Brangesek ebatzi zuen osorik 1984an. Horretaz gainera, polinomioen bidez funtzioak hurbiltzeko moduak ere aztertu zituen. Aldizkari bat sortu zuen, \"Deutsche Mathematik\", zeinetan matematikak lantzeko judu-estiloa kontrajartzen baitzaio alemaniar estiloari."}
{"id": "280602", "revid": "105290", "url": "https://eu.wikipedia.org/wiki?curid=280602", "title": "Blastema", "text": "Blastema ehunak eta organoak sortzeko edo birsortzeko gaitasuna duen zelula-multzoa da. Gorputz-adarrak berriro sortzeko lehen aldietan agertzen diren antolatu gabeko zelula soilei eta ehunei ere blastema deitzen zaie.\nBlastema zati antolatua da; garatzen doan heinean, ehunak eta organoak osatzen ditu. Artropodoetan, blastema 5 egunean osatzen da; narrasti eta anfibioetan, buztana birsortzeko prozesuan, 8 eta 15 egun bitartean behar dira."}
{"id": "280603", "revid": "135378", "url": "https://eu.wikipedia.org/wiki?curid=280603", "title": "\u00c1ngel Cruchaga Santa Mar\u00eda", "text": "\u00c1ngel Cruchaga Santa Mar\u00eda (Santiago, 1893 - \"ibidem\", 1964) Txileko poeta izan zen. \"Azul\" eta \"Musa Joven\" literatura-aldizkarietako lankidea izan zen. Poeta modernista zen; Pablo Nerudak maisutzat izan zuen. Lan nagusiak: \"Las manos juntas\" (\"Eskuak lotuta\", 1915), \"La selva prometida\" (\"Baso iragarria,\" 1920), \"Job\" (1922), \"La ciudad invisible\" (\"Hiri ikusezina,\" 1928), \"Af\u00e1n del coraz\u00f3n \"(\"Bihotz-irrika, \"1933), \"Rostro de Chile\" (\"Txileren aurpegia, \"1955)."}
{"id": "280604", "revid": "336", "url": "https://eu.wikipedia.org/wiki?curid=280604", "title": "Antoine Fouquier-Tinville", "text": "Antoine Quentin Fouquier de Tinville, Antoine Fouquier-Tinville deitua, (H\u00e9rou\u00ebl, Frantzia, 1746ko ekainaren 10a - Paris, Frantzia, 1795eko maiatzaren 7a) frantses legegizona eta politikaria izan zen.\nBiografia.\nIraultzaren ideietara hurbildu zelarik, \"Herriaren aldetiko salatzaile\" izendatu zuten Iraultza Auzitegian; eginkizun horretan, errukirik gabeko zorroztasunaren eta krudelkeriaren sinbolo bihurtu zen. Cordelieren eta ultra-iraultzaileen aldekoa baitzen, \"Berolis\"eko Konbentzioan salatu, eta hiltzera kondenatu zuten auzi luze baten ondoren."}
{"id": "280605", "revid": "1545", "url": "https://eu.wikipedia.org/wiki?curid=280605", "title": "Ricardo Garrido", "text": "Ricardo Garrido Llanos (Arnedo, Errioxa, ) pala jokalari ohia eta politikaria da. Bilbon egin zuen debuta profesional gisa, 1994an, amateur gisa garaipen-zerrenda bikaina biribildu ostean (gazteen mailako Espainiako txapelduna 1978an eta 1979an; txapeldun absolutua bederatzi aldiz 1980tik 1993ra; Olinpiar Jokoetako txapelduna, Bartzelonan 1992an). 1994an eta 1998an, txapeldun izan zen Espainiako Binakako Txapelketan. Eusko Basque enpresari lotutako pilotaria zen.\n2011ko udal hauteskundeetan, PP alderdiarekin aurkeztu zen bere jaioterrian. Arnedoko zinegotzi hautatu zuten, eta udal hartako Kirol arloko arduraduna da."}
{"id": "280606", "revid": "336", "url": "https://eu.wikipedia.org/wiki?curid=280606", "title": "Ignitron", "text": "Ignitrona artezgailu-mota da, 1930eko hamarkadan asmatua, korronte alternoa korronte zuzen bihurtzen duena.\nJoseph Slepianek eraiki zuen Westinghouse enpresan lanean ari zenean.\nBi zati ditu: katodoa eta anodoa. Katodoa merkurio ontzi bat izaten da, eta anodoa metalezko edo grafitozko pieza bat.\nElektrodo abiarazle (\"ignitore\") bati intentsitate handiko pultsu bat aplikatzen zaionean, plasma-hodei bat sortzen da merkurioan. Plasmak ontziaren eta anodoaren arteko espazioa betetzen duenean, elektrodoen arteko elektroien korrontea sortzen da. Merkurioaren azalean, arku elektrikoak elektroiak askatzen ditu eta, hala, arkuak bere burua elikatzen du.\nErabilera.\nIntentsitate handia arteztu behar denean erabiltzen da, hala nola aluminio-galdategietan edo soldaduran."}
{"id": "280607", "revid": "28807", "url": "https://eu.wikipedia.org/wiki?curid=280607", "title": "Ignitroi", "text": ""}
{"id": "280608", "revid": "512", "url": "https://eu.wikipedia.org/wiki?curid=280608", "title": "Nycteris tragata", "text": "Nycteris tragata Nycteris generoko animalia da. Chiropteraren barruko Nycteridae familian sailkatuta dago."}
{"id": "280609", "revid": "56334", "url": "https://eu.wikipedia.org/wiki?curid=280609", "title": "Jerome Karle", "text": "Jerome Karle (New York, 1918ko ekainaren 18a - Annandale, 2013ko ekainaren 6a) Estatu Batuetako kimikaria izan zen. Itsas Ikerketen Laborategian lan egin zuen. Kristalen egiturari buruzko lanak egin zituen batez ere. Hauptmanekin batera, X izpien difrakzioz sortutako gai kimikoen molekulen egitura zein den jakiteko metodo matematikoa asmatu zuen. Bere lan nagusiak Hauptmanekin batera egin zituen. 1985ean, Kimikako Nobel saria eman zieten Karleri eta Hauptmani."}
{"id": "280610", "revid": "58701", "url": "https://eu.wikipedia.org/wiki?curid=280610", "title": "Lacandon", "text": "Lacandon Mexikoren eta Guatemalaren arteko mugan bizi den herri maia da. Lacandonak nekazariak eta arrantzaleak dira, eta baso tropikaletan bizi dira. Gaur egun arte bereizita bizi izan dira gainerako gizakiengandik; horregatik ez dute bereganatu erlijio katolikoa, eta antzinako ohiturak ia osorik gorde dituzte. Lacandonak murrizten ari dira; 1.000 kide izatera ez dira iristen gaur egun."}
{"id": "280611", "revid": "28807", "url": "https://eu.wikipedia.org/wiki?curid=280611", "title": "Lakandoi", "text": ""}
{"id": "280612", "revid": "28807", "url": "https://eu.wikipedia.org/wiki?curid=280612", "title": "Lakandon", "text": ""}
{"id": "280613", "revid": "119347", "url": "https://eu.wikipedia.org/wiki?curid=280613", "title": "Erramun Berenger I.a", "text": "Erramun Berenger I.a \u2014\"Zaharra\" deitua\u2014 (1023 - 1076ko maiatzaren 26a) Bartzelonako kondea izan zen 1035-1076 bitartean. Berenger Erramun I.aren semea eta ondorengoa izan zen. Oledorla eta Ausonako konderriak eskuratu zituen, musulmanen aurka borrokatu zen eta Pirinioez haraindiko lur batzuk bereganatu zituen. Haren garaikoa da lege eta ohitura zaharren bilduma (\"Usatges\"). Erramun Berenger II.a eta Berenger Erramun II.a seme bikiak izan zituen ondorengotzat."}
{"id": "280614", "revid": "1545", "url": "https://eu.wikipedia.org/wiki?curid=280614", "title": "Ilia Repin", "text": "Ilia Yefimovitx Repin (Txuhuiv, Errusiar Inperioa, 1844ko abuztuaren 5agreg./uztailaren 24ajul. - Kuokkala, Finlandia, 1930eko irailaren 29a) errusiar pintorea izan zen.\nSan Petersburgoko Arte Ederretako Eskolan ikasketak egin ondoren, Frantziara eta Italiara joan zen pintura-ikasketak egitera. Pintura historikoa, erretratuak eta Errusiako gizarte xumearen nekeak pintatu zituen maisutasun handiz. Obra nagusiak: \"Volgako atoilariak\", \"Erlijio-prozesioa Kursk lurraldean\", \"Ivan Izugarria eta bere semea\" eta \"Zaporozhiar kosakoak Sultanari gutuna idazten\"."}
{"id": "280615", "revid": "336", "url": "https://eu.wikipedia.org/wiki?curid=280615", "title": "Gena Rowlands", "text": "Virginia Cathryn \"Gena\" Rowlands (Madison, Wisconsin, Ameriketako Estatu Batuak, 1930eko ekainaren 19a) zinema-, antzerki- eta telebista-antzezlea izan zen. Antzerkian hasi zen, eta 1958an hasi zen zineman lanean. John Cassavetes senarrak zuzendutako filmetan egin zituen bere antzezpenik bikainenak: \"Minnie and Moskowitz\" (1974), \"A Woman Under the Influence\" (1974), \"Opening Night\" (1978) eta, batez ere, \"Gloria \"(1980). Beste film batzuk: \"Love Streams\" (1984), \"Light of Day\" (1987), \"The Betty Ford Story\" (1987), \"Another Woman\" (1988), \"Once Around\" (1991), \"Something to Talk About\" (1995), \"The Notebook\" (2004), \"Broken English\" (2007)."}
{"id": "280616", "revid": "1519", "url": "https://eu.wikipedia.org/wiki?curid=280616", "title": "Ujjain", "text": "Ujjain Indiako erdialdeko hiria da, Madhya Pradesh estatuan, Sipra ibaiaren ertzean, Vindhya mendien iparraldean. Unibertsitatea du, eta ehungintza da ekonomia jarduera nagusia. Astronomia-behatokia izan zen. Hinduismoaren zazpi hiri santuetako bat da.\nHistoria.\nMalwako hiriburua izan zen IX. menderaino. 1245. urtean Delhiko sultanek suntsitu zuten. XVIII. mendean marathen mende geratu zen, eta haien hiriburuetako bat izan zen."}
{"id": "280617", "revid": "512", "url": "https://eu.wikipedia.org/wiki?curid=280617", "title": "Nycteris vinsoni", "text": "Nycteris vinsoni Nycteris generoko animalia da. Chiropteraren barruko Nycteridae familian sailkatuta dago."}
{"id": "280618", "revid": "56334", "url": "https://eu.wikipedia.org/wiki?curid=280618", "title": "Sune Bergstr\u00f6m", "text": "Sune Karl Bergstr\u00f6m (Stockholm, 1916ko urtarrilaren 10a - \"ib.\", 2004ko abuztuaren 15a) biokimikari suediarra izan zen.\nStockholmgo Errege Institutu Karolinjioan ikasi zuen, eta gero biokimikako irakaslea izan zen ikastetxe horretan. Prostaglandinak ikertu zituen, eta bera izan zen hormona horiek forma puruan bakartu zituen lehena. 1982an, Fisiologia eta Medikuntzako Nobel saria eman zioten, prostaglandinen fisiologiari eta biokimikari buruz egindako ikerlanengatik."}
{"id": "280619", "revid": "512", "url": "https://eu.wikipedia.org/wiki?curid=280619", "title": "Jos\u00e9 Cabanis", "text": "Jos\u00e9 Cabanis (Okzitaniako Tolosa, 1922ko martxoaren 24a - \"ib.\", 2000ko urriaren 6a) idazle frantsesa izan zen.\nFrantziako hego-mendebaldeko gizartearen deskribapen errealista-moralista egin zuen bere idazlanetan: \"L\u00b4\u00e2ge ingrat \"(1952, \"Esker gaiztoko adina\"), \"Petit entracte \u00e0 la guerre \"(1981, \"Gerrari pausarte ttikia\"), \"Essais: Saint-Simon l\u00b4admirable \"(1975, \"Saiakerak: Saint-Simon miresgarria\"). Frantziako Akademiako kide izan zen 1990az geroztik."}
{"id": "280620", "revid": "336", "url": "https://eu.wikipedia.org/wiki?curid=280620", "title": "Emilio Cecchi", "text": "Emilio Cecchi (Florentzia, 1884ko uztailaren 14a - Erroma, 1966ko irailaren 5a) XX.mendeko italiar idazle eta kritiko garrantzitsua izan zen. \"La ronda\" literatura aldizkariaren sortzailetariko bat izan zen (1919). Ingeles literaturari buruzko azterketa kritiko batzuk egin zituen, eta hitz lauzko poesia landu zuen bere obretan: \"Pesci rossi\" (1920, \"Arrain arrosak\"), \"L\u00b4osteria del cattivo tempo\" (1927, \"Eguraldi txarreko ostatua\"), \"Et in Arcadia ego\" (1936) eta \"Corse al trotto \"(1936, \"Trosta lasterketak\")."}
{"id": "280621", "revid": "336", "url": "https://eu.wikipedia.org/wiki?curid=280621", "title": "George Chapman", "text": "George Chapman (Hitchin, Ingalaterra, 1559 - Londres, Ingalaterra, 1634ko maiatzaren 12a) ingelesezko poeta dramatikoa izan zen. Homeroren eta Petrarkaren obrak ingelesera itzuli zituen. Shakespeareren sonetoetan aipatzen den \u00abkontrako\u00bb poeta izan bide zen. Drama (\"The Conspiracie and Tragedie of Charles\", \"Charlesen konspirazioa eta tragedia\", 1607), komedia (\"All fools\", \"Zoroak denak\", 1599) eta poesia (\"The shadow of night\", \"Gauaren itzala\", 1594; \"Ovid\u00b4s banquet of sense\", 1595) idatzi zituen."}
{"id": "280622", "revid": "336", "url": "https://eu.wikipedia.org/wiki?curid=280622", "title": "Francesco Crispi", "text": "Francesco Crispi (Ribera, Sizilia, 1819ko urriaren 4a - Napoli, 1901eko abuztuaren 11) italiar politikaria izan zen. Mazziniren lankidea izan zen, eta Garibaldirekin jardun zuen Bi Sizilien konkistan. Behin baino gehiagotan izan zen ministro eta Kontseiluko lehendakari (18871-91 eta 1893-96). Hirutariko Aliantzan sarrarazi zuen Italia. Adwako galera zela eta (1896, Etiopia) galdu zituen betiko karguak. Italiako faxismoaren aitzindaritzat hartu zuen Mussolinik."}
{"id": "280623", "revid": "46380", "url": "https://eu.wikipedia.org/wiki?curid=280623", "title": "Ars\u00e8ne Darmesteter", "text": "Ars\u00e8ne Darmesteter (Ch\u00e2teau-Salins, 1846ko urtarrilaren 5a - Maisons-Laffitte, Paris, Frantzia, 1888ko azaroaren 16a) frantziar hizkuntzalaria izan zen. Frantses morfologian espezializaturik zegoen. Sorbonako irakaslea izan zen.\nObra nagusiak hauek dira: \"Trait\u00e9 de la formation des mots compos\u00e9s dans la langue fran\u00e7aise\" (1873) eta \"Vie des mots \u00e9tudi\u00e9s dans leurs significations\" (1887). \"Dictionnaire g\u00e9n\u00e9ral de la langue fran\u00e7aise\" hiztegian egin zuen lan, Adolphe Hatzfeld hiztegigilearekin batera."}
{"id": "280624", "revid": "512", "url": "https://eu.wikipedia.org/wiki?curid=280624", "title": "Nycteris woodi", "text": "Nycteris woodi Nycteris generoko animalia da. Chiropteraren barruko Nycteridae familian sailkatuta dago."}
{"id": "280625", "revid": "1545", "url": "https://eu.wikipedia.org/wiki?curid=280625", "title": "Joseph Fran\u00e7ois Dupleix", "text": "Joseph Fran\u00e7ois Dupleix (Landrecies, 1697 - Paris, 1763) frantses kolonizatzailea eta administraria izan zen.\nBiografia.\nEkialdeko Indietako Konpainiako zuzendari nagusia izan zen. Ingelesen aurka borroka egin zuen. Frantziaren merkataritza-egoera hobetu zuen. Indiako Dekkan eskualdearen hegoaldean, benetako babes-lurralde frantsesa eratu zuen, baina Frantziara itzultzera behartu zuten 1754an. Horren ondorioz, mendeko lurraldeak galdu zituen Frantziak."}
{"id": "280626", "revid": "336", "url": "https://eu.wikipedia.org/wiki?curid=280626", "title": "Estireno", "text": "Estirenoa fenil etilenoa da (formula kimikoa: C6H5-CH=CH2), harrikatzaren alkaternan dagoen etileno kateko hidrokarburo bentzenikoa. Hainbat eratara presta daiteke laborategian. Industrian, etil bentzenoaren destilazio katalitikoaren bidez prestatzen da. Kolore gabeko likido usaintsua da, 145 \u00b0 C-an irakiten du, eta polimerizazio bidez poliestirenoa lortzeko erabiltzen da. Azken horrek garrantzi handia du plastikoen industrian."}
{"id": "280627", "revid": "9314504", "url": "https://eu.wikipedia.org/wiki?curid=280627", "title": "Aitor Furundarena", "text": "Aitor Furundarena Usabiaga (Ordizia, Gipuzkoa, 1970) gipuzkoar soinu-jotzaile eta musikagilea da.\nBiografia.\nAkordeoi klasikoa ikasi zuen Carlos Iturralde, Max Bonnay eta Morgens Ellegaard irakasleekin, eta Konposizioa, berriz, Francisco Escudero eta C. Ballif maisuekin.\nMusika klasikoa landu zuen bere \"Akordeoi Klasikoa\" (1995) lanean. Beste hainbat lagunekin batera, \"Furunda\" taldea sortu eta bi disko kaleratu dituzte: \"Eskua sartzen\" (1996) eta \"Juanita\" (1998).\nEuskal Herriko Goi Mailako Musika Zentruan (Musikene) irakasle izan zen 2021 arte, Ganbera Musika, Transkripzioa, Herri Musika eta Bapateko Irakurketan."}
{"id": "280628", "revid": "336", "url": "https://eu.wikipedia.org/wiki?curid=280628", "title": "Arthur Tedder", "text": "Arthur Tedder (Glenguin, Stirlingshire, 1890eko uztailaren 11 - Banstead, Londres, 1967ko ekainaren 3a) britainiar mariskala izan zen. 1936tik 1938ra, Britainiako Aireko Armadako buru izan zen Ekialde Urrunean, 1940-1941ean Ekialde Hurbilean, eta 1941-1943an Libian. Bigarren Mundu Gerran, Aliatuen Aireko Armadako komandante izan zen Tunisian eta Italian, eta 1943an Eisenhowerren laguntzaile izendatu zuten. 1945ean, mariskal izendatu zuten."}
{"id": "280629", "revid": "105290", "url": "https://eu.wikipedia.org/wiki?curid=280629", "title": "Araponga", "text": "Araponga (\"Procnias tricarunculatus\") Ameriketan ekuatoreko oihanetan (Brasil, Paraguai, Costa Rica, Argentina) bizi den txori-itxurako hegaztia da, \"Procnias\" generokoa. 30 cm inguruko luzera izaten du. Kanpaiaren gisako hotsa ateratzen du, eta horregatik \"kanpai-jole \"ere deitzen diote. Arrak hiru luzakin gisako ditu buruan, bi albo banatara eta beste bat mokoaren azpian. Luzakin horiek bigunak izan ohi dira, baina arra harrotzen denean, puztu eta gogortu egiten zaizkio."}
{"id": "280630", "revid": "28807", "url": "https://eu.wikipedia.org/wiki?curid=280630", "title": "Procnias", "text": ""}
{"id": "280631", "revid": "512", "url": "https://eu.wikipedia.org/wiki?curid=280631", "title": "Jacques Bergeret", "text": "Jacques Bergeret (Baiona, Lapurdi, - Paris, Frantzia, ) Frantziako Itsas Armadako amirala izan zen. Lotinant zen 1795. urtean, eta kapitain izendatu zuten bi urte geroago. Urte berean, britainiarren aurkako borroka latz baten ondorioz, atxilotu egin zuten. Aske utzi ondoan eta ontzi batzuen buru zela, Indiako itsasoetan jarraitu zituen bere eginkizunak. 1831n, amiralorde zela, Ohorezko Legioaren Gurutze Handia jaso zuen. 1852. urtean senatari hautatu zuten."}
{"id": "280632", "revid": "512", "url": "https://eu.wikipedia.org/wiki?curid=280632", "title": "Jacques Feyder", "text": "Jacques Feyder, jaiotzez Jacques Fr\u00e9d\u00e9rix (Ixelles, Brusela, Belgika, 1885eko uztailaren 21a - Prangins, Vaud, Suitza, 1948ko maiatzaren 24a) Belgikako zinemagilea izan zen.\nBiografia.\nErrealismo poetikoaren sortzailea da. Zinema muturako sortu zituen film ederrenetako batzuk: \"L\u00b4Atlantide\" (1921), \"Crainquebille\" (1922), \"Th\u00e9r\u00e8se Raquin\" (1927), \"Les Nouveaux Messieurs\" (1929). Zinema mintzatuan, film ezagunenak hauek dira: \"Le Grand Jeu\" (1934), \"Pension Mimosas\" (1935), \"La Kermesse hero\u00efque\" (1935) eta \"La Loi du Nord\" (1939)."}
{"id": "280633", "revid": "512", "url": "https://eu.wikipedia.org/wiki?curid=280633", "title": "Myzopoda aurita", "text": "Myzopoda aurita Myzopoda generoko animalia da. Chiropteraren barruko Myzopodidae familian sailkatuta dago."}
{"id": "280634", "revid": "28807", "url": "https://eu.wikipedia.org/wiki?curid=280634", "title": "Jacques Fr\u00e9d\u00e9rix Feyder", "text": ""}
{"id": "280635", "revid": "72278", "url": "https://eu.wikipedia.org/wiki?curid=280635", "title": "Barry Flanagan", "text": "Barry Flanagan (Prestatyn, Gales, 1941eko urtarrilaren 11 - 2009ko abuztuaren 31) galestar eskultore eta poeta izan zen.\nBiografia.\nArkitektura eta arte plastikoak ikasi zituen. Londresko Saint Martin\u00b4s School of Art eskola ospetsuan ikasi zuen, Anthony Caro irakasle zuela. Londresko Rowan galerian egin zuen lehen erakusketa. Material bitxiak erabiltzen zituen, eta izen bitxiak jartzen zizkien bere lanei \"(ringn, pdreeoo, erpf su)\". Lanik ezagunenen artean ditu bi hauek: \"Heap 4\" (1968) eta \"Casb 1,67\" (1967)."}
{"id": "280636", "revid": "336", "url": "https://eu.wikipedia.org/wiki?curid=280636", "title": "Jean Gabin", "text": "Jean Gabin (jaiotza-izena: \"Jean Alexis Moncorg\u00e9\"; Paris, - Neuilly-sur-Seine, ) frantses zinema-antzezlea izan zen. Folies Berg\u00e8re antzokian hasi zen lanean. Geroago, opereta-kantaria izan zen. 1930. urteaz geroztik, berrehundik gora filmetan parte hartu zuen, klasiko batzuetan, besteak beste (\"P\u00e9p\u00e9 le Moko\", 1935; \"Quai des Brumes\", 1938). Zuzendari ezagun askorekin lan egin zuen, Duvivier, Renoir, Carn\u00e9 eta abarrekin."}
{"id": "280637", "revid": "28807", "url": "https://eu.wikipedia.org/wiki?curid=280637", "title": "Jean Alexis Moncorg\u00e9", "text": ""}
{"id": "280638", "revid": "512", "url": "https://eu.wikipedia.org/wiki?curid=280638", "title": "Jules Guesde", "text": "Jules Bazile Guesde, izengoitiz Jules (Paris, Frantzia, 1845eko azaroaren 11a - Saint-Mand\u00e9, Frantzia, 1922ko uztailaren 28a), frantses politikaria izan zen.\nBiografia.\nLehen egunkari marxista, \"L\u00b4\u00c9galit\u00e9\" (1877-1883), argitaratu zuen, eta Frantziako Langile Alderdia (1880) sortu zuen P. Lafarguerekin batera.\nEz zuen onartzen, Jaur\u00e8sen kontra, marxista bat ministerio burges batean sar zedin (1899). Hala ere, estatu-ministro izan zen gero (1914-1919), eta nazionalismoaren aldeko izan zen Lehen Mundu Gerran."}
{"id": "280639", "revid": "28807", "url": "https://eu.wikipedia.org/wiki?curid=280639", "title": "Jules", "text": ""}
{"id": "280640", "revid": "28807", "url": "https://eu.wikipedia.org/wiki?curid=280640", "title": "Jules Bazile Guesde", "text": ""}
{"id": "280641", "revid": "44278", "url": "https://eu.wikipedia.org/wiki?curid=280641", "title": "Izkiko mendiak", "text": "Izkiko mendiak Arabako hego-ekialdeko goi-lurretan (Maeztu, Arluzea eta Trebi\u00f1uko lurretan, Arabako Mendialdea) hedatzen den mendialdea. Mendi apalak eta malkartsuak dira (1.055 m, gain gorena). Leize ugari dago Izkiko mendietan. Joxe Migel Barandiaran hasi zen leize horiek ikertzen 1917. urtean; hilobi asko eta garai desberdinetako, historiaurreko eta hurbilagoko denboretako, bizilekuen arrastoak aurkitu dira bertan."}
{"id": "280642", "revid": "512", "url": "https://eu.wikipedia.org/wiki?curid=280642", "title": "Mystacina robusta", "text": "Mystacina robusta Mystacina generoko animalia da. Chiropteraren barruko Mystacinidae familian sailkatuta dago."}
{"id": "280643", "revid": "56334", "url": "https://eu.wikipedia.org/wiki?curid=280643", "title": "Jacopo da Varazze", "text": "San Jacopo da Varazze (Varazze, - Genova, -16) italiar hagiografoa izan zen. Lonbardiako domingotarren buru izan ondoren, Genovako artzapezpiku aukeratu zuten. Hirian zatiketak sorrarazten zituzten alderdi politikoen arteko batasuna lortzen ahalegindu zen. \"Legenda aurea\" (\"Santuen bizitzak\") obrak garrantzi handia izan zuen margolaritza gotikoan. Domingotar ordenaren apologia bat ere idatzi zuen."}
{"id": "280644", "revid": "56334", "url": "https://eu.wikipedia.org/wiki?curid=280644", "title": "Jakobitismo", "text": "Jakobitismo (Irlandako gaeleraz: \"Seacaib\u00edteachas\"; Eskoziako gaeleraz: \"Seumasachas\") Ingalaterra, Eskozia eta Irlandako tronuetan Jakue II.a Ingalaterrakoa eta bere ondorengoak jartzearen aldeko mugimendu politikoa izan zen.\nJakue II.a Estuardo erregearen eta haren ondorengoen jarraitzaileei eman zitzaien izena. Estuardo leinuari loturiko giro aristokratikoetatik kanpora, indarra izan zuten jakobitek Eskozia, Gales eta Irlandan, eta 1688-1745 urteetan izan ziren indartsuen. Euskal Herriko karlistadetan gertatu zen bezala, nazio-arazoak tartekatu ziren azalez erregetzarako lehia eta erlijio-gatazka ziren auzi honetan.\nJakobitek Ingalaterran eta Eskozian Estuardo etxekoak berrezartzea zuten helburu, Jakue II.a 1688an erregetzatik kendu baitzuten eta haren suhi protestante Gilen Orangekoak erreinatu baitzuen Jakue II.aren alaba Mariarekin ezkonduta."}
{"id": "280645", "revid": "1545", "url": "https://eu.wikipedia.org/wiki?curid=280645", "title": "Rudolf Karel", "text": "Rudolf Karel (Pilsen, - Theresienstadt, ) Txekiako musikagilea izan zen. Dvoraken azken ikaslea izan zen. Pragako kontserbatorioko irakasle izan zen 1923-41 bitartean. Dvorak, Brahms eta Regelen eragin nabaria du, eta azken aldian Hindemithena ere bai. Operak idatzi zituen, \"Ilseren bihotza\", \"Ama besoetakoaren heriotza\"l, 2 poema sinfoniko, kamerako musika eta \"Pizkundea \"oratorioa, besteak beste."}
{"id": "280646", "revid": "336", "url": "https://eu.wikipedia.org/wiki?curid=280646", "title": "Jan Christian Smuts", "text": "Jan Christian Smuts (Bovenplaats, Lurmuturreko kolonia, - Irene, Pretoriatik hurbil, ) Hegoafrikako politikari eta militarra izan zen. Boerren taldeko kide, eta Lurmuturreko errepublikazaleen buruzagi izan zen. Hego Afrikaren batasunaren aitzindaria izan zen, eta arrazismoaren kontra egin zuen. Botharekin lan egin zuen, eta Hego Afrikako lehen ministro izan zen 1919tik 1924ra eta 1939tik 1948ra. Nazio Batuen antolaketan parte hartu zuen."}
{"id": "280647", "revid": "336", "url": "https://eu.wikipedia.org/wiki?curid=280647", "title": "Guqin", "text": "Guqina (txineraz: \u53e4\u7434; pinyinez: \"g\u01d4q\u00edn\"; Wade-Gilesez: \"ku-ch'in\") Txinako musika tresna da. Zazpi hariko zitara da: 1,20 metro luze, 20 zentimetro zabal, 7,5 zentimetro lodi. Ohol hustu batean egina izan ohi da, eta zetazko hariek kutxaren luzera osoa hartzen dute. Betidanik kultura sinbolo gisa hartua izan da Txinako intelektualen eta konfuzianisten artean, eta jakintsuak irudikatzen dituzten pinturetan azaldu ohi da. K.a. 1100. urtekoa baino lehenagokoa da. Japoniako \"koto\" izeneko tresnaren antzekoa da."}
{"id": "280648", "revid": "28807", "url": "https://eu.wikipedia.org/wiki?curid=280648", "title": "Qin", "text": ""}
{"id": "280649", "revid": "28807", "url": "https://eu.wikipedia.org/wiki?curid=280649", "title": "Txin", "text": ""}
{"id": "280650", "revid": "512", "url": "https://eu.wikipedia.org/wiki?curid=280650", "title": "Mystacina tuberculata", "text": "Mystacina tuberculata Mystacina generoko animalia da. Chiropteraren barruko Mystacinidae familian sailkatuta dago."}
{"id": "280651", "revid": "105290", "url": "https://eu.wikipedia.org/wiki?curid=280651", "title": "Ukiyo-e", "text": "Ukiyo-e (euskaraz: \u00abmundu iragankorreko irudiak\u00bb) XVIII-XIX. mendeetako arte japoniarraren korronte nagusia da.\nZur gaineko grabatuetan garaiko egunoroko bizitzari zegozkion eszenak islatzen ziren zenbait kolore erabiliz. Gehienbat antzezleak, prostitutak, kabuki antzerkiko eszena ezagunak eta eszena erotikoak irudikatzen ziren.\nXIX. mendean Europara iritsirik, eragin handia izan zuten abangoardiako pintore frantsesengan."}
{"id": "280652", "revid": "512", "url": "https://eu.wikipedia.org/wiki?curid=280652", "title": "Varna", "text": "Varna Bulgariako ekialdeko hiria eta portua, izen bereko badiaren ertzean, Itsaso Beltzaren ondoan. 306.300 biztanle. Unibertsitatea. Aireportua. Burdinbide-gune garrantzitsua. Bulgariako portu nagusia da. Janari-industria, ehungintza, ontziolak. Turismoa. Bainuetxeak. Ospe handiko ardoak. 1878. urtean, Berlingo Hitzarmenaren bidez, Bulgariako hiri bihurtu zen. 1949-1956 urteetan \"Stalin\" deitu zitzaion hiriari."}
{"id": "280653", "revid": "512", "url": "https://eu.wikipedia.org/wiki?curid=280653", "title": "Javier Vell\u00e9s", "text": "Javier Vell\u00e9s Montoya (Bilbo, Bizkaia, 1943) arkitektoa da. Madrilgo Arkitektura Eskolan egin zituen ikasketak. Hainbat urtez Francisco Javier S\u00e1enz de Oizarekin aritu da. Ikasketak bukatu eta irakaskuntzan hasi zen, Marrazketa katedrako ikastaroetan lehenbizi (1972-1975), eta Proiektuak III eta Karrerako Azken Proiektua ikasgaietan gero, ikasketak egin zituen unibertsitatean bertan. 1975ean bere estudioa zabaldu zuen."}
{"id": "280654", "revid": "56334", "url": "https://eu.wikipedia.org/wiki?curid=280654", "title": "Joan Beaumont", "text": "Joan Beaumont (1419ko apirilaren 3a - 1487ko martxoaren 27a) Nafarroako Erresumako kantzilerra eta Karlos Vianako printzearen irakaslea izan zen.\nBiografia.\nKarlos Beaumonten semea eta Leringo kondearen anaia; Vianako printzearen alde jarri zen, Nafarroako erregetzarako gerra piztu zenean (1451). 1454an Iru\u00f1eko apezpiku izateko bere hautagaitza aurkeztu zuen baina, Maria Kristina Erbiti bere maitalearekin batera seme natural- Martin Beaumont eta Menaldo Beaumont- zituenez, Martin Peraltakoa II.a hautatu zuten. Ordain gisa, 1455eko ekainean Printzeak Abarca eta Aberoako bizkonde izendatu zuten.\n1460an Printzearekin batera Bartzelonara joan zen. Bi urte geroago, Kataluniako Gerra Zibila hasi zenean, matxinoen alde egin zuen eta urte hartako irailaren 12an, Kataluniako erregeorde zela, Henrike IV.a Gaztelakoari koroa eskaini zion. Honek ezetz erantzun eta Joanek Vilafranca del Pened\u00e8s errenditu eta 1464. urtean Aragoiko erregearen esanetara jarri, eta ondasun guztiak itzuli zizkioten. San Joan Jerusalemgoaren ordenako abadea izan zen, eta Garesko komentua eta erietxea eraiki zituen."}
{"id": "280655", "revid": "1545", "url": "https://eu.wikipedia.org/wiki?curid=280655", "title": "Camargue", "text": "Camargue edo Camarga (, ahoskartua; ) Frantzia hegoaldeko lurraldea da (Rodanoren Ahoak, Proventza). 870\u00a0km2 ditu. Rodano ibai-deltaren bi aldeetara zabaltzen diren arroz-sailek, mahastiek eta belardiek osatzen dute; bertan zezenak eta zaldi txiki zuriak hazten dira. Landaretza eta animalia oso bereziak ditu (flamenkoak, ibisak, kastoreak, dortokak...). Natura parkea da 1967az geroztik. Itsas gatza ateratzea da ekonomia jarduera nagusia (Salin de Giraud, Frantziako ekoizpenaren erdia)."}
{"id": "280656", "revid": "336", "url": "https://eu.wikipedia.org/wiki?curid=280656", "title": "Edward Evan Evans-Pritchard", "text": "Edward Evan Evans-Pritchard (Crowborough, Sussex, 1902ko irailaren 21a - Oxford, 1973ko irailaren 11) ingeles antropologo eta etnologoa izan zen.\nMalinowski eta Radcliffe-Brownen ikaslea izan zen, eta Kairo, Oxford eta Cambridge hirietako unibertsitateetan irakatsi zuen. Hainbat bidaldi egin zuen Afrikan barrena. Obra nagusiak hauek dira: \"Nuerrak\" (1940), \"Zirenaikako sanusiak\" (1949), \"Antropologia soziala\" (1951), \"Emakumearen parte-hartzea antzinateko gizartean\" (1965) eta \"Azandeak\" (1971)."}
{"id": "280657", "revid": "10891", "url": "https://eu.wikipedia.org/wiki?curid=280657", "title": "Francisco Fajardo", "text": "Francisco Fajardo (Margarita uhartea, Venezuela, 1530 - Cuman\u00e1, 1564) kolonizatzaile espainiarra izan zen, espainiar gizon baten eta emakume amerindiar noble baten semea. Aukera horretaz baliatu zen, Venezuela barrura espedizioak egiteko. Lurralde zabal bateko gobernariorde izendatu zuten, eta arazoak izan zituen Pedro Collado gobernariarekin. Hark atxilotu, eta urkarazi egin zuen. Egungo Caracas dagoen eremuko lehen herria sortu zuen 1559an."}
{"id": "280658", "revid": "512", "url": "https://eu.wikipedia.org/wiki?curid=280658", "title": "Juan Felix Iriarte", "text": "Juan Felix Iriarte Gaintza, izengoitiz Berjinanto (Sunbilla, 1912ko urriaren 1a - Banka, Nafarroa Beherea, 1987ko otsailaren 15a), nafar bertsolaria izan zen.\nBizitza.\nJuan Felix Iriarte Sunbillan jaio zen, 1912ko urriaren 1ean. Bederatzi urte baizik ez zituela joan zen Aldudera bizitzera, baserri bateko mutil gisa lan egitera. 13 urterekin hasi zen bertso-kantari, Joanes Harriet aldudar bertsolariarekin. Hamasei urte zituela, toberak eta kabalkadak kantatzen hasi zen, \"Panpale\"-rekin batera. 1936ko Nafarroako Bertsolari Txapelketa irabazi, eta bosgarren gelditu zen Euskal Herrikoan. Bankara ezkondu zen 1938an, Beronika Ospitalekin. Ederki laketu zuen, zahartzaroan idatzitako bertso hauek erakustera ematen duten bezala:\n1\nHorra zer gauza xoragarriak zeru azpiko izarrak\nGau ilunean behatzen bada ikusten dira bakarrak\nBi koloretan ageri dira urreak ta zilarrak\nHoriek oro eginak ditu Jainko Jaunaren indarrak\n2\nHuna Bankako herri pollita izar eder bat iduri\nOihanetako xori guziak arbolen puntan kantari\nMendietako erreka hetan arrain pollitak igeri\nBankan zoin urus bizi giren gu hortarikan da ageri\n3\nUdaberrian sortuko dira mendi gainetan loreak\nBazter guziak xoratzen ditu berduraren koloreak\nBai eta ere arboletarik xorittoen amoreak\nNik ere kantuz igortzen ditut herriaren ohoreak\n4\nItsasorikan ez dugu bainan baditugu hor mendiak\nElgarren kantu besarka daude ttipiak eta haundiak\nHeien gainean alhatzen ari behiak eta ardiak\nGain hei(e)tako sorotan berriz behorrak eta zaldiak\n5\nBihotz guziak alegeratzen primaderako fazoinak\nZelaietarik mendi gainerat heldu zaizkigu artzainak\nBide hegian esnez beterik ikusten dira bidoinak\nUda eder bat pasatzen dute laguntzen batu sasoinak\n6\nSan Migeletik San Martinerat Bankako mendi gainetan\nIhiztariak gorderik daude beren harmak eskuetan\nUso gaixoak hor heldu dira nekaturikan airetan\nEta ainitzak lurreat doaz pentsatu ere gabetan\n7\nBankako mendi gainetarikan urrun egiten da soa\nAlde batetik Adour ibaia bertzetikan Bidasoa\nMiraila baten pare han dago aitzinean itsasoa\nBegi luzekin behatzen bada Euskadi oso osoa\n8\nBerrogei eta hamar urte du Bankan bizitzen nizala\nBizkar gainean jarri zait orai adin handiko itzala\nHau bururatu behar dut orai hasia dutan bezala\nGure Jainkoak bankar guzier graziak ixur ditzala&lt;br&gt;\nPlaza anitzetan aritu zen kantuz, Ipar Euskal Herrian gaindi, baita zahartzaroan ere. 1950ean hirugarrena izan zen Teodoro Hernandorenak antolatutako Euskal Herriko txapelketan, eta 1951n zazpigarrena. 1987ko otsailaren 15ean hil zen Bankan."}
{"id": "280659", "revid": "28807", "url": "https://eu.wikipedia.org/wiki?curid=280659", "title": "Bersinanto", "text": ""}
{"id": "280660", "revid": "512", "url": "https://eu.wikipedia.org/wiki?curid=280660", "title": "Desmodus rotundus", "text": "Desmodus rotundus Desmodus generoko animalia da. Chiropteraren barruko Desmodontinae azpifamilia eta Phyllostomidae familian sailkatuta dago"}
{"id": "280661", "revid": "28807", "url": "https://eu.wikipedia.org/wiki?curid=280661", "title": "Joanes Felix Iriarte", "text": ""}
{"id": "280662", "revid": "512", "url": "https://eu.wikipedia.org/wiki?curid=280662", "title": "Kamo no Ch\u014dmei", "text": "Kamo no Ch\u014dmei (1155 - Kyoto, 1216) Japoniako olerkari eta literatura-kritikaria izan zen, Japoniako olerkaritzan izan den idazlerik handienetakoa. Fraide budista izan zen. Obra nagusiak: \"Hojo-ki \"(1212, \"Hamar oin zabaleko gela\"), Chomei erretiroan zen bitartean Kioton izandako hondamendien kontaketa, bere erretiroko bakearekin konparatuta; \"Mumyo sho\" (1209, \"Izenburu gabeko oharrak\"); \"Hosshin shu\" (1215, \"Erlijiozko deiaren ereduak\")."}
{"id": "280663", "revid": "28807", "url": "https://eu.wikipedia.org/wiki?curid=280663", "title": "Kamo no Chomei", "text": ""}
{"id": "280664", "revid": "336", "url": "https://eu.wikipedia.org/wiki?curid=280664", "title": "Joan Or\u00f3", "text": "Joan Or\u00f3 i Florensa (Lleida, 1923ko urriaren 26a - Bartzelona, 2004ko irailaren 2a) kataluniar biokimikaria zen. Kimikako ikasketak egin zituen Bartzelonako Unibertsitatean, eta, 1955ean, Houstongo Unibertsitatera joan zen. Kimikako katedraduna izan zen Houstongo Unibertsitatean. Biziaren jatorriari eta adeninaren sintesi ez-biologikoari buruzko lan garrantzizkoak egin zituen. Meteoritoei eta Ilargiko gai organikoei buruzko ikerketak ere egin zituen.\nPolitika-mailan, diputatu izan zen CIUrekin 1980 eta 1981ean. Kultura-mailan, 1996an\u00a0Bartzelonan\u00a0Hizkuntza Eskubideen Aldarrikapen Unibertsala\u00a0babestu zuten pertsona ospetsuetako bat izan zen.[1]"}
{"id": "280666", "revid": "59723", "url": "https://eu.wikipedia.org/wiki?curid=280666", "title": "Basotho", "text": "Basothoa Afrika beltzeko etnia da. Afrikako hegoaldean bizi dira XV. mendeaz geroztik, eta bantu familiako hizkuntza dute (sesothoa). Sotho ere deitu izan zaie etnia horretako kideei. Vaal eta Zambezi ibaien arteko lurraldeetan, Kalahariko eremuaren mendebaldean bizi dira. XX. mendeko gerren ondorioz, zenbait talde antzinako Basutolandiako (egun, Lesotho) mendietara baztertu ziren, eta gaur Lesotho estatuko gizatalde nagusia dira. Lesothon 1,8 milioi basotho bizi dira, eta Hegoafrikar Errepublikan, 3,5 milioi."}
{"id": "280667", "revid": "1545", "url": "https://eu.wikipedia.org/wiki?curid=280667", "title": "Basuto", "text": ""}
{"id": "280668", "revid": "2048", "url": "https://eu.wikipedia.org/wiki?curid=280668", "title": "Samuel de Champlain", "text": "Samuel de Champlain (frantsesez ahoskatua, Samuel Champlain jaioa; (Brouage, 1567ko abuztuaren 13a - Quebec, 1635ko abenduaren 25a) frantziar esploratzaile eta kolonizatzailea izan zen. Espainiako koroaren zerbitzuan zegoela, Antilletara eta Mexikora abiatu zen 1599an. Kartografia ikasi ondoren, Aymar de Chaste almirante orde frantsesak Kanadara bidali zuen 1601. urtean. \nQuebec Hiria sortu zuen 1608an. Frantsesen jarrera harroak San Laurendiko euskaldunak sumindu zituen, eta 1608an hura hiltzeko ahalegina egin zuten Quebec sortzean. Konplotak porrot egin zuenez, euskaldun marinel asko hilarazi zituen bertan. Gerora, Ottawa ibaia, Nipissing, Huron, Ontario eta Champlain aintzirak esploratu zituen 1615-1616 urteetan."}
{"id": "280669", "revid": "512", "url": "https://eu.wikipedia.org/wiki?curid=280669", "title": "Diaemus youngi", "text": "Diaemus youngi Diaemus generoko animalia da. Chiropteraren barruko Desmodontinae azpifamilia eta Phyllostomidae familian sailkatuta dago"}
{"id": "280670", "revid": "23317", "url": "https://eu.wikipedia.org/wiki?curid=280670", "title": "Roberta Flack", "text": "Roberta Flack (Black Mountain, Ipar Carolina, AEB, 1939ko otsailaren 10a) estatubatuar kantaria da.\nBiografia.\nMusika-ikasketak egin zituen Howard Unibertsitatean. Ipar Carolinan hainbat urtez ingeleseko irakasle izan ondoren, abeslari-karrerari ekin zion Washingtonen. 1971n eta 1973an emakumezko kantari ospetsuenen artean egon zen. Grammy sariak lortu zituen \"The First Time Ever I Saw Your Face\" eta \"Killing Me Softly with His Song\" diskoengatik."}
{"id": "280671", "revid": "77047", "url": "https://eu.wikipedia.org/wiki?curid=280671", "title": "Mikhail Fokin", "text": "Mikhail Mikhailovich Fokin edo Mikhail Fokin, errusieraz \u041c\u0438\u0445\u0430\u0438\u043b \u0424\u043e\u043a\u0438\u043d (San Petersburgo, Errusiar Inperioa, 1880ko apirilaren 23a - New York, AEB, 1942ko abuztuaren 22a) errusiar dantzari eta koreografoa izan zen.\nBiografia.\n1889an, Mariinski antzokiko Ballet Eskola Inperialean sartu zen, eta hamar urte geroago graduatu. 1904ean dantzari bakarlaria zen eta hurrengo urtean eskolaren irakaslea. San Petersburgon dantzari zela, ez zuen gustuko bere garaiko balleta, bere ustez adierazkorragoa izan behar baitzuen eta ez hain mekanikoa. Vera Fokina ballet dantzariarekin ezkondu zen, eta seme bat izan zuten, Vitale Fokine.\n1905ean, Camille Saint-Saens-en \"Animalien\" \"Aratusteen\" parte den \"Beltxargaren\" erritmoan dantzatzen den \"Beltxargen heriotzaren\" koreografia sortu zuen, Anna Pavlovarentzat bereziki.\n1909an, Diaghileven enpresariaren balletean sartu zen koreografo. Diaghilevekin hainbat emankizun egin ondoren, hark nahiago izan zuen Vatslav Nijinski, eta, horren ondorioz, Fokin banandu egin zen ballet-enpresariarengandik. \n1923an, Errusiako Iraultzarekin batera, Estatu Batuetan mugitu zen."}
{"id": "280672", "revid": "137486", "url": "https://eu.wikipedia.org/wiki?curid=280672", "title": "Franciscus Gomarus", "text": "Franciscus Gomarus (Brujas, 1563ko urtarrilaren 30a - Groningen, 1641ko urtarrilaren 11) Flandestar teologoa izan zen, kalbinista sutsua eta Jacobus Arminius-en irakasketen etsai nabarmena. Azken honen liberalismoa gaitzetsiz, predestinazioa Adanen bekatuaren aurretikoa dela irakatsi zuen. Haren tesiak izan ziren irabazle Dordrechteko Sinodo kalbinistan (1618-1619), eta Arminiusen aldekoek erbestera joan behar izan zuten.\nBere jarraitzaileei gomaristak deritze eta dotrinari gomarismo. Eskolastika protestantea ere deitu izan zaio. \nFormakuntza.\nBere gurasoek, protestantismora bihurtu ondoren, Brujasetik Palatinatura migratu zuten 1578an, haien fede berria askatasunez bizi ahal izateko. Semea Estrasburgora bidali zuten Johann Sturm-ekin ikas zezan. Han hiru urte eman eta gero, Neustadt-era joan zen, luteranismoaren jarraitzaile ez izateagatik Heidelbergo Unibertsitatetik kanporatuak izan ziren irakasleekin teologia ikasketak burutzeko.\n1582. urte bukaeran, Ingalaterrara abiatu zen. Oxfordeko Unibertsitatean John Rainolds izan zuen irakasle eta, Cambridgeko Unibertsitatean, William Whitaker. 1584an, Cambridgen graduatu zenean, Heidelbergeko Unibertsitatera bueltatu zen, jadanik berrezarria izan zena. Frankfurten, 1587 eta 1593 urteen artean Eliza Erreformatuaren artzain izan zen, jazarpen erlijiosoagatik konkregazioa barreiatua izaten ari zen garaian, hain zuzen ere. 1594an, Leidengo Unibertsitatean teologia irakasle plaza bereganatu baino lehenago, dagoeneko Heidelbergen doktore titulua lortua zeukan.\nGomaristen eta armindarren arteko gatazka.\nModu zuhurrean jardun zen Leiden-en 1603. urtera arte, Jacobus Arminius teologia fakultatera heldu zenean. Gizon berri honen irakaspenak predestinazioaren kontzeptu kalbinistaren aurka aurkezten ziren eta, horren inguruan, arminianismo izeneko eskola zabaltzen hasi zen (1610-etik aurrera, erremonstrante bezala ezagutuko zirenak). Franciscus Gomarus, Kalbinoren jarraitze sutsua izanda, Arminiusen ideien guztiz kontrakoa zen, azken honen proposamena pelagianismo heretikoarekin alderatuz. Arminiusek, bere aldetik, Gomarus manikeistatzat jotzen zuen.\nGomarus eta Johannes Bogermann (1570-1637), geroago Franeker-en teologia irakasle izango zena, Arminiusen maiseatzaile nabarmenenak izan ziren eta gomarista edo kontraerremonstrante izena hartzera pasa ziren. . Bi planteamendu hauen arteko eztabaida infralapsario eta supralapsario ikuspegiena da. \nArminius eta Gomarusen arteko eztabaida publiko aipagarrienetarikoa 1608ko Herbehereetako Estatu Orokorren saio ezberdinetan eman zen. Urte bat geroago, 1609ko saioetan, alderdi bakoitzeko bost ordezkarik (Gomarusek barne) hartu zuten parte debateetan. Arminiusen heriotzarekin (1609), gomaristen aurkaritzaren gainetik, Konrad Vorstius arminidarrak ordezkatu zuen hildakoa bere unibertsitate postuan. Bere desadostasuna adierazteko, Gomarusek dimititu egin zuen, 1611an Middleburgera aldatuz. Han sortu berria zen \"Illustre Schulen\" teologia eta hebraiera irakasten jardun zen, Eliza Erreformatuaren sermolairi zen bitartean. Gomaristen haserrea handiagotu zen Leidenen Gomarusen ordez Simon Episkopius armindarra aukeratua izan zenean 1612an.\n1614an Saumur Akademian (Frantziako unibertsitatea huganotea) postua eskaini zioten Gomarusi. Han lau urte eman eta gero Groningen-en teologia eta hebraiera irakastera pasa zen bere heriotzera arte (1641). 1643an bere ikasle Samuel Maresiusek (1599-1673) ordezkatu zuen.\n1618. urtean, Franciscus Gomarusek oso aipatzeko papera jokatu zuen Dordrechteko Sinodoan, non, gomarista ezberdinen laguntzaz armindar edo erremonstranteentzat zigorra lortu zuen. Mauricio de Nassau estatuderrak gomaristei eskainitako laguntza ezinbestekoa izan zen Monarkia Katolikoaren aurkako guda berriz piztera eraman zuen egoera politiko honen kontestuan. \nTirabira teologikoa.\nFuntsean, bi korronteen arteko tirabirak aukeramen askearen arazoan zeukan bere zergatia. Gomaristak bezalako kalbinista ortodoxoek defendatzen zutenaren arabera, Jainkoak, denboraren hasieran, salbatuak izango ziren pertsona gutxi batzuk aukeratu zituen jada, beraz, beste guztiak kondenatuak egongo lirateke. Ikuspegi honek ez die lekurik uzten ez merituei ez aukeramen askeari, izan ere, denok gaude jaiotza aurretik determinatuta. Infralapsario deritzo ere ideia honi, hau da, gizateriaren zigorra Adanen bekatuaren ondorengoa eta ondoriozkoa dela (\"infra lapsum\").\nIritzi honen irrazionalitate eta krudeltasuna ulertezina zen Jacobus Arminius bezalako teologo liberalarentzat. Teologia hau batik-bat bere jarraitzaileek landu zuten bera hil ondoren. Armindarrek predestinazio kalbinista zurrunaren aurka aukeramen askea aldarrikatzen zuten, Jainkoaren grazia irabazi eta galtzearen aukera (hau jarraitzen ez bada) eta bekatuen garbiketa unibertsala. Jainkoak edonor barkatuko du, betiere, bere grazia onartzen bada. Bere ideia nagusien bilduma, bai eta Eliza Estatutik banatzeko eskaria, \"Remonstrance\" izeneko dokumentuan aurkeztu zuten 1610ean.\nGomaristen begietan, aukeramen askea defendatzeak Eliza Katolikoaren parean kokatzen zituen armindarrak, katolizismoak ere erabakitzeko askatasuna defendatzen baitu. Honek, armindarrak etsai erlijioso zein politiko kontsideratuak izatea ekarri zuen. \nDordrechteko Sinodoa.\nDordrechteko Sinodoa Dordrechten (Herbehereak) burutu zen 1618-1619 urteen artean. Herbehereetako Eliza Erreformatuak deitua, bere xedea arminianismoaren igoerak Herbeheretar Elizetan sortutako tentsio egoerarekin amaitzea zen. Sinodoaren lehen bilera 1618ko azaroaren 13an izan zen eta azkenengoa, 154.a, 1619ko maiatzaren 9an. Gonbidatuak izan ziren, besteen artean, zortzi herrialde ezberdinetako Eliza Erreformatuaren ordezkariak. \nDorteko sinodoa bezala ere ezagutzen da, \"Dort\" baitzen ingelesek hiri herbeheretarra izendatzeko erabiltzen zuten hitza.\nTestuinguru politikoa.\nSinodoaren jardutea azpikeria politikoekin egon zen lotua, Herbehereek Espainako Erreinuaren aurkako gerran izandako Hamabi Urteetako Tregoaren garaian eman baitzen. Jacobus Arminiusen heriotza eta gero, bere jarraitzaleek Joan Kalbinoren irakaspenen aurka jo zuten. Kontrako arrazoi hauek 1610eko Erremonstrazioa (protesta) izeneko dokumentu batean bildu zituzten. Dokumentu honek dotrina armindarrren bost oinarri aurkezten dizkigu: (1)Aukeramen askea, (2)baldintzapeko aukerapena, (3)berrerosketa unibertsala, (4)Izpiritu Santua erefusatzeko aukera eta (5)salbazioa galtzeko aukera. \nArmindarrei dotrina faltsua zabaltzea egotzi zitzaien, bai eta Espainiarekin konprometitzeko prest egotea ere. Beraz, arminianismoa ez zen soilik ikusten teologikoki desegoki bezala, traizio politikotik gertu ere kokatzen baitzen: Francis van Aarssensek armindarrak Filipe IV Espainiakoarekin zuzenki lotu zituen. Predestinazioaren inguruko eztabaida bezala sortu zenak, gerra zibilera eraman zezakeen orain, Mauricio de Nassauren hitzetan. Sinodo Nazionalaren prestakuntzari Adriaan Pauwek eman zion hasiera 1618an. Honen aurretik, eztabaida ugari eman ziren bilera nazionala (kontra-erremonstranteek nahi zuten eran) edo Holanda mailan probintziala (erremonstranteek defendatzen zuten moduan) izan behar zenaren inguruan.\nDorteko Kanonak.\nSinodoak armindarren planteamenduen baztertketa eta dotrina Erreformatuaren oinarrien sendotzea ekarri zuen, bost kanonetan bilduta. Dorteko kanonak Kalbinismoaren Bost Puntuak bezala ere ezagutzen dira. Izen honek ez du esan nahi kalbinisoaren erreduzio bezala kontsideratuak izan daitezkeenik, baizik eta armindarren aurka altxatutako argumentuen laburpena direla, berrerosketari dagokionez, Jainkoaren guztizko subiranotasuna defendatzeko.\nOndorioak.\nHamahiru ministro erremonstranteei, Episcopius haien artean, momentuz Dortetik ez ateratzeko ordena inposatu zitzaien. 1619ko maiatzaren 20an, bildu zituzten eta edozein ministro-jardute bertan behara uztera kondenatuak izan ziren, hala nola, predikazioa, kontseilaritza, sakramentuak ematea eta gaixoak bisitatzea. Hare gehiago Episcopiusi erremonstranteen dotrina zabaltzen zuen liburu edo gutunik ez idazteko agindu zitzaion. Erremonstranteek Eliza Erreformatuetan ministro-jarduerak uzteko prest aurkeztu ziren, baina jendeak eskatzen zuen tokietan haien hitza zabaltzeko beharra adierazi zuten.\nUztailak 5ean, Estatuen Asanblada Nagusira deituak izan ziren, han, ministeritza-lanak behin betiko utziko zituztela adierazten zuen dokumentu bat sinatuarazi zieten. Sinatzeari uko egin ziotenez, \"bake publikoaren etsai\" deklaratu eta Herbehereak uzteko agindua jaso zuten. Hala eta guztiz ere, XVIII. mendean armindarren teologia Ingalatarrera zabaldu eta Eliza Metodologikoarekin egin zuen bat. \nObrak.\nFranciscus Gomarusek Itun Zaharraren itzulpena berrikusi zuen nederlanderaz (1633).\n\"Lyra Davidis\" obran, hilondoan argitaraturikoa, metrika hebrearraren printzipioak azaltzen zituen. Polemikaren bat piztu zuen, Louis Cappelen kritikak jasoz.\nBere idazkien bilduma Amsterdamen argitaratu ziren, orrizko bolumen batean 1645ean."}
{"id": "280673", "revid": "512", "url": "https://eu.wikipedia.org/wiki?curid=280673", "title": "William Hewlett", "text": "William Hewlett (Ann Arbor, Michigan, 1913ko maiatzaren 20a - Palo Alto, Kalifornia, 2001eko urtarrilaren 12a) Estatubatuar asmalaria izan zen.\nHewlett-Packard konpainia sortu zuen David Packardekin batera (1938). Ordenagailu txikiagoak egiten lagundu zuten, lehenengo konputagailuek etxe osoak hartzen baitzituzten. 1972an, HP-35 egin zuen, ordenagailu handiek adinako ahalmena zuen eskuko kalkulagailua. Izugarrizko arrakasta izan zuen. Hura izan zen ordenagailu pertsonalen hasiera."}
{"id": "280674", "revid": "10891", "url": "https://eu.wikipedia.org/wiki?curid=280674", "title": "Jacopo della Quercia", "text": "Jacopo della Quercia (Quercia Grossa, Siena, Italia, 1374 - Bolonia, Italia, 1438ko urriaren 20a) eskultorea izan zen, XV. mendearen hasierako italiar eskultorerik onenetakoa. Carrettoko Ilaria noblearen hilobia egin zuen Luccako katedralean 1406an, eta Sienako San Giovanniko bataiarriko brontzezko erliebeak, 1417an. Molde gotikoan hezitako eskultorea izan arren, Michelangeloren obra iragartzen dute Querciaren lanen bizkortasunak eta mugimenduak."}
{"id": "280675", "revid": "12467", "url": "https://eu.wikipedia.org/wiki?curid=280675", "title": "Jacques Jasmin", "text": "Jacques Jasmin \u2014jaiotza-izenaz Jacques Bo\u00e9, okzitanieraz, Jacme Bo\u00e8r, eta izengoitiz Jasmin eta Jansemin\u2014 (Agen, Okzitania, 1798ko martxoaren 6a - Agen, Okzitania, 1864ko urriaren 4a), okzitaniar poeta izan zen.\nBiografia.\nOkzitaniera erabili zuen bere lanetan, eta okzitanierazko literatura bultzatu zuen bizitza guztian. Jende xehea eta leku apalak izan ziren haren olerkietako protagonista nagusiak. Ospe handia izan zuen haren obrak Parisen ere.\nLan nagusiak hauek dira: \"Charivari\" (1825, \"Zalaparta\"), \"Las Papillotos\" bilduma (1835-1863, \"Pinpilinpauxak\")."}
{"id": "280676", "revid": "28807", "url": "https://eu.wikipedia.org/wiki?curid=280676", "title": "Jaques Bo\u00e9", "text": ""}
{"id": "280677", "revid": "512", "url": "https://eu.wikipedia.org/wiki?curid=280677", "title": "Diphylla ecaudata", "text": "Diphylla ecaudata Diphylla generoko animalia da. Chiropteraren barruko Desmodontinae azpifamilia eta Phyllostomidae familian sailkatuta dago"}
{"id": "280679", "revid": "28807", "url": "https://eu.wikipedia.org/wiki?curid=280679", "title": "Jacme Bo\u00e8r", "text": ""}
{"id": "280680", "revid": "28807", "url": "https://eu.wikipedia.org/wiki?curid=280680", "title": "Jansemin", "text": ""}
{"id": "280681", "revid": "58701", "url": "https://eu.wikipedia.org/wiki?curid=280681", "title": "Claude Ollier", "text": "Claude Ollier (Paris, 1922ko abenduaren 17a - 2014ko urriaren 18a) frantses eleberrigilea izan zen. \"Nouveau roman\" eskolako idazle nagusietako bat da; objektibotasuna eta ohiko kontakizun moldeetatik ihes egin nahia dira haren lanen ezaugarri nabarmenenak.\nMarokon bizi izan zen urte askoan, administrazio-karguen arduradun. Haren lan nagusiak:\" La mise en sc\u00e8ne \"(1958),\" Le maintien de l\u00b4ordre \"(1961), \"Et\u00e9 indien\" (1963),\" Enigma\" (1973),\" Fuzzy sets\" (1975), \"Marrakch Medine\" (1980), \"Une histoire illisible\" (1986), \"Feuilleton\" (1990), \"Enigma\" (1995), \"Missing\" (1998), \"Qatastrophe\" (2004), \"Hors-Champ\" (2009)."}
{"id": "280682", "revid": "512", "url": "https://eu.wikipedia.org/wiki?curid=280682", "title": "Max Hermann Pechstein", "text": "Max Hermann Pechstein (Zwickau, 1881eko abenduaren 31 - Berlin, 1955eko ekainaren 29a) alemaniar margolari eta marrazkigilea izan zen.\n1906an, Die Br\u00fccke espresionista-taldean sartu zen. Gero, Italiara eta Parisa joan zen, eta, 1908an, Berlinen hartu zuen bizilekua. Ikuspegiei eta irudi biluziei esker egin zen ospetsu. 1914an, Palau uharteetara joan zen, eta gai exotikoak erabili zituen pintatu zituen koadroetan. Naziek gaitzetsi egin zituzten Pechsteinen obrak."}
{"id": "280683", "revid": "512", "url": "https://eu.wikipedia.org/wiki?curid=280683", "title": "Raffi", "text": "Hagop Melik Hagopian (; Payajik, Persia, 1835 - Tbilisi, Georgia, 1888ko maiatzaren 6agreg./apirilaren 25ajul.), Raffi () ezizenaz ezaguna, armeniar idazlea izan zen. Armeniako iragan oparoan eta ohituretan oinarritutako eleberriak idatzi zituen. Armeniar abertzaletasunaren sinbolotzat hartua da. \"Mshak\" errusiar-armeniar egunkariko artikulugilea izan zen. Obra nagusiak: \"Jalaleddin\" (1878), \"Leloa\" (1880), \"David Bek\" (1880), \"The Golden Cockerel\" (1882, \"Urrezko oilarra\"), \"Sparks\" (1883-1890) eta \"Samuel\" (1885)."}
{"id": "280684", "revid": "28807", "url": "https://eu.wikipedia.org/wiki?curid=280684", "title": "Hakob Melik Hakobian", "text": ""}
{"id": "280685", "revid": "105290", "url": "https://eu.wikipedia.org/wiki?curid=280685", "title": "Raga", "text": "Raga, Indiako eta Pakistango musikan, poesia-gai batean oinarritutako doinu-modua da, bat-batean jardunez jotzen dena gehienetan, nota-multzo jakin bat eta erritmo eredu jakin bat erabiliz.\nRagak ordu jakinetan jotzen dira, aldarteak adieraziz, eta raga bakoitzari egoki zaizkion musika-tresnez. Mendebaldeko entzuleak modu minorraren eta maiorraren arteko berezitasunak atzeman ditzake ragetan."}
{"id": "280686", "revid": "512", "url": "https://eu.wikipedia.org/wiki?curid=280686", "title": "Brachyphylla cavernarum", "text": "Brachyphylla cavernarum Brachyphylla generoko animalia da. Chiropteraren barruko Brachyphyllinae azpifamilia eta Phyllostomidae familian sailkatuta dago"}
{"id": "280687", "revid": "512", "url": "https://eu.wikipedia.org/wiki?curid=280687", "title": "Totila", "text": "Totila (? - Kaprara, Perugia, 552) ostrogodoen erregea izan zen 541etik 552ra. Erarikoren oinordekoa zen. 541ean hautatu zuten errege eta berehala Italia mendean hartua zuten greziarrei eraso zien. Toskana, Unbria eta Napoli beretu ondoren, bi aldiz menderatu behar izan zuen Erroma, 546an eta 550ean. Gero Korsika, Sardinia eta Sizilia beretu zituen. Narses jeneralak hil zuen Busta Gallorumeko guduan."}
{"id": "280688", "revid": "28807", "url": "https://eu.wikipedia.org/wiki?curid=280688", "title": "Baduila", "text": ""}
{"id": "280689", "revid": "63274", "url": "https://eu.wikipedia.org/wiki?curid=280689", "title": "Tunika", "text": "Tunika antzinako soineko zabala eta luzea, soingainekoaren azpian alkandora gisa eramaten zena. Orokorrean forma sinplea du eta hanketaraino iristen da. oso ohikoa izan zen antzinako herrialdeetan.\nAntzinako Grezian, kolore distiratsuz tindatzen ziren, edo zuriak ziren, bestela. Lazedemoniarrek tunika gorriak janzten zituzten gerrarako, odola ez nabarmentzearren.\nAntzinako Erroman, tunika barne-jantzi gisa eramaten zen. Erromako herritarrek eta herritar-kategoria ez zutenek ere erabiltzen zuten. Herritarrek togaren azpian erabiltzen zuten ospakizunetan. Tunikan zerrendak erantsi ohi ziren eta bestelako apaingarriak, erabiltzaileak gizartean zuen maila adierazteko. Senatariek eta patrizioek zerrenda purpura zabal batez hornitu ohi zuten beren tunika.\nErdi Aroan kolore askotako tunikak eramaten ziren. Normandoek eta bikingoek erabili zuten eta Erdi Aroan gizonek erabiltzen jarraitu zuten. Norvegian, XVII. mendera arte erabili zen. "}
{"id": "280690", "revid": "1519", "url": "https://eu.wikipedia.org/wiki?curid=280690", "title": "Gilles Aillaud", "text": "Gilles Aillaud (Paris, Frantzia, 1928 - 2005) margolaria, eszenografoa, poeta eta antzerkigilea izan zen. Emile Aillauden semea. Kaiolan sartutako animalien inguruko koadroak margotu zituen luzaroan, alienazio sozialaren sinbolo gisa. Eduardo Arroyorekin eta Antonio Recalcatirekin hainbat obra margotu zituen 1960ko hamarkadan. Antzerkigintzari dagokionez, \"Vermeer eta Spinoza\" obra idatzi zuen; poesian, berriz, aipagarria du \"Goizeko iluntasun urdinean.\""}
{"id": "280691", "revid": "96586", "url": "https://eu.wikipedia.org/wiki?curid=280691", "title": "Ruth Benedict", "text": "Ruth Benedict, jaiotzez Ruth Fulton (New York, AEB, 1887ko ekainaren 5a - New York, 1948ko irailaren 17a) Estatu Batuetako antropologoa izan zen.\nBiografia.\n1923an, doktore egin zen Columbiako Unibertsitatean. 1925etik 1939ra, \"Journal of American folklore\" eman zuen argitara. Kulturaren eta nortasunaren arteko loturak eta zerikusiak aztertu zituen.\nLan aipagarrienak hauek dira: \"Gizona eta kultura\" (1934), \"Zu\u00f1ien antropologia\" (1935), \"Antropologia eta giza zientziak\" (1948)."}
{"id": "280692", "revid": "28807", "url": "https://eu.wikipedia.org/wiki?curid=280692", "title": "Ruth Fulton Benedict", "text": ""}
{"id": "280693", "revid": "448", "url": "https://eu.wikipedia.org/wiki?curid=280693", "title": "Joan Caboto", "text": "Joan Caboto (italieraz: \"Giovanni Caboto\"; Castiglione Chiavarese, Genovako Errepublika edo Gaeta, Napoliko Erresuma, 1450 aldean - Ingalaterra, 1498) itsasgizona izan zen. Henrike VII.a Ingalaterrakoaren zerbitzuan ari zelarik, zera proposatu zuen: Amerikaren iparraldea inguratuz Txinarako itsasbide berri bat aurkitzea. Sebastian semearekin batera, Ternua aurkitu zuen, eta Groenlandiako, Labradorko eta Ingalaterra Berriko kostaldeak ikertu zituen."}
{"id": "280694", "revid": "28807", "url": "https://eu.wikipedia.org/wiki?curid=280694", "title": "Giovanni Caboto", "text": ""}
{"id": "280695", "revid": "46380", "url": "https://eu.wikipedia.org/wiki?curid=280695", "title": "Georges Philippe Friedmann", "text": "Georges Philippe Friedmann (Paris, 1902ko maiatzaren 13a - 1977ko azaroaren 15a), frantses soziologoa izan zen. Jean Fourasti\u00e9-ren jarrera baikorren kontra azaldu zen; gizarte industrialean lanaren antolaketak gizatasuna galarazten duela esaten du. \"La Fin du peuple juif \"(1966, \"Judu herriaren amaiera\") liburuan soziologia-ikerketa bat egin zuen, eta gizonaren etorkizunari buruzko moral eta filosofia gogoeta \"La Puissance et la Sagesse\", (1971, \"Indarra eta jakituria\") liburuan."}
{"id": "280696", "revid": "336", "url": "https://eu.wikipedia.org/wiki?curid=280696", "title": "Gala Plazidia", "text": "Gala Plazidia () (Konstantinopla, 388/392 - Erroma, 450eko azaroaren 27a) Antzinako Erromako enperatriza izan zen.\nBiografia.\nTeodosio I.a Handiaren alaba eta Honorio enperadorearen arreba zen. 410ean, bisigodoek Erroman sartu zirenean bahitu zuten, eta 414an haien errege Ataulforekin ezkondu zen Narbonan. Hurrengo urtean Ataulfo hil zuten, eta Gala Plazidia erromatarrei itzuli zieten. 417an Konstantzio III.a izango zenarekin ezkondu zen. Hura hil zenean, bere seme Valentiniano III.a enperadoretzat onarrarazi zuen eta, hura adin txikikoa zela, bera izan zen enperadoreordea. Aldi hartan eta semea enperadore zela ere, eragin handia izan zuen. Eliza kristauaren aldekoa zen, eta Leon I.a aita santuari Eutikeren heresiaren aurka lagundu zion. Ravennan eliza asko eraikiarazi zituen, horien artean Gala Plazidiaren mausoleoa deiturikoa, lehen garaiko bizantziar mosaiko ederrak gordetzen dituena."}
{"id": "280697", "revid": "512", "url": "https://eu.wikipedia.org/wiki?curid=280697", "title": "Brachyphylla nana", "text": "Brachyphylla nana Brachyphylla generoko animalia da. Chiropteraren barruko Brachyphyllinae azpifamilia eta Phyllostomidae familian sailkatuta dago"}
{"id": "280698", "revid": "28807", "url": "https://eu.wikipedia.org/wiki?curid=280698", "title": "Gala Placidia", "text": ""}
{"id": "280699", "revid": "96586", "url": "https://eu.wikipedia.org/wiki?curid=280699", "title": "Klement Gottwald", "text": "Klement Gottwald (Dedice, Moravia, 1896 ko azaroaren 23a \u2013 Praga, 1953ko martxoaren 14a) txekiar politikaria izan zen . Txekoslovakiako Alderdi Komunistan sartu zen, hura sortu zenean (1921). 1929an, alderdiko idazkari nagusi izendatu zuten, eta, Bigarren Mundu Gerran, erbesteraturik bizi izan zen Sobietar Batasuna zenekoan. 1948an, komunistak agintera eraman zituen estatu-kolpea prestatu zuen, eta Txekoslovakiako Errepublikako lehendakari izan zen Benesen ondoren."}
{"id": "280700", "revid": "105290", "url": "https://eu.wikipedia.org/wiki?curid=280700", "title": "Oberon (satelitea)", "text": "Oberon astronomian, Urano planetaren bosgarren satelitea da. William Herschelek aurkitu zuen 1787. urtean. Uranotik 632.000 km-ra dago, eta ardatzaren inguruan bira osoa emateko hamahiru egun, hamaika ordu eta zazpi minutu behar ditu. 1.630 km inguruko diametroa du. Ur izoztuz, metano izoztuz eta solidoez osatua dela diote. Krater asko ditu. Ipar Europako mitologian, bestalde, iratxoen erregea, Titaniaren senarra."}
{"id": "280701", "revid": "77706", "url": "https://eu.wikipedia.org/wiki?curid=280701", "title": "Teodoro Olarte Aizpuru", "text": "Teodoro Olarte Aizpuru (Gasteiz, ? - Miranda Ebro, ) arabar industrialaria eta politikaria izan zen. Izquierda Republicana alderdikoa zen. Arabako Diputazioko lehendakari izan zen 1931-1933 eta 1936 urteetan. Azken urte horretako uztailaren 18an atxilo hartu, eta irailaren 18an Baias ibaiaren ertzean, Miranda Ebron, Bruno Ruiz de Apodakaren partidek fusilatu zuten. Euskal Udal Batzarreko lehendakaria izan zen Gasteizen (1933) eta Estatutuaren aldeko batzordeko kidea."}
{"id": "280702", "revid": "105290", "url": "https://eu.wikipedia.org/wiki?curid=280702", "title": "Ekialdeko Mendikatea", "text": "Ekialdeko Mendikatea () Hego Ameriketako Ande mendien ekialdeko mendikatea da, Venezuelatik Boliviaraino iristen dena. Bolivian Cochabamba, Tres Cruces, Real (Ilimani, 6.882 m, eta Illampu, 6.650 m), Mu\u00f1ecas eta Apolobamba mendi-multzoak ditu; Perun Quenamari izotz-eremua; Ekuadorren Cotopaxi (5.943 m), Antisana eta Sangay sumendiak; Kolonbian Nevada del Cocuy (5.493 m) eta Perij\u00e1 mendikateak, eta Venezuelan M\u00e9ridako mendikatea."}
{"id": "280703", "revid": "1545", "url": "https://eu.wikipedia.org/wiki?curid=280703", "title": "Francesc Rius", "text": "Francesc Rius Camps (Esparreguera, 1941) kataluniar arkitektoa da.\nBartzelonako Arkitektura Goi Eskola Teknikoan egin zituen ikasketak (1967). Gero, eskolak eman zituen han bertan. 1977an, arkitektura-estudio batean hasi zen lanean, Esteve Bonell eta Enrique Regoren laguntzaile gisa. Aurrerago, estudioko bazkide egin zen. Lan aipagarrienak: Hortako belodromoa, Badalonako saskibaloi-pabiloia eta Bartzelonako Olinpiar hiriko etxebizitzak."}
{"id": "280704", "revid": "336", "url": "https://eu.wikipedia.org/wiki?curid=280704", "title": "Ben Shahn", "text": "Ben Shahn (Kaunas, 1898ko irailaren 12a - New York, 1969ko martxoaren 14a) Errusian jaiotako Estatu Batuetako pintorea izan zen.\n1906an, Amerikara joan zen bere familiarekin. Gaztetan, litografia-enpresa batean lan egin zuen, eta New Yorkeko marrazki-akademian ikasi zuen. Ikuspegi errealista landu zuen: grafismo garbia, kolore argiak eta xehetasunetarako zaletasuna. Obra nagusiak hauek dira: \"Sacco and Vanzetti\" auzirari buruzko saila (1931-1932) eta \"Handball\" (1939)."}
{"id": "280705", "revid": "90523", "url": "https://eu.wikipedia.org/wiki?curid=280705", "title": "Urtikaria", "text": "Urtikaria edo hatz-mina larruazalaren eta zenbait ehunen eritasuna da, babalarru ugari eta azkura eta erresumina sorrarazten dituena.\nMugatua edota orokorra izan daiteke. Gehienetan ez da larria, baina, laringeari erasoz gero, itomena eragin dezake.\nZenbait intsekturen ziztadak sor dezake urtikaria, eta horrelakoa, behin sendatuz gero, ez da berriz agertzen, baina elikagairen edo botikaren batek eragina izan ohi da gehienetan (jatorri alergikoa)."}
{"id": "280706", "revid": "98220", "url": "https://eu.wikipedia.org/wiki?curid=280706", "title": "Assiniboin", "text": "Assiniboin edo Assiniboinen herria Siux familiako indiar herri batekoez esaten da (Mississippi aldeko siuxak). Mintzairaz dakota herriari loturik ageri badira ere, aspaldi bereizi ziren haiengandik. Winnipeg aintziraren inguruko lurraldeetan bizi ziren, baina mendebaldera alde egin behar izan zuten, Kanadako Saskatchewan eta Assiniboine ibai-haranetara. Egun, Albertako (Kanada) eta Montanako (AEB) erreserbetan bizi dira."}
{"id": "280707", "revid": "512", "url": "https://eu.wikipedia.org/wiki?curid=280707", "title": "Erophylla bombifrons", "text": "Erophylla bombifrons Erophylla generoko animalia da. Chiropteraren barruko Phyllonycterinae azpifamilia eta Phyllostomidae familian sailkatuta dago"}
{"id": "280708", "revid": "96586", "url": "https://eu.wikipedia.org/wiki?curid=280708", "title": "Joe Cocker", "text": "John Robert \"Joe\" Cocker (1944ko maiatzaren 20a, Sheffield, Ingalaterra - 2014ko abenduaren 22a, Crawford, Colorado, ) britainiar rock kantaria izan zen. Ahots erlats eta sentibera izan zuen ezaugarri nagusietako bat.\n1960ko hamarkadan hainbat taldetan ibili zen, eta zenbait soul musikariren egokitzapenek (\u00adRay Charlesenek, adibidez\u00ad) egin zuten ezagun. Beste musikari batzuen kantuak abesten espezializatu zen, eta Woodstock kantaldi famatuan parte hartu zuen, 1969an, baita haren oroimenezko jaialdian ere, 1994an. Grabatu zituen abesti arrakastatsuenetako batzuk \"A Little Help From My Friends\", \"You Are So Beautiful\" eta \"Up Where We Belong\" izan ziren.\n2014ko abenduaren 22an hil zen, minbiziaren ondorioz.\nJoe Cocker Euskal Herrian.\n1989ko uztailaren 15an Joe Cockerrek Euskal Herrian lehenengo aldiz abestu zuen. Kontzertua Altsasun (Nafarroa Garaia) izan zen, I\u00f1igo Arista ikastolaren guraso elkarteak antolatutako kontzertuan. Kontzertu berean Imanol, La Cubana eta Zortziko izan ziren. Kantariarekin batera Philg Grande, Glenn Nightingale, Deric Dyer, Jeff Levine, T.M. Stevens, Steve Holley, Chris Stainton, Doreen Charter eta Maxime Green aritu ziren taularen gainean. Kontzertua sei mila ikuslek jarraitu zuten.\nAzkeneko aldiz, 2005eko Donostiako Jazzaldian egon zen, Trinitate plazan abestuz."}
{"id": "280709", "revid": "536", "url": "https://eu.wikipedia.org/wiki?curid=280709", "title": "Faida", "text": "Faida mendekuan oinarritzen zen gerra-mota izan zen, antzinako germaniarrek beren artean erabiltzen zutena. Iraindutako pertsonak, mendekatzen ez bazen, ohorea galtzen zuen. Gerora, inori egindako kaltea sari baten bidez ordaintzen zen, eta azken bide hori gailendu zitzaion faidari. Hala ere, Erdi Aroaren hondarreraino iraun zuten faidaren aztarnek. Korsikako \"vendetta\", adibidez, faidaren antzeko zerbait da."}
{"id": "280710", "revid": "10891", "url": "https://eu.wikipedia.org/wiki?curid=280710", "title": "Guillaume Farel", "text": "Guillaume Farel (Les Fareaux, Gap, Frantzia, 1489 - Neuch\u00e2tel, Suitza, 1565eko irailaren 13a) Erreforma Protestantearen zalea izan zen. Lef\u00e8vre d'\u00c9taplesen ikasle izan ondoren, Erreformaren doktrinak onartu, eta Basilean lehenik eta Estrasburgon gero bilatu zuen babesa. Berriro Suitzara itzuli zenean, Zwingli erreformatzailearen ideien eragina jaso zuen. Guillaume Farel izan zen, Kalbinekin batera, Genevan Erreforma onarrarazi zuena. Gero, Neuch\u00e2tela erretiratu, eta han hil zen."}
{"id": "280711", "revid": "10891", "url": "https://eu.wikipedia.org/wiki?curid=280711", "title": "Jose Joaqu\u00edn Fern\u00e1ndez de Lizardi", "text": "Jose Joaqu\u00edn Fern\u00e1ndez de Lizardi (Mexiko Hiria, 1776ko azaroaren 15a - \"ib.\", 1827ko ekainaren 21a) Mexikoko eleberrigilea izan zen. Hego Amerikako lehen eleberria idatzi zuen: \"Periquillo Sarmiento\" (lau alekoa, 1816tik aurrera). \"Don Castr\u00edn de la Fachenda\" argitaratu zuen 1832an, idazlearen obrarik onena. 1812an hasi zen \"El Pensador Mejicano\" agerkari liberala argitaratzen, eta goitizen horixe jarri zioten idazleari garaikideek. Mexikoko burujabetasunaren alde borrokatu zen."}
{"id": "280712", "revid": "105290", "url": "https://eu.wikipedia.org/wiki?curid=280712", "title": "Furo", "text": "Furo (\u98a8\u5442) edo ofuro (\u304a\u98a8\u5442) japonieraz \"bainua\" esan nahi duen hitza da. Japoniako bainu bero berezi baten izena (43\u00a0\u00b0C edo gehiagokoa), gorputzeko tentsioen lasaigarri gisa hartzen dena. Etxeetako ohitura ere bada furo bainua; familiako kide guztiak bainatu ohi dira hurrenez hurren, etxeko zaharrenaren ondoren. Bainu-etxe publikoetan, 10 lagun baino gehiago sartu ohi dira bainu bakoitzean. Garbitasuna zaintzearren, garbitu egin behar da gorputza bainuan sartu aurretik."}
{"id": "280713", "revid": "512", "url": "https://eu.wikipedia.org/wiki?curid=280713", "title": "Erophylla sezekorni", "text": "Erophylla sezekorni Erophylla generoko animalia da. Chiropteraren barruko Phyllonycterinae azpifamilia eta Phyllostomidae familian sailkatuta dago"}
{"id": "280714", "revid": "28807", "url": "https://eu.wikipedia.org/wiki?curid=280714", "title": "Fouro", "text": ""}
{"id": "280715", "revid": "46380", "url": "https://eu.wikipedia.org/wiki?curid=280715", "title": "Herv\u00e9 Guibert", "text": "Herv\u00e9 Guibert (Saint-Cloud, 1955eko abenduaren 14a - Clamart, 1991ko abenduaren 27a) frantses argazkilari eta idazlea izan zen. Argazkilaritza eta literatura elkarri uztarturik landu zituen, eta argazkilaritza izan zen, hain zuzen ere, bere liburuetako osagai edo gai nagusia: \"L\u00b4image fant\u00f4me\" (1981, \"Mamu irudia\"), \"Le seul visage\" (1984, \"Aurpegi bakarra\"), \"Les chiens\" (1982, \"Zakurrak\"), \"A l\u00b4ami qui n\u00b4ma pas sauv\u00e9 la vie\" (1990, \"Bizitza salbatu ez didan lagunari\")."}
{"id": "280716", "revid": "700", "url": "https://eu.wikipedia.org/wiki?curid=280716", "title": "Mixel Itzaina", "text": "Mixel Itzaina Urrutia, izengoitiak: \"Errola\", \"Baxenabartarra\" (Aldude, Nafarroa Beherea, 1933ko otsailaren 19a) Nafarroa Behereko idazlea da.\nBiografia.\nBaionan egin zituen ikasketak. Kanboko udaleko idazkaria izan zen, eta euskaltzain urgazlea. \"San Frantsez Xabierrekoaren eta Loyolako Ignazio\" obra saritu zioten 1956. urtean. \"Herria\" eta \"Gure Herria\" aldizkarietan idatzi izan du. Bertsolarien gai-jartzaile ibili da sarri iparraldean. Mixel Lab\u00e9guerieren laguntzailea izan zen, eta \"Bidegileak\" bildumako biografia egin zion (1999)."}
{"id": "280717", "revid": "28807", "url": "https://eu.wikipedia.org/wiki?curid=280717", "title": "Michel Itzaina", "text": ""}
{"id": "280718", "revid": "56334", "url": "https://eu.wikipedia.org/wiki?curid=280718", "title": "Albert John Lutuli", "text": "Albert John Lutuli (Bulawayotik hurbil, Hego Rhodesia, 1898 - Stanger, KwaZulu-Natal, Hego Afrika, 1967ko uztailaren 21a), Mvumbi zuluerazko izenaz ere ezaguna, Hegoafrikako politikaria izan zen. Zulu herriko buruzagia zen, eta Afrikako Kongresu Nazionaleko (ANC) lehendakari hautatu zuten (1952-1960). Apartheidaren aurka borrokatu zen, baina bortizkeriari uko eginez. Hamaika aldiz atxilotu zuen Hego Afrikako Gobernuak. 1960an, Bakearen Nobel saria jaso zuen. 1967an hil zen, tren batek harrapatuta."}
{"id": "280719", "revid": "28807", "url": "https://eu.wikipedia.org/wiki?curid=280719", "title": "Albert John Luthuli", "text": ""}
{"id": "280720", "revid": "512", "url": "https://eu.wikipedia.org/wiki?curid=280720", "title": "Jean Mabillon", "text": "Jean Mabillon (Saint-Pierremont, Frantzia, 1632ko azaroaren 23a - Paris, Frantzia, 1707ko abenduaren 27a) frantziar historialari beneditarra eta diplomatikaren sortzaile izan zen.\nBiografia.\nAntzinako eskuizkribuei buruzko azterketak eta argitalpen kritikoak egin zituen lehenetakoa izan zen. Bere nagusiek eskatuta, Daniel van Papenbroeck jesuita bolanistak, Saint-Denisko abadiako zenbait foruren benetakotasuna zalantzan jartzen idatzitakoari erantzunez, \"De re diplomatica\" (1681, \"Diplomatikaz\") idatzi zuen, bere biziko garrantzia hartuko zuen lana, ondorengo historiografian.. Liburu horretan, dokumentuak benetakotzat egiaztatzeko eta datatzeko baliabideak proposatu zituen, \nmerovingiar diplomak alderatu zituen elkarren artean edo garai desberdinetako beste testu batzuekin, XIV eta XV mendeetakoak, bere lan horrek diplomatika eta paleografia latinoa sortu zituen.\nOndoren, Colberten babespean, Borgoinara (1682) bidaiatu zuen, gero Suitza eta Alemaniara (1683) koroaren historiari buruzko dokumentuak bildu eta autentifikatzeko, eta ondoren Frantziako Elizarenari buruzkoak. Misioaren helburua alemaniar monasterioetatik frantziar politikarako interesgarriak ziren dokumentuak kopiatzea eta Rhineko liburutegietan monarkiari buruz zeuden dokumentuen zerrenda egitea zen. Reimseko artzapezpiku Charles-Maurice Le Tellier ere Mabillonen miresle handia bihurtu zen, eta 1685ean erregeak Italiako liburutegi nagusiak bisitatzeko ardura eman zion, Errege Liburutegirako liburuak eta eskuizkribuak eskuratzeko."}
{"id": "280721", "revid": "46380", "url": "https://eu.wikipedia.org/wiki?curid=280721", "title": "Joan March", "text": "Joan March i Ordinas (Santa Margarita, Mallorca, Katalan Herriak, 1880ko urriaren 4a - Madril, Espainia, 1962ko martxoaren 10a) espainiar finantza-gizona izan zen. Pertsona erabakigarrietako bat izan zen Espainiako Gerra Zibila piztu zuen 1936ko uztaileko estatu kolpea Espainian zabaldu eta indartzeko.\nBiografia.\nPrimo de Riveraren diktaduraren garaian, dirutza handia lortu zuen oso denbora gutxian March Hermanos enpresarekin, enpresa horrek baitzuen Marokora saltzen zen tabakoaren monopolioa.\nEspainiako Gerra Zibilean, Francoren alde egin zuen, eta diru-laguntza handia eskuratu zuen hala. 1955ean, Juan March Fundazioa sortu zuen, kultura bultzatzeko."}
{"id": "280722", "revid": "512", "url": "https://eu.wikipedia.org/wiki?curid=280722", "title": "Phyllonycteris aphylla", "text": "Phyllonycteris aphylla Phyllonycteris generoko animalia da. Chiropteraren barruko Phyllonycterinae azpifamilia eta Phyllostomidae familian sailkatuta dago"}
{"id": "280723", "revid": "28807", "url": "https://eu.wikipedia.org/wiki?curid=280723", "title": "Juan March y Ordinas", "text": ""}
{"id": "280724", "revid": "28807", "url": "https://eu.wikipedia.org/wiki?curid=280724", "title": "Juan March", "text": ""}
{"id": "280725", "revid": "116965", "url": "https://eu.wikipedia.org/wiki?curid=280725", "title": "Paula Newby-Fraser", "text": "Paula Newby-Fraser (Harare, ) zimbabwetar atleta da. Triatloi-probetan ari izan da gehienbat, eta munduko kirolari osoenen artean dago. 1985ean hasi zen triatloi-probetan parte hartzen. Zortzi aldiz irabazi ditu era horretako txapelketak (1986, 1988\u20131989, 1991\u20131994 eta 1996). Hawaiko Ironman Txapelketan emakume batek triatloi proba batean inoiz lortu duen markarik onena egin zuen: 8 ordu, 55 minutu eta 28 segundo."}
{"id": "280726", "revid": "46380", "url": "https://eu.wikipedia.org/wiki?curid=280726", "title": "Jose Antonio Ormaolea", "text": "Jose Antonio Ormaolea Gandiaga (Elantxobe, Bizkaia, 1912 - Bartzelona, Katalunia, 1984) bizkaitar margolaria izan zen.\nBiografia.\nGinean bizi izan zen 1934-1945 urteetan, eta 1971. urtean ekin zion pinturari.\nBartzelonan, Bilbon, Madrilen, Donostian eta Gasteizen egin zituen erakusketa aipagarrienak. Geometrian eta kolorean oinarritutako paisaiak landu zituen nagusiki.\nLan garrantzitsuenak: \"Bilbao\", \"Elantxobe\", \"Motrico\", \"Txagabia\", \"Abaurrea\" eta \"Tejados y muelles de Elantxobe\"."}
{"id": "280727", "revid": "28807", "url": "https://eu.wikipedia.org/wiki?curid=280727", "title": "Jose Antonio Ormaolea Gandiaga", "text": ""}
{"id": "280728", "revid": "12467", "url": "https://eu.wikipedia.org/wiki?curid=280728", "title": "Antoine Parmentier", "text": "Antoine Augustin Parmentier (Montdidier, 1737 - Paris, 1813) frantses jakituna izan zen. Patataren kimikari buruzko lan bat argitaratu zuen 1773an. Barazki-mota berriak sartu zituen Frantzian, eta patata zabaldu zuen. Janariak eta edariak kontserbatzeari buruzko ikerketak egin zituen. Napoleonen armadako lehen botikaria izan zen 1800ean, eta osasun-ikuskatzaile nagusia, 1805etik 1813ra. Baztangaren aurkako txertoa sartu zuen gudarostean.\nBere bizitza eta lana.\nZazpi Urteko Gerran Frantziarako farmazialari militar gisa zerbitzatzen ari zela, prusiarrek harrapatu zuten, eta Prusiako kartzelan patata jan behar izan zuten, frantsesek zerri bazka bezala ezagutzen dutena. Patata Hego Amerikatik Europara ekarri zuten espainiarrek XVI. mendearen hasieran. 1640an aurkeztu zen, baina Espainia eta Irlandatik kanpo animalien elikadurarako bakarrik erabili ohi zen. Frederiko II.a Prusiako erregeak nekazariei eskatu zien landareak zigor gogor pean lantzeko. 1748an Frantziak patata lantzea debekatu zuen (besteak beste legenarra zela uste zelako), eta lege hori Parmentierren garaiko liburuetan geratu zen, 1772ra arte.\n1763an Parisera itzuli zenetik kimika nutrizionalean ikerketa aitzindariak egin zituen. Espetxeko esperientzia 1772an etorri zitzaion gogora, patata gaixo dissenterikoen elikadura-iturri gisa erabiltzea proposatu zuenean Besan\u00e7ongo Akademiak babestutako lehiaketa batean. Patataren izenean saria irabazi zuen 1773an.\nParmentierren ahaleginen ondorioz, Parisko Medicine enpresak patata jangarriak deklaratu zituen 1772an. Hala ere, erresistentziak iraun egin zuen, eta Parmentierrek Invalideseko ospitalean zuen probetarako lorategia erabiltzea eragotzi zioten, Invalides-eko Parmentierren farmazialari postua bertan behera uztearen ondorioz.\n1800ean Napol\u00e9on Bonaparte lehen farmazialari izendatu zuen. Pierre Bayen izan zuen oinordeko: bere borrokan jarraitu zuen farmazia medikuntzaren eta kirurgiaren maila berean jartzeko.\nPatataren publizitate trikimailua.\nParmentierrek, orduan, publizitate trikimailu batzuk hasi zituen, eta gaur egun ere aipagarriak izaten jarraitzen dute. Afari batzuk egin zituen, horietan Benjamin Franklin eta Antoine Lavoisier besteak beste egon ziren eta afari horietan patata platerak nabarmendu zituen. Erregeri eta erreginari patata-lore sortak ematen zizkien. Egunez Sablonsen patatak landatu zituen eta lur eremua zaindari armatuz inguratu zuen, herritarrei merkantzia baliotsua zela pentsarazteko, gauez zaindariak erretiratzen ziren jendeak patatak lapurtu ahal izateko."}
{"id": "280729", "revid": "46380", "url": "https://eu.wikipedia.org/wiki?curid=280729", "title": "Richard Rodgers", "text": "Richard Charles Rodgers (New York, AEB, 1902ko ekainaren 28a - New York, AEB, 1979ko abenduaren 30a) Estatu Batuetako musikagilea izan zen.\nBiografia.\nEstatu Batuetako musika-komedia famatuak idatzi zituen, Lorenz Hart eta Oscar Hammerstein II.a testugileekin batera. Bi Pulitzer sari irabazi zituen.\nAzpimarratzekoak dira, besteak beste: \"The Girl Friend\" (1926, \"Neskalaguna\"), \"Pal Joey\" (1940), \"Oklahoma\" (1943), \"Carousel\" (1945), \"South Pacific\" (1949) eta \"The King and I\" (1951, \"Erregea eta ni\")."}
{"id": "280730", "revid": "28807", "url": "https://eu.wikipedia.org/wiki?curid=280730", "title": "Richard Charles Rodgers", "text": ""}
{"id": "280731", "revid": "1545", "url": "https://eu.wikipedia.org/wiki?curid=280731", "title": "Samandar Inperioa", "text": "Samandarra 874-999 bitarteko urteetan Persian agindu zuen dinastia izan zen. Saman Khudak, Samango jaunak, sortu zuen dinastia, eta, Nasr ibn Ahmaden garaian (913-942), Transoxiana, Khorasan, Seistan eta Tabaristan aldera zabaldu zen inperioa. Bukhara izan zuten hiriburu samandar dinastiako erregeek. Samandar agintariek arteak, zientziak eta literatura bultzatu zituzten bereziki."}
{"id": "280732", "revid": "512", "url": "https://eu.wikipedia.org/wiki?curid=280732", "title": "Phyllonycteris major", "text": "Phyllonycteris major Phyllonycteris generoko animalia da. Chiropteraren barruko Phyllonycterinae azpifamilia eta Phyllostomidae familian sailkatuta dago"}
{"id": "280733", "revid": "1545", "url": "https://eu.wikipedia.org/wiki?curid=280733", "title": "Charles Schulz", "text": ""}
{"id": "280734", "revid": "96586", "url": "https://eu.wikipedia.org/wiki?curid=280734", "title": "Igor Tamm", "text": "Igor Evgenievitx Tamm (; Vladivostok, Errusiar Inperioa, 1895eko uztailaren 8a - Mosku, Sobietar Batasuna, 1971ko apirilaren 12a) errusiar fisikaria izan zen.\nBiografia.\n1932an, Heisenbergek atomoaren nukleoaren osaketari buruz proposatu zuen hipotesia frogatu zuen. 1937an, Txerenkovek aurkitutako efektuaren teoria frogatu zuen Ilia Frankekin batera, eta karga handiko partikula materiadunen mugimendua aztertu zuen. 1958an, Fisikako Nobel saria irabazi zuen Frank eta Txerenkov zientzialariekin batera."}
{"id": "280735", "revid": "28807", "url": "https://eu.wikipedia.org/wiki?curid=280735", "title": "Igor Yevgenyevich Tamm", "text": ""}
{"id": "280736", "revid": "28807", "url": "https://eu.wikipedia.org/wiki?curid=280736", "title": "Igor Evgenievitx Tamm", "text": ""}
{"id": "280737", "revid": "336", "url": "https://eu.wikipedia.org/wiki?curid=280737", "title": "Hugo de Vries", "text": "Hugo de Vries (Haarlem, 1848ko otsailaren 16a - Lunteren, 1935eko maiatzaren 21a) Herbehereetako botanikaria izan zen.\nAmsterdamgo Unibertsitateko irakasle izendatu zuten 1878an, eta hogeita hamar urtez aritu zen kargu horretan. Landareen hazierari buruzko teoria berria proposatu zuen, mutazioaren fenomenoa frogatu zuen, eta teoria horren ikerketa metodikoak bideratu zituen 1886tik aurrera. Harena da \"Die Mutationstheorie\" (1901-1903, \"Mutazioen teoria\") lan garrantzitsua."}
{"id": "280738", "revid": "512", "url": "https://eu.wikipedia.org/wiki?curid=280738", "title": "Peter Christen Asbj\u00f8rnsen", "text": "Peter Christen Asbj\u00f8rnsen (Christiania, egun Oslo, 1812ko urtarrilaren 15a - Oslo, 1885eko urtarrilaren 6a) norvegiar idazlea izan zen. J\u00f6rgen Moerekin batera, Norvegiako elezaharrak bildu, eta hainbat liburutan eman zituen argitara 1842tik 1871ra (\"Herri ipuin norvegiarren bilduma\", \"Mendi-izpirituen elezaharrak Norvegian\"). Norvegiako aho-literaturaz eta herri-ipuinez Peter Asbj\u00f8rnsenek eginiko bildumek ohorezko lekua hartu dute norvegiar literaturan."}
{"id": "280739", "revid": "512", "url": "https://eu.wikipedia.org/wiki?curid=280739", "title": "Phyllonycteris poeyi", "text": "Phyllonycteris poeyi Phyllonycteris generoko animalia da. Chiropteraren barruko Phyllonycterinae azpifamilia eta Phyllostomidae familian sailkatuta dago"}
{"id": "280740", "revid": "105290", "url": "https://eu.wikipedia.org/wiki?curid=280740", "title": "Carpetbagger", "text": "Carpetbagger (Ingelesez: \"carpet bag\", \u00abbidaia-hatua\u00bb). Estatu Batuetan, Sezesio Gerra ondoren, hegoaldeko biztanleek iparraldetik etorritako abenturazaleei eman zieten erdeinuzko izena. Arraza zuriko pobreak ziren gehienak; agintari federalek emandako legeez baliatu ziren (salerosketa librea), eta beltzak zurien aurka altxarazi zituzten. Desagertu egin ziren, ezkutuko elkarte arrazisten eraginez (Ku Klux Klan)."}
{"id": "280741", "revid": "28807", "url": "https://eu.wikipedia.org/wiki?curid=280741", "title": "Carpetbaggers", "text": ""}
{"id": "280742", "revid": "512", "url": "https://eu.wikipedia.org/wiki?curid=280742", "title": "Charles-Fran\u00e7ois Dumouriez", "text": "Charles-Fran\u00e7ois Dumouriez \u2014izengoitia: Charles Fran\u00e7ois Du Perier\u2014 (Cambrai, Frantzia, 1739ko urtarrilaren 26a - Turville Park, Oxfordshire, Ingalaterra, 1823ko martxoaren 14a) Frantziako Armadako jeneral izan zen. Valmyko (1792) eta Jemmapesko garaipenak lortu zituen, prusiarren aurka lehena eta austriarren aurka bigarrena. Belgika menderatu ondoren, Herbehereak konkistatu nahi izan zituen; alabaina, Neerwindengo gudua galdu zuen 1793an, eta jeneral kargua kendu zioten horregatik. Ingalaterrara erbesteratu zen gero."}
{"id": "280743", "revid": "46380", "url": "https://eu.wikipedia.org/wiki?curid=280743", "title": "Gis\u00e8le Freund", "text": "Gis\u00e8le Freund, jaiotzez Gisela Freund (Berlindik hurbil, Alemania, 1908ko abenduaren 19a - Paris, Frantzia, 2000ko martxoaren 31) frantses argazkilaria izan zen, alemaniarra jatorriz.\nBiografia.\nIdazleei egindako argazkiengatik da, batez ere, ezaguna; azpimarratzekoak dira, besteak beste, Colette, Joyce, Cocteau, Malraux eta Sartreri egin zizkien argazkiak. Bestalde, saio ugari idatzi ditu argazkilaritzaren zeregin sozialari buruz: \"Le Monde et ma cam\u00e9ra\" (1970), \"Photographie et soci\u00e9t\u00e9\" (1974) dira lan horietan artean aipagarrienak."}
{"id": "280744", "revid": "46380", "url": "https://eu.wikipedia.org/wiki?curid=280744", "title": "Bernardo Gabiola Lazpita", "text": "Bernardo Gabiola Lazpita (Berriz, 1880ko abuztuaren 20a - Madril, 1944ko urtarrilaren 24a) bizkaitar organo-irakasle eta musikagilea izan zen.\nMadrilen eta Bruselan egin zituen Musikako ikasketak. \"Orfe\u00f3n Durangu\u00e9s\" deituriko abestaldea sortu zuen 1918. urtean. Sari ugari jaso zituen bere bizitzan zehar ondu zituen obrei esker; \"Humor\u00edstica\" (1908), \"Errondarijak\" (1909) eta \"Himno al \u00e1rbol\" dira ezagunenak. Madrilgo Kontserbatorioko Organo Katedra lortu zuen, 1912. urtean."}
{"id": "280745", "revid": "96586", "url": "https://eu.wikipedia.org/wiki?curid=280745", "title": "Luis Federico Leloir", "text": "Luis Federico Leloir (Paris, Frantzia, 1906ko irailaren 6a - Buenos Aires, Argentina, 1987ko abenduaren 2a) frantses jatorriko biokimikari argentinarra izan zen.\nBiografia.\nKimikako ikasketak Buenos Airesen, Ingalaterran eta Estatu Batuetan egin ondoren, Buenos Airesen hartu zuen bizilekua. Hiri hartako unibertsitateko Biokimika Sailaren zuzendari izan zen 1964az geroztik. Gluzidoen metabolismoan parte hartzen duten gai ugari bakartu zituen. 1970ean, Kimikako Nobel saria irabazi zuen."}
{"id": "280746", "revid": "512", "url": "https://eu.wikipedia.org/wiki?curid=280746", "title": "Anoura caudifer", "text": "Anoura caudifer Anoura generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280747", "revid": "28807", "url": "https://eu.wikipedia.org/wiki?curid=280747", "title": "Luis F. Leloir", "text": ""}
{"id": "280748", "revid": "512", "url": "https://eu.wikipedia.org/wiki?curid=280748", "title": "Marina Mendieta", "text": "Marina Mendieta Cabrejas (Barakaldo, 1974) bizkaitar eskultorea da. Arte Ederretako lizentzia eskuratu zuen 1997an Euskal Herriko Unibertsitatean, Erasmus beka bati esker Marseillako Luminy Arte Ederretako Goi Eskolan ikastaldi bat egin ondoren. 1998tik aurrera hainbat taldekako erakusketatan parte hartu du, eta 2000. urtean Gure Artea erakusketarako eta Madrilgo Generaci\u00f3n 2000 erakusketarako hautatu zituzten bere eskulturak."}
{"id": "280749", "revid": "1545", "url": "https://eu.wikipedia.org/wiki?curid=280749", "title": "Agust\u00edn Moreto", "text": "Agust\u00edn Moreto y Caba\u00f1a (Madril, 1618ko apirilaren 9a - Toledo, 1669ko urriaren 28a) espainiar idazlea izan zen. Antzerki-lanak idatzi zituen batez ere, Lope de Vegaren ildotik. Filipe IV.aren gorteko olerkari izan zen. Lan lirikoak, sakramentu-autoak, laudorioak, dantzak, mojingak eta entremesak idatzi zituen, baina komediek eman zioten ospe handiena (ehundik gora komedia idatzi zituen). \"El desd\u00e9n con el desd\u00e9n\" (1654) obra hartzen da Moretoren lan nagusitzat."}
{"id": "280750", "revid": "512", "url": "https://eu.wikipedia.org/wiki?curid=280750", "title": "Jules Perrot", "text": "Jules Joseph Perrot (Lyon, 1810eko abuztuaren 18 - Param\u00e9, 1892ko abuztuaren 19) frantses dantzaria eta koreografoa izan zen. Antzerki-talde ibiltariekin hasi zen lanean, eta Vestris dantzariarekin ondu zituen dantzako teknikak. \"L\u00b4A\u00e9rien\" ezizena jarri zioten, hain baitziren ikusgarriak haren jauziak. Europako antzoki ospetsuenetan dantzatu zuen, eta San Petersburgoko konpainiak kontratatu zuen 1848an. Bestalde, ballet ugariren koreografiaz arduratu zen."}
{"id": "280751", "revid": "336", "url": "https://eu.wikipedia.org/wiki?curid=280751", "title": "Michael Redgrave", "text": "Michael Redgrave (Bristol, Ingalaterra, 1908ko martxoaren 20a - Denham, Buckinghamshire, Ingalaterra, 1985eko martxoaren 21a) zinema-antzezlea izan zen. Nortasun handikoa zen: edozein rol antzezteko gaitasuna zuen. 1945ean, Cavalcantik zuzenduriko \"Dead of Night\" (1945, \"Gaua hiltzean\") esketxean egin zuen antzezpenik onena, Fred pertsonaiaz. Bere fil apaigarrienak honako hauek dira: \"The Importance of Being Earnest\" (1952), \"The Loneliness of a Long Distance Runner\" (1962, \"Luzeko korrikalariaren bakardadea\"), \"The Heroes of Telemark\" (1965, \"Telemarkeko Heroiak\") eta \"Goodbye, Mr. Chips\" (1969, \"Agur, Chips jauna\")."}
{"id": "280752", "revid": "512", "url": "https://eu.wikipedia.org/wiki?curid=280752", "title": "Tetrodo", "text": "Tetrodoa lau elektrodoko balbula edo hodi elektronikoa da, anodo batez, katodo batez eta bi saretxoz osatua dagoena.\nSare batek kontrol-elektrodoarena egiten du; besteak, berriz, pantaila elektrostatikoarena egiten du, eta, kontrol-sarearen eta anodoaren artean jarrita, biak bereizten ditu. Hala, anodo-katodo erresistentzia txikitu egiten da, eta murriztu egiten dira bi elektrodoen arteko kapazitate-efektuak.\nLehen Mundu Gerraren garaian asmatu zen. Triodoa baino irabazi handiagoa ematen du. Gainerako hodi elektronikoak bezala, gaur egun oso-oso gutxi erabiltzen da."}
{"id": "280753", "revid": "28807", "url": "https://eu.wikipedia.org/wiki?curid=280753", "title": "Tetrodoa", "text": ""}
{"id": "280754", "revid": "46380", "url": "https://eu.wikipedia.org/wiki?curid=280754", "title": "Louis-Jacques Thenard", "text": "Frantses kimikaria (La Loupti\u00e8re, 1777 - Paris, 1857). Kimikaren oinarriak azaltzen dituen obra garrantzitsu bat argitaratu zuen 1813-1816 bitartean, lau liburutan banatua. Metalen sailkapen berezi bat aurkeztu zuen, bere izena daraman urdin kolore-mota prestatzeko formula ezagutarazi zuen (\"Thenard urdina\", portzelana koloreztatzeko erabiltzen dena), eta ur oxigenatua (1818) eta boroa aurkitu zituen."}
{"id": "280755", "revid": "512", "url": "https://eu.wikipedia.org/wiki?curid=280755", "title": "Anoura cultrata", "text": "Anoura cultrata Anoura generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280756", "revid": "28807", "url": "https://eu.wikipedia.org/wiki?curid=280756", "title": "Asvamedha", "text": ""}
{"id": "280757", "revid": "512", "url": "https://eu.wikipedia.org/wiki?curid=280757", "title": "Charles Brockden Brown", "text": "Charles Brockden Brown (Filadelfia, AEB, 1771ko urtarrilaren 17a - Filadelfia, AEB, 1810eko otsailaren 22a) Estatu Batuetako eleberrigilea izan zen.\nBiografia.\nGodwin eta Condorcet idazleen eragin handia izan zuen. Hauek dira lan aipagarriak: \"The dialogue of Alcuin\" (1797, \"Alcuinen elkarrizketa\", emakumezkoen eskubideen aldeko lana), \"Wieland\" (1798), \"Ormond or the secret witness\" (1799, \"Ormond edo lekuko ezkutua\"), \"Arthur Mervyn\" (1800-1801), \"Edgar Huntly\" (1800) eta \"Clara Howard and Jane Talbot\" (1801)."}
{"id": "280758", "revid": "96586", "url": "https://eu.wikipedia.org/wiki?curid=280758", "title": "Emilio Fern\u00e1ndez", "text": "Emilio Fern\u00e1ndez Romo (ezizena: \"El indio\" ; Sabinas, 1904ko martxoaren 26a - Mexiko Hiria, 1986ko abuztuaren 6a) mexikar zinema-zuzendari eta aktorea izan zen. Mexikoko bizitzako kezka nagusiak islatu zituen filmetan. Film nagusiak hauek dira: \"Mar\u00eda Candelaria\" (1944), \"La Isla de la Pasi\u00f3n\" (1941), \"Enamorada\" (1946), \"R\u00edo escondido\" (1945), \"The Wild Bunch\" (1969) eta \"Pat Garrett and Billy the Kid\" (1973). Kuban ere lan egin zuen, \"El Rapto\" (1954) eta \"La Rosa blanca\" (1955) filmetan, besteak beste, eta Argentinan ere bai, \"La Tierra de Fuego se apaga\" (1955) eta \"La Pasionaria\" (1956) lanetan."}
{"id": "280759", "revid": "46380", "url": "https://eu.wikipedia.org/wiki?curid=280759", "title": "Santos Gandia", "text": "Santos Gandia Lahidalga (Donostia, Gipuzkoa, 1899ko azaroaren 1a - Madril, Espainia, 1975eko urriaren 28a) gipuzkoar biolontxelo-jotzailea izan zen.\nBiografia.\nDonostian eta Madrilen egin zituen Musikako ikasketak. Madrilgo ganbera-orkestraren sortzaileetako bat izan zen, eta Ganbera Hirukotea eratu zuen Nicanor Zabaleta harpa-jotzailearekin eta Manuel Garijo flauta-jotzailearekin batera. 1934. urtean, Tr\u00edo Cl\u00e1sico Espa\u00f1ol delakoa eratu zuen Federico Senen biolinistarekin eta Quevedo pianistarekin batera."}
{"id": "280760", "revid": "105290", "url": "https://eu.wikipedia.org/wiki?curid=280760", "title": "Irun Iruten Elkartea", "text": "Irun Iruten Elkartea Irungo euskara-elkartea da. 1998an sortu zen Irunen, euskara normalizatzeko helburuaz. Ekitaldi kulturalak bultzatzen ditu batik bat: mintzalaguna, haurrentzako zinema, hitzaldiak, ikastaroak, irteerak, etab. Gaur egun elkarte honek argitaratzen ez badu ere, \"Irunero\" aldizkariaren sortzaile izan zen. 2000ko ekainean \"Kuxkain\", gazteek eta gazteentzako eginiko aldizkariaren 0 alea argitaratu zuen."}
{"id": "280761", "revid": "46380", "url": "https://eu.wikipedia.org/wiki?curid=280761", "title": "Cl\u00e9ment Juglar", "text": "Cl\u00e9ment Juglar (Paris (Frantzia), 1819ko urriaren 15a - Paris (Frantzia), 1905eko otsailaren 28a) frantses mediku eta ekonomialaria izan zen. Ekonomia-krisialdien azterketari buruzko liburu bat argitaratu zuen, \"Crises commmerciales et leur retour p\u00e9riodique en France, en Angleterre et aux Etats-Unis\" (1892). Lan horrek eragina izan zuen Joseph Schumpeter ekonomialariaren lanetan.\nBiografia eta lana.\nJoseph Clement Juglar Parisen jaio zen, Frantzian, 1819ko urriaren 15ean.\nMediku eta ekonomialari honek \"Crises commmerciales et leur retour p\u00e9riodique en France, en Angleterre et aux Etats-Unis\" liburua argitaratu zuen 1862an. Krisi ekonomikoak ez direla ezusteko gertaerak dio, komertzioaren, industriaren eta finantzaren gorabeherazko zikliko baten parte baizik. Ekonomiaren oparotasun eta krisi garaiak bata bestearen atzetik datozela ere esaten du eta hau guztiagatik ziklo ekonomikoaren aurkitzaile kontsideratzen da.\nEginiko lan estatistikoa aitortzearren, bataz beste zortzi urte t'erdiko iraupena duen zikloari bere izena eman zaio, \"Juglarren zikloa\", kapitalismoaren jarduera ekonomikoaren oinarrizko zikloa, alegia.\nBeste lan batzuk.\nJuglar Nazioarteko Estatistika Institutuko eta Zientzia Moral eta Politikoen Akademiako partaide izan zen.\nZikloei buruzko lanak ez ezik, beste bi liburu ere idatzi zituen: \"Aldaketa eta jaulkipen askatasuna\" (1868) eta \"Jaulkipen, gordailutze eta deskontu bankuak\" (1884).\nEkonomia politikoari buruzko urtekari bat ere argitaratu zuen."}
{"id": "280762", "revid": "336", "url": "https://eu.wikipedia.org/wiki?curid=280762", "title": "Jeannie Longo", "text": "Jeannie Longo (Annecy, Frantzia, 1958) frantses txirrindularia da. Pistako eta errepideko txirrindularitza-lasterketetan aditua da. Nazioarteko hamabi txapelketa irabazi ditu. Frantziako Itzulia hirutan irabazi du eta Munduko Txapelketetan hamar urrezko domina lortu ditu. Munduko hamaika marka ditu, hala nola 1996an Mexikon lortu zuen altuerako orduko marka (48,159\u00a0km) eta urrezko domina bat Atlantako Olinpiar Jokoetan (1996)."}
{"id": "280763", "revid": "336", "url": "https://eu.wikipedia.org/wiki?curid=280763", "title": "Milarepa", "text": "Milarepa (\"Mi-la Ras-pa\" ere deitua, , \"rje btsun mi la ras pa\"; - ) Tibeteko mistiko eta poeta izan zen, familia aberatsekoa. Marparengandik Budaren doktrina ikasi ondoren Himalaiako harpeetara erretiratu zen, eremutar bizitza egiteko. Kantu mistikoak idatzi zituen. Haren jarraitzaileen ildotik lamaismoa sortu zen. Milareparen ikonografia oso zabaldua da Tibeten eta aszetaren bizitzaren zenbait alderdi, mirariak eta, elezahar bihurtu dira."}
{"id": "280764", "revid": "512", "url": "https://eu.wikipedia.org/wiki?curid=280764", "title": "Anoura geoffroyi", "text": "Anoura geoffroyi Anoura generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280765", "revid": "105290", "url": "https://eu.wikipedia.org/wiki?curid=280765", "title": "Pahlavi", "text": "Pahlavi edo pehlevi persiarrek K.a. II. mendetik Islama nagusitu zen arte (VII. mendea) erabili zuten alfabeto-mota da.\nPahlavi aramear alfabetoan oinarrituta zegoen, eta hiru molde nagusi izan zituen. Eskuinetik ezkerrera idazten zen, eta, 19-20 letra erabili bazituzten ere, berrogeita hamar letra molde berezi agertzen dira \"Avesta\" edo zoroastrismoaren erlijio-liburuetan. Zenbaitetan, jatorrizko forma aramearra gorde zuten pahlavi-idazleek adiera bereko baina hots desberdineko hitzak idazterakoan. Adibidez, arameerazko \"m-l-k\" (\"malka\" \u00aberrege\u00bb) idazten zuten persierazko \"sha\" (\u00aberrege\u00bb) adierazteko. Ideograma moduko idazketa-forma horiek zirela eta, guztiz zaila bihurtu zitzaien arrotzei pahlavi-testuak ulertzea."}
{"id": "280766", "revid": "28807", "url": "https://eu.wikipedia.org/wiki?curid=280766", "title": "Pehlevi", "text": ""}
{"id": "280767", "revid": "28807", "url": "https://eu.wikipedia.org/wiki?curid=280767", "title": "Pahlavi alfabetoa", "text": ""}
{"id": "280768", "revid": "512", "url": "https://eu.wikipedia.org/wiki?curid=280768", "title": "Nicodemus Tessin Zaharra", "text": "Nicodemus Tessin Zaharra, suedieraz \"Nicodemus Tessin den \u00e4ldre\" (Stralsund, Pomerania, 1615eko abenduaren 7a - Stockholm, Suedia, 1681eko maiatzaren 24a) suediar arkitektoa izan zen.\nBiografia.\nBere garaiko suediar arkitekto garrantzitsuena izan zen. Simon de la Valleren ikaslea izan zen, eta haren eragin nabaria du. Frantses estiloa sartu zuen Suediako arkitekturan.\n1636an, Stockholmen hartu zuen bizilekua. 1676an, gorteko arkitekto izendatu zuten, eta, Europan barrena ikasten ibili ondoren, Palladio italiar arkitektoaren estiloa sartu zuen Eskandinavian.\nDrottningholmgo errege-jauregia, haren semeak amaitu zuena, du lan garrantzitsuena (1662-1700). Beste lan batzuk: Kalmarko katedrala, Wrangel jauregia, Str\u00f6msholm errege-etxea."}
{"id": "280769", "revid": "58701", "url": "https://eu.wikipedia.org/wiki?curid=280769", "title": "Txabaria oihulari", "text": ""}
{"id": "280770", "revid": "8834998", "url": "https://eu.wikipedia.org/wiki?curid=280770", "title": "Ulfilas", "text": "Ulfilas \u2014Wulfila ere deitua; euskaraz: \"Otsando\"\u2014 (Kapadozia, 311 - Konstantinopla, 383) godoen apezpikua izan zen, jatorriz kapadoziarra. Biblia gotikora itzuli zuen. Godoak arrianismora bihurtu zituen, eta alfabeto bat asmatu zuen haientzat. 348. urtean Erroman hartu behar izan zuen babesa, godo-talde handi batekin, eta 360. urtean Konstantinoplako kontzilioan parte hartu zuen. Barbaro herrietako misiolari garrantzitsuena izan zen."}
{"id": "280771", "revid": "28807", "url": "https://eu.wikipedia.org/wiki?curid=280771", "title": "Wulfila", "text": ""}
{"id": "280772", "revid": "512", "url": "https://eu.wikipedia.org/wiki?curid=280772", "title": "Juan Agustin Zumalabe", "text": "Juan Agustin Zumalabe Mendiburu (Donostia, Gipuzkoa, 1914ko apirilaren 28a - 1981eko martxoaren 8a) euskal olerkaria eta itzultzailea izan zen. Donostiako akademia bateko irakaslea zen. Bernardo Estornesen gaztelerazko obra bat euskaratu zuen, \"Sabin Euskalduna\" izenburupean (1935). Urte berean euskaratu zuen Jules Verneren \"Munduari bira 80 egunetan\" obra, baina 1936. urtean itzulpena desagertu egin zen Eusko Ikaskuntza elkarteko bulegotik. Harena da, halaber, \"Joku ta kirolak\" obra (1935). Aingeru Irigarairekin eta Imanol Olaizolarekin batera Eusko Ikaskuntza berpiztea lortu zuten 1978. urtean, eta bertako idazkari nagusi izan zen hil arte."}
{"id": "280773", "revid": "1982", "url": "https://eu.wikipedia.org/wiki?curid=280773", "title": "Agustin Zumalabe", "text": ""}
{"id": "280774", "revid": "59723", "url": "https://eu.wikipedia.org/wiki?curid=280774", "title": "\u00c1rp\u00e1d", "text": "\u00c1rp\u00e1d ( ahoskatua; 845\u00a0\u2013 907) Hungariako printze handia izan zen 895 ingurutik 907 inguru arte. Tradizioaren arabera, petxenegoengandik ihesi zihoazen zazpi hungariar tribuek \u00c1rp\u00e1d, magiar izeneko tribu indartsuko buruzagia, printze izendatu zuten. Bera gidari, hungariarrak 896an sartu ziren Karpatoetan, eta bulgariar, valakiar nahiz moraviarren aurka borrokatu ziren. Hungarian 1301 arte gobernatu zuen arpadiar dinastiako lehena izan zen."}
{"id": "280775", "revid": "512", "url": "https://eu.wikipedia.org/wiki?curid=280775", "title": "Anoura latidens", "text": "Anoura latidens Anoura generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280776", "revid": "336", "url": "https://eu.wikipedia.org/wiki?curid=280776", "title": "John Dillon", "text": "John Dillon (Dublin, 1851ko irailaren 4a - Londres, 1927ko abuztuaren 4a) Irlandako mediku eta politikaria izan zen. Abertzalea zen, eta behin baino gehiagotan espetxeratu zuten Irlandako independentziaren alde borrokatzeagatik. Diputatu izan zen 1880an, eta Irlandako Federazio Nazionaleko buruzagi izendatu zuten 1896an. 1918ko hauteskundeetan, ordea, Sinn Fein alderdiak boto gehiago eskuratu zituen Dillonek zuzentzen zuen alderdiak baino, eta gainbehera nabarmena izan zuen haren alderdiak orduz geroztik."}
{"id": "280777", "revid": "56334", "url": "https://eu.wikipedia.org/wiki?curid=280777", "title": "Johann Gottfried Eichhorn", "text": "Johann Gottfried Eichhorn (D\u00f6rrenzimmern, 1752 - G\u00f6tingen, 1827) alemaniar historialaria eta teologo protestatea izan zen. Ekialdeko hizkuntzen irakaslea eta Zientzia Errege Elkarteko zuzendaria izan zen. Orientalismoaren aitzindaria izan zen.\nObrak.\nItun Berriari eta Itun Zaharrari buruzko azterketa kritikoak eta historikoak egin zituen: \"Sarrera historikoa eta kritika Itun Zaharrari\" (1780-1783), \"Sarrera Itun Berriari\" (1804-1827) eta \"Biblia literaturaren bibliografia orokorra\" (1787-1803)."}
{"id": "280778", "revid": "512", "url": "https://eu.wikipedia.org/wiki?curid=280778", "title": "Andr\u00e9 Fermigier", "text": "Andr\u00e9 Fermigier (Paris, 1923ko abuztuaren 22a - 1988ko maiatzaren 16a) frantses kazetari eta argitaratzailea izan zen.\nKazetari eta argitaratzaile gisa egin zuen lan, \"L\u00b4Observateur\" eta \"Le Monde\" argitalpenetan. Azken hori 1984an utzi zuen Louvreko piramidearen aurkako kanpainan laguntza eman nahi izan ez ziolako. Bere artikuluak lan hauetan daude bilduta:\" La Bataille de Paris \"(1991, \"Parisko gudua\") eta \"Chroniques d\u00b4humeur \"(1991, \"Umorezko kronikak\")."}
{"id": "280779", "revid": "336", "url": "https://eu.wikipedia.org/wiki?curid=280779", "title": "Baldassare Galuppi", "text": "Baldassare Galuppi, \"Il Buranello\" deitua, (Burano uhartea, Venezia, 1706ko urriaren 18a - Venezia, 1785eko urtarrilaren 3a) italiar musikagile barrokoa izan zen. San Markosko koru-zuzendaria izan zen (1762). Katalina II.arentzat lan egin zuen San Petersburgon (1765-1768). Lan asko idatzi zituen (kontzertuak, sonatak, oratorioak). Operak, berrehundik gora egin zituen (\"Il filosofo di campagna\", 1754; \"Camariera spiritosa\", 1766). Goldonirekin batera idatzi zituen opera batzuk."}
{"id": "280780", "revid": "336", "url": "https://eu.wikipedia.org/wiki?curid=280780", "title": "Harpiak", "text": "Harpiak (sing. harpia, , \"harpyia\", ahoskatua; ) greziar mitologiako pertsonaiak dira, Taumasen eta Elektraren alabetako bakoitza. Demonio hegalariak ziren Harpiak; hegoak, atzapar zorrotzak eta emakume gorputzak zituzten. Haizearen izpirituak omen ziren, eta haurrak eta arimak harrapatzen zituzten; haizearen jainko Zefiroren maitaleak ziren. Bi zaldi parez erditu zirela dio elezaharrak; Akilesena izan zen zaldi pare bat, eta Dioskuroena bestea."}
{"id": "280781", "revid": "95298", "url": "https://eu.wikipedia.org/wiki?curid=280781", "title": "Stanis\u0142aw Lem", "text": "Stanis\u0142aw Herman Lem (Lw\u00f3w, Polonia, gaur egun Lviv, Ukraina, 1921eko irailaren 12a - Krakovia, Polonia, 2006ko martxoaren 27a) Poloniar idazlea izan zen.\nBigarren Mundu Gerra amaitu ondoren, medikuntza-ikasketak egin zituen. Matematika eta zibernetikari buruzko lanak egin zituen batez ere, eta Poloniako Astronautika Elkarteko sortzaileetako bat izan zen. 1973tik aurrera, Krakoviako Unibertsitateko literatura-irakaslea izan zen. Zientzia fikziozko eleberri ugari argitaratu zituen, hala nola \"Solaris\", \"Ikerketa\" eta \"Roboten historiak\". Zientzia fikzioaren idazle garrantzitsuenetakotzat jotzen da, eta bera izan da ingelesez idatzi gabe generoaren barruan nazioarteko ospea lortu duen bakarrenetakoa.\nBere hainbat obra zinemara edo telebistara moldatu izan dira. Moldaketa ezagunena Andrei Tarkovskyren \"Solaris\" (1972) da."}
{"id": "280782", "revid": "512", "url": "https://eu.wikipedia.org/wiki?curid=280782", "title": "Anoura luismanueli", "text": "Anoura luismanueli Anoura generoko animalia da. Artiodaktiloen barruko Glossophaginae azpifamilia eta Phyllostomidae familian sailkatuta dago"}
{"id": "280783", "revid": "336", "url": "https://eu.wikipedia.org/wiki?curid=280783", "title": "Martsias", "text": "Martsias (antzinako grezieraz: \u039c\u03b1\u03c1\u03c3\u03cd\u03b1\u03c2) Frigiako musikari satiroa izan zen, flauta bikoitzaren asmatzailea. Elezaharraren arabera, Apolo lira-jotzailearekin lehiatzera ausartu zen. Apolok baldintza batekin onartu zuen erronka: irabazleak nahiko zuen zigorra emango zion galtzaileari. Jainkoa musikariari nagusitu ondoren bizirik larrutu zuen eta, azkenik, izen bereko ibai bihurtu zuen. Martsiasen larrutzea oso gai erabilia izan zen arte helenistikoan."}
{"id": "280784", "revid": "512", "url": "https://eu.wikipedia.org/wiki?curid=280784", "title": "Fran\u00e7ois Maynard", "text": "Fran\u00e7ois Maynard (Mainard, Menard edo Meinard) (Tolosa, Okzitania, Frantzia, 1582ko azaroaren 21a - Aurillac, Auvernia, Frantzia, 1646ko abenduaren 23a) frantziar olerkaria izan zen.\nBiografia.\nMalherberen ikasle izan zen, eta ondoren Margarita Valoisekoa erreginaren idazkari. Aurillac-eko kartzelako zaintzaile izendatu zuten. Frantziako Hizkuntza Akademiaren sortzaileetako bat izan zen. 1646an, haren olerkiak bildu, eta \"Oeuvres\" izenburupean argitaratu ziren. Obra horretan bildurik daude Maynarden odak, epigramak eta hamalaudunak."}
{"id": "280785", "revid": "336", "url": "https://eu.wikipedia.org/wiki?curid=280785", "title": "Glenn Miller", "text": "Glenn Miller (Clarinda, Iowa, 1904ko martxoaren 1a - Londres-Paris bidean, 1944ko abenduaren 15a) Estatu Batuetako musikagile, tronboi-jotzaile eta orkestra-zuzendaria izan zen.\n1926an, tronboi-jotzaile profesional egin zen Ben Pollacken bandarekin. 1939an, big banden zuzendari famatu egin zen mundu osoan. \"In the Mood\" (1939, \"Sasoian\") da Millerren lanik ezagunenetako bat. Miller hil ondoren, arrakasta handia izaten jarraitu zuen haren orkestrak."}
{"id": "280786", "revid": "96586", "url": "https://eu.wikipedia.org/wiki?curid=280786", "title": "Elsa Morante", "text": "Elsa Morante (Erroma, Italia, 1912ko abuztuaren 18a - 1985eko azaroaren 25a) italiar idazle, poeta eta itzultzailea izan zen. Italiako Strega Literatura Sari garrantzitsua jaso zuen lehen emakumea izan zen; 1957an irabazi zuen, \"L'isola di Arturo\" (\"Arturoren uhartea\") eleberriarekin. Elaberri hori haren lanik ospetsuena da eta Norvegiako Liburuaren Klubak garai guztietako 100 liburu onenen zerrendan sartu zuen 2002an.\nBiografia.\nMaistra judu bat (Irma Pongibonsi edo Pongibonzi) izan zuen ama eta Francesco Lo Monaco izeneko posta-langile siziliar bat aita biologikoa, baina amaren senarra beste gizon bat zen, Augusto Morante, gazteen espetxe bateko zaindaria, Elsa alabatzat onartu zuena.\nOso gazterik hasi zen idazten, poesiak, kontakizun laburrak eta umeentzako ipuinak. Hainbat egunkari eta aldizkaritan argitaratu zizkioten 1933tik aurrera. \"Il gioco segreto\" (1941) izan zen argitaratu zuen lehen lana. Urte hartan bertan, Alberto Moravia idazlearekin ezkondu zen. Umeentzako lehen liburua, \"Le Bellissime avventure di Cater\u00ec dalla trecciolina\", 1942an argitaratu zuen.\nII. Mundu Gerran, Italia alemaniarren okupaziopean zegoelarik, Morante eta Moraviak Erromatik ihes egin zuten beren jatorri juduagatik eta Lazio hegoaldeko herri txiki batean eskutatu ziren. Bitarte horretan, Morantek Katherine Mansfield idazle britainiarraren egunkaria hasi zen itzultzen. Egonaldi hartako esperientzia \"La storia\" izenburuzko lan batean jaso zuen Morantek 1974an. \nNatalia Ginzburgen bitartez, lehen eleberria argitaratu zuen, \"Menzogna e sortilegio\" izenburukoa, 1948an. Liburuak Viareggio Saria irabazi zuen urte hartantxe eta ingelesera itzuli zen 1951n, baina Morante ez zen oso pozik geratu itzulpenarekin, 150 orri inguru kendu baitzizkioten. Hurrengo lana \"Arturoren uhartea\" izan zen, haren lanik ezagunena, 1957an plazaratua eta Strega Saria irabazi zuena. Liburu honetan oinarritutako film bat egin zuen Damiano Damiani zine-zuzendariak 1962an.\nItaliako zine-munduarekin ere izan zituen harremanak, lehendabizi Alberto Lattuadarekin eta Franco Zeffirellirekin. 1951 eta 1952 bitartean, zine-kritikako kolaborazioak egin zituen RAI irratian, baina azkenik bertan behera utzi zuen zentsura-arazo bategatik. Zinearekiko interesarekin jarraitu zuen eta Pier Paolo Pasoliniren lagun bihurtu zen; Pasoliniren \"Accatone\" filmean izan zuen agerraldi labur bat atxilotutako pertsonaia baten moduan. Pasoliniren beste zenbait filmerekin kolaboratu zuen 60ko hamarkadan, soinu-bandan, baina anonimoki; \"Medea\" filmean bakarrik agertu zen izen eta guzti soinu-bandako kolaboratzaile bezala.\n1961ean bera eta Moravia banatu egin ziren baina dibortziatu gabe eta Morantek askoz gutxiago argitaratu zuen, testu asko suntsitu baitzituen. Nolanahi, 1963an, \"Lo scialle andaluso\" izenburuko ipuin-bilduma idatzi zuen. Luchino Visconti zine-zuzendariarekin izan zuen harreman sentimental korapilatsu samarra, eta, geroago, Bill Morrow izeneko margolari newyorktar batekin. Morrow hil ondoren, idazten jarraitu zuen, baina oso gutxi argitaratu zuen. 1974an, lehenago aipatutako \"La storia\" lana argitaratu zuen, non II. Mundu Gerra bitarteko bere bizipenak jaso zituen. Liburuak arrakasta handia izan zuen, baina ezkerreko literatura-kritikariek ez zioten oso harrera ona egin haren tonu antiideologikoagatik; Pasolinik berak idatzi zuen kritika txar bat libururari buruz eta horrek bien arteko adiskidetasunaren amaiera eragin zuen. RAIk miniserie bat egin zuen 1986an liburu honetan oinarrituta. \nHaren azken lana, \"Aracoeli\", 1982an agertu zen eta Frantziako Medicis saria irabazi zuen bi urte geroago. Liburua plazaratu ondoren, gaixotasun larri bat zuela jakin zuen; 1983an, bere burua hiltzen saiatu zen. Bihotzekoak jota hil zen 1985ean."}
{"id": "280787", "revid": "83461", "url": "https://eu.wikipedia.org/wiki?curid=280787", "title": "Vladimir Nazor", "text": "Vladimir Nazor (Postira (Bra\u010d), Dalmazia, Austria-Hungaria, - Zagreb, Kroaziako ES, Jugoslavia, ) kroaziar gerrillaria, olerkaria eta politikaria izan zen. Bigarren Mundu Gerran partisaua izan zen eta Kroaziako Herri Errepublikako kontseiluaren lehendakari aukeratu zuten ondoren (1945-1949). Nazorren literatura-lana eslaviar tradizioan eta gerrillari-garaian izandako esperientzietan oinarritzen da. Idatzi zituen lan ezagunenak \"Lirika\" (1900) eta \"Olerki-liburua\" (1942) dira."}
{"id": "280788", "revid": "28807", "url": "https://eu.wikipedia.org/wiki?curid=280788", "title": "Preneste", "text": ""}
{"id": "280789", "revid": "105290", "url": "https://eu.wikipedia.org/wiki?curid=280789", "title": "Palestrina", "text": "Palestrina, lehen Preneste () izenaz ere ezaguna, Lazioko antzinako hiria da, Tiburko (egungo Tivoli) hiriaren hegoaldean. Hiri oparoa zen jadanik K.a. VIII. mendean. K.a. 338. urtean Erromaren aliatu bilakatu zen. Kolonia militar bihurtu zen K.a. I. mendean; galtzada batek lotzen zituen garai hartan Preneste eta Erroma, eta hara joaten ziren erromatar aberatsak atseden hartzera. Garaipen sonatua lortu zuen han Garibaldik 1849. urtean.\nMugakideak.\nPalestrinak honako udalerri hauekin egiten du muga:"}
{"id": "280790", "revid": "96586", "url": "https://eu.wikipedia.org/wiki?curid=280790", "title": "Boles\u0142aw Prus", "text": "Aleksander G\u0142owacki (Hrubieszow, 1847ko abuztuaren 20a - Varsovia, 1912ko maiatzaren 19a) Boles\u0142aw Prus ( ahoskatua) izenaz ezaguna, poloniar idazlea izan zen. Bere garaiko gizartea deskribatu zuen, umore handiz, \"Varsoviako zertzeladak\" eta \"Kronikak\" kroniketan. 1881. urteaz geroztik eleberriak idazten hasi zen. Lan nagusiak: \"Anielka\", \"Kamizelka,\" \"Katarynka\" \"(Organiloa),\" \"Lalka\" \"(Panpina)\" eta \"Faraoi\" (\"Faraoia\"). XIX. mendearen bigarren erdiko poloniar idazle handienetakoa izan zen."}
{"id": "280791", "revid": "1545", "url": "https://eu.wikipedia.org/wiki?curid=280791", "title": "Boleslaw Prus", "text": ""}
{"id": "280792", "revid": "77706", "url": "https://eu.wikipedia.org/wiki?curid=280792", "title": "M\u00e1ximo Ruiz de Gaona", "text": "M\u00e1ximo Ruiz de Gaona Leorza (Esprontzeda, - Iru\u00f1ea, ) nafar elizgizona eta paleontologoa izan zen.\nOgibidez irakaslea, bere lana ikerkuntzarekin batera eraman zuen, bere garaiko geologo eta paleontologo askorekin kolaboratuz (Bataller, Colom, Crusafont, van Straelen, Villalta...). Aranzadi Zientzia Elkartearen fundatzaileetako bat izan zen, baita beste erakunde askoren kide ere, tartean Vianako Printzea Erakundea, Real Sociedad Espa\u00f1ola de Historia Natural edo Madrilgo Natur Zientziako Museo Nazionala.\nBere espezialitatea Nummulitidoak eta beste mikrofosilak izan ziren. Halere, espeleologoekin eta arkeologoekin kolaboratu zuen kobazuloetako aztarnak ikertzen, Miozenoko ugaztunei buruzko ekarpenak egin zituen, eta Kuaternarioko fauna bilketa askotan parte hartu zuen. Bere lanak oinarrizkoak dira Pirinioko eta kantabriar kostaldeko geologiaren eta paleontologiaren ikerketan, eta haietako batzuek garrantzi berezia dute, jada desagertutako aztarnategiei buruz direlako (Orobe, Koskobilo...).\nUrbasako aztarnategiak.\n1918an Congregacion de las Escuelas P\u00edas erakunde erlijiosoan sartu zen (\u201ceskolapioak\u201d izenez ezagunagoak), 1925ean apaiz ordenatu zelarik.\nIru\u00f1ean irakasle ari zela, 1932tik aurrera Urbasako Nummulitikoa ikertzen hasi zen. Orobe mendian (Altsasu) dekapodo kretazikoen aztarnategia lokalizatu zuen, Europako garrantzitsuenetakoa. Federico Gomez Lluecaren laguntzarekin pleistozenoko ugaztunak identifikatzen aritu zen, eta sasoi berean hasi zuen harremana Belgikako Erret Museoko Van Straelenekin.\n1940ean Tolosako ikastetxera aldatu zen. Ordutik aurrera, Gomez de Llarena eta Gomez Llueca geologoekin izandako harremanen ondorioz, paleontologia arloan buru-belarri sartu zen. Urte hauetan aztertu zuen sakonki Orobeko aztarnategia Manuel Laborderekin batera. Urbasan, Lizarrara eginiko errepide berriak irekitako trintxeran Maastrichtar solairu bat lokalizatu zuen; bertan, besteak beste, \"Squalicorax pristodontus\" eskualoaren haginak aurkitu zituen, Espainian espezie honen aipu bakarra izan zena 1996 arte.\nEspeleologoekin harremanak.\n1944ean Ruiz de Gaona Txispiri kobazuloa (Gaztelu) industen aritu zen: aztarna arkeologikoak aurkitu zituzten (giza aztarnak, zeramika eta tresna litikoak) baita paleontologikoak ere; hauek Miquel Crusafonti bidali zizkion Sabadellera.\n1945ean Bermeoko Orri Geologikoa prestatzen ari zirela (38 zkia), Joaquin Mendizabal, Gomez de Llarena, Ruiz de Gaona eta Manuel Laborde Ean (Bizkaia) zaldi-aztarnaz betetako arrakala bat lokalizatu zuten karehaitz urgoniarrean; 1970ean, bertako laginetatik, \"Equus caballus eansis\" espezie berria deskribatuko zen. Urte bereko udan, Aralarren antolatutako astebeteko espedizio espeleologikoaren partaide izan zen. Partehartzaileen artean zeuden naturalista katalanen eraginez (Jose Maria Thomas, Francesc Espa\u00f1ol, Ram\u00f3n Margalef, Joaquin Mateu) eta bereziki Jesus Elosegiren ekimenez, Aranzadi Zientzia Elkartea sortu zuten. Negu horretan Troskaeta haitzuloa (Ataun) ikertzen hasi ziren, eta Ruiz de Gaonak paleontologia arloan kolaboratu zuen.\nErreferentziako zientzialaria.\n1947an, Maximo Ruiz de Gaona Donostian ospatutako \u201cXIX Congreso de la Asociaci\u00f3n Espa\u00f1ola para el Progreso de las Ciencias\u201d antolatzen aritu zen, Aranzadiko beste kideekin batera.\n1949an Pierre Rat eta Raymond Ciry geologoek Espainia iparraldea aztertzeari berrekin zioten, gerra zibilaren etenaren ostean; hori dela eta hainbat espezialistekin harremanetan hasi ziren, tartean Ruiz de Gaona. Urte berean O\u00f1atiko Ahuntz Koban eginiko ikerketetan parte hartu zuen, Aranzadiko taldekide Jesus Elosegi eta Reyes Korkostegirekin batera kalikatak eginez eta lagin bioespeleologikoak jasoz.\n1950ean Aitzbitarte II koban (Orereta) indusketak egin zituen Gomez de Llarena eta Rodriguez de Ondarrarekin batera. Gainera, urte honetan Koskobilon (Olatzagutia) harrobian aurkitutako silex aztarnategia aurkeztu zuen, Goi Paleolitoko (Aurignac, Solutre eta Madelein) 5000 piezatik gorakoa, hurrengo urteetan espezialistentzat aztergai izango zena. 50. hamarkada hasieran Tolosan zen oraindik, lana ikerketarekin bateratuz, eta geologia arloan ziharduten ikerleriekin harremanetan, hala nola 1951ean Bruselako Unibertsitatetik Euskal Herrira espedizioan etorritako taldearekin; 1953ko uholdeek ikastetxean triskantza handiak egin zuten, eta tarte batez ikerketak eten behar izan zituen.\nIru\u00f1eko urteak.\nSasoi horretan gorreriak klaseak ematea eragotzi zion; 1956ean Iru\u00f1eko eskolapioetara aldatu zen, eta audifono bati esker irakaskuntzari berrekin zion. Urte horretan atera zuen Natur Zientzien lizentziatura, Madrilgo Complutense Unibertsitatean.\nOrduan Vianako Printzea Erakundearekin harremana estutu zuen; adibidez, 1957an espeleologia sailak antolatutako II Euskal Espeleologia Jardunaldietan parte hartu zuen, kongresukideei estratigrafia, tektonika eta hidrologiari buruzko klaseak ematen, Zudaireko ubegian eta Urbasako lautadan zehar.\nIkerlari asko Ruiz de Gaonaren ikerketetan oinarritu ziren abiapuntu bezala, bere sasoian zein geroago ere. Ikasgelan ere ikerkuntzarekiko zaletasuna sustatu zuen: 1962an haren 15 urteko ikasle batzuek Legin Txiki haitzuloan (Ibero-Etxauri) aztarnategia aurkitu zuten.\n1971ean hil zenean, bere ekarpenaren garrantzia ezaguna zen zientzia munduan; ez ordea hortik kanpo, gizon diskretua izan baitzen. Hori dela eta, bere heriotzaren 25. urteurrenean, Vianako Printzea Erakundeak bere aldizkariaren ale berezi bat eskaini zion. Gaur egunean, Ruiz de Gaonak bizitzan zehar jasotako aztarna paleontologikoak ez daude ikusgai; Natur Zientzia Museoaren faltan, Nafarroako Arkeologi Museoaren biltegian gordeta daude.\nEspezie berrien aurkikuntzak.\nMaximo Ruiz de Gaonak espezie berri asko aurkitu eta izendatu zituen bere ikerketetan zehar, batzuk euskarazko izenekin:\nEra berean, beste ikertzaileek aurkitutako hainbat espezie berri bere omenez izendatu zituzten:\nIdazlanak.\nIdazlanen zerrenda (bistaratzeko, sakatu \u00abErakutsi\u00bb, hemen eskuinean)"}
{"id": "280793", "revid": "15795", "url": "https://eu.wikipedia.org/wiki?curid=280793", "title": "M\u00e1ximo Ruiz de Gaona Leorza", "text": ""}
{"id": "280794", "revid": "512", "url": "https://eu.wikipedia.org/wiki?curid=280794", "title": "Francesc Sabat\u00e9", "text": "Francesc Sabat\u00e9 Llopart, izengoitiz El Quico edo Quico Sabat\u00e9 (Hospitalet de Llobregat, Katalunia, 1915eko martxoaren 30a \u2013 Sant Celoni, Katalunia, 1960ko urtarrilaren 5a) anarkista izan zen.\nCNT-FAI erakunde anarkistako kidea zen, eta Llobregateko meatzarien matxinadan hartu zuen parte 1932an. Aragoiko frontean borrokatu zen Espainiako Gerra Zibilean, eta erbestera jo behar izan zuen ondoren. Gerrilla-borrokari eutsi zion 1945etik aurrera, Bartzelonan batez ere. Guardia zibilek hil zuten 1960an."}
{"id": "280795", "revid": "512", "url": "https://eu.wikipedia.org/wiki?curid=280795", "title": "Choeroniscus godmani", "text": "Choeroniscus godmani Choeroniscus generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280796", "revid": "512", "url": "https://eu.wikipedia.org/wiki?curid=280796", "title": "Schmalkalden", "text": "Schmalkalden (alemanez ahoskatua) Alemaniako hego-ekialdeko hiria da, Turingian dagoena. 17.396 biztanle zituen 1986an; 19.978 2010ean. Famatua da Schmalkaldengo Ligarengatik, 1531. urtean Germaniako printze protestanteek Karlos V.a Alemaniako enperadorearen aurka eratu zuten aliantza."}
{"id": "280797", "revid": "28807", "url": "https://eu.wikipedia.org/wiki?curid=280797", "title": "Smalkalda", "text": ""}
{"id": "280798", "revid": "28807", "url": "https://eu.wikipedia.org/wiki?curid=280798", "title": "Smalkalde", "text": ""}
{"id": "280799", "revid": "28807", "url": "https://eu.wikipedia.org/wiki?curid=280799", "title": "Esmalkalda", "text": ""}
{"id": "280800", "revid": "96586", "url": "https://eu.wikipedia.org/wiki?curid=280800", "title": "Ben Turpin", "text": "Ben Turpin, jaiotza-izenaz Bernard Turpin (New Orleans, Louisiana, AEB, 1869ko irailaren 19a - Santa Monica, Kalifornia, AEB, 1940ko uztailaren 1a), Estatu Batuetako antzezlea izan zen.\nBiografia.\n1915ean hasi zen zineman umorezko antzezle gisa. Essanay produkzio-etxean lan egin zuen Charles Chaplinekin batera, eta gero film labur asko egin zituen Mack Sennettentzat. Betokerra zen, eta gag bidezko umorea landu zuen, arrakasta handiko filmen parodiak eginez. Zinema ahostuna hasi zenean utzi zion antzezteari."}
{"id": "280801", "revid": "28807", "url": "https://eu.wikipedia.org/wiki?curid=280801", "title": "Bernard Turpin", "text": ""}
{"id": "280802", "revid": "512", "url": "https://eu.wikipedia.org/wiki?curid=280802", "title": "Choeroniscus minor", "text": "Choeroniscus minor Choeroniscus generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280803", "revid": "56334", "url": "https://eu.wikipedia.org/wiki?curid=280803", "title": "Vincent du Vigneaud", "text": "Vincent du Vigneaud (Chicago, 1901eko maiatzaren 18a - Ithaca, New York, 1978ko abenduaren 11) Estatu Batuetako biokimikaria izan zen. Illinois eta Rochesterko unibertsitateetan egin zituen ikasketak, Illinois, eta Cornelleko unibertsitateetako irakasle izan zen. Intsulina eta hipofisiak eta pituitarioak jariatzen dituzten zenbait hormona ikertu zituen batez ere (oxitozina eta basopresina). Biokimikan egin zituen ikerketengatik Kimikako Nobel saria irabazi zuen 1955ean."}
{"id": "280804", "revid": "336", "url": "https://eu.wikipedia.org/wiki?curid=280804", "title": "Xileno", "text": "Xileno hiru isomero dituen hidrokarburo bentzenikoa da [C6H4(CH3)2]. Bentzenotik lortzen da dimetilazio bidez. Xilenoek 138 eta 142\u00a0\u00b0C bitartean irakiten dute, eta uretan ez dira disolbatzen. Disolbatzaile eta errekin gisa erabiltzen dira, eta bestelako produktuak sintetizatzeko ere bai. Xileno komertziala isomeroen nahastura bat da. Likido sukoia da, eta harrikatz-alkaternatik edo petroliotik lortzen da."}
{"id": "280805", "revid": "119347", "url": "https://eu.wikipedia.org/wiki?curid=280805", "title": "Sergiev Posad", "text": "Sergiev Posad (errusieraz: \u0421\u0435\u0440\u0433\u0438\u0435\u0432 \u041f\u043e\u0441\u0430\u0434), 1930\u20131991 bitartean Zagorsk deitua, mendebaldeko Errusian dagoen Mosku oblasteko hiria da. Moskutik ipar-ekialdera dago. 2010ean 111.179 biztanle zituen.\nHistoria.\n1337an sortutako Hirutasun Santuaren eta San Sergioren monasterioaren inguruan eraiki zen hiria. Aipagarriak dira, monasterioaren barruan, Hirutasun Santuaren katedrala, Andrei Rublioven ikasleek margotua, Espiritu Santuaren eliza, eta Jasokundearen eliza.\nEkonomia.\nEkonomia-jarduera nagusiak turismoa eta industria dira."}
{"id": "280806", "revid": "28807", "url": "https://eu.wikipedia.org/wiki?curid=280806", "title": "Sergiyev Posad", "text": ""}
{"id": "280807", "revid": "1545", "url": "https://eu.wikipedia.org/wiki?curid=280807", "title": "Anhalt", "text": "Anhalteko Dukerria () edo Anhalt erdialdeko Alemaniako lurraldea da, Jutlandiako penintsularen hegoaldean, Elba ibaiaren eta Harz mendien artean dagoena. Hasieran konderria, 1806an dukerri bilakatu zen. Bere historian zehar hainbat gorabehera izan zituen 1918an desagertu arte."}
{"id": "280808", "revid": "119347", "url": "https://eu.wikipedia.org/wiki?curid=280808", "title": "Bobsleigh", "text": "Bobsleigh-a suitzarrek 1860ko hamarkadaren amaieran asmatutako neguko kirola da. Bertan, taldeek lasterketa kronometratuak egiten dituzte izotz-pista estu eta bihurrietan barrena, grabitateak bultzatutako lera batean.\nBobsleigh-a neguko kirol olinpikoa da eta leran jaisteko modalitateetako bat. Ikusgarritasun handiko modalitate olinpikoa da, baina herrialde gutxitara mugatuta dago, bere instalazioen kostu handiagatik, nahiz eta mugak hausten ari diren eta dagoeneko Jamaika bezalako herrialde beroetan praktikatzen den.\nHistoria.\nLera arinaren eta lera arruntaren moduan, bobsleigharen hastapenak ere XIX. mende amaieran Suitzako Alpeetan hasi ziren. Kirol hau skeletonezko bi lera elkartzean eta honi direkziorako mekanismo bat ezartzean sortu zen. Bertan, grabitatearekin lagunduz zihoan lera batekin talde desberdinak elkarren arteko erlojupeko lasterketak egiten hasi ziren pista estu, estali eta izoztuetan, grabitateak lagunduta.\nHasiera batean, egurrezko lera eskeletikoak erabiltzen zituzten. Denbora aurrera joan ahala ordea, egurra altzairuarekin ordezkatu eta bobsleigh izenez deitzen hasi ziren, tripulazioak hasierako zatian abiadura handitzeko aurrera eta atzera kulunkatzen ziren forma dela eta.\nBobsleigharen lehen kluba, 1897an sortu zen, St. Moritz-en, Suitzan, hain zuzen eta hortik gainontzeko Europako herrialdeetara zabaldu zen. Lehen txapelketa ofiziala 1914an burutu zen. 1923an bobsleigharen federazio internazionala sortu zen. Berehala sartu zen neguko olinpiar jokoetan, hau da, 1924an Chamonix-en hain zuzen (Frantzia). Urte honetan modalitate bakarra zegoen indarrean, tripulazioa lau gizonek osatzen zutela. 1932tik aurrera, Estatu Batuetako Lake Placid jokoetan estreinatuz, binakako tripulazioen modalitatea gehitu zioten kirol honi.\nSkeleton programa olinpikoaren parte izan zen 1928ko eta 1948ko Joko Olinpikoetan, biak St. Moritz-en ospatuak; hala ere, Salt Lake City 2002ra arte ez zen berragertu. Bere izena hastapeneko metalezko lera txikiaren diseinuari zor dio, eskeleto antza baitzuen. 1892an jokatu ziren lehen lehiaketak.\n1950eko hamarkadan, indar esplosiboa zuten hainbat kirolari, kirol honekiko erakarriak sentitu ziren eta parte hartzea handitu zuen faktore honek. 1952an ordea, tripulazioaren pisu maximoa ezartzen zuen arau berria ezarri zen, eta honek, \u201csuper pisuen\u201d aroari amaiera eman zion, eta kirola lehiaketa atletikoan orekatzera eraman.\n2002an, Salt Lake Cityko joko olinpikoetan emakumezkoan lehen bobsleigh txapelketa olinpikoa gauzatu zen, eta, hasiera batean, binakako modalitatean lehiatzen hasi ziren.\nGaur egun, munduko talderik sendoenek, urte guztian zehar entrenatzen dute eta izotz pista artifizial batean teknologia-maila altuaz egindako altzairu zein beira zuntzez osatutako lerekin lehiatzen dira.\nRicardo Soriano, bobsleigh aldatu zuen espainiarra.\nRicardo Soriano eta Scholtz von Hermensdorff, Costa del Sol Europako mapa turistikoan kokatu zuten sustatzaile gisa ezagutzen dira. Salamanca-ko aristokrata honek bere garaiko bobsleigh-a aldatu zuen.\n1905 urtean, ordea, dena aldatu zen. Sorianok lera bat aurkeztu zuen, \"Gredos\"\u00a0 izenekoa, orduko lerak ez bezalako diseinua zuena. Ez zegoen zurez egina, altzairuz baizik. Aurrealdean egitura bat zuen, ibilgailu berria erdi-kabinatu bihurtzen zuena. Azkenik, torpedo forma zuen, gaur egungo leren antzekoago bihurtuz.\nBobsleigh berri hark sekulako abiadurak hartzen zituen gainerako lerekin alderatuta, eta Sorianori lasterketa ugari irabazteko balio izan zion. Garai hartan, tamalez, Bobsleigh-a oraindik ez zen kirol gisa ezagutzen eta, beraz, garaipen\u00a0 horiek ez zuten eraginik izan. Ez dago horien erregistrorik, aldiz, badaude garaiko komunikabideetan idatzitako erreferentziak.\nBobsleigh-aren bilakaera honek abiadura handitu zuen, eta, ondorioz, kirola birmoldatu eta ibilgailu horientzat egokiak ziren pista berriak eraiki behar izan ziren.\nEspainiarrak bobsleighen.\nSinesteko zaila dirudien arren, Sorianok bobsleigh-ean egindako parte-hartze hau espainiar batentzako lehena izan zen neguko kiroletan. Aldiz, ez zen izan kirol-diziplina\u00a0 horretan lehiatu zen espainiar bakarra. 50eko hamarkadan, beste aristokrata bat, Alfonso Cabeza de Vaca, bobsleigh-aren munduan sartu zen.\nAlfonso Cabeza de Vaca kirolari petoa zen, hainbat kiroletan lehiatu zen eta Ferrari-ko pilotu ere izan zen. Baina, 1956. urtean historia egin zuen Espainiako bobsleigh-ean lehen taldea osatu zuenean, eta Cortina d 'Ampezzo-ko urte bereko Olinpiar Jokoetan parte hartzean.\nTaldeak lau partaideko bobsleigh bat eta biko beste bat zeukan. Taldeko kide guztiak kirol honetan esperientziarik ez zuten senide eta lagunak ziren, eta proiektua hilabete\u00a0 gutxiren buruan gauzatu zen, ia lehiaketarik egin gabe.\nOlinpiar Jokoetan, lauko bobsleigh-ak bederatzigarren postua lortu zuen, baina ezustekoa biko bobsleigh-arekin iritsi zen. Bere lehengusu Vicente Sartoriusekin batera, podiumera iristeko 0,16 segundo eskasera geratu zen, 4. postuan geratuz. Beraz, esan daiteke garaipen handia izan zela amateur talde batentzat.\nHala ere, hura ez zen Alfonso Cabeza de Vacaren emaitzarik onena izan. Hurrengo urtean, 1957. urtean ospatutako St. Moritz-eko Mundu Txapelketan podiumera igo zen, Luis Nu\u00f1ozekin batera, brontzezko domina jasoz. Esan beharra dago, Alfonso Cabeza de Vaca bertan hil zela eta horren omenez 15. bihurguneak bere izena du.\nAnder Mirambell espainiarra 2. olinpiadak jokatu zituen Sotxin. Bertan, 26. postua lortu zuen, Vancouverre-ko 24. postua hobetzea lortu gabe.\nKirolaren ezaugarriak.\nHasierako hamarkadetan zenarekin alderatuz gaur egun zerikusi gutxi du bobsleigh-ak, materiala, diseinua, pistak zeharo aldatu baitira. Aurrez esan bezala, hasieran, lerak egurrezkoak ziren, nahiz eta berehala altzairura pasa.\nHiru modalitate daude, tripulazioan doan partaide kopuruaren arabera: 2, 4 edo 6 kide joan daitezke. Gizonezkoek bi proba egiten dituzte, bobs 2 eta bobs 4, emakumezkoek berriz, bobs 2 (zenbakiak partaide-kopurua adierazten du). Bala formako lerak izotz-pistatik irristatzen dira, irteeratik helmugaraino etengabeko jaitsiera neurtua duen pista batean. Gizonek lau txanda dituzte, eta emakumeek bi. Azkarren egiten duen taldeak irabazten du lasterketa guztien amaieran.\nAurrerakuntza nagusiak, materialean izan ziren, bi alorrean bereziki: alde batetik, altzairu eta beira zuntzez egindako lera berriak sortu ziren, fabrikazioan teknologiako azken berrikuntzak erabiliz (aerodinamika alorreko berrikuntzak). Beste aldetik, abiadura handia hartzea errazten duten izotzezko pista artifizialek ere berrikuntza handia eragin zuten.\nLehiaketa hasteko, epaileek seinale akustiko edo bisual bat baliatzen dute. Hortik aurrera talde bakoitzak 60 segundo ditu lasterketa hasteko. Kirol honen gakoa, irteeran dago. Erabakigarria da tripulatzaileak irteerako lehen metroetan lera bultzatuz abiadura handia lortzea, horregatik parte hartzaileak indartsuak eta azkarrak izatea komeni da. Bost edo sei segundo inguru irauten duen fasea da eta lasterketaren lehen 50 metroak 40 km/h-ko abiaduran egiten dira, bob-ean sartu \u00a0aurretik. Parte hartzaileen artean diferentzia zentesimal gutxiren arteko desberdintasuna izaten da normalean. Lera hauek, galga bat izaten dute, eta hori soilik helmuga gainditzean sakatzen dute. Ibilgailu hauek, askotan 150 km orduko abiadurak gainditzen dituzte, eta parte hartzaileak 4 edo 5 Lurreko grabitatearen indarra jasatera iristen dira.\nIbilbidea amaitu ondoren, epaileek lera pisatzen dute, tripulazioa barne, baimendutako pisua gainditzen ez dela egiaztatzeko. Pisua modu artifizialean gehitu daiteke, abiadura irabazteko, tripulatzaileek pisu gutxi izatekotan, baina inola ere ezin da gainditu baimendutako muga. Jaitsiera baliozkoa izan dadin, tripulazioak osorik \u00a0egon behar du bobsleigh-ean helmuga zeharkatzen duenean. Lasterketak erlojuaren \u00a0kontra baino ez dira egiten, eta zozketa bidez ezarritako ordenaren arabera hartzen du parte tripulazioak.\nBiko bob-ean pilotua aurrean esertzen da eta balaztatzailea atzean. Pilotuak zuzentzen du aparatua, bihurguneak ahalik eta azkarren gainditzeko; balazta aldiz, helmugako marra zeharkatu ondoren baino ez da erabiltzen. 135 km/h-ko abiadurara irits daiteke. Ondoren aipatuko den bezala, pistak 1.200 eta 1.350 metro \u00a0arteko luzera du gutxi gorabehera, eta irteeratik helmugaraino 120 eta 130 metro \u00a0bitarteko desnibela. Pistako azken 100 metroak maldan gora dira, balaztatzea errazteko.\nFrogak, bi saialditan lehiatzen dira, bi lasterketa hauetan atera den denbora gehitu eta denera denbora gutxien behar izan duenak irabazten du. Berdinketa baten kasuan, domina partekatzen da, nahiz eta berdinketa gertatzea ez den oso ohikoa. \u00a0\nKirol honen zailtasun aipagarriena, bere kostu ekonomiko altua da, batez ere, instalazioena. Hori dela eta, egun herrialde oso gutxitan praktikatzen da, batez ere Europako iparraldean eta Ameriketako Estatu Batuetan. Euskal Herriaren kasuan ez dago kirol hau praktikatzeko instalaziorik.\nPistak.\nGaur egungo pista modernoak, hormigoiez eginda daude. Gutxienez zuzengune bat eta bihurgune jarraituak dituen labirinto bat izatea eskatzen da. 1.200 eta 1.300 metroko luzera izatea da egokia, hori bai gutxienez 15 bihurgune izatea eskatzen da.\nNazioarteko lasterketetarako ibilbideek 1.500 metroko luzera eta bost bihurgune hartzen dituzte gutxienez, 25 metrotik gorako erradioa dutenak. Bihurgune bakoitza kanpoko kurba peraltatu batek osatzen du, eta sarrerako eta irteerako zuzenari \u00abkoilara\u00bb izeneko gainazal inklinatu baten bidez lotzen zaio (koilara posizio horizontaletik bertikalerako trantsizioa errazteko erabiltzen da). Bihurgune peraltatuen goiko \u00a0aldea ahurra da, bobsleigh-a pistatik kanpora irten ez dadin. Pistaren hondoa elur \u00a0irabiatuz egina dago, eta gauez ureztatzen da, guztiz laua den izotzezko geruza lodi bat \u00a0osatuz Hozte artifizialeko sistemak sartzeak (lehenengoa Alemaniako K\u00f6nigssee hirian eraiki zen 1968an) iraultza ekarri du kirol honetan, kirolariek edozein urtarotan \u00a0entrenatu ahal izango dutelako.\nIrteera lerroa pistako sarrera markatzen duen egurrezko taula batez osatuta dago. Lasterketaren hasierako zatian hiru fase daude: a) lehenengoa ia laua den 15 metroko tarte bati dagokio (gutxi gorabehera % 1eko inklinazioa), baita kronometrajeari hasiera ematen dion 50 metroko tarte bati; tarte horretan bobsleigh-a ekintza \u00a0koordinatu eta indartsu baten bultzadaz azeleratu egiten da; b) bigarrena berriz, tarte \u00a0inklinatu bati dagokio, eta hortik jaisten da bobsleigh-a, grabitatearen eraginez \u00a0azeleratuz; c) hirugarrena tarte luzeari dagokio, non ibilgailuak ahalik eta abiadura \u00a0handiena hartzen duen.\nLeraren ezaugarriak.\nBob-a lera metalezko bastidore bat da, altzairuzko bi patin pareren gainean muntatua dagoena. Kapota koniko batez estalia dago eta alboetan heldulekuak ditu, irteeran bultzada errazteko. Aurreko patin parea polea sistema baten bidez biratu daiteke, eta ibilgailua oso abiadura handian gidatzea ahalbidetzen du; atzeko pareak palanka balaztak ditu, izotzaren gainean metalezko hortzekin eragiten dutenak. Bob modernoek metal arinen aleazioak, altzairuzko patinak eta material konposatuko gorputz aerodinamikoak konbinatzen dituzte. Lehiaketako lauko bobsleigh-ak gehienez 3,80 metroko luzera izan behar du eta bikoak aldiz 2,70 metroko luzera. Bi kasuetan, gehieneko zabalera 0,67 metrokoa da. Gehienezko pisua (tripulazioa barne) 630 kg-koa da lauko bobsleigh-erako eta 390 kg-koa biko bobsleigh-erako. Pisu gehiago gehitu daiteke; izan ere, zenbat eta pisu handiagoa izan, orduan eta azkarragoa izango da ibilgailua.\nKirolarien janzkera homologatutako kasko aerodinamikoa eta estaldurarik gabeko material teknikoko jantzi aerodinamikoa dira. Bultzada-fasean izotzari heltzeko balio duten tako txikiak izan behar dituzte oinetakoek, gehieneko diametroa 1,5 mm-koa eta gutxienekoa 5 mm-koa izanik.\nBiko bob-erako lerak 2,70 metro luze dira eta 67 zentimetroko zabalera dute. Pisua gutxienez 170 kilokoa da (patinekin, baina tripulaziorik eta lastarik gabe) eta 390 \u00a0kilokoa gehienez (tripulazioarekin eta lastarekin). Emakumeen artean aldiz, gehienekoa 340 kilokoa da.\nEuskal Herria eta bobsleigha.\nEgun, Euskal Herriko lurretan ez dago bobsleigha praktikatzeko inongo pistarik, hori dela eta klub eta federaziorik ere ez dago."}
{"id": "280809", "revid": "105290", "url": "https://eu.wikipedia.org/wiki?curid=280809", "title": "Dasavatara", "text": "Dasavatara (euskaraz \u00abhamar haragitzeak\u00bb esan nahi duen sanskritozko hitza) arriskuan dauden gizakiak salbatzeko, Vishnu hindu jainkoak egin beharreko hamar haragitzeak dira. Hindu mitologiaren arabera, Vishnuk forma hauek hartu ditu: arraina, dortoka, basurdea, lehoi-gizona, ipotxa, aizkoraz armaturiko gizona, R\u0101ma, Krishn\u00e1 eta Balarama, Krishn\u00e1ren anaia. Hamargarren haragitzea gauzatzeke dago oraindik; zaldiaren itxura hartuko du horretan Vishnuk."}
{"id": "280810", "revid": "28807", "url": "https://eu.wikipedia.org/wiki?curid=280810", "title": "Dashavatara", "text": ""}
{"id": "280811", "revid": "512", "url": "https://eu.wikipedia.org/wiki?curid=280811", "title": "Choeroniscus periosus", "text": "Choeroniscus periosus Choeroniscus generoko animalia da. Artiodaktiloen barruko Glossophaginae azpifamilia eta Phyllostomidae familian sailkatuta dago"}
{"id": "280812", "revid": "105290", "url": "https://eu.wikipedia.org/wiki?curid=280812", "title": "Dermis", "text": "Dermisa ornodunen epidermisaren azpiko ehun konjuntiboa da.\nLarruazalaren barnealdeko geruza da, epidermisaren eta hipodermisaren artean kokatua. Epidermisarekin batera, azala osatzen du. Ehun konjuntibo guztiek dituzten ohiko osagaiez gainera, odol-hodiz, zentzumen-organoz eta abarrez dago osatuta dermisa; bertan dira izerdi-guruinak, ilearen sustraiak, ukimen-organoak, beroari eta minari antzematekoak, etab."}
{"id": "280813", "revid": "56334", "url": "https://eu.wikipedia.org/wiki?curid=280813", "title": "H\u00e9l\u00e8ne Elizaga", "text": "H\u00e9l\u00e8ne Elizaga izen artistikoz, jaiotzez Hel\u00e9ne Marie Lucie Elissague, (Banh\u00e8ras de Big\u00f2rra, Okzitania, 1896ko martxoaren 3a - Donibane Lohizune, 1981eko irailaren 25a) emakume margolaria izan zen. Saran, Urru\u00f1an eta Donibane Lohizunen bizi izan zen. Ospetsua izan zen egin zituen erretratuei eta paisaiei esker, bereziki Euskal Herrikoak. Bere lan batzuk Baionako Euskal Museoan ikus daitezke.\nIbilbide artistikoa.\nHamahiru urterekin hasi zen margotzen Ingalaterran, Parisen ikasi zuen, zehazki Jullien hirian. 1918an Henry La Tourasse erretratugile frantsesarekin ezkondu zen. Bere lanek arrakasta izan zuten hainbat alditan, garaiko erakusketarik ospetsuenetan egonda. Lehen arrakasta handia 1930eko Baionako Erakusketa izan zen, non bere lanengatik eta estiloagatik ezagutzera eman zen. Zazpi urte geroago, bere lanetako batzuk Parisko 1937ko nazioarteko erakusketan egon ziren. Euskal Herriko ikuspegiak eta gaiak landu zituen bere koadro eta erretratu bizietan. \n1950. urtetik aurrera, margolanak gutxi saltzen zirenez, bere senarrarekin batera, zaharberritzeko lanetan murgildu zen. Erakusketa gutxi egin zituen.\nNabarmentzekoa da bere bizitzan bere ibilbidea bultzatzen lagundu zioten beste artista batzuen presentzia, Maurice Denis eta Ramiro Arrueren izenak azpimarratuz. Azken horri esker, Euskal Artisten Elkartean sartzea errazagoa izan zen, gainera, berarekin eta bere senarrarekin batera Philippe Veyrin eta Mlle. Orbegozorekin txangoak antolatzen zituen aire zabalean margotzeko, mugaren bi aldetan. \"Libro de Oro de la Patria\" (1934) liburuak (Aberriaren Urrezko Liburua) Hegoaldean ezagutarazi zuen eta, ondoren, Au\u00f1amendi Argitaletxeak.\nEstiloa.\nIdoia Estornesek eta Edorta Kortadik elkarrizketa bat egin zioten 1980an Donibane Lohizunen, bertan bizi izan baitzen bere bizitzako azken 46 urteetan. Elkarrizketa \"Muga\" aldizkarian argitaratu zen eta bertan bere bilakaera artistikoa azaltzen zuen:\n\"Paristik itzultzean, lan inpresionistak egin nituen, inpresionismoa ordurako amaituta bazegoen ere. Ez figurazioak ez ninduen inoiz ere erakarri. Zuei nire koadroetako batzuk ahalegin kubistak iruditzen zaizkizue; agian, nire izaera zela eta, indarkeria handiz jarduteko aukera bilatzen nuelako, eta, batez ere, askatasun handia, askatasuna ukituan eta pintzelkadan\". \nLan batzuk.\nBere margolanetean Euskal Herriko paisaiak, ohiturak eta erretratuak jaso zituen. Hona hemen batzuk:"}
{"id": "280814", "revid": "28807", "url": "https://eu.wikipedia.org/wiki?curid=280814", "title": "H\u00e9l\u00e8ne Elissague", "text": ""}
{"id": "280815", "revid": "1545", "url": "https://eu.wikipedia.org/wiki?curid=280815", "title": "Fred Elizalde", "text": "Federico \"Fred\" Elizalde (Manila, \u2013 ) Filipinetako musikagile eta orkestra-zuzendaria (Manila, 1907 - 1979), jatorri euskalduneko etxe batean sortua. Ravel, Manuel de Falla eta Darius Milhaud musikagileen laguna izan zen eta operak, kontzertuak eta balletak ondu zituen. Obra nagusiak: \"Sinfonia concertante\" (1936), \"Biolin eta orkestrarako kontzertua\" (1943) eta \"Paul Gauguin\" opera (1948). Garc\u00eda Lorcaren poemei musika jarri zien."}
{"id": "280816", "revid": "336", "url": "https://eu.wikipedia.org/wiki?curid=280816", "title": "Ergosterol", "text": "Ergosterola esterolen saileko alkohola da(C28H44O).\nZekale-ainotik (\"Claviceps purpurea\") lortzen da batez ere, baina garagar-legamiatik ere ateratzen da gaur egun. Animalia- eta landare-ehun batzuetan ere aurkitzen da. Mutur batean daukan hidroxilo taldeari esker molekula anfipatikoa da.\nErradiazio ultramorea jasotzen duenean, kaltziferol edo D2 bitamina bilakatzen da. Giza gorputzean, kaltzioa hezurretan eta hortzetan katalizatzea da haren eginkizun nagusia."}
{"id": "280817", "revid": "512", "url": "https://eu.wikipedia.org/wiki?curid=280817", "title": "Franz Grillparzer", "text": "Franz Grillparzer (Viena, 1791 - Viena, 1872) austriar idazlea izan zen. Finantza Ministerioan funtzionario izan zen, baina antzerki-lanak idatzi zituen aldi berean, nahiko berandu arte arrakastarik erdietsi ez bazuen ere. Goetheren eragina nabarmena da haren lanetan. Obra nagusiak hauek dira: \"Sappho\" (1818), \"Das Goldene Vliess\" (1818-1820), \"K\u00f6nig Ottokars Gl\u00fcck und Ende\" (1823) eta, batez ere, \"Des Meeres und der Liebe Wellen\" (1826)."}
{"id": "280818", "revid": "512", "url": "https://eu.wikipedia.org/wiki?curid=280818", "title": "Alexander Meissner", "text": "Alexander Meissner (Viena, 1883ko irailaren 14a - Berlin, 1958ko urtarrilaren 3a) austriar fisikari eta ingeniaria izan zen. Irratitekniaren alorrean aritu zen lanean. Hari gabeko komunikazio-teknika hobetu zuen, eta piezoelektrizitatea aztertu zuen. 1931n, maiztasun handiko osziladore-mota bat aurkitu zuen."}
{"id": "280819", "revid": "28807", "url": "https://eu.wikipedia.org/wiki?curid=280819", "title": "Alexander Mei\u00dfner", "text": ""}
{"id": "280820", "revid": "512", "url": "https://eu.wikipedia.org/wiki?curid=280820", "title": "Choeronycteris mexicana", "text": "Choeronycteris mexicana Choeronycteris generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280821", "revid": "512", "url": "https://eu.wikipedia.org/wiki?curid=280821", "title": "Orti Enekoitz (Bizkaiko jaunaren semea)", "text": "Orti Enekoitz Eneko Lopez Ezkerra Bizkaiko jaunaren eta Tota Ortitz Aulestikoaren semea izan zen. 1074. urtean zaldun eta alferez tituluak jaso zituen eta handik bi urtera Antso IV.a Gartzez hil zutenean Antso Ramirez Aragoiko eta Nafarroako erregearen zerbitzuan jarri zen, Gartzea Enekoitz anaia bezala. Aitak, Eneko Lopezek, eta anaiek, Garindo, Antso eta Lope Enekoitzek, ordea, Bizkaiko Jaurerria Gaztelaren mende utzi zuten."}
{"id": "280822", "revid": "46380", "url": "https://eu.wikipedia.org/wiki?curid=280822", "title": "Jordi Rubi\u00f3 i Balaguer", "text": "Jordi Rubi\u00f3 i Balaguer (Bartzelona, 1887ko urtarrilaren 30a - \"ib.\", 1982ko uztailaren 25a) kataluniar historialaria izan zen, Antoni Rubi\u00f3ren semea. Kataluniako Liburutegiko eta berak sortutako Liburutegi Eskolako zuzendaria izan zen 1914-1939 urteetan. Espainiar eta kataluniar literatura irakatsi zuen, bestalde, Bartzelonako Unibertsitatean. Lan nagusiak: \"De l\u00b4edad mitjana al Renaixement\" (1948), \"La cultura catalana del Renaixement a la Decad\u00e8ncia\" (1964)."}
{"id": "280823", "revid": "56334", "url": "https://eu.wikipedia.org/wiki?curid=280823", "title": "Ernst Ruska", "text": "Ernst August Friedrich Ruska (Heidelberg, Alemania, 1906ko abenduaren 25a - Berlin, Alemania, 1988ko maiatzaren 27a) fisikari alemaniarra izan zen.\nBiografia.\nSiemensko departamentuko zuzendari izan zen Berlinen (1937-1955), Max Planck Institutuko ikerlari, (1955) eta Optika eta Mikroskopia Elektronikoko irakasle Berlingo Unibertsitate Politeknikoan.\nLeiar elektronikoak sortu zituen, eta hori ezinbesteko aurrerapausoa izan zen mikroskopio elektronikoa osatzeko. Fisikako Nobel saria eman zioten 1986an."}
{"id": "280824", "revid": "28807", "url": "https://eu.wikipedia.org/wiki?curid=280824", "title": "Ernst August Friedrich Ruska", "text": ""}
{"id": "280825", "revid": "512", "url": "https://eu.wikipedia.org/wiki?curid=280825", "title": "Jose Migel Sagastibeltza", "text": "Jose Migel Sagastibeltza Barberia (Leitza, 1789 - Donostia, Gipuzkoa, 1836ko maiatzaren 5a) Nafarroa Garaiko militar karlista izan zen.\nBizitza.\nJose Migel Sagastibeltza Leitzako Pastain zaharrean (gaur egun Martintxikine deitua) jaio zen 1789an; aita Blas eta aitona Agustin ere hango etxenagusi izan ziren. I. Gerra Karlista hasi aurretik Iturengo botikario izan zen zenbait urtez. Antza denez, ijito jatorrikoa zen.\nNafarroako hirugarren batailoia antolatu eta gidatu zuen, eta 1833an Karlos V.a erregegaia errege ezagutu zuen lehenengoetako bat izan zen. Urtebete geroago, koronel egin zuten eta Larraintzarko garaipenenaren ondoren, brigadier. Azkenik, Gipuzkoako komandante bilakatu zen. Lacy Evans buru zuten ingelesen aurka garaipena lortuko zuela ematen zuenean hil zuten Donostian, Lugarizko guduan, 1836ko maiatzaren 6an. Biharamunean enterratu zuten Leitzako elizan.\nSagastibeltza literaturan.\nHonelaxe deskribatu zuen Agosti Xahok buruzagi leitzarra \"Voyage en Navarre pendant l'insurrection des basques\" liburuan (1836):\n1837an, Victor Hugo idazle frantziarrak Sagastibeltzaren abizena hartu zuen poema baterako, hori bai, apur bat itxuraldaturik:\nPoema honek ez zuen zerikusi zuzenik Sagastibeltzarekin, Euskal Herriarekin edo Lehen Gerra Karlistarekin, maitasun ixtorio bat kontatzen zuelarik. Edozein kasutan, dexenteko arrakasta izan zuen: Franz Liszt konpositore hungariarrak 1844ean musika jarri zion eta 1847an, soilik pianorako beste bertsio bat egin zuen. 1955ean berriz Georges Brassens kantautore frantziarrak beste bertsio bat egin zuen.\nPio Barojak berak honelaxe aipatu zuen Leitzako buruzagia \"La nave de los locos\" eleberrian (1925):\nIkusten denez, buruzagi karlista nongoa zen esateko garaian behintzat hanka sartu zuen Barojak.\nEuskal herri literaturari dagokionez, bertso honek ere aipatzen du Leitzako buruzagi karlista:"}
{"id": "280826", "revid": "6327", "url": "https://eu.wikipedia.org/wiki?curid=280826", "title": "Jos\u00e9 Miguel de Sagastibeltza", "text": ""}
{"id": "280827", "revid": "96586", "url": "https://eu.wikipedia.org/wiki?curid=280827", "title": "Max Theiler", "text": "Max Theiler (Pretoria, Hegoafrika, 1899ko urtarrilaren 30a - New Haven, Connecticut, AEB, 1972ko abuztuaren 11) hegoafrikar jatorriko Estatu Batuetako sendagile eta birologoa izan zen, 1951n sukar horiaren aurkako txertoa garatu izanagatik Fisiologiako Nobel Saria irabazi zuelarik.\nBiografia.\nMax Theiler Pretorian jaio zen, Hegoafrikan, 1899ko urtarrilaren 30ean. Gurasoak ospe handiko Arnold Theiler suitzar albaitaria eta Jegge Emma izan zituen eta bikotearen 4 seme-alabetako bat izan zen Max.\nPretoria Boys High School eta Rhodesko unibertsitatean ikasi zuen eta, gero, Lurmutur Hiriko Unibertsitateko Mediku Eskolan, 1918an graduatu zelarik.\nHegoafrika utzi eta St Thomas' Hospital Medical School eta London School of Hygiene and Tropical Medicine ikastetxeetan ikasi zuen eta Londres eta Ingalaterrako kolegioen kide egin zen.\nMedikuntzako ikasketak Londresen egin ondoren, Harvard Unibertsitateko (AEB) laborategietan jardun zuen. Amoebak eragindako disenteria ikertzen aritu zen urte luzez eta karraskariek transmititutako sukarraren aurkako txertoaren bila. Andrew Sellardsen laguntzaile izan zen eta sukar horiaren inguruan ikertzen aritu zen. 1926an, atzera bota zuten bakterio batek eragiten zuela esaten zuen Hideyo Noguchiren ideia eta, 1928an, birusa zela identifikatu ondoren, Afrika eta Hegoafrikako birusak inmunologikoki berdinak zirela erakutsi zuten.\n1930etik 1964ra, New Yorkeko gaur egungo Rockefeller Unibertsitatean egin zuen lan. 1951n, Medikuntzako Nobel saria jaso zuen sukar horiaren aurkako txertoa aurkitu zuelako.\nNew Havenen Connecticut (AEB) hil zen1972ko abuztuaren 11n eta ez zuen AEBetako hiritartasuna lortu."}
{"id": "280828", "revid": "105290", "url": "https://eu.wikipedia.org/wiki?curid=280828", "title": "Tokushima", "text": " Japoniako Shikoku uharteko hiria da, izen bereko prefekturako hiriburua. 2014ko erroldaren arabera 261.940 biztanle ditu.\nHistoria.\nAintzinatik Hachisuka familiak agindu zuen Tokushiman eta Edo Aroan agintean jarraitu zuen familia bakanetakoa izan zen. Meiji berrezarkuntzarekin batera Myodo prefeturaren barnean gelditu zen baina 1880an banatu eta Tokushima prefetura osatu zen.Udalerria bera 1889ko urriaren 1ean eratu zen. Une horretan Japoniako hamargarren hiri handiena zen.\nInguruko nekazal eremu guztia kontrolatzen zuenez Bigarren Mundu Gerran hegazkin estatubatuarrek bonbaketa gogorra jasan arazi zioten. 1.050 tona bonba jaurti zituzten eta hiriaren %74a suntsitu zuten.\nGeografia eta klima.\nShikoku uhartearen ekialdeko muturrean dago, Yoshino ibaiaren bokaletik hurbil, Kii itsasartearen ertzean. Ingurune menditsua da, Nakatsu Mineyama (773m), Nishi Ryuo-san (495m) eta Higashi Ryuo-san (408m) dira mendi altuenak.\nJaialdiak.\nAbuzturo, Obon jaialdian zehar Awa Odori dantza jaialdia izaten da Tokushimako kaleetan. Dantza taldeek jantzi tradizionalez jantzita dantza tradizionalak egiten dituzte.\nEkonomia.\nIndustria (ehungintza, tresneria elektrikoa eta mekanikoa, zurgintza) da ekonomia-jarduera nagusia."}
{"id": "280829", "revid": "1519", "url": "https://eu.wikipedia.org/wiki?curid=280829", "title": "Visakhapatnam", "text": "Visakhapatnam () Indiako hegoaldeko hiria eta portua da, izen bereko barrutiko (11.200 km2 eta 2.580.000 biztanle) hiriburua. Andhra Pradesh estatuaren ipar-ekialdean dago, Bengalako golkoaren ertzean.\nEkonomia.\nNekazaritzako produktuen merkataritza eta industria (ontziolak, petrolio-findegiak, ehungintza, janari-industria, larrugintza) dira ekonomia-jarduera nagusiak. Manganesoa esportatzen du. Unibertsitatea."}
{"id": "280830", "revid": "28807", "url": "https://eu.wikipedia.org/wiki?curid=280830", "title": "Vaishakhapuram", "text": ""}
{"id": "280831", "revid": "512", "url": "https://eu.wikipedia.org/wiki?curid=280831", "title": "Glossophaga commissarisi", "text": "Glossophaga commissarisi Glossophaga generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280832", "revid": "28807", "url": "https://eu.wikipedia.org/wiki?curid=280832", "title": "Vizag", "text": ""}
{"id": "280833", "revid": "512", "url": "https://eu.wikipedia.org/wiki?curid=280833", "title": "Leo Baekeland", "text": "Leo Henricus Arthur Baekeland (Gante, - New York, ) Belgikako kimikaria izan zen. 1889tik aurrera Estatu Batuetan bizi izan zen. Han argazki-emultsioei buruzko ikerketa batzuk egin zituen, eta argazkiak azkar errebelatzeko paper bat asmatu zuen; gero, zelula bat ere asmatu zuen kloruro alkalinoen elektrolisia egiteko. Dena dela, 1906an bakelita asmatu zuelako da ezaguna; izan ere, lehen erretxina sintetikoa da bakelita."}
{"id": "280834", "revid": "58701", "url": "https://eu.wikipedia.org/wiki?curid=280834", "title": "Bekaa", "text": "Bekaa \u2014\"Bekaa harana\" bezala ere ezaguna\u2014 (, ahoskatua, \"\"; ) Libanoko goi-ordokia da, Libano eta Libano aurreko mendilerroen artean dagoena.\n120 km luze eta 12 km zabal, Orontes eta Litani ibaiek bitan banatzen dute. Hermon mendialdeko azken gailurrek bereizten dute Itsaso Hilaren aldera jaisten den Ghor sakonunetik.\nLaboreak, fruituak eta kotoia lantzen dira hegoaldean batez ere, horiek baitira, ura dela eta, lur emankorrenak."}
{"id": "280835", "revid": "28807", "url": "https://eu.wikipedia.org/wiki?curid=280835", "title": "Beqaa", "text": ""}
{"id": "280836", "revid": "28807", "url": "https://eu.wikipedia.org/wiki?curid=280836", "title": "Bekaa harana", "text": ""}
{"id": "280837", "revid": "512", "url": "https://eu.wikipedia.org/wiki?curid=280837", "title": "Daniel Boone", "text": "Daniel Boone (Reading, Pennsylvania, 1734ko azaroaren 2agreg./urriaren 22ajul. - Saint Charles, Missouri, 1820ko irailaren 26a) Estatu Batuetako kolonizatzailea izan zen. 1769an, lehen egoitza iraunkorra eraiki zuen orduan hutsik zegoen Kentucky hirian, eta Boonesborough izena eman zion. Ameriketako Estatu Batuetako Gobernuak egoitza kendu zionean, etxola bat altxatu zuen Missouri ibaiaren ertzean. Daniel Boone elezaharretako pertsonaia bihurtu zen, Fenimore Cooper idazleari esker."}
{"id": "280838", "revid": "1545", "url": "https://eu.wikipedia.org/wiki?curid=280838", "title": "Bugey", "text": "Bugey ( edo ahoskatua; ) Frantziako ekialdeko lurraldea, Ain departamenduaren hego-ekialdean. Hango hiri nagusia Belley da.\nHistoria.\nBugey Frantziako antzinako lurraldea, Juraz haraindi dagoen Burgundiako erresuman (934), inperio germaniarrean eta Savoiako etxearen eskuetan egon zen Bugey, Henrike IV.a erregeak Frantziako koroarentzat hartu zuen arte (Lyongo Ituna, 1601). Belley izan zen Bugeyko hiriburu historian zehar."}
{"id": "280839", "revid": "96586", "url": "https://eu.wikipedia.org/wiki?curid=280839", "title": "Fernandel", "text": "Fernandel \u2014jaiotza-izena: Fernand Contandin\u2014 (Marseilla, Frantzia, 1903ko maiatzaren 8a - Paris, Frantzia, 1971ko otsailaren 26a) aktorea izan zen. Operetako eta komediako aktore gisa hasi zen, baina zineman izan zuen osperik handiena. Bere filmetan inozo, xamur, eratsu eta umoretsu agertzen da beti Fernandel. M. Pagnolen filmetan gailendu zen batik bat (\"Ang\u00e8le\", 1934; \"Regain\", 1937; \"Schpountz\", 1938; \"La fille du puisatier\", 1940, eta \"Don Camilo\" film-saila).\nBirikako minbiziak jota hil egin zen."}
{"id": "280840", "revid": "96586", "url": "https://eu.wikipedia.org/wiki?curid=280840", "title": "Elizabeth Gaskell", "text": "Elizabeth Cleghorn Gaskell, jaiotzez Elizabeth Cleghorn Stevenson (Chelsea, Londres, Ingalaterra, 1810eko irailaren 29a - Holybourne, Hampshire, Ingalaterra, 1865eko azaroaren 12a) ingeles eleberrigilea izan zen.\nBiografia.\nGaztaroan bizi izandako giroa agertzen du eleberrietan; \"Mary Barton\" (1848) obran, esaterako, industriaren arazoak kontatu zituen. Beste liburu batzuetan, herriko bizimodua erakutsi zuen (\"Cranford\", 1853; \"North and South\", 1854-55; \"Wives and Daughters\", 1866). Harena da, halaber, \"Life of Charlotte Bront\u00eb\" (1857), Charlotte Bront\u00eb eleberrigilearen lehen biografia."}
{"id": "280841", "revid": "512", "url": "https://eu.wikipedia.org/wiki?curid=280841", "title": "Glossophaga leachii", "text": "Glossophaga leachii Glossophaga generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280842", "revid": "28807", "url": "https://eu.wikipedia.org/wiki?curid=280842", "title": "Elizabeth Cleghorn Stevenson Gaskell", "text": ""}
{"id": "280843", "revid": "105290", "url": "https://eu.wikipedia.org/wiki?curid=280843", "title": "Kelp", "text": "Kelp itsas belar mota bat da, batez \"Nereocystis\", \"Laminaria\", \"Macrocystis\", \"Pelagophycus\" eta gisako alga generoei ematen zaren izena orokorra. Alga arreen Laminariales ordena osatzen dute.\nMultzo handitan hazten dira, itsasoaren azaletik hurbil batez ere. Itsas hondoko haitzei lotuta egon ohi dira, eta askok aire-puxikak dituzte ur gainean egoteko. Kelp asko industrian erabiltzen dira, iodoa ateratzeko edo ongarriak egiteko."}
{"id": "280844", "revid": "512", "url": "https://eu.wikipedia.org/wiki?curid=280844", "title": "Friedrich Gottlieb Klopstock", "text": "Friedrich Gottlieb Klopstock (Quedlinburg, Alemania, 1724ko uztailaren 2a - Hanburgo, Alemania, 1803ko martxoaren 14a) alemaniar olerkaria izan zen.\nBiografia.\nJenan teologia-ikasle izan ondoren, Leipzigera joan zen. Ahalegin handiena \"Messiah\" epopeia (1748-1773) idazten egin bazuen ere, oda lirikoek eman zioten ospe handiena. \"Sturm und Drang\" mugimenduaren eta Goetheren aitzindari izan zen, bai odetarako aberri-gaiak erabili zituelako, bai eta gai asko germaniarren mitologiatik hartu zituelako ere."}
{"id": "280845", "revid": "336", "url": "https://eu.wikipedia.org/wiki?curid=280845", "title": "Maurice Leblanc", "text": "Marie \u00c9mile Maurice Leblanc (Rouen, 1864ko abenduaren 11 - Perpiny\u00e0, 1941eko azaroaren 6a) frantses idazlea izan zen.\nEleberri psikologiko ugari eman zituen argitara, eta eleberri poliziakoaren aitzindaria izan zen Frantzian. Obra nagusiak: \"Ars\u00e8ne Lupin, gentleman-cambrioleur\" (1908), \"Ars\u00e8ne Lupin contre Herlock Sholmes\" (1908), \"L\u00b4Aiguille creuse\" (1909), \"Le Bouchon de cristal\" (1912), \"Les Confidences d\u00b4Ars\u00e8ne Lupin\" (1914) eta \"La Demoiselle aux yeux verts\" (1927)."}
{"id": "280846", "revid": "105290", "url": "https://eu.wikipedia.org/wiki?curid=280846", "title": "Metameria", "text": "Metameria edo metamerismoa animalia batzuen gorputz-antolaketa mota da, simetrikoa den eta egitura bertsuko segmentuz osatua duen gorputzaren izaera.\nArtropodoek, anelidoek eta ornodunek dute antolaketa hau.\nMesodermotik segmentuak edo metameroak sortzen dira, eta segmentu bakoitzean organo jakin batzuk agertzen dira: hezurdura, giharrak, nerbioak, odolaren zirkulazio-sistema, ugal- eta iraitz-aparatuak, etab."}
{"id": "280847", "revid": "28807", "url": "https://eu.wikipedia.org/wiki?curid=280847", "title": "Metamerismo", "text": ""}
{"id": "280848", "revid": "336", "url": "https://eu.wikipedia.org/wiki?curid=280848", "title": "Polarografia", "text": "Polarografia elektrolito batean dauden ioi edo molekula oxidagarriak edo erreduzigarriak ezagutzeko eta ioi-kontzentrazioa neurtzeko analisi-metodoa da. Elektrolisiko polarizazio-potentziala aldatzean gertatzen den korronte elektrikoaren intentsitate-aldaketaren neurketan oinarritzen da. 1920. urtean hasi zen Jaroslav Heyrovsk\u00fd txekiar kimikaria metodo hori erabiltzen, eta 1922ean egin zuen lehen polarografoa. 1959an Kimikako Nobel Saria irabazi zuen aurkikuntza honi esker. "}
{"id": "280849", "revid": "56334", "url": "https://eu.wikipedia.org/wiki?curid=280849", "title": "Tadeus Reichstein", "text": "Tadeus Reichstein (Wloclawek, Polonia, 1897ko uztailaren 20a - Basilea, Suitza, 1996ko abuztuaren 1a) suitzar biokimikaria izan zen, jatorriz poloniarra.\nBiografia.\nZurich eta Basileako unibertsitateetan irakasle izan zen eta oso ikerketa garrantzitsuak egin zituen C bitaminaren, glukosidoen eta hormona kortikosteronaren gainean.\nFisiologiako eta Medikuntzako Nobel saria eskuratu zuen 1950ean, P.S. Hench eta E.C. Kendallekin batera, kortisonaren eratorriez egin zituen azterlanengatik."}
{"id": "280850", "revid": "28807", "url": "https://eu.wikipedia.org/wiki?curid=280850", "title": "Tadeusz Reichstein", "text": ""}
{"id": "280851", "revid": "512", "url": "https://eu.wikipedia.org/wiki?curid=280851", "title": "Glossophaga longirostris", "text": "Glossophaga longirostris Glossophaga generoko animalia da. Artiodaktiloen barruko Glossophaginae azpifamilia eta Phyllostomidae familian sailkatuta dago"}
{"id": "280852", "revid": "10891", "url": "https://eu.wikipedia.org/wiki?curid=280852", "title": "Gustaf Magnus Retzius", "text": "Gustaf Magnus Retzius (Stockholm, 1842ko urriaren 17a - Stockholm, 1919ko uztailaren 21a) Suediako anatomia-ikerlaria izan zen.\nStockholmeko Medikuntza Fakultateko histologia- (1877) eta anatomia-irakasle (1889) izan zen. Anatomia-ikerketak egin zituen, Ander Adolf Retzius aitaren bideari jarraituz. Neurologia modernoaren sortzaileetako bat da. Lan nagusia \"Nerbio-sistemaren eta ehun konjuntiboaren azterlanak\" (1875-76) izan zen, C. M. F\u00fcrstekin batera idatzia."}
{"id": "280853", "revid": "336", "url": "https://eu.wikipedia.org/wiki?curid=280853", "title": "William Michael Rossetti", "text": "William Michael Rossetti (Londres, Ingalaterra, 1829ko irailaren 25a - 1919ko otsailaren 5a) literatura-kritikaria eta argitaratzailea izan zen, Christina Rossettiren eta Dante Gabriel Rossettiren anaia. \"The Germ\" aldizkaria sortu zuen Dante Gabrielekin batera, eta literaturari eta arteari buruzko kritikak idatzi zituen \"The Spectator\" aldizkarian. \"Poeta ospetsuen bizitza\" (1878), \"Keatsen bizitza\" (1887) eta \"Dante Gabriel Rossini, familiako gutunak\" (1895) obrak argitaratu zituen."}
{"id": "280854", "revid": "336", "url": "https://eu.wikipedia.org/wiki?curid=280854", "title": "Tessa Sanderson", "text": "Theresa \"Tessa\" Ione Sanderson (Santa Elizabeth, Jamaika, 1956ko martxoaren 14a) xabalina-jaurtiketan espezializatutako britainiar atleta ohia da. 1984ko Los Angelesko Olinpiar Jokoetan urrezko domina irabazi zuen.\nBiografia.\nHaurra zela, Ingalaterrara joan zen familiarekin, eta han hasi zen entrenatzen eta lehiaketetan parte hartzen. Commonwealtheko Jokoetan eta munduko txapelketetan garaipen handiak lortu zituen. Bost Olinpiar Jokotan parte hartu zuen, 1976tik 1992ra bitartean. Los Angeleskoetan (1984) urrezko domina irabazi zuen."}
{"id": "280855", "revid": "28807", "url": "https://eu.wikipedia.org/wiki?curid=280855", "title": "Tessa Ione Sanderson", "text": ""}
{"id": "280856", "revid": "105290", "url": "https://eu.wikipedia.org/wiki?curid=280856", "title": "Shan (herria)", "text": "Shan (shaneraz: \u1010\u1086\u1038; ; ; ) Asiako hego-ekialdeko talde etniko bat da. Myanmarreko ekialdean bizi dira gehien bat, baita Kanbodia, Thailandia, Vietnam, Laos eta Txinan ere. Sei bat milioi dira gaur egun. Laborariak dira gehienak, eta erlijioz budistak.\nHizkuntza.\nThai familiako hizkuntza batean mintzo dira, shan hizkuntza edo shanera. Gainerako thai hizkuntzak bezala, silababakarra da. 1955ean zehaztu zen shan hizkuntzaren ortografia batua."}
{"id": "280857", "revid": "512", "url": "https://eu.wikipedia.org/wiki?curid=280857", "title": "Giovanni Battista Vitali", "text": "Giovanni Battista Vitali (Bologna, 1632ko otsailaren 18a - Modena, 1692ko urriaren 12a) italiar musikagilea eta biolin-jotzailea izan zen.\nMaurizio Cazzatiren ikasle izan zen. Bolonian eta Modenan kapera-maisua izan zen. Biolinerako sonataren egitura finkatzen lagundu zuen eta eragin handia izan zuen musika instrumentalean, Purcellen eta Corelliren lanetan, bereziki. Orkestra eta ahotserako \"Salmi concertati\" lana eta dantza laburrak idatzi zituen, besteak beste."}
{"id": "280859", "revid": "512", "url": "https://eu.wikipedia.org/wiki?curid=280859", "title": "Glossophaga morenoi", "text": "Glossophaga morenoi Glossophaga generoko animalia da. Artiodaktiloen barruko Glossophaginae azpifamilia eta Phyllostomidae familian sailkatuta dago"}
{"id": "280860", "revid": "127192", "url": "https://eu.wikipedia.org/wiki?curid=280860", "title": "Xantofila", "text": "Xantofila landareetan (landareek sintetizatzen dituztelako) eta animalietan (animaliek landareak jaten dituztelako) oso ugari diren kolore hori, gorri edo arreko pigmentu fotosintetikoen saileko konposatuetako bakoitza da.\nEgitura kimikoa.\nKarotenoideen taldekoak dira, tetraterpenoak beraz, eta lipido izera dute.\nFormula kimiko hau dute xantofilek: C40H56O2. Landareen kloroplastoetan, kromoplastoetan eta olio-tantetan urturik izaten dira, eta, karotenoen eratorriak direnez, haiek bezala aldaketarik gabe igaro ohi dira landareetatik animalietara.\nXantofila motak.\nXantofila ugari aurkitu dira naturan, hona hemen ezagunenak:"}
{"id": "280861", "revid": "512", "url": "https://eu.wikipedia.org/wiki?curid=280861", "title": "Khristo Botev", "text": "Khristo Botev (; Kalofer, Otomandar Inperioa, gaur egun Bulgaria, 1848ko urtarrilaren 6a - Vraca, Bulgaria, 1876ko ekainaren 1a) bulgariar idazle abertzalea izan zen.\nBizitza.\n1867an, Errumaniara heldu, eta garrantzi handiko eginkizuna izan zuen Bukaresteko Batzorde Iraultzailean. Boteven poema kartsuetan, ideologia iraultzailea, abertzaletasuna eta antiklerikalismoa (\"Hadzi Dimiter\" izeneko poeman, adibidez) gailendu ziren. Turkoen aurkako 1876ko apirileko matxinadan hila, nazioko heroi egin zuen berehala Bulgariako herriak."}
{"id": "280862", "revid": "512", "url": "https://eu.wikipedia.org/wiki?curid=280862", "title": "Glossophaga soricina", "text": "Glossophaga soricina Glossophaga generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280863", "revid": "336", "url": "https://eu.wikipedia.org/wiki?curid=280863", "title": "Enrico Cecchetti", "text": "Enrico Cecchetti (Erroma, Italia, 1850eko ekainaren 21a - Milan, Italia, 1928ko azaroaren 13a) dantzaria eta ballet irakaslea izan zen. Milango Scalan hasi ondoren, arrakasta handia izan zuen Europako eta Amerikako antzokietan. 1902an, Varsoviako Antzerki Talde Nagusiaren zuzendari izan zen. 1905ean, munta handiko eskola bat zabaldu zuen San Petersburgon, non T. Karsavina, Vatslav Nijinski, Anna Pavlova eta beste hainbat ballet dantzari ospetsu izan baitzituen ikasle."}
{"id": "280864", "revid": "119347", "url": "https://eu.wikipedia.org/wiki?curid=280864", "title": "Elektrostal", "text": "Elektrostal (), 1938 arte Zatishye () deitua, mendebaldeko Errusian dagoen Mosku oblasteko hiria da. Moskutik 58 km ekialdera dago. 2010ean 155.196 biztanle zituen.\nHistoria.\n1917ko Iraultzaren ondoren altzairu-industria garrantzitsu bat eratu zen hirian, eta horregatik jarri zioten Elektrostal (\u00abaltzairu elektrikoa\u00bb) izena. Bigarren Mundu Gerran Ukrainatik eraman zituzten bertara tresna eta makina handiak. Gaur egun ere metalgintza-gune garrantzitsua da.\nHiri senidetuak.\nElektrostal ondorengo hiriekin senidetuta dago:"}
{"id": "280865", "revid": "512", "url": "https://eu.wikipedia.org/wiki?curid=280865", "title": "Hylonycteris underwoodi", "text": "Hylonycteris underwoodi Hylonycteris generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280866", "revid": "28807", "url": "https://eu.wikipedia.org/wiki?curid=280866", "title": "Zatishye", "text": ""}
{"id": "280867", "revid": "512", "url": "https://eu.wikipedia.org/wiki?curid=280867", "title": "Tatus Fombellida", "text": "Maria Jesus \"Tatus\" Fombellida Kortazar (Errenteria, Gipuzkoa, 1946ko abenduaren 29a) gipuzkoar sukaldari eta zinema zuzendaria da.\nBiografia.\nSukaldaritzaren munduan murgildutako familia baten baitan sortua. Madrilgo Ostalaritza Eskolan egin zituen ikasketak, eta ondoren praktikak egin zituen Suitzan, Lausanan. Ostalaritza Eskolan bere promozioko sari berezia jaso ostean, familiako jatetxean, -Errenteriako Panier Fleuri izenekoa - hasi zen lanean, 1968 urtean eta hango zuzendaritza hartu zuen 1974 urtean, tokiaren \"Belle Epoque\" estiloa mantentzen. Euskal sukaldaritza berria sortu zutenetako talde kide izan zen eta 1977 urtean taldeak antolatutako afarietako bat bere jatetxean antolatu zuen abuztuan. Beranduago, Donostiako Parte Zaharrean bere jatetxea zabaldu zuen, haren izen eta estiloa mantenduta. Gastronomiako Espainiako Sari Nazionala lortu zuen.\n1976tik hainbat filma labur egin ditu."}
{"id": "280868", "revid": "28807", "url": "https://eu.wikipedia.org/wiki?curid=280868", "title": "Maria Jesus Fombellida", "text": ""}
{"id": "280869", "revid": "10891", "url": "https://eu.wikipedia.org/wiki?curid=280869", "title": "N. F. S. Grundtvig", "text": "Nikolai Frederik Severin Grundtvig Danimarkako idazlea (Udby, Sj\u00e6lland, 1783ko irailaren 8a - Kopenhage, 1872ko irailaren 2a). Iparraldeko antzinako zibilizazioen mireslea zen. \"Iparreko mitologia\" (1808) eta \"Eskandinavia eta heroi-munduaren hondamendia\" (1809) idatzi zituen. Apaiztu ondoren, salmo eta kantu ugari idatzi zituen, gaur egun oraindik kantatzen direnak. 1830etik aurrera, herriko goi-eskolak sortu zituen, Eskandinaviako kultura bultzatzeko."}
{"id": "280870", "revid": "336", "url": "https://eu.wikipedia.org/wiki?curid=280870", "title": "Habeas corpus", "text": "Habeas corpus \"gorputza izan dezazun\" edo \"zure gorputzaren jabe izan zaitez\" esan nahi duen latinezko esapidea (osorik, \"habeas corpus ad subjiciendum et recipiendum\") eta 1679an Ingalaterrako Parlamentuak aldarrikatu zuen lege bati izena ematen diona. Gizabanakoen askatasunaren bermetzat ezarri zen lege horren arabera, atxilotua ahalik eta lasterren epailearen aurrean jartzera behartzen dira agintariak; gaur egun, eskubide hori gizakiaren oinarrizko eskubidetzat jotzen da."}
{"id": "280871", "revid": "512", "url": "https://eu.wikipedia.org/wiki?curid=280871", "title": "Leptonycteris curasoae", "text": "Leptonycteris curasoae Leptonycteris generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280872", "revid": "336", "url": "https://eu.wikipedia.org/wiki?curid=280872", "title": "Isaiasen liburua", "text": "Isaiasen liburua Bibliako Testamentu Zaharreko liburuetako bat da, Iragarle Nagusietan lehen eta luzeena.\nIsaias izeneko Judeako aitoren seme batek idatzitzat jotzen da (K.a. 740. urte inguruan), baina izan liteke egile bat baino gehiagorena izatea.\nIsraelen suntsidura eta ondorengo salbamena iragartzen ditu. Bibliako pasarterik ederrenetakoak biltzen ditu; besteak beste, Jesu Kristoren figuraren iragarpentzat jotzen direnak."}
{"id": "280873", "revid": "28807", "url": "https://eu.wikipedia.org/wiki?curid=280873", "title": "Isaiasen Liburua", "text": ""}
{"id": "280874", "revid": "137256", "url": "https://eu.wikipedia.org/wiki?curid=280874", "title": "Karbonilo", "text": "Karbonilo esaten zaio -C=O erradikal dibalenteari edo funtzio-taldeari. Konposatu organiko anitzetan dago: aldehidoetan, zetonetan, amidetan, azil-haluroetan, imidetan eta azido karboxilikoetan. Halaber, karbonilo esaten zaio karbono(II) oxidoari trantsizio-metalekin estekatzaile moduan jokatzen duenean, adibidez, metal karboniloak edo nikel karboniloa.\nKarbonilo taldearen erreaktibotasuna berarekin lotua den konposatuaren edo taldearen araberakoa da (askoz handiagoa aldehidoetan eta zetonetan). "}
{"id": "280875", "revid": "46380", "url": "https://eu.wikipedia.org/wiki?curid=280875", "title": "Jose Lipperheide", "text": "Jose Lipperheide Henke (Neheim, Alemania, 1906 - Iru\u00f1ea, Nafarroa Garaia, ) alemaniar jatorriko bizkaitar finantza-gizona izan zen. Mea-industriaz eta kimika-industriaz arduratu zen, batez ere. Enpresa askotan hartu zuen parte, Derivados del Fl\u00faor, S.A., Indumental Retamal, S.A., Metal\u00fargica del Nervi\u00f3n, S.A., San Telmo Ib\u00e9rica Minera, S.A. eta abar. ETA militarrak bahitu zuen 1982an. Hilabete geroago, otsailaren 5ean, aske utzi zuen, bahiketa-dirua jaso ondoren."}
{"id": "280876", "revid": "336", "url": "https://eu.wikipedia.org/wiki?curid=280876", "title": "Walter Mondale", "text": "Walter Frederick \"Fritz\" Mondale (Ceylon, Minnesota, 1928ko urtarrilaren 5a - Minneapolis, 2021eko apirilaren 19a) Estatu Batuetako politikaria izan zen. Alderdi demokratako kidea. Senatari izan zen Minnesotako estatuaren aldetik 1964tik 1977ra. Jimmy Carter aginpidean egon zenean, AEBetako lehendakariorde izan zen (1977-1980). Alderdi demokrataren aldetik lehendakaritzarako hautagai izan zen 1984ko hauteskundeetan, baina Ronald Reaganek, errepublikarren hautagaiak, lortu zuen garaipena."}
{"id": "280878", "revid": "10891", "url": "https://eu.wikipedia.org/wiki?curid=280878", "title": "Rikard Nordraak", "text": "Rikard Nordraak (Christiania, Oslo, Norvegia, 1842ko ekainaren 12a - Berlin, Alemania, 1866ko martxoaren 20a) musikagilea izan zen. Theodor Kullaken ikaslea izan zen. Norvegiako herri-musika asko landu zuen. Edvard Griegen lankide mina izan zen, eta, harekin zuen harremanari esker, eragin handia izan zuen XIX. mendeko norvegiar musikan. \"Ja, vi elsker dette landet \"norvegiar ereserkiaren egilea da (1864). Antzerkirako musika, pianorako lanak eta abestiak idatzi zituen."}
{"id": "280879", "revid": "512", "url": "https://eu.wikipedia.org/wiki?curid=280879", "title": "Sebasti\u00e1n Vizca\u00edno", "text": "Sebasti\u00e1n Vizca\u00edno (Extremadura, 1548 - Mexiko Hiria, Espainia Berria, 1624) espainiar itsasgizona eta konkistatzailea izan zen.\nPortugaleko konkistan parte hartu ondoren, Espainia Berrian egokitu zen eta Kaliforniako kostaldea konkistatzeko saioak egin zituen (1596-1597, Andaluzia Berria; 1602, Kalifornia Beherea). Sortalde Urrunera joan zen gero eta, tarteka, Espainiako koroaren eta Japoniaren arteko bitartekari izan zen. 1612-1613. urteetan Espainia Berrira itzuli zen."}
{"id": "280880", "revid": "105290", "url": "https://eu.wikipedia.org/wiki?curid=280880", "title": "Warwick", "text": "Warwick ( ahoskatua) Ingalaterrako hegoaldeko hiria, izen bereko barrutiko eta Warwickshireko konderriko hiriburua, Birminghamgo hiriaren hegoaldean, Avon ibaiaren ertzean. 21.936 biztanle ditu hiriak eta 282\u00a0km2, eta 115.600 biztanle barrutiak. Unibertsitatea. Aipagarriak dira XIV. mendeko gaztelu handia, erromatarren garaiko tenplu baten gainean eraikitako Saint Mary\u00b4s eliza (XVIII. m.) eta XIV. mendeko erietxea."}
{"id": "280881", "revid": "512", "url": "https://eu.wikipedia.org/wiki?curid=280881", "title": "Buz\u0103u", "text": "Buz\u0103u (lehen \"Buzeu\" edo \"Buz\u0115u\" deitua; ahoskatua) Errumania hego-ekialdeko hiria eta izen bereko lurraldeko hiriburua (Valakia), Buz\u0103u ibaiaren ertzean. 120.419 biztanle (1983). Burdinbide-gunea. Nekazaritza-, merkataritza- eta industria-gune garrantzitsua. Petrolio-findegiak. XVI. mendeko katedrala. Lurraldea (Valakia), nekazari-lurraldea da, batez ere."}
{"id": "280883", "revid": "512", "url": "https://eu.wikipedia.org/wiki?curid=280883", "title": "Sergiu Celibidache", "text": "Sergiu Celibidache (Ia\u0219i, Errumania, 1912ko uztailaren 11greg./ekainaren 28ajul. - Paris, 1996ko abuztuaren 14a) alemaniar konpositore eta orkestra-zuzendaria izan zen, jatorriz errumaniarra.\nBerlingo Orkestra Filarmonikoaren (1945-1952), Stockholmeko Irrati Orkestraren (1962-1971) eta Frantziako Orkestra Nazionalaren (1973-1975) zuzendari izan zen. 1980an, Municheko Orkestra Filarmonikoaren zuzendari izendatu zuten, eta Europa zein Amerikako beste hainbat orkestra ere gidatu zituen."}
{"id": "280884", "revid": "56334", "url": "https://eu.wikipedia.org/wiki?curid=280884", "title": "Herbert A. Hauptman", "text": "Herbert Aaron Hauptman (New York, Ameriketako Estatu Batuak, 1917ko otsailaren 14a - Buffalo, Ameriketako Estatu Batuak, 2011ko urriaren 23a) kimikaria izan zen.\n1985ean Kimikako Nobel saria jaso zuen, kristal-egitura zehazteko metodo zuzenak prestatzen egindako lanarengatik. Jerome Karle estatubatuar kimikariarekin batera eskuratu zuen saria. Kimika-adituen arabera, Hauptmanek kimikari egin dion ekarpena oso garrantzitsua da ikerkuntzarako, haren metodoak ezinbesteko tresna bilakatu baitira molekulen egitura zehazteko."}
{"id": "280885", "revid": "6327", "url": "https://eu.wikipedia.org/wiki?curid=280885", "title": "Herbert Hauptman", "text": ""}
{"id": "280886", "revid": "336", "url": "https://eu.wikipedia.org/wiki?curid=280886", "title": "Nicolas Jenson", "text": "Nicolas Jenson (Xanpaina, Frantzia, 1420 - Erroma, 1480) frantses inprimatzailea eta grabatzailea izan zen.\nBiografia.\nFrantziako Karlos VII.ak Alemaniako Mainz hirira bidali zuen inprimatzeko artea ikas zezan. Gutenbergekin ikasi zuen Mainzen, eta Veneziara joan zen geroago. Han, inprimeria bat jarri zuen 1470ean, eta Eus\u00e8be de C\u00e9sar\u00e9eren \"De Evangelica preparatione\" izan zen inprimatu zuen lehen liburua.\nEskuizkribuaren grafia imitatu eta inprimatzeko tipo berezi bat sortu zuen Jensonek."}
{"id": "280887", "revid": "512", "url": "https://eu.wikipedia.org/wiki?curid=280887", "title": "Stanis\u0142aw Le\u015bniewski", "text": "Stanis\u0142aw Le\u015bniewski (Serpukhov, Errusiar Inperioa, 1886ko martxoaren 30 - Varsovia, 1939ko maiatzaren 13a) poloniar logikari eta matematikaria izan zen. Varsoviako Logika Eskolaren sortzailea izan zen. Jan \u0141ukasiewicz poloniar logikariak piztu zion logikarako eta bizitza intelektualerako zaletasuna. Logika-sistema bat egiteaz gainera, formalismo logikoa semantikaren bidez azal daitekeela aldeztu zuen. Prototetika izeneko teorian, ohiko logika proposizionala aztertu zuen."}
{"id": "280888", "revid": "536", "url": "https://eu.wikipedia.org/wiki?curid=280888", "title": "Miastenia", "text": "Miastenia giharretako astenia, mugitzeko zailtasuna, nekea eta giharren ahuldura ezaugarri dituen eritasuna. Larria izan daiteke, batzuetan giharren paralisia gertatzen baita. Ez dago oso argi zein den eritasun honen jatorria, baina, dirudienez, nerbioek giharrak uzkur daitezen behar den azetilkolina bidaltzeko gaitasuna galtzen dutelako gertatzen da. Botiken edo ebakuntzen bidez sendatu ohi da."}
{"id": "280889", "revid": "512", "url": "https://eu.wikipedia.org/wiki?curid=280889", "title": "Johann Wilhelm Ritter", "text": "Johann Wilhelm Ritter (Samitz, Silesia, Prusia, 1776ko abenduaren 16a - Munich, Bavariako Erresuma, 1810eko urtarrilaren 23a) alemaniar fisikaria izan zen.\nBiografia.\n1798an frogatu zuen metalak ordena berean sailka daitezkeela, herdoiltzeko duten gaitasunaren edo dituzten ezaugarri elektrikoen arabera. 1803an, elektrodoak pila batean polarizatzen direla frogatu zuen. Espektroskopiaren alorrean, erradiazio ultramorea aurkitu zuen, zilar nitratoz estaliriko xafla baten belztea aztertu ondoren."}
{"id": "280890", "revid": "512", "url": "https://eu.wikipedia.org/wiki?curid=280890", "title": "Karl Philipp Schwarzenberg", "text": "Karl Philipp Schwarzenberg (Viena, 1771ko apirilaren 18a - Leipzig, 1820ko urriaren 15a) Austriako mariskala izan zen. 1809tik 1812ra, enbaxadore izan zen Frantzian. 1812an, Errusiako Kanpainan parte hartu zuen, 13.000 gizonen buru zela. Bohemiako gudarosteko buruzagia zela, Napoleon garaitu zuen Leipzigen, Alemania alderik alde igaro zuen, eta Frantziaraino barneratu zen Suitzatik (1813-1814). 1817an utzi behar izan zuen lana, elbarri geratu baitzen."}
{"id": "280891", "revid": "1545", "url": "https://eu.wikipedia.org/wiki?curid=280891", "title": "Adolph Zukor", "text": "Adolph Zukor, jaiotzez Adolph Cukor (Ricse, Tokaj, Austria-Hungariako Inperioa, 1873ko urtarrilaren 7a - Los Angeles, Kalifornia, AEB, 1976ko ekainaren 10a) Estatu Batuetako zinema-produktorea izan zen.\nBiografia.\n1905ean, Nickel Odeon izeneko zinema-aretoen sarea sortu zuen, eta atzerriko filmak banatu zituen Estatu Batuetan. Geroago, Paramount produkzio-etxearekin bat egin zuen, eta Paramounteko lehendakari izendatu zuten 1935ean. Hollywoodeko ekoizlerik ahaltsuenetako bat izan zen. Oroitzapen-liburu bat idatzi zuen: \"The public is never wrong\"."}
{"id": "280892", "revid": "105290", "url": "https://eu.wikipedia.org/wiki?curid=280892", "title": "Campine", "text": "Campine () Belgika iparraldeko lurraldea da (Anberesko probintzia), zati batean, Herbehereetan barneratzen dena (Limburg, Ipar Brabante). Hiri nagusiak Anberes eta Mol ditu.\nGeografia.\nMosa eta Eskalda ibaiek eta beroien adarrek (Demer, N\u00e8the) zeharkatzen dute lurraldea.\nEkonomia.\nIkatz-meatzeak (koke ikatza), metalgintza eta kimika-industria dira nagusi. Molen daude Belgikako zentral nuklear gehienak. Barazkiak eta fruituak ere baditu."}
{"id": "280893", "revid": "28807", "url": "https://eu.wikipedia.org/wiki?curid=280893", "title": "Kempen", "text": ""}
{"id": "280894", "revid": "8878831", "url": "https://eu.wikipedia.org/wiki?curid=280894", "title": "Chav\u00edn de Hu\u00e1ntar", "text": "Chav\u00edn de Hu\u00e1ntar Peru iparraldeko arkeologia-aztarnategi garrantzitsua da, K. a. IX. mendekoa, Chav\u00edn kultura delakoaren erdigunea eta adibide nagusia. Mara\u00f1on ibaitik hurbil dago, Andeetako goi-ordokian. Peruko kostaldean badira Chavin kulturako beste gune batzuk Chicama Viru, Punkuri eta Casma haranetan.\nErdialdean ageri den plaza baten inguruan dauden bi eta hiru altuerako eraikuntzek osatzen dute multzo guztia. Bertako eskulturarik ospetsuena \"Estela Raimondi\" izenekoa da, Antonio Raimondi naturalista nabarmenaren omenez izendatua.\nChav\u00edn zibilizazioa.\nOrain dela hogei bat mila urte Perun kultura prozesu bat hasi zen; geroko inken kultura hasierako prozesu haren azken maila izan zen. Behe eta Goi Paleolito aroak hartzen dituen bilakaera geldiko aldi luze baten ondoren, mundu zaharreko historiaurrean Neolito iraultza esaten zaiona hasi zen, K.a 2500. urte inguruan. Iraultza hark bi ezaugarri nagusi izan zituen: nekazaritzaren indartzea, batetik, eta, bestetik, animaliak hezitzea. Bi gertaera horien eraginez, biztanleek bizimodu sedentarioa egitera egokitu ziren, eta gizartearen egitura erabat korapilatu zen. Hala, hiru mila urte inguruko prozesu bat hasi zen, eraketa prozesua; aldi horretan ezarri ziren antzinako Peruko kulturaren oinarriak. Garai hartako adierazgarri nagusia Chav\u00edn zibilizazioa izan zen; mila urteko tartean, Peruko lurraldean nolabaiteko batasuna lortu zuen zibilizazio hark. Mota horretako aldi bateratzaileei kultura horizonteak esaten diete arkeologoek; batasun hori hautsi eta han eta hemen lekuan lekuko talde banakatuak sortu ziren bi aldiei bitarteko aldi esaten diete. Peruko arkeologiaren sailkapen hori eta Ameriketako erdialdeko beste eskualdeetako sailkapenak elkarrekin parekagarriak dira: klasikoa, garai klasikoaren krisia edo postklasikoa.\nK.o. 400. urte inguruan amaitu zen eraketa prozesua, eta Chav\u00edn zibilizazioak beste zibilizazio batzuei utzi zien lekua. Zibilizazio berri horiek, aurreko garaiko kultura, ekonomia eta gizarte oinarrietatik abiatuta, arte sormenaren goreneko mailara iritsi ziren. Peruko kulturaren aldi klasikoa da hori. Garai horretan, aipatzekoak dira Moche edo Mochica herriak iparraldeko kostaldean, eta Paracas eta Nazca herriak hegoaldekoan.\nArkitektura.\nChav\u00edn de Hu\u00e1ntar hiriak gizarte aski aurreratua zuen, eta horrek nekazaritza teknika berriak eta arkitektura monumentala lantzen hastea ekarri zuen. Nekazaritza teknika herriak asmatu ziren, artoa bihurtu zen elikagai nagusia, eta artoa lantzeko ubideak, akueduktuak eta abar eraiki behar izan zituzten. Garai hartan hasi bide ziren, halaber, ongarriak erabiltzen. Bizitoki egonkorrak sortu ahala, bestalde, gizarte aldaketak gertatu ziren eta ekoizpenaz gainerako beste zeregin batzuk sortu ziren, artearekin eta erlijioarekin loturiko zereginak hain zuzen ; herrietan gune handiak eraikitzen hasi ziren, erlijio zereginetarako ospakizun zentroak seguru asko, eskultura bikainez hornituak.\nChav\u00edn de Hu\u00e1ntar izan zen garai hartan Peru inguruko erlijio gune handienetako bat, ez neurriari dagokionez, baizik eta arkitektura multzoaren konplexutasunari eta han aurkitu diren eskultura lanen kopuruaz.\nHirigunea plaza zabal baten inguman eraikitako egitura desberdinez osaturiko multzo bat da ; eraikin aipagarriena gaztelua da, bertako Tenplu Zaharra batez ere. U baten formako tenplua da, erdian ekialdera irekitako patio lauki-zuzen bat duena. Kanpoaldetik plataforma gotor batzuk ditu, eta honetan giza eta animalia buruak ditu txertatuak. Kanpoaldera irekitako ate bakarra dago, lehen solairuko sarrera nagusikoa, eta leihorik batere ez ; barrualdea ordea ez da gotorra, E bat eratuz maila desberdinetan eraikitako galeriez, eskailerez, maldez etab. osatua baizik.\nArtea.\nChav\u00edn estiloak K.a. 400-200 urteen artean iritsi zuen garai oparoena. Estilo honen ezaugarriak harlanduetan, erlaitzetan, ateburuetan, obeliskoetan eta abarretan antzematen da, eskulturan batez ere, baina baita zeramikan, urregintzan eta kotoiaren lanketan ere.\nChav\u00edn estiloko lan aipagarrienak eskulturaren edo, hobeki esan, irarlanen alorrekoak dira. Arkitektura obretan txertaturik ageri dira lan bikainenak, eskultura monumentalak eta harri zizelatuak. Oro har, abstrakzio handiko lanak dira, elementu heraren errepikazioz (kondorra, jaguarra etab.) apainduak. Gaiei dagokienez, irudi antropomorfoak agertzen dira ia beti, baina feluloekin, jaguarrekin, hegaztiekin etab. osatuak. Hilarriak eta oroitarriak dira eskultura nagusiak, besteak beste Lanzon, Tello eta Raimondiren oroitarriak, Kondorren oroitarria etab. Monumentu horiek zerrenda horizontal eta bertikaletan inskribaturiko irudiak dituzte, eta adituen ustez esanahi jakineko esaldi modukoak osatzen bide zituzten ; hizkera formal oso konplexu batean idatzitako esaldiak dira.\nHilobietan hainbat bitxi aurkitu da, hezurrez, harriz eta zeramikaz eginak, baina urrezkoak dira guztietan aipagarriak. Chavin kultura izan baitzen urrea erabili zuen Peruko lehen kultura."}
{"id": "280895", "revid": "28807", "url": "https://eu.wikipedia.org/wiki?curid=280895", "title": "Chavin de Huantar", "text": ""}
{"id": "280896", "revid": "46380", "url": "https://eu.wikipedia.org/wiki?curid=280896", "title": "Luigi Cherubini", "text": "Luigi Cherubini (Florentzia, Italia, 1760ko irailaren 8a edo 14a - Paris, Frantzia, 1842ko martxoaren 15a) italiar musikagilea izan zen.\nBiografia.\nParisa joan aurretik (1787), Italiako iparraldeko antzoki garrantzitsuenentzat idatzi zuen. Parisko kontserbatorioko zuzendari izendatu zuten (1822-1841). Ospe handia lortu zuen Europa guztian. Kalitate handiko obrak egin zituen: operak (\"Elisa\", \"Medea\", \"Pigmalion\"), erlijio-musika (\"Meza la nagusian\"), ganbera-musika, bi himno eta hainbat melodia."}
{"id": "280897", "revid": "28807", "url": "https://eu.wikipedia.org/wiki?curid=280897", "title": "Cherubini", "text": ""}
{"id": "280898", "revid": "1545", "url": "https://eu.wikipedia.org/wiki?curid=280898", "title": "Chinook etnia", "text": "Chinook egun ia desagertu den herri amerindiarra da, Columbia ibaialdean eta Ozeano Bareko kostaldean (Oregon eta Washington estatuak, AEB) bizi zena. Chinook herria lurralde haietan europarrekin harremanetan jarri zen lehen herria izan zen. Frantsesetiko eta ingelesezko hitzez osaturiko \"pidgin\" bat erabili zuten, merkataritzarako hizkuntza gisa, Oregondik Alaskarainoko kostaldean."}
{"id": "280899", "revid": "28807", "url": "https://eu.wikipedia.org/wiki?curid=280899", "title": "Luis Garc\u00eda-Ochoa Ib\u00e1\u00f1ez", "text": ""}
{"id": "280900", "revid": "336", "url": "https://eu.wikipedia.org/wiki?curid=280900", "title": "Francisco Antonio Javier Gardoki", "text": "Francisco Antonio Javier Gardoki Arrikibar Bizkaiko politikaria eta kardinala, Diego Mar\u00eda Gardokiren anaia (Bilbo, 1747ko urriaren 9a - Erroma, 1820ko urtarrilaren 27a). Valentziako artxidiakono izendatu zuten apaiz izateko ikasketak bukatutakoan. Zuzenbide eta Teologiako ikasketak egin eta Gaztelako Kontseiluko kide hautatu zuten ondoren. Karlos IV.aren agintaldian, Napoleonekin bakea lortzeko tratuetan parte hartu zuen (Amiensko bakea, 1802). Kardinal egin zuten 1816an.\nDiego anaia eta biek Argentinako Panpa euskal nekazariz populatzeko plan bat zirriborratu omen zuten. Horren ondorio izan liteke egungo Constituci\u00f3n (Txile) hiria 1794an Nueva Bilbao de Gardoqui izenez sortu izana."}
{"id": "280901", "revid": "6327", "url": "https://eu.wikipedia.org/wiki?curid=280901", "title": "Francisco Antonio Javier Gardoqui Arriquiba", "text": ""}
{"id": "280902", "revid": "119347", "url": "https://eu.wikipedia.org/wiki?curid=280902", "title": "Ivanovo", "text": "Ivanovo (errusieraz: \u0418\u0432\u0430\u043d\u043e\u0432\u043e), 1932 arte Ivanovo-Voznesensk deitua, Errusiako hiria da, izen bereko eskualdeko hiriburua. Uvod ibaiaren ertzean dago, Moskutik 254 km ipar-ekialdera. 2010ean 408.330 biztanle zituen.\nHistoria.\nHiria 1871n sortu zen, Ivanovo eta Voznesensk herriak batu zirelarik. Hori dela eta, 1932 arte Ivanovo-Voznesensk izena hartu zuen. 1710ean, Petri I.a Errusiakoaren aginduz, Errusiako lehenbiziko liho-errotak ezarri ziren Ivanovo herritik gertu. Harrezkero oihal fabrika asko kokatu ziren bertan, eta XIX. mendearen erdialdean \"Errusiako Manchester\" ezizena eman zitzaion. 1905ean, bertan egin zen tsarismoaren garaiko grebarik handiena, eta bertan eratu zen lehen sobieta.\nEkonomia.\nKotoi-industriaren gune nagusia da. Mekanika-industria (ehun-oihalgintzarako) eta janari-industria ere garrantzi handikoak dira."}
{"id": "280903", "revid": "58701", "url": "https://eu.wikipedia.org/wiki?curid=280903", "title": "Kantika", "text": "Kantika eliz kanta mota monofonikoa da, gehienetan Ama Birjinaren ohorez idatzia. Erdi Aroko lirika galaikoportugesaren genero tipikoa da. Alfontso X.arenak dira ezagunenak. Galegoz daude idatziak. Literaturan, kantika antzinako olerki-mota da, Portugal eta Galiziakoa batez ere, kanturako egina. Hiru kantika-genero bereizten dira: amodiozkoak, adiskidearen hitz minezkoak eta isekazkoak."}
{"id": "280904", "revid": "46380", "url": "https://eu.wikipedia.org/wiki?curid=280904", "title": "Georges Leclanch\u00e9", "text": "Georges Leclanch\u00e9 (Parmain, Val-d'Oise, Frantzia, 1839ko urriaren 9a - Paris, Frantzia, 1882ko irailaren 14a) frantses kimikaria izan zen. 1877an, pila elektriko bat asmatu zuen: Leclanch\u00e9 pila."}
{"id": "280905", "revid": "336", "url": "https://eu.wikipedia.org/wiki?curid=280905", "title": "Jean Peltier", "text": "Jean Peltier (Ham, 1785eko otsailaren 22a - Paris, 1845eko urriaren 27a) frantses fisikaria izan zen. Ogibidez erlojugilea zen. Hainbat ikerketa egin zituen elektrizitateari, lurrun-korronteen elektrifikazioari eta hozte termoelektrikoari buruz. Ikerketa horiei esker, haren izena duen efektua, Peltier efektua, aurkitu zuen 1841ean: korronte elektrikoak bi eroaleren arteko ukipenezko gainazala igarotzen duenean, askatzen edo xurgatzen den beroan datzan gertakaria."}
{"id": "280906", "revid": "512", "url": "https://eu.wikipedia.org/wiki?curid=280906", "title": "Leptonycteris nivalis", "text": "Leptonycteris nivalis Leptonycteris generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280907", "revid": "10891", "url": "https://eu.wikipedia.org/wiki?curid=280907", "title": "Louis Antoine Ranvier", "text": "Louis Antoine Ranvier Frantziar histologoa (Lyon, 1835eko urriaren 2a - Vendranges, Loira, 1922ko martxoaren 22a). 1875etik aurrera, anatomia-irakaslea izan zen Coll\u00e8ge de Francen, eta anatomiari eta histologiari buruzko obra ugari idatzi zituen. Haren izena hartu duten nerbio-zuntzetako estuguneak eta dermis eta epidermis arteko mintz hialinoa, Ranvierren mintza, deskribatu zituen. Lan aipagarriena: \"Manuel d\u00b4histologie pathologique\" (1869)."}
{"id": "280908", "revid": "512", "url": "https://eu.wikipedia.org/wiki?curid=280908", "title": "Sakarina", "text": "Sakarina gozagarri artifizial bat da. Kimikoki sulfimida bentzoikoa da (C7H7O3NS).\nKristal zuri gisa agertzen da; oso gozoa da, eta 224\u00a0\u00b0C-an likido bihurtzen da. Oso nekez urtzen da uretan, kloroformoan eta eterrean, baina ongi, besteak beste, alkoholean eta bentzenoan. Janariei gozotasuna emateko erabiltzen da, sodio- eta kaltzio-gatz gisa. Azukrea hartzen ez dutenek, argaltzeko edo gaixotasunen bat dutelako, sakarina hartzen dute."}
{"id": "280909", "revid": "512", "url": "https://eu.wikipedia.org/wiki?curid=280909", "title": "Leptonycteris yerbabuenae", "text": "Leptonycteris yerbabuenae Leptonycteris generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280910", "revid": "1712", "url": "https://eu.wikipedia.org/wiki?curid=280910", "title": "Atahualpa Yupanki", "text": ""}
{"id": "280911", "revid": "6327", "url": "https://eu.wikipedia.org/wiki?curid=280911", "title": "H\u00e9ctor Roberto Chavero", "text": ""}
{"id": "280912", "revid": "28807", "url": "https://eu.wikipedia.org/wiki?curid=280912", "title": "Laurent Diharassarry", "text": ""}
{"id": "280913", "revid": "336", "url": "https://eu.wikipedia.org/wiki?curid=280913", "title": "Alec Douglas-Home", "text": "Alexander Frederick Douglas-Home (Londres, 1903ko uztailaren 2a - The Hirsel, Eskozia, 1995eko urriaren 9a) Britainia Handiko politikaria izan zen. Alderdi kontserbadoreko kidea. Diputatua izan zen 1931-1945 eta 1950-1951 urteetan, eta Kanpo Arazoetako ministro 1960tik 1963ra. Arma nuklearrak murriztuko zituen Moskuko Hitzarmena izenpetu zuen 1963an. Gero, lehen ministro izendatu zuten. Edward Heath lehendakariak Kanpo Arazoetako ministro izendatu zuen 1970ean."}
{"id": "280914", "revid": "336", "url": "https://eu.wikipedia.org/wiki?curid=280914", "title": "Edmond Fr\u00e9my", "text": "Edmond Fr\u00e9my (Versailles, Frantzia, 1814ko otsailaren 28a - Paris, Frantzia, 1894ko otsailaren 3a) frantses kimikaria izan zen.\nBiografia.\nPorlana, urrearen eta platinoaren osaera eta esnearen hartzidura ikertu zituen. Azido palmitikoa eta oleina bakandu zituen, eta lehen xaboi sintetikoetan egin zuen lan.\nPelouzerekin batera, \"Trait\u00e9 de chimie g\u00e9n\u00e9rale\" (1854-1857), \"Chimie \u00e9l\u00e9mentaire\" eta \"Abr\u00e9g\u00e9 de chimie\" liburu garrantzitsuak prestatu zituen. 1882tik aurrera, \"Encyclop\u00e9die chimique\" liburuan lan egin zuen."}
{"id": "280915", "revid": "1519", "url": "https://eu.wikipedia.org/wiki?curid=280915", "title": "Hudo", "text": "Hudo, uroi edo untxarta \"(Mustela putorius furo)\" ipurtatsaren forma etxekotua da, \"carnivora\" ordenako mustelidoen familiako ugaztun bat.\nEzaugarriak.\n40 cm inguru luze izaten da eta 0,7kg eta 2,3kg inguru pisatzen dau. Ilea zuri horixka du, eta begiak gorriak. Eta 5-10 urte iraun dezake.\nHistoria.\nUste da hudoek duela bi mila urte baino gehiago hasi zutela euren historioa gizakiarekin batera. Greziarrak izan ziran hudoak ugaltzen eta ehizatzeko erabiltzen lehenak, Egiptoarrak gatuekin bezala. Hudoa turoatik etortzen da bere azpiespezie bat dalako bere izen zientifikoa (\"mustela putorius)\" da horregaitik hudoa (\"mustela putoriu furo)\" izenagaz ezagutzen dira.\nEhiza.\nEhunka urtetan zehar hudoen erabilera nagusia ehiza izan zan. Bere gorputz luze eta eztilizatuagaz ondo egokituta dagozalako gordelekuetan dagozan animaliak ehiztatzeko.\nOraindik ehiztatzeko erabiltzen dira herrialde batzuetan, batez ere Australian, untxi asko dagozalako. Espainian, hudoak ehizarako erabiltzea araututa dago autonomia-erkidego bakoitzean, baina gehienek, Balear uharteek adibidez, debekatu egiten dute legez erabiltzea. Beste komunitate batzuek, hudoekin ehizatzea debekatu arren, baimena ematen dute, untxi-izurritea dagoela onartzen bada.\nHudoak maskota moduan.\nHudoak energia eta bizitasuna asko dauka, gainera lagun egiteko animali bikaina da, oso izaera jostagarria dauka eta bere giza familiarekin aisialdiko uneak partekatzea maite du. Jakina, eguneroko prezentzia eta dedikazioa eskatzen du.\nElikagaiak.\nHudoa haragijalea da eta metabolismo oso azkar bategaz, animali oso bat jan ahal dau adibidez untxiak, arratoiak edo hegaztiak. Fruta ere jan dezake, hala nola, baiak, platanoak, sagarrak eta meloiak. Beraien osasuna mantentzeko azido gabeko ezin dabe frutarik jan, ultzerak eragin ahal dabelako. Hudoaren elikagai idealak% 32-38 proteina eta% 15-20 gantz ditu (hudoaren elikagai proteinen jatorria haragitik etorri behar da beti, ez sojatik edo antzeko landareetatik).\nAktibitatea.\nHudoek lo egiten ematen dute denbora gehiena, egunean hamalau ordutik hemezortzi ordura, baina esnatuta daudenean oso aktiboak dira, eta jolastea asko guztatzen jakez. Hudoak ilunabarreko animaliak dira, hau da, egunsentian, ilunabarrean eta gauaren zati batean aktiboagoak direnak. Kaiolatuta badaude, egunero atera behar dira, ariketa fisikoa egin dezaten, gutxienez ordubete eta jolasleku bat behar dute.\nHudo espezieak.\nHudoek kolore eta tonalitate ugari dituzte, eta ohikoenak honako hauek dira:"}
{"id": "280916", "revid": "28807", "url": "https://eu.wikipedia.org/wiki?curid=280916", "title": "Hudoa", "text": ""}
{"id": "280917", "revid": "512", "url": "https://eu.wikipedia.org/wiki?curid=280917", "title": "Lichonycteris obscura", "text": "Lichonycteris obscura Lichonycteris generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280918", "revid": "1545", "url": "https://eu.wikipedia.org/wiki?curid=280918", "title": "Mih\u00e1ly K\u00e1rolyi", "text": "Mih\u00e1ly K\u00e1rolyi (F\u00f3t, Austria-Hungaria, 1875eko martxoaren 4a - Vence, Frantzia, 1955eko martxoaren 19a) hungariar politikari sozialista izan zen. Hungariako nobleziako kidea zen jatorriz. Hungariako Nekazaritzako Elkarteko lehendakari izan zen (1905). Elkarte hartan dimisioa eman, eta Alderdi Erradikala sortu zuen. 1918an, Lehen Mundu Gerra amaitzear zela, lehen ministro izendatu zuten eta, gero, Errepublikako presidente. 1919an, dimisioa eman zuen, B\u00e9la Kunen mesedetan, eta erbesteratu egin zen."}
{"id": "280919", "revid": "105290", "url": "https://eu.wikipedia.org/wiki?curid=280919", "title": "Karoteno", "text": "Karoteno landareetan eta animalietan izaten den koloregai hori edo gorria da.\nEgitura kimikoa.\nKarotenoideen taldekoa izanik tetraterpeno bat da, hau da, 40 karbono atomo dituen hidrokarburo asegabea da (formula kimikoa: C40H56), eta ez du oxigenorik. Hiru isomeroren nahastura da, eta hamaika lotura etileniko eta bi eraztun hexaniko ditu.\nGarrantzi biologikoa.\nA bitaminaren aitzindaria da: karotenoz hornituriko landareak (azenarioa, tomatea, eta abar) jaten dituzten animaliek A bitamina eratzen dute gibelean."}
{"id": "280920", "revid": "1545", "url": "https://eu.wikipedia.org/wiki?curid=280920", "title": "Pireo", "text": "Pireo (, ahoskatua; , ahoskatua) Greziako hiria da. Pireoko portua, berez, Atenasko portua da, Greziako porturik handiena, Atenasko hiriaren hego-mendebalean, Atikako \"nomo\" edo departamentuan. 196.389 biztanle (476.304 biztanle ditu hirialdeak). Portuko jardueran eta industrian (ontziolak, metalurgia, janari-industria, ehungintza, eraikuntzarako gaiak, industria kimikoa, mekanikoa, petrolio-findegiak) oinarritzen da ekonomia-jarduera nagusia."}
{"id": "280921", "revid": "28807", "url": "https://eu.wikipedia.org/wiki?curid=280921", "title": "Piraeus", "text": ""}
{"id": "280922", "revid": "512", "url": "https://eu.wikipedia.org/wiki?curid=280922", "title": "Roberto Rodet", "text": "Roberto Rodet Villa (Balmaseda, 1915eko apirilaren 29a - \"ib.\", 1989ko urtarrilaren 21a) bizkaitar pintorea izan zen.\nBilbon, Italian eta Frantzian egin zituen pintura ikasketak. Horma-pintore gisa da ezaguna. Bilbon, Madrilen eta Bartzelonan erakusketa asko egin ditu. Lan nagusiak: \"Bodeg\u00f3n\", \"Danza\" eta \"Hombre y caballos\". Bereak dira, halaber, Deustuko Zientzia Ekonomikoko Fakultateko horma-pintura, eta \"Conde Argelejo\" nahiz \"Explorador Iradier\" itsasontzietan ageri direnak."}
{"id": "280923", "revid": "512", "url": "https://eu.wikipedia.org/wiki?curid=280923", "title": "Chiayi", "text": "Chiayi edo Jiayi (txineraz: \u5609\u7fa9|\u5e02, \"Ji\u0101y\u00ec Sh\u00ec\") Taiwango mendebaleko hiria eta portua da, izen bereko eskualdeko hiriburua, Taiwango itsasartearen ertzean, A-li mendien ondoan. Burdinbide- eta errepide-gune garrantzitsua izanik, lehen mailako komunikabidea da, eta, beraz, merkataritza da ekonomia-jarduera nagusia. Industria (zurgintza, papergintza, eraikuntzarako gaiak, alkohola) ez da oso aurreratua."}
{"id": "280924", "revid": "28807", "url": "https://eu.wikipedia.org/wiki?curid=280924", "title": "Txiai", "text": ""}
{"id": "280925", "revid": "28807", "url": "https://eu.wikipedia.org/wiki?curid=280925", "title": "Jiayi", "text": ""}
{"id": "280926", "revid": "28807", "url": "https://eu.wikipedia.org/wiki?curid=280926", "title": "Chiai", "text": ""}
{"id": "280927", "revid": "512", "url": "https://eu.wikipedia.org/wiki?curid=280927", "title": "Monophyllus plethodon", "text": "Monophyllus plethodon Monophyllus generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280928", "revid": "98220", "url": "https://eu.wikipedia.org/wiki?curid=280928", "title": "John Waters", "text": "John Waters (Baltimore, ) Estatu Batuetako zinemagilea da. Hasieran punk joerako filmak egin zituen, eskandalua sortzen zutenak. Geroztik, bere aldetik lan egiten jarraitu badu ere, zinemaren industriak errazago onartzeko moduko filmak egin ditu."}
{"id": "280929", "revid": "98220", "url": "https://eu.wikipedia.org/wiki?curid=280929", "title": "Akutagawa Ryunosuke", "text": "Akutagawa Ryunosuke (Tokio, 1892ko martxoaren 1a - \"ib.\", 1927ko uztailaren 24a) idazle japoniarra izan zen. Fantasiazko munduak, gertaera berezi miragarriak islatzen ditu bere obretan. 1916an argitaratu zuen \"Hana\" (\"Sudurra\") obrak ospea ekarri zion eta, bere buruaz beste egin arte, eleberri laburrak argitaratu zituen bereziki. Zenbait obra: \"Rashomon\" (1915, \"Rasho atea\"), \"Akuma-no-Tabako\" (1916, \"Deabruaren tabakoa\"), \"Inozo baten bizitza\" (1927), \"Imogayu\" (1931)."}
{"id": "280930", "revid": "1545", "url": "https://eu.wikipedia.org/wiki?curid=280930", "title": "Anilina", "text": "Anilina bentzenotik sortutako amina primarioa da; hidrogenoa amino ordezkatuz sortzen da. 189\u00a0\u00b0C-an irakiten du, eta solido bihurtzen da -20\u00a0\u00b0C-an. Ez du kolorerik, baina argiaren eraginarekin kolore grisa hartzen du. Sufrea eta fosforoa urtzen ditu. Usain txarrekoa da, eta guztiz pozoitsua. Tindagaiak, plastikoak eta sendagaiak egiteko oinarri gisa erabiltzen da."}
{"id": "280931", "revid": "23317", "url": "https://eu.wikipedia.org/wiki?curid=280931", "title": "Aretxabaletako Komunikabideak-Loramendi Elkartea", "text": "Aretxabaletako Komunikabideak-Loramendi Elkartea Aretxabaletako (Gipuzkoa) herri-komunikabideak biltzen dituen elkartea da. Aretxabaletako udaletxe zaharrean du egoitza.\nHistoria.\n1998ko martxoan sortu zen \"Aretxagazeta\" eta Atxabalta telebista biltzen zituen komunikazio-talde hau. Gaur egun, \"Aretxagazeta\" aldizkariak osatzen du, soilik, Aretxabaletako Komunikabideak-Loramendi Elkartea.\nAtxabalta telebista 1999ko otsailetik 2000ko maiatza bitartean egon zen martxan. Goiena Komunikazio Zerbitzuak proiektuan sartua dago orain."}
{"id": "280932", "revid": "28807", "url": "https://eu.wikipedia.org/wiki?curid=280932", "title": "Loramendi Elkartea", "text": ""}
{"id": "280933", "revid": "46380", "url": "https://eu.wikipedia.org/wiki?curid=280933", "title": "Herv\u00e9 Bazin", "text": "Herv\u00e9 Bazin \u2014jaiotza-izena: Jean-Pierre Herv\u00e9-Bazin\u2014 (Angers, Frantzia, 1911ko apirilaren 17a - Gennes, Frantzia, 1996ko otsailaren 17a) frantsesezko idazlea izan zen. Eleberrigintza landu zuen batik bat. Burgesiaren eta gizarte industrializatuaren inguruko satirak dira Bazinen eleberriak: \"Vip\u00e8re au poing\" (1948, \"Sugegorria ukabilean\"), \"La mort du petit cheval\" (1950, \"Zalditxoaren heriotza\"), \"Qui j'ose aimer\" (1956, \"Nik maitatzen dudana\"), \"Le matrimoine\" (1967, \"Ezkontza\")."}
{"id": "280934", "revid": "28807", "url": "https://eu.wikipedia.org/wiki?curid=280934", "title": "Jean-Pierre Herv\u00e9-Bazin", "text": ""}
{"id": "280935", "revid": "3829", "url": "https://eu.wikipedia.org/wiki?curid=280935", "title": "Edmond Blazy", "text": "Edmond-Joseph Blazy (1878 - Uztaritze, Lapurdi, 1941) lapurtar apaiza eta idazlea izan zen.\nBiografia.\nBaionako \"Gure Herria\" aldizkariaren sortzaileetariko bat eta haren lehen zuzendaria izan zen (1921). \"F\u00e9d\u00e9ration de Pelote Basque\" elkarteko lehendakaria izan zen. 1929. urtean \"La pelote basque\" liburu ezin interesgarriagoa eman zuen argitara. Blazyrena da, halaber, \"Osaba amerikanoa\" euskal komedia. 1929. urtean Uztaritzeko erretore izendatu zuten. Bertan hil zen 1941. urtean."}
{"id": "280936", "revid": "512", "url": "https://eu.wikipedia.org/wiki?curid=280936", "title": "Monophyllus redmani", "text": "Monophyllus redmani Monophyllus generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280937", "revid": "46380", "url": "https://eu.wikipedia.org/wiki?curid=280937", "title": "Pierre Emmanuel", "text": "Pierre Emmanuel (Jaiotza-izena: No\u00ebl Mathieu ; Gan, Pirinio Atlantikoak, 1916ko maiatzaren 3a - Paris, 1984ko irailaren 24a) frantziar poeta izan zen. Bibliaren oihartzuna duten poemak argitaratu zituen: \"Sodoma\" (1944), \"Babel\" (1952). Kristautasunak XX. mendean zuen garrantzia azaldu zuen \"La Nouvelle Naissance\" lanean (1963, \"Jaiotza Berria\"). Saioak: \"Le Go\u00fbt de l\u00b4un\" (1963, \"Baten gustua\"), \"Le monde est int\u00e9rieur\" (1967, \"Mundua barnekoa da\")."}
{"id": "280938", "revid": "28807", "url": "https://eu.wikipedia.org/wiki?curid=280938", "title": "No\u00ebl Mathieu", "text": ""}
{"id": "280939", "revid": "336", "url": "https://eu.wikipedia.org/wiki?curid=280939", "title": "Katarsi", "text": "Katarsia emozioen deskarga da. Aristotelesek \"Poetika\" liburuan erabili zuen hitz hau, benetako tragediak ikuslearengan sortzen zuen eragina azaltzeko. Aristotelesek zioen tragediaren helburua beldurra eta pena sorraraztea zela eta, aldi berean, sentipen horien katarsirako edo garbiketarako balio zuela. Era horretan, tragediak eragin osasuntsua du irakurlearengan eta ikusleengan.\nPsikoanalisian, Freud-ek eta Breuer-ek katarsi kontzeptu klasikoa hartu zuten, eta emozio edo gogorapenak gogoraraztea deskribatzeko erabili zuten. Tratamenduaren parte bat da, pazienteari aukera ematen diona emozio edo gogorapen hori desblokeatzeko eta efektu iraunkorra duena."}
{"id": "280940", "revid": "56334", "url": "https://eu.wikipedia.org/wiki?curid=280940", "title": "Max von Laue", "text": "Max Theodor Felix von Laue (Pfaffeendorf, Koblentzatik hurbil, 1879ko urriaren 9a - Berlin, 1960ko apirilaren 24a) alemaniar fisikaria izan zen.\nIrakasle izan zen Z\u00fcrich, Mainz, Frankfurt eta Berlingo unibertsitateetan. 1912an, X izpiek sare kristalinoetan dituzten interferentziei buruzko lehen esperimentu arrakastatsua egin zuen. Gisa horretan zehaztu ahal izan zituen X izpien luzera eta kristalen egitura eta osaketa. 1914an, Fisikako Nobel saria eman zioten."}
{"id": "280941", "revid": "512", "url": "https://eu.wikipedia.org/wiki?curid=280941", "title": "Max Liebermann", "text": "Max Liebermann (Berlin, 1847ko uztailaren 20a - Berlin, 1935eko otsailaren 8a) Alemaniako margolaria da. Weimarren egin zituen margolaritzako ikasketak. Arrakasta handia izan zuen \"Antzara-lumatzaileak\" izeneko lanarekin (1872). 1873tik 1878ra, Parisen bizi izan zen, eta inpresionismorantz lerratu zen, Millet margolari handiaren eraginpean. Ikuspegiak eta erretratuak ere egin zituen. Alemaniako inpresionismoaren aitzindaritzat hartu izan da, non pintura abangoardista nabarmendu zen 30 urte baino gehiagotan.\nHaurtzaroa eta Gaztaroa.\nBere gurasoak judu-alemaniarrak izanez, inguru aberats batean jaio zen Berlinen ,1847ko uztailaren 20an, bere aita industria enpresa oparo bateko nagusia zen Josef Liebermann, eta bere emaztea, Philippe Haller. Bere aitona, Josef Liebermann, ehungintza-enpresari oso ospetsua zen, eta familiako ondare guztia berari utzi zion. Max jaio eta hiru egun ondoren lege bat ezarri zen eta horren arabera eskubide desberdinak ezartzen ziren judu eta alemaniarrentzat. 1851an Liebermann familia etxez aldatu zen Behrenstrass-eko kalera. Hortik aurrera, Max lehen hezkuntzako ikastetxe humanistiko batera joaten hasi zen.\nIkasketak eta hasiera artistikoa.\nNahiz eta bere familia bere alde ez egon (negozioetako gizon bat izatea espero zutelako), berak azkenean margolaritza egitea aukeratu zuen. 1866an eta 1868an, Max Lieberman filosofiako fakultatera joan zen unibertsitatera, Berlinen. Berlinen margotzen hasi ondoren, Carl Steffecki 1863 eta 1864 artean, Liebermannek Weimar margotzeko eskolan ikasi zuen, hor Ferdinand Wihelm Pauwels, Charles Verlat eta Paul Thumann bere irakasleak izan ziren.\n1870eko Frantzia-Prusia gerran, bere aberriaren shock orokorrarekin inspiratu zen eta borondatez aurkeztu zen San Juanen Ordenean (beso haustura bat zeukanez ezinezkoa zen zerbitzu militarra egitea). 1870 eta 1871 artean, 12.000 judu gehiagorekin parte hartu zuen gerra horretan. Bizi izan zuen guztia margolari gazte honi izugarri eragin zion.\nBesteen iritziak txarrak izan arren, bere bigarren lana formatu handian argitaratu zuen, \u201cKontserba fabriketako emakumeak\u201d, Anbereseko urtero egiten zen erakusketan aurkeztu zen, bertan interesatuta dauden pertsonak aurkitu zituen.\nLiebermannek bere estiloa aurkitu zuen: lan egiten zeuden pertsonak marrazten zituen estilo errealistan, ez ziren setimentalak. Bere obrak ez ziren eromantizismo modukoak, bere arbasoak egiten zuten bezala, baina ez ziren salaketa publikoak ezta ere. Margotzeko orduan Liebermann desberdintzen zen bere arrazoiak ematen zituelako eta bere obrak naturalak zirelako. Zentzu honetan, Liebermannek egiten zuen arteak zerbait berria eratu zuen, margotzeko modu zintzo bat, modernoa eta banguardista zen."}
{"id": "280942", "revid": "58701", "url": "https://eu.wikipedia.org/wiki?curid=280942", "title": "Lied", "text": "Lied (alemanezko hitza, \u00abkantua\u00bb esan nahi duena; hizkuntza hartan, plurala \"lieder\" da) XIX. mendeko Alemaniako kantu-mota da. Testu poetikoetan oinarritzen da, ahots bakarrerako da, eta pianoaren laguntzaz kantatzen da gehienetan. Goetheren poema lirikoak inspirazio iturri izan ohi dira liedetarako. Schubert (600dik gora idatzi zituen), Schumann, Brahms, Wagner, Strauss eta Mahler dira, besteak beste, lieda gehien erabili zutenak."}
{"id": "280943", "revid": "137486", "url": "https://eu.wikipedia.org/wiki?curid=280943", "title": "Horacio Mart\u00ednez", "text": "Horacio Mart\u00ednez Prieto (Bilbo, Bizkaia, 1902ko abenduaren 29a - Paris, 1985eko apirilaren 26a) bizkaitar anarkista izan zen.\nBiografia.\nSanturtziko sardina-saltzaile baten semea eta aita anarkista, Akrazio izenarekin erregistratu zute, baina Bilboko Ollerias auzoko erregistro zibilak Horazio bihurtu zuen.\nUdal eskola batean ikasi zuen, eta aitak maisuak Horaziori emandako jipoiari labankadaz erantzun nahi izan zion. Ikasle ona izan arren, ez zuen bekarik jaso eta lanean hasi behar izan zuen. Nerabe zela eta maketo (gaztelaniar hiztuna) zenez, momentuko ideologia nagusiak alde batera utzi zituen (nazionalistak, sozialistak edo karlistak) eta talde libertario bat osatu zuen, \u00abAberririk gabeak\u00bb.\nBasauriko San Migelen, 1917ko uztailaren 31n, San Inazio egunean, Ollerietako lagun talde batekin paseatuz, euskal nazionalisten talde baten aurka borrokatu ziren. Horazio, kolpatua eta isolatua, harrikatzeko zorian zegoen, lintxamendutik salbatu zutenean Bilboko Bolueta auzoko erreketeek bere etsai nazionalisten aurka egindako tiroei esker.\nPistola eramateko ohitura hartu zuen, eta, 18 urte besterik ez zituela, Larrinagako Bilboko espetxera eraman zuen, non lagun ugarirekin harremanetan jarri baitzen.\nBizkaiko Labe Garaietan izandako atentatu baten ondorioz, Horaziok hainbat gorabehera lazgarri izan zituen, tartean, guardia zibilak oinez eramatea, Bizkaitik Sevillara, eta Alacanten exekuzio faltsu bat pairatu zuen. Horren ondorioz, erbesteera joan zen ama alargun utzita. Primo de Rivera jeneralak 1923an emandako kolpearen ondoren, Vera de Bidasoako anarkisten hartualdi hutsalean esku hartu zuen, baina berriro ihes egitea lortu zuen.\nDonibane Lohizunen igeltsero lana aurkitu zuen. Aztertu egin zuten Bidasoako Berako hartualdian parte hartzea, zeina erabateko hondamendia izan baitzen, Horaziok aurreikusi eta iragarri zuen bezala. Zenbait hildako eta atxilotu ugari mugaren alde batean eta bestean. Dozena bat iheslari besterik ez. Horaziok Bordelera ihes egitea lortu zuen, eta han nortasun berri bat eman zioten: Herminio L\u00f3pez. Handik gutxira Parisera igo zen.\nParisen gogoeta egin zuen Vera de Bidasoaren porrot laukoitzaz: Zaragozako goarnizioaren altxamenduaz, Bartzelonako Atarazanas kuartelaren aurkako erasoaz, eta Ekialdeko Pirinioen inbasioaz, Figueresen matxinada batekin batera. Arduradun nagusiak Valeriano Orob\u00f3n, intelektual akrata nabarmena, eta Nosotros taldeko ekintzaileak izan ziren, gerora anarkobotxebike deituko zirenak. Horaziok ondorioztatu zuen aktibismo itsuak eta utopismo ilusoak hondamendira zeramatela, eta pragmatismo handiagoaren aldeko apustua egin zuen, errealitateari lapa bat bezala itsatsia.\n30ko hamarkada eta CNTren Idazkaritza Orokorra.\nSESB bisitatu zuen, euskal PCEk gonbidatuta, 1932ko azaroaren 7ko ospakizun festetara joateko. Itzuli zenean, hasiera batean zuhur jokatu zuen bere iritzietan, baina gero sistema sobietarrari buruzko liburuxka kritiko bat argitaratu zuen.\n1934an CNTko idazkariorde izan zen, eta 1935ean Miguel Yoldi ordezkatu zuen CNTko idazkaritza nagusian.\n1936ko abuztuan eta irailean, bere ustez, Defentsarako Kontseilu Nazional baten proposamen kimeriko eta doktrinarioa alde batera uztearen alde agertu zen, eta Luze zaldunaren gobernuan sartze argi eta ausart bati aurre egitearen alde. Horacio Mart\u00ednez Prietok 1936ko azaroaren 18an utzi zuen CNTko idazkari nagusi kargua, azaroaren 3an ministro anarkistei Madrildik ihes egiteko agindu izanaren akusazio orokortuek presionatuta. Hala ere, Batzorde Nazionalean jarraitu zuen, Iparraldeko Eskualdea ordezkatuz. FAIn afiliatua, Juan L\u00f3pez S\u00e1nchez zenetistaren ministeriopean (1936ko azaroa \u2013 1937ko maiatza) merkataritzako zuzendari nagusia izan zen eta Segundo Blanco Gonz\u00e1lez zenetistaren ministeriopean Osasun idazkariordea (1938ko apirila \u2013 1939ko otsaila).\n1937ko uztailaz geroztik, Aholkularitza Politikoko Batzordeko (CAP) kide izan zen, FAI eta CNTko pertsona garrantzitsuek osatua, gehienak katalanak. 1937-1938an, artikulu interesgarri eta aipagarri batzuk idatzi zituen Tim\u00f3n aldizkarian, Santillanek zuzendutako teoria-aldizkarian.\n1937ko abenduan, AITren Ezohiko Kongresurako Espainiako ordezkaritzaren buru izan zen, Parisen bilduta. Bertan, liskarrak, etsaitasunak, desegokitasunak, adiskidetu ezinak eta eztabaida biziak izan zituen AITeko hainbat ataletako ordezkariekin, bereziki Pierre Besnard eta Alexander Shapirorekin, CNTren gubernamentalismoaren gorespen magistrala eta defentsa itxia eginez. Bere aurkariak nahasi zituen CNTkoak gurekin eta zuek AITkoak. Bere diskurtsoa hazi eta hobetu egiten zen inprobisazioan eta aurrez aurreko liskar pertsonalista amorratuan. Arerioak amildu egin zituen bere estilo prepotentearekin, etsai antagoniko eta berreskuraezintzat jotzen baitzituen CNTren ministerialismoarekin kritikoak ziren nazioarteko hizlari horiek, baina ez ziren gai gerra-ahaleginari laguntza eraginkorragoa emateko, erakunde minoritario batzuetatik eta beren herrialdeetan ia eraginik gabe.\n1938ko azaroko AITren kongresura ere joan zen, CNT karta zuriari egokien zeritzon taktika praktikatzeko ematen zion ohar gehigarria idatziz, edo gogoz zetorkiona, nahiz eta AITren printzipio eta estatutuen kontrakoa izan; horrek, epe ertainean, Internazional anarkosozialista horren izen ona galtzea, gainbehera eta, azkenik, eragingabetasuna ekarri zuen.\nGerraostea.\nGerra galduta, Jos\u00e9 Giral buru zuen erbestean (1945eko abuztutik 1947ko urtarrilera) Herri Lanetako Ministro izan zen Gobernuan; eta 1948an Alderdi Libertario bat sortzeko deia \u2014 1948ko urtarrilaren 23ko Manifestua \u2014 sinatu zutenetako bat izan zen. Parisko erbestean hil zen, eta argitaratu gabe utzi zituen anarkosindikalismoari, Sobietar Errusiari eta CNTren etorkizunari buruzko lau liburuki eta zenbait liburuxka.\nJoera posibilistako sindikalista izan zen. CNTko Idazkari Nagusi kargua bi aldiz izan zuen, konfiantzazko anarkista trebe eta maniobrazale gisa, eztabaidetan arerio beldurgarri gisa. Pragmatikoa eta errealista, pentsamendu utopikotik eta \u00abamaierarik gabeko helburuetatik\u00bb hain urrun mantendu zen, aktibismoaren aldeko aktibismotik bezain urrun, mugarik gabe, 1985eko apirilaren 26an Parisen hil zen, beste erbesteratu batzuekiko nolabaiteko marjinazioak eta erbestealdi indartsu baten joera zenetista eta anarkisten arteko liskar eta liskarretatik elitistak eraginda."}
{"id": "280944", "revid": "336", "url": "https://eu.wikipedia.org/wiki?curid=280944", "title": "Monofisismo", "text": "Monofisismoa Jesukristo guztiz izaki jainkotiarra dela, eta inolaz ere gizakia, baieztatzen duen doktrina da. Haren jarraitzaileak monofisitak dira. Kaltzedonian 451 urtean egin zen kontzilioan Elizak heresiatzat jo zuen. Eliza monofisitek ortodoxotzat dauzkate beren buruak. Armenian, Etiopian, Sirian eta Indiako hegoaldean daude eliza horiek zabalduta."}
{"id": "280945", "revid": "28807", "url": "https://eu.wikipedia.org/wiki?curid=280945", "title": "Monofisita", "text": ""}
{"id": "280946", "revid": "512", "url": "https://eu.wikipedia.org/wiki?curid=280946", "title": "Musonycteris harrisoni", "text": "Musonycteris harrisoni Musonycteris generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280947", "revid": "10891", "url": "https://eu.wikipedia.org/wiki?curid=280947", "title": "Abel Muniategi", "text": "Abel Muniategi Elorza (Ere\u00f1o, 1942ko irailaren 30a), Bengetxe izengoitiz ezaguna, bizkaitar bertsolari, politikari eta idazlea da. Legegizona da bizibidez. Euskaltzain urgazlea da 1981. urteaz geroztik. Bizkaiko Bertsolari Txapelketak irabazi zituen 1964an eta 1966an, eta Euskadikoa 1982an. Olerti, \"Karmel\", \"Goiz Argi\", \"Aranzazu\", Anaitasuna, Jakin eta Zeruko Argia agerkarietan eman ditu argitara lan aipagarrienak. Bermeoko Udaleko idazkaria da gaur egun."}
{"id": "280948", "revid": "6327", "url": "https://eu.wikipedia.org/wiki?curid=280948", "title": "Abel Muniategi Elortza", "text": ""}
{"id": "280949", "revid": "58701", "url": "https://eu.wikipedia.org/wiki?curid=280949", "title": "Nearko", "text": "Nearko greziar itsasgizona, Kretan sortua (K.a. IV. mendea). K.a. 333an Alexandrok Lizia eta Panfiliako gobernari izendatu zuen. Gero (K.a. 326), greziar ontziteriako buru zelarik, Hydaspes (egun Jhelum) ibaia jaitsi zuen armadarekin; Eritrea eta Persiako Golkoko kostaldea ikertu zituen. Alexandro hil ondoren, Lizia eta Panfiliako satrapia eskuratu zituen. Antigono Monophthalmosen aliatua izan zen."}
{"id": "280950", "revid": "56334", "url": "https://eu.wikipedia.org/wiki?curid=280950", "title": "Erwin Neher", "text": "Erwin Neher (Landsberg, 1944ko martxoaren 20a) alemaniar sendagile eta biofisikaria da. Biokimikako ikasketak egin zituen Munichen eta Winsconsinen (Estatu Batuak). Bere ikerlanak psikobiologiaren eremura zuzendu zituen. 1968an, Municheko Max Planck Institutuan hasi zen lanean. 1991n, Medikuntza eta Fisiologiako Nobel saria irabazi zuen, Bert Sakmannekin batera, zelularen mikrokosmosa ikertzeko teknika berriak garatu izanagatik."}
{"id": "280951", "revid": "512", "url": "https://eu.wikipedia.org/wiki?curid=280951", "title": "Panezio", "text": "Panezio (; Rodas, Antzinako Grezia, - Atenas, Antzinako Grezia, ) filosofo estoikoa izan zen. Pergamon eta Atenasen egin zituen ikasketak. Erromara joan eta Polibio ezagutu zuen han. Estoizismoaren bigarren aroari eman zion hasiera K.a. 140. urtean. Portiko eskolako zuzendaria izan zen bizitzako azken urteetan; Antzinako Greziako eskola estoiko guztietatik huraxe izan zen Erromako estoikoetatik hurbilen egon zena."}
{"id": "280952", "revid": "105290", "url": "https://eu.wikipedia.org/wiki?curid=280952", "title": "Ttakun Kultura Elkartea", "text": "Ttakun Kultura Elkartea Lasarte-Oriako (Gipuzkoa) euskara-elkartea da.\n1991ko azaroan sortu zen Lasarten, euskararen normalizazioa bultzatzeko helburuarekin. Hainbat lantaldetan banatua dago, eta aisialdi-taldeak haur, gazte eta gurasoei zuzenduriko ekimenak garatzen ditu; kultura-taldeak, berriz, kultura-ekitaldiak eta Jalgi Kafe Antzokiko eduki kulturala ditu bere esku. Komunikazio-taldeak \"Txintxarri\" aldizkaria argitaratzen du."}
{"id": "280953", "revid": "28807", "url": "https://eu.wikipedia.org/wiki?curid=280953", "title": "Ttakun kultura elkartea", "text": ""}
{"id": "280954", "revid": "134153", "url": "https://eu.wikipedia.org/wiki?curid=280954", "title": "Yokosuka", "text": " Japoniako hiria da, Honshu uhartean dagoena, Kanagawa prefekturan. 2012ko erroldaren arabera 414.960 biztanle ditu eta Toki Handiko hamaikagarren hiria da populazioz.\nGeografia.\nYokosukak Miura penintsularen zatirik handiena hartzen du eta beraz Tokioko Badia dauka ekialdean eta Sagami Badia hegoaldean.\nHistoria.\nMilaka urtetatik populatua izan da Yokosuka ingurua. Arkeologoek J\u014dmon eta Kofun Aroetako keramika aztarnak aurkitu dituzte. 1063an Muraoka Tamemichi jauntxoak Kinugasa gaztelua eraiki zuten bertan eta bere ondorengoek Miura leinua osatu zuten. 1247an H\u014dj\u014d Tokiyorik leinua suntsitu bazuen ere gaur egun oraindik beren izena mantentzen du penintsulak. Odawarako borrokaren ondoren Toyotomi Hideyoshi jabetu zen Kant\u014d eskualde guztiaz eta baita Uraga herriaz ere 1590an.\nBere garrantzi estrategikoa zela eta 1720an Tokugawa shogunerriak \"Uraga Bugy\u014d\" postua ezarri zuen bertan eta Tokioko Badiara sartu nahi zuten untzi guztiek hantxe pasatu behar izaten zuten inspekzioa. Untzi ugari ziren azterketa sahiestu nahi izaten zutenak eta ondorioz 1842an ka\u00f1oiak ezarri ziren bertan.\nMeiji berrezarpenaren ondoren 1878an Uraga herriaren inguruan Yokosuka udalerria osatu zen eta 1889an trenbidea iritsi zen bertara. 1923ko lurrikarak kalte handiak eragin ztuen arren Yokosukak zabaltzen jarraitu zuen. Japoniako itsas flotaren egoitza garrantzitsuenetakoa bihurtu zen gainera.\nBigarren Mundu Gerran bonbakatua izan zen eta Japonia errenditu ondoren Estatu Batuetako itsas armadako zazpigarren flota bertan ezarri zen.\nEkonomia.\nMerkataritza- eta arrantza-portu garrantzitsua da. Japoniako portu militarrik zaharrena da. Ontziolak eta burdin industria dira ekonomia-jarduera nagusiak. Jatorriz arrantza-portu txiki bat zen, 1865an lehenengo ontziolak eraiki ziren arte. Harrezkero hazi da hiria industria horren inguruan."}
{"id": "280955", "revid": "58701", "url": "https://eu.wikipedia.org/wiki?curid=280955", "title": "Frank Zappa", "text": "Frank Vincent Zappa (Baltimore, Maryland, 1940ko abenduaren 21a - Los Angeles, 1993ko abenduaren 4a) Estatu Batuetako kantari, musikagile eta gitarra-jotzailea izan zen. \"Mothers of Invention\" taldea sortu zuen. Jazzaren teknikak, garaiko pop musika eta gaurko musika klasikotik hartutako gaiak bateratu zituen. Harenak dira, besteak beste: \"Weasels Ripped my Flesh\" eta \"Fillimore East\" (1971). Film bat ere egin zuen: \"200 Motels\"."}
{"id": "280956", "revid": "336", "url": "https://eu.wikipedia.org/wiki?curid=280956", "title": "Michael Drayton", "text": "Michael Drayton (Hartshill, Warwickshire, Ingalaterra, 1563 - Londres, Ingalaterra, 1631ko abenduaren 23a) ingeles poeta izan zen.\nBiografia.\nBere lehen obra (\"The harmonie of the Church\", 1591) debekatu bazuten ere, gainerakoek oso harrera ona izan zuten, besteak beste, hauek: \"The shepherd\u00b4s garland\" (1593) eta \"Idea\u00b4s mirror\" (1594). \"Polyolbion\" izeneko obran, Ingalaterrako konderri guztiak deskribatu zituen. Historia-olerkiak ere eman zituen argitara: \"Matilda\" (1594) eta \"Robert, duke of Normandie\" (1596)."}
{"id": "280957", "revid": "512", "url": "https://eu.wikipedia.org/wiki?curid=280957", "title": "Scleronycteris ega", "text": "Scleronycteris ega Scleronycteris generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280958", "revid": "512", "url": "https://eu.wikipedia.org/wiki?curid=280958", "title": "Eilat", "text": "Eilat Israelgo hiria eta portua da, Aqabako golkoan. Negeveko muturrean dago, Jordaniako Aqaba portuaren ondoan. Tel Aviv eta Haifako petrolio-bidearen hasiera da. Kromoa eta fosfatoak. Historia: 1967an, Egiptoko lehendakari Nasserrek Aqabako golkoa ixtea agindu zuen, portuak itsasorako biderik izan ez zezan. Neurri horretaz baliatu ziren israeldarrak Sei Eguneko Gerrari ekiteko.\nAuzoak.\nEilatek 15 auzo ditu:"}
{"id": "280959", "revid": "28807", "url": "https://eu.wikipedia.org/wiki?curid=280959", "title": "Elath", "text": ""}
{"id": "280960", "revid": "512", "url": "https://eu.wikipedia.org/wiki?curid=280960", "title": "Jose Frantzisko Erauskin", "text": "Jose Frantzisko Erauskin Garmendia (Izengoitiak: \"Patxi Errota\", \"Erauskin Errotari\"; Zaldibia, 1874ko apirilaren 10a - 1945eko abenduaren 22a) gipuzkoar bertsolaria izan zen. Kubako gerran parte hartu zuen, 1896-1898 urteetan. Handik etorritakoan, Beasaingo CAF lantegian hasi zen lanean, eta berehala bertsolaritzan. \"Zeruko Argia\" aldizkarian argitaratu zituen bertsoak. Bere bertsorik gehienak Antonio Zavalak jaso zituen eta Auspoa bilduman eman zituen argitara."}
{"id": "280961", "revid": "6327", "url": "https://eu.wikipedia.org/wiki?curid=280961", "title": "Patxi Errota", "text": ""}
{"id": "280962", "revid": "6327", "url": "https://eu.wikipedia.org/wiki?curid=280962", "title": "Erauskin Errotari", "text": ""}
{"id": "280963", "revid": "58701", "url": "https://eu.wikipedia.org/wiki?curid=280963", "title": "Nicol\u00e1s Espartza", "text": "Nicol\u00e1s Espartza Perez () (Tutera, 1873ko abenduaren 22a - Sestao, 1928) nafar margolaria izan zen. Madrilen egin zituen Margolaritzako ikasketak. Sestaoko Artes y Oficios eskolako katedradun izendatu zuten, 1910. urtean. Bere obrarik gehienak Madrilen egindako erakusketetan jarri zituen ikusgai. \nObra.\nArtistak genero desberdinak landu zituen: erretratua, genero-margolanak, marrazkia, irarlana... Hauek dira ezagunenak: \nHaren lanak oso toki desberdinetan ikus daitezke: Tuterako Udaletxean, Nafarroako Foru Aldundian, Nafarroako Museoan, Portugaleteko Udaletxean..."}
{"id": "280964", "revid": "6327", "url": "https://eu.wikipedia.org/wiki?curid=280964", "title": "Nicol\u00e1s Esparza Perez", "text": ""}
{"id": "280965", "revid": "512", "url": "https://eu.wikipedia.org/wiki?curid=280965", "title": "Lionycteris spurrelli", "text": "Lionycteris spurrelli Lionycteris generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280966", "revid": "336", "url": "https://eu.wikipedia.org/wiki?curid=280966", "title": "Giovanni Paolo Pannini", "text": "Giovanni Paolo Pannini (Piacenza, Italia, 1691eko ekainaren 17a - Erroma, Italia, 1765eko urriaren 21a) margolaria izan zen. Erroma zaharreko eraikuntzen hondakinak eta Erroma modernoko bazterrak pintatu zituen, maisutasun handiz. Ospe handia lortu zuen Italian eta Frantzian.\nLan nagusiak: \"Predikua hondakinetan\" (Prado), \"Erromako San Pedroko barrualdea\" (Louvre), \"Pertsonaiak arku baten pean, itsasoa gibelean\" (Florentzia) eta \"Tenpluko merkatarien eraispena\" (Erroma)."}
{"id": "280967", "revid": "96586", "url": "https://eu.wikipedia.org/wiki?curid=280967", "title": "Irene Papas", "text": "Irene Papas, Irene Lelekou jaioa, (Chiliomodi, Corintia, Grezia, 1929ko irailaren 3a - \"ibidem\", 2022ko irailaren 14a) zinema-antzezle greziarra izan zen. Kantaria eta dantzaria zen; gaztetan ekin zion zinema-antzezle lanari. Estatu Batuetan, Frantzian, Italian eta Ingalaterran egin zuen lan. Filmetan erakutsitako indarraren adibide onak dira: \"Attila\" (1954), \"Tribute to a Bad Man\" (1956, \"Gizon gaizto bati tributoa\"), \"The Guns of Navarone\" (1961), \"Zorba the Greek\" (1964), \"Cristo si e fermato a Eboli\" (1979, \"Kristo Ebolin gelditu zen\" ), \"Z\" (1969) eta \"Erendira\" (1983).\nHirurogeita hamar paper baino gehiago interpretatu zituen mende erdian. Katina Paxinouren ondoren, XX. mendeko heleniar aktore handietako bat Izan zen. Mel\u00edna Merco\u00fariren garaikidea, Irene Papas nazioarteko ospetsu izaten hasi zen film arrakastatsu hauetan, hala nola, \"Navarongo kanoiak edo\" Zorba, grekoa 1969ko Costa-Gavras-en \"Z.\"\nBiografia.\nIrene Lelekou 1929ko irailaren 3an jaio zen Chiliomodin (Corintia, Grezia), gurasoak ziren irakasleengandik ikasi zuen. Aita, antzerki klasikoko irakaslea, eta ama, ipuinak eta alegiak kontatzen zizkion eskolako irakaslea ziren. Papasek bizia ematen zien kontakizun haiei etxeko ispiluaren aurrean. Harrezkero, interprete on gisa, ez zuen inoiz barruan zuen neskatoa hil, esan zuen behin aktoreak.\nAtenasko Antzoki Grekoaren Eskola Nazionalean ikasi zuen, eta hortik Greziako Antzoki Nazionalera pasatu zen. Bertan, aktore tragiko gisa nabarmendu zen \"Las Troyanas,\" \"Medea\" (Euripides) eta \"Electra\" (Sofokles) lanetan.\nLan ibilbidea.\nIrene Papas Grezian hasi zuen bere karrera zinematografikoa. Elia Kazanek aurkitu zuen, eta oso arrakastatsuak izan ziren haren nazioarteko fama eman zioten filmak, besteak beste, Anthony Quinnekin batera egindako \"Los ca\u00f1ones de Navarone\" eta \"Zorba el griego\", eta \"Electra\" (1962), Michael Cacoyannisen zuzendaritzapean. Zuzendari horrekin tragedia grekoen hainbat heroiren rola egin zuen zenbait filmetan: \"Antigona\" (1961), \"Ifigenia\" (1977) eta Katharine Hepburn eta Vanessa Redgraverekin batera \"Las troyanas\" (1971).\nIrene Papasek mitologia grekoan antzeztu zituen pertsonaia batzuk Medea, Electra, Klitemnestra, Helena, Pen\u00e9lope eta Anticlea dira. Federico Garc\u00eda Lorcaren pertsonaiak ere egin zituen \"Yerma\" eta \"Bodas de sangre\" antzezlanetan, eta Katalina Aragoikoa \"Ana de los mil d\u00edas/Mila eguneko Ana\" izeneko filmean.\nMeridan.\n1988ko udan, Badajozeko Meridako Antzerki Jaialdira (Espainia) gonbidatu zuten, eta poesia greko berriaren errezitaldia aurkeztu zuen, grekoz eta gaztelaniara itzulita, hispaniar ebakera perfektuarekin eta kantatutako zatian bigarren mailan aritu zen piano batekin.\nEuropako emakume.\n2002an \"Europako Emakumea\" (Europe's woman) izendatu zuten. Andreas Papandreu greziar lehen ministroaren lagun pertsonalak maitasun-harreman bat izan zuen Marlon Brandorekin. Federico Fellini zuzendaria Irene Papasen lanaren miresle handia zen. Alkis Papas aktore eta zuzendariarekin ezkonduta egon zen.\nAbeslari.\nAbeslaria ere izan zen: \"Irene Pappas\" \"canta Mikis Theodorakis\" CDa 2006an kaleratu zuen ofizialki FMko (FM B0\u03c0GSA8G) etiketaren bidez. Hala ere, hainbat gairen artean, guztiak grekoz kantatuta, aurretik bootleg moduan ibili zen urte askoan. Mikis Theodorakis 1964an ezagutu zuen, \"Zorba grekoa\" pelikulan elkarrekin lan egin baitzuten. Irene Papasek pasioz eta trebetasunez interpretatu zituen kanta batzuk, eta, hala, film beraren antzeko kalitatea lortu zuten: adibidez, \"\u00c1\u03c1\u03bd\u03b7\u03c3\u03b7-k\" (\"Denial\", CDan) eta \"\u03a0\u03b5\u03bd\u03c4\u03b5 \u03a0\u03b5\u03bd\u03c4\u03b5 \u0394\u03b5\u03ba\u03b1\" (\"Five Five Ten\", CDtik baztertua); beraz, litekeena da 1964 baino geroago datatzea. Abestien moldaketak eta giro orokorra tradizionalak izan ziren, bouzukiaren erabilera zabalarekin, zeina folklore grekoanf untsezko tresna den.\nIrene Papasek bere ahotsa jarri zion Aphrodite's Child taldearen \"666\". albumeko pieza bati (\"The Apocalypse of John, 13/18\"). Geroago, Vangelis (talde berekokide fundatzailearekin), \"Odes\" (1979) eta \"Rapsodies\" (1985) albumak grabatu zituen.\nBizitza pertsonala.\n1947an Alkis Papas zinema-zuzendariarekin ezkondu zen; 1951n dibortziatu ziren. 1954an, Marlon Brando aktorea ezagutu zuen, eta maitasun-harreman luzea izan zuten, orduan sekretuan izan zutena. Berrogeita hamar urte geroago, Brando hil zenean, berak esan zuen: \n\"Inoiz ez dut gizon bat maitatu Marlon maite nuen bezala.\" \"Nire bizitzako pasio handia izan zen, gehien axola zitzaidan gizona, eta gehien estimatzen nuena ere bai, normalean uztartzen zailak diren bi gauza\". \nBere bigarren ezkontza Jos\u00e9 Kohn zinema-ekoizlearekin izan zen 1957an; ezkontza hori geroago deuseztatu egin zen. Manouso Manousakis zinema-zuzendariaren eta Aias Manthopoulos aktorearen izeba zen.\n2003an Anna-Marie Foundation-en administrazio-kontseiluko kide izan zen, Greziako landa-eremuetako biztanleei laguntzeko funtsa. 2013. urtean Alzheimer gaitza izaten hasi zen. 2022ko irailaren 14an hil zen, 93 urte zituela, eta azken urteak Chiliomodi jaioterrian igaro zituen.\nFilmografia.\nJarraian lana eta norena den, hurrenez hurren:"}
{"id": "280968", "revid": "336", "url": "https://eu.wikipedia.org/wiki?curid=280968", "title": "Petrus Lombardus", "text": "Petrus Lombardus (Novara, 1100 aldean - Paris, 1160ko abuztuaren 21 edo 22an) lombardiar teologoa eta Parisko apezpikua izan zen.\nReimsen eta Parisen ikasketak egin ondoren, Teologia-irakaslea izan zen Parisko Notre-Dame ikastetxean. Bere garaiko teologorik ospetsuenetako bat izan zen. 1159an Parisko apezpiku izendatu zuten. Lau liburu argitaratu zituen \"Sententiarum libri quattuor\" izenburupean; oso testu-liburu garrantzitsuak izan ziren teologiaren irakaskuntzan."}
{"id": "280969", "revid": "336", "url": "https://eu.wikipedia.org/wiki?curid=280969", "title": "Theodor Plievier", "text": "Theodor Otto Richard Plievier (Berlin, Alemania, 1897ko otsailaren 12a - Avegno, Suitza, 1955eko martxoaren 12a) alemaniar eleberrigilea izan zen.\nBiografia.\nSozialismoaren aldekoa zen, eta Alemaniaren militarismoa kritikatu zuen lehen eleberrietan: \"Des Kaisers Kulis\" (1932, \"Enperadorearen esklaboak\"). Errusian bizi izan zen 1933-1945 bitartean, eta Alemaniara itzuli zen gero. Ospe handia izan zuen trilogia bat eman zuen argitara Alemanian: \"Stalingrad\" (1945), \"Mosku\" (1952) eta \"Berlin\" (1954)."}
{"id": "280970", "revid": "28807", "url": "https://eu.wikipedia.org/wiki?curid=280970", "title": "Theodor Otto Richard Plievier", "text": ""}
{"id": "280971", "revid": "512", "url": "https://eu.wikipedia.org/wiki?curid=280971", "title": "Lonchophylla bokermanni", "text": "Lonchophylla bokermanni Lonchophylla generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280972", "revid": "336", "url": "https://eu.wikipedia.org/wiki?curid=280972", "title": "Leonard Bernstein", "text": "Leonard Bernstein (Lawrence, Massachusetts, Ameriketako Estatu Batuak, 1918ko abuztuaren 25a - New York, Ameriketako Estatu Batuak, 1990eko urriaren 14a) musikagilea izan zen.\nNew Yorkeko Orkestra Filarmonikoaren zuzendari izan zen (1949-1970). Bere garaiko musika zabaltzen ahalegindu zen bereziki. Hainbat motatako lanak ondu zituen: lan sinfonikoak (\"Jeremias\", 1944), balletak (\"Facsimil\", 1947) eta komediazko musika anitz, horien artean, \"On the town\" (1944) eta \"West Side story\" (1957)."}
{"id": "280973", "revid": "336", "url": "https://eu.wikipedia.org/wiki?curid=280973", "title": "Jer\u00f4me Bonaparte", "text": "Jer\u00f4me Bonaparte (Ajaccio, Korsika, 1784ko azaroaren 15a - Villegenis, Frantzia, 1860ko ekainaren 24a) Napoleon I.aren anaia izan zen. Westfaliako errege egin zen 1807an, baina 1814. urtean utzi behar izan zuen agintea, ezinak gaindituta. Waterlooko guduaren ondoren, bere emazte Catherine Wurtenbergen aitaren ondora jo zuen. Parisen, 1848an, Luis Napoleon ilobaren mesedeak irabazi, eta Frantziako marexal (1850) eta Frantziako Senatuko lehendakari (1852) izendatu zuten Jer\u00f4me Bonaparte."}
{"id": "280974", "revid": "336", "url": "https://eu.wikipedia.org/wiki?curid=280974", "title": "Sebastian Caboto", "text": "Sebastian Caboto (; ; Venezia, c. 1474 \u2013 Londres, c. 1557)) italiar itsasgizona izan zen, Joan Cabotoren semea. Ternua eta Labradorko penintsula aitarekin aurkitu ondoren (1497), Asiarako itsasbide berri baten bila abiatu zen, hegoaldetik. Hego Amerikako mendebaleko itsasertza aztertu zuen, La Plata eta Paran\u00e1 ibaiak bereziki. Bere aurkikuntzak azaltzen zituen mundu-mapa bat prestatu zuen."}
{"id": "280975", "revid": "28807", "url": "https://eu.wikipedia.org/wiki?curid=280975", "title": "Sebastiano Caboto", "text": ""}
{"id": "280976", "revid": "512", "url": "https://eu.wikipedia.org/wiki?curid=280976", "title": "Driss Chra\u00efbi", "text": "Driss Chra\u00efbi (; El Jadida, - Crest, ) Marokoko eleberrigilea izan zen.\n1950. eta 1960. hamarkadan Ipar Afrikako langileak Frantziara joaten zirenean izaten zituzten zailtasunak eta musulmanen izaera zituzten gaitzat \"Le Pass\u00e9 simple \"(1955), \"L\u00b4\u00e2ne \"(1958) eta \"Les Boucs \" liburuek. Hark idatzitako beste eleberri batzuk: \"Succession ouverte\" (1962), \"La Civilisation, ma M\u00e8re!\" (1972)."}
{"id": "280977", "revid": "336", "url": "https://eu.wikipedia.org/wiki?curid=280977", "title": "Mikhail Frunze", "text": "Mikhail Vassilievitx Frunze, errusieraz \u041c\u0438\u0445\u0430\u0438\u0301\u043b \u0412\u0430\u0441\u0438\u0301\u043b\u044c\u0435\u0432\u0438\u0447 \u0424\u0440\u0443\u0301\u043d\u0437\u0435 (Bishkek, Turkestan, 1885eko otsailaren 2agreg./urtarrilaren 21ajul. - Mosku, SESB, 1925eko urriaren 31) Armada Gorriko komandantea izan zen.\nBiografia.\nSiberian erbesteraturik zegoen lekutik Errusiako Iraultzan parte hartzeko ihes egin, eta Gudaroste Gorriko buruzagi izan zen, lehendabizi Kolchak jeneralaren kontra (1919-20) eta, gero, Wrangel jeneralaren kontra (1920). Gudarosteko Estatu Nagusiko buru eta Moskuko Akademia Militarreko zuzendari izan zen."}
{"id": "280978", "revid": "28807", "url": "https://eu.wikipedia.org/wiki?curid=280978", "title": "Mikhail Vassilievitx Frunze", "text": ""}
{"id": "280979", "revid": "512", "url": "https://eu.wikipedia.org/wiki?curid=280979", "title": "Guercino", "text": "Guercino edo Il Guercino, benetako izenaz Giovanni Francesco Barbieri (Cento, Bolonia ondoan, Italia, 1591ko otsailaren 8a - Bolonia, Italia, 1666ko abenduaren 22a), italiar margolaria izan zen.\nBiografia.\nBoloniako Eskolakoa zen, eta Carracciren ikasle izan zen. Hasierako lanetan, oso era berezian erabili zuen argia. Erroman, Gregorio XV.ak deituta lan egin zuen (1621). Han, obra klasikoagoak egin zituen. Centora itzuli zen 1626an, eta azkenik Bolonian hartu zuen bizitokia (1630)."}
{"id": "280980", "revid": "28807", "url": "https://eu.wikipedia.org/wiki?curid=280980", "title": "Giovanni Francesco Barbieri", "text": ""}
{"id": "280981", "revid": "512", "url": "https://eu.wikipedia.org/wiki?curid=280981", "title": "Lonchophylla dekeyseri", "text": "Lonchophylla dekeyseri Lonchophylla generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280982", "revid": "28807", "url": "https://eu.wikipedia.org/wiki?curid=280982", "title": "Il Guercino", "text": ""}
{"id": "280983", "revid": "512", "url": "https://eu.wikipedia.org/wiki?curid=280983", "title": "Hipparion", "text": "Hipparion (poni grezieraz) ekidoen familiako ugaztun artiodaktiloa izan zen, Miozenoaren erdialdetik Pleistozenora bitartean bizi izan zena. 1,4 m inguru altu izaten zen, eta Ipar Amerika guztian, Europan, Asian eta Afrikan bizi zen. Gaur egungo zaldiaren antzekoa zen. Orain dela bi milioi urte arte bizi izan zen Afrikan. Hiru apatz zituen hanka bakoitzean, baina birekin ez zuen lurrik ukitzen.\nTaxonomia.\nGeneroak honako espezieak izan zituen:"}
{"id": "280984", "revid": "56334", "url": "https://eu.wikipedia.org/wiki?curid=280984", "title": "Daniel Nathans", "text": "Daniel Nathans (Wilmington, Delaware, AEB, 1928ko urriaren 30a - Baltimore, AEB, 1999ko azaroaren 16a) Estatu Batuetako mikrobiologo eta sendagilea izan zen.\nBiografia.\nGenetika molekularreko ikerketan aritu zen Werner Arberrekin eta Hamilton Smithekin batera. DNA-molekula erraldoiak aldarazten dituzten entzimak aurkitu zituzten, eta DNAk gordetzen duen informazio genetikoa aztertzeko baliatu zuten aurkikuntza hura. Hiru zientzialarioi Medikuntzako Nobel saria eman zieten 1978an."}
{"id": "280985", "revid": "46380", "url": "https://eu.wikipedia.org/wiki?curid=280985", "title": "Alexander Roslin", "text": "Alexander Roslin (Malm\u00f6, Suedia, 1718ko uztailaren 15a - Paris, Frantzia, 1793ko uztailaren 5a) suediar pintorea izan zen.\nBiografia.\nItalian izan ondoren (1747), Parisen jarri zen bizitzen, eta Pinturako Akademiako kide izendatu zuten (1753). 1791ra arte, Parisen egin ziren erakustaldietan parte hartu zuen, eta erretratugile ospetsu bihurtu zen. Obra nagusiak: \"Fr. Boucher\", \"C. Nicolas Cochin\", \"Marignyko markesa\", \"Linneoko markesa\", \"Terrayko abadea\", \"Etienne Jeaurat\" eta \"Dandr\u00e9-Bardon\"."}
{"id": "280986", "revid": "336", "url": "https://eu.wikipedia.org/wiki?curid=280986", "title": "Sadismo", "text": "Sadismoa plazera lortzeko bestearen sufrimendua ezinbestekoa duenaren sexu-joera da. Richard von Krafft-Ebingek proposatu zuen hitz hau (\"Psychopatia sexualis\", 1889), Sadeko markesa frantses idazlearen idazlanetan oinarriturik. Freudek adiera zabalago bat eman zion hitzari, sexu-joeren mugetatik gaindi. Psikoanalisiaren ikuspegitik, loturik doaz sadismoa eta haren alderantzizkoa den masokismoa: sadomasokismoa."}
{"id": "280987", "revid": "86574", "url": "https://eu.wikipedia.org/wiki?curid=280987", "title": "Serbal", "text": "Serbal edo serbal katu (\"Leptailurus serval\") felidoen familiako animalia basatia da, katuaren itxurakoa, metro bete luze eta 50 cm garai egin daitekeena. Katua baino hankaluzeagoa da. Ilea hori-gorrixka du, zerrenda eta orban beltzekikoa. Saharako hegoaldeko mugetatik beherako ia eskualde guztietan bizi da. Baso-ertzetan eta zuhaitzik ez den lekuetan ibiltzen da batez ere. Hegaztiak eta karraskariak jaten ditu."}
{"id": "280988", "revid": "512", "url": "https://eu.wikipedia.org/wiki?curid=280988", "title": "Lonchophylla handleyi", "text": "Lonchophylla handleyi Lonchophylla generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280989", "revid": "336", "url": "https://eu.wikipedia.org/wiki?curid=280989", "title": "William Thompson", "text": "William Thompson (Baronie East-Carbery, 1775eko ekainaren 30a - Clounksen, Corkshire, 1833ko martxoaren 28a) irlandar ekonomialaria izan zen.\nRobert Owen ekonomialariaren ikasle izan zen, eta gainbalioaren ideia zehaztu zuen. Ekonomia-arau berriak ezartzea ekarri behar zuen gainbalioak, bestela kapitalistak jabetuko baitziren neurri batean langileek sortutako irabaziez. Hori dela eta, Owenek deskribatzen zituen kooperatiba-motak bultzatzearen alde agertu zen Thompson."}
{"id": "280990", "revid": "1519", "url": "https://eu.wikipedia.org/wiki?curid=280990", "title": "Ataman", "text": "Ataman kosakoen buruzagien izena da. \"Otaman\", \"wataman\", \"vataman\"; hitzak erabili izan dira aldaera gisa (errusieraz \"\u0430\u0442\u0430\u043c\u0430\u043d\", ukrainieraz, \"\u043e\u0442\u0430\u043c\u0430\u043d\").\nEtimologia.\nHitzaren jatorria eztabaidatua da. Batzuen ustez alemanierako \"haupmann\" (\"kapitain\", literalki \"gizonen burua\") hitzetik dator, eta txekieratik edo polonieratik hartu zuten kosakoek. Beste batzuen ustez, turkiar jatorria du.\nHistoria.\nXVI. mendetik, biltzar batean biltzen ziren urtero Don inguruko kosakoak. Urteroko biltzar horietan, buruzagi izango zen ataman bat aukeratzen zuten. Nahi izanez gero, buruzagi horri aginpidea kentzeko aukera zuen biltzarrak. Gerra sortzen bazen, buruzagi berezia hautatzen zuten armada gidatzeko.\nBohdan Khmelnitski kosakoak zuzenduta, 17. mendearen erdialdean kosakoek estatu independente bat osatu zuten gaurko Ukrainan, eta atamanerria izena ematen zaio hari, bere agintari gorenak atamanak baitziren.\nXVIII. mendetik aurrera, Errusiako gobernuak izendatu zituen atamanak."}
{"id": "280991", "revid": "28807", "url": "https://eu.wikipedia.org/wiki?curid=280991", "title": "Atamana", "text": ""}
{"id": "280992", "revid": "96586", "url": "https://eu.wikipedia.org/wiki?curid=280992", "title": "Elizabeth Bowen", "text": "Elizabeth Bowen (Dublin, Irlanda, 1899ko ekainaren 7a - Londres, Ingalaterra, 1973ko otsailaren 22a) ingelesezko eleberrigilea izan zen. Haren liburuetako protagonistak arazo psikologikoak dituzten emakumezkoak dira: \"The house in Paris\" (1935, \"Parisko etxea\"), \"The death of the heart\" (1938, \"Bihotzaren heriotza\"), \"Look at all those roses\" (1941, \"Begira arrosa guzti horiei\"), \"The demon lover\" (1947, \"Deabru maitalea\"), \"The heat of the day\" (1949, \"Eguneko beroa\") eta \"Eva Trout\" (1969)."}
{"id": "280993", "revid": "336", "url": "https://eu.wikipedia.org/wiki?curid=280993", "title": "Gastrektomia", "text": "Gastrektomia urdailaren zati bat edo urdail osoa erauzteko egiten den ebakuntza. Erabatekoa edo parte batena izan daiteke. Erabatekoan, urdaila oso-osorik kentzen da, eta hestegorria duodenoarekin edo heste txikiarekin lotzen da; minbizia denean egiten da. Zatikakoan, urdailaren goiko partea duodenoarekin edo heste meharrarekin lotzen da (\"gastroenterostomia\"); ultzera larriak direnean egiten da."}
{"id": "280994", "revid": "1545", "url": "https://eu.wikipedia.org/wiki?curid=280994", "title": "Glaukoma", "text": "Glaukoma begiko gaixotasuna da, begi-globoan neurriz gaindiko tentsioa denean sortzen dena. Pixkanaka ikusmena galtzen da, eta ikusmen-nerbioa hondatzen du gaixotasun honek. Bat-bateko atakeak izan daitezke edo pixkanaka azal daiteke.\n40 urtetik gorako jendeak izaten du batez ere, baina haurrek ere izan dezakete. Begi batean azaltzen denean ez bada egoki sendatzen, beste begira heda daiteke. Itsutasuna eta ikuseremua murriztea dira zeinu klinikorik nabarmenenak. Pupilak kolore berdexka hartzea dakar, eta hortik datorkio izena."}
{"id": "280995", "revid": "512", "url": "https://eu.wikipedia.org/wiki?curid=280995", "title": "Nahum", "text": "Nahum () profeta judua, Testamentu Zaharreko hamabi profeta txikietako bat (zazpigarrena). Bibliako liburu bat idatzi zuen: \"Nahumen liburua\" (3 kapitulu eta 47 atal). Bertan Ninive suntsituko zela iragarri zuen profetak. Liburua K.a. 633. urtetik (Tebas suntsitu zen urtea) K.a. 612. urtera bitartean idatzi zen, eta bukatu zen urtean bertan suntsitu zen Ninive."}
{"id": "280996", "revid": "512", "url": "https://eu.wikipedia.org/wiki?curid=280996", "title": "Lonchophylla hesperia", "text": "Lonchophylla hesperia Lonchophylla generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "280997", "revid": "512", "url": "https://eu.wikipedia.org/wiki?curid=280997", "title": "Sergio Ren\u00e1n", "text": "Sergio Ren\u00e1n (San Salvador Entre R\u00edos, 1933ko urtarrilaren 30a - Buenos Aires, 2015eko ekainaren 13a) argentinar aktore eta zinemagilea izan zen.\nBiografia.\n1950etik 1970era aktorea izan zen. 1974an zuzendu zuen bere lehen film luzea, \"La tregua \"(1974, \"Menia\"), Mario Benedettiren eleberri batean oinarritua eta bere film biribilena. 1976an, \"Crecer de golpe\" egin zuen, Heraldo Contiren kontakizun batean oinarriturik. 1992an, Adolfo Bioy Casaresen \"El sue\u00f1o de los h\u00e9roes\" egokitu zuen zinemarako."}
{"id": "280998", "revid": "46380", "url": "https://eu.wikipedia.org/wiki?curid=280998", "title": "Boris Romanov", "text": "Boris Romanov (San Petersburgo, 1891ko martxoaren 22a - New York, 1957ko urtarrilaren 30a) errusiar dantzaria eta koreografoa. 1910-1914. urteetan, Sergei Diaghileven ballet-taldean parte hartu zuen.\nKoreografo gisa lan egin zuen Milango Scalan, Buenos Airesen, New Yorken eta Erroman. Koreografia aipagarriak: \"Salomeren tragedia\" (1912) eta \"Erresinula\" (1913). Bigarren Mundu Gerra ondoren, munduko ballet-talde nagusietan lan egin zuen."}
{"id": "280999", "revid": "512", "url": "https://eu.wikipedia.org/wiki?curid=280999", "title": "Hans Tausen", "text": "Hans Tausen daniar erreformatzailea izan zen (Birkende, 1494 - Ribe, 1561eko azaroaren 11). Martin Lutherren ikaslea izan zen Wittenbergen, eta haren doktrina zabaldu zuen Viborgen. Erreforma sartu zuen Danimarkan. 1530ean, \"Confessio Hafniensis\" Danimarkako Erreformari buruzko 43 artikuluren erredakzio-lanak zuzendu zituen. Ribeko apezpiku izan zen (1542), eta teologiako idazki ugari utzi zuen. \"Luther daniarra\" deitzen zioten."}
{"id": "281000", "revid": "336", "url": "https://eu.wikipedia.org/wiki?curid=281000", "title": "Henrik Wergeland", "text": "Henrik Arnold Thaulow Wergeland (Kristiansand, Norvegia, 1808ko ekainaren 17a - Oslo, Norvegia, 1845eko uztailaren 12a) norvegiar olerkaria izan zen.\nBiografia.\nNorvegiako literaturaren berpizkunde-garaiko idazlerik garrantzitsuenetakoa izan zen. Norvegia herrialde moderno gisa sortu zen denboran bizi izan zen. Ideietan arrazionalista zen, eta estiloz erromantikoa. Haren obra nagusiak: \"Poemak, lehen aldia\" (1829), \"Jan van Huysunen loreak\" (1840), \"Judua\" (1842), \"Gidari ingelesa\" (1844) eta \"Gizona \"(1845)."}
{"id": "281001", "revid": "28807", "url": "https://eu.wikipedia.org/wiki?curid=281001", "title": "Henrik Arnold Wergeland", "text": ""}
{"id": "281002", "revid": "58701", "url": "https://eu.wikipedia.org/wiki?curid=281002", "title": "Jean Dubuffet", "text": "Jean Philippe Arthur Dubuffet (Le Havre, Frantzia, 1901eko uztailaren 31 - Paris, Frantzia, 1985eko maiatzaren 12a) frantses margolaria, marrazkigilea eta idazlea izan zen.\n1945. urtean egin zuen lehen erakusketa eta handik hiru urtera \u00abSoci\u00eat\u00e9 de L\u00b4art brut\u00bb elkartea sortu zuen. Molde eta bide berriak urratu zituen, eta gai bereziak (alkaterna, ikatza eta harea) erabili zituen bere lanetan. Liburu ugari ilustratu zuen eta pinturari buruzko idazki teorikoak eman zituen argitara.\nBiografia.\nIkasketak Le Havreko lizeoan egin zituen, eta 1916an hiri horretako arte ederretako eskolan sartu zen. 1918an Parisa joan zen eta sei hilabetez Julian Akademian aritu zen ikasten. Ikasketa haiek amaitu zituenean, bere kabuz lanean hastea erabaki zuen. Dena dela, 1925. urtetik aurrera merkataritzan aritu zen lanean, eta ez zen pinturara itzuli 1933. urtera arte. Handik bi urtera txotxongiloak zizelkatzen eta mozorroak egiten hasi zen. Baina 1937an, bigarren aldiz utzi zuen pintura, eta ez zen berriz itzuli 1942. urtera arte.\nLehenengo erakusketa 1944an egin zuen (Drouin galeria). Eguneroko bizitzako ikuskizunari egiten zion begirada zen haren lanen oinarria (\"Mirobolus Macadam et Cie\" / \"Hautes P\u00e2tes\"). Parisko metroaren ikuspegiek (\"La M\u00e9tromanie ou les dessous de la capitale\"), erretratuek (1947) eta biluziek (\"Corps de Dames\", 1950) eskandalua eta kontrako iritziak sortu zituzten zuten haren elokuentzia suntsitzaileagatik. Lan-mota horiek, bestalde, berrikuntzak eskatzen zituzten teknikaren aldetik, eta ezohiko materialak erabiltzen hasi zen artista. Egitura naturalek asko erakartzen zuten Dubuffet (horma zaharrek, herdoilak, eta abarrek) eta metalezko paisaia monokromo trinkoak osatu zituen (\"P\u00e2tes Battues\", 1953; \"Petites statues de la vie pr\u00e9caire\", 1954).\nLitografiaren inguruan hainbat ikerketa egin ondoren (\"Les Ph\u00e9nomenes\", 1958), \"Bizartzek\" saila osatu zuen (\"Fleur de barbe\", 1960).\nErakusketek (lehenengoa 1949an izan zen Parisen) joeraren beraren iturriak erakutsi baino, Dubuffetek hartu zuen bidea azaltzen zuten: haur-marrazkiak, graffitiak hormetan, zirriborroak komunetan... 1962. urtetik aurrera Dubuffetek \"l\u2019Hourloupe\" saila erakutsi zuen hainbat erakusketaren bidez. Sail horretan oso irudi konplexuak biltzen zituen, kolore askotako puzzle moduan bilduak; puzzle horietan eskailerak, bizikletak eta beste hainbat objektu jartzen zituen elkarren gainka. Dubuffeten azken hamar urteetako sail nagusiak hauek izan ziren:\" Th\u00e9\u00e2tres de M\u00e9moire\" (1975-1978), ordu arteko lanak hainbat zatitan puskatu eta zatiak elkarren ondoan jarrita agertzen ziren; \"Psycho-Sites\" (1981- 1982), pertsonaiak bakarturik uzten ditu espazio margotuan; \"Mires\" (1984), lerro urdin eta gorriak hondo zuri edo horian ; \"Non-Lieux\"; atzealde beltzeko lanak."}
{"id": "281003", "revid": "28807", "url": "https://eu.wikipedia.org/wiki?curid=281003", "title": "Jean Philippe Arthur Dubuffet", "text": ""}
{"id": "281004", "revid": "1491", "url": "https://eu.wikipedia.org/wiki?curid=281004", "title": "Geomorfologia", "text": "Geomorfologia geografiaren eta geologiaren adar bat da. Haren helburua Lurrazalaren formak aztertuz eta deskribatuz lurrazalaren sorrera eta egungo portaera ulertzea da.\nGeomorfologia beste zientzia batzuekin lotuta dago. Gehien ezagutzen den eredu geomorfologikoak, azaltzen du lurrazalaren formak balantze dinamiko baten ondorio direla. Dinamika hori ziklo geografiko gisa ezagutzen da, higadura eta sedimentazio-prozesuak erakusten dituelarik.\nHigadura aipatuta, higadura eragiten duten faktoreak aipatzea garrantzitsua da. Kanpoko eragile bezala ezagutzen diren ura, haizea, izotza eta sua (beroa) dira geomorfologian eragin handiena dutenak. Kanpoko eragile hauek, lurrazalari forma ematen diote, eta prozesu kimikoekin batera, lurzoruak sortu, materialen propietateak aldatu eta topografiaren aldaketa eragiten dute. Lurrazala eta topografia, faktore klimatiko, hidrologiko eta biologikoen emaitza direla ondorioztatzen da.\nHistoria.\nGeografiaren hasiera banaezin batean, geomorfologia mende amaieran mamitzen da bere aita izan zenaren eskutik, William Morris Davis geografo ospetsuaren eskutik, geografia amerikarraren aitatzat ere hartzen dena. Garai batean, erliebearen sorrerari buruzko ideia nagusia katastrofismoaren bidez azaltzen zen, Bibliako uholde handiarekin bat etorriko balitz bezala. Davisek eta beste geografo batzuk uste zuten Lurreko gainazalaren ereduaren erantzule beste arrazoi batzuk zirela eta ez gertaera katastrofikoak. Davisek, uniformitarismoaren esparruan, paisaia sortzearen eta suntsitzearen teoria garatu zuen, ziklo geografikoa deitu zuena. \"The Rivers and Valleys of Pennsylvania\", \"The Geographical Cycle\" eta \"Elementary Physical Geography\" bezalako lanek lehen bultzada sendoa eman zuten, eta diziplina finkatzen ari ziren Mark Jefferson, Isaiah Bowman, Curtis Marbut bezalako oinordeko ugarik (parte hartzeari utzi gabe) geografiaren testuinguruan eta beste zientzietan sakonduz ere jarraitu zuten.\nGeomorfologia praktikoa.\nGeomorfologiaren aplikazio praktikoak, arrisku geologikoekin erlazionatzen dira, adibidez, lurren labainketak, ibaien kontrolak edo kostako babesa... Hauen aurrean, irtenbide desberdinak aplikatzen dira istripuak ekiditeko.\nGeomorfologiaren eragileak.\nProzesu geomorfologikoen eragile nagusiak geografikoak, biotikoak, geologikoak eta antropikoak dira. Eragile geografikoei dagokienez, jatorri exogenoko eragile abiotikoak dira erliebean eragina dutenak, higadura handiagotuz, adibidez: grabitatea, lurzorua, klima eta ur masak.\nFaktore biotikoek, aldiz, eragile geografikoen kontran jokatzen dute, gehienetan higadura murriztuz landaretzaren kasuan bezala. \nEragile geologikoei dagokienez, tektonikak ziklo geografikoa gaztetzen du, haren jatorri endogenoarekin higadura errazten duelako. Tektonikak lurrazal kontinentalean deformazioaren ondorioz sortutako egiturak aztertzen ditu, egitura horiek eratu zituzten prozesuekin batera. Tektonikari esker eratzen dira mendikateak eta fosa tektonikoak, horiek izanik etorkizuneko geomorfologia osatuko dutenak.\nAzkenik, gizakiaren ekintzak eragile antropikoak eragiten ditu, kasu batzuetan higadura erraztuta eta besteetan ekidituta.\nProzesu geomorfologikoak.\nGeomorfologian, adar hainbat bereizten dira, eta adar bakoitzean prozesu eta paisai geomorfologiko desberdinak aurkitzen dira.\nGeomorfologia klimatikoa.\nErliebean, klimak duen eragina aztertzen du. Euria, tenperatura, haizea... eragile desberdinak dira, eta bakoitzean desberdin eragiten du, higadura era desberdinetan emanez. Tenperaturak normalean arroken apurketa eragiten du, adibidez, basamortuetan tenperatura aldaketa askotan gertatzen denez, arroketan uzkurtze eta zabaltze prozesuak ematen dira, horrela arroka zartatuz. Euriak, askotan, eragile kimiko moduan eragiten du, adibidez, ingurune karstikoak sortuta. Haizeak, normalean, basamortuetan eragiten du, bertan ere morfologia desberdinak sortuz.\nGeomorfologia flubiala.\nIbaiek sortzen dituzten morfologia desberdinak biltzen dira bertan. Dinamika flubialak batzen dituen arrisku geologikoak ere aztertzen ditu.\nHegaletako geomorfologia.\nMendietan gertatzen diren prozesuak aztertzen ditu, hala nola ezpondetako erorketak, masa mugimenduak... atal hau arrisku geologikoekin gehienen lotzen dena da.\nGeomorfologia glaziarra.\nGlaziarrek ematen dituzten morfologiak aztertzen ditu, eta hauek eragiten dituzten prozesu desberdinak.\nGeomorfologia litorala.\nKostaldeko erliebe eta prozesu desberdinak biltzen ditu atal honek.\nGeomorfologiaren zikloa.\nGeomorfologia, 3 etapa desberdintzen dira. Lehenengo,higadura; ondoren,sedimentuen garraioa; eta azkenik,hauen sedimentazioa:\nHigadura.\nProzesu geologikoen bidez, materialak erauzteko prozesua da higadura, eta meteorizazioak, arroken alterazioak eta aldez aurreko disgregazioak, higadura errazten du.\nHigaduraren mota eta intentsitatea hainbat faktoreren menpe dago: Klimatikoak, topografikoak, lurzoruko faktoreak, faktore antropikoak, besteak beste.\nGarraioa.\nGarraioa, garraio-bidea fluido bat denez, arroka zati meteorizatuen mugimendua da. Garraio-energia aldatu egiten da sistema batetik bestera, eta garraiatutako materialen tamainan eta sedimentuetan inprimatutako egituretan islatzen da. Materialak ibaien bidez, itsas-korronteen bidez eta uhertasun-korronteen bidez garraiatu daitezke, baita olatuen, garraio glaziarraren, eolikoaren eta grabitazio-garraioaren bidez ere. Horien barnean hainbat modutan garraia daiteke materiala: Irristaketaz, errotazioz, saltoka, esekiduran edo garraio kimiko bidez.\nSedimentazioa.\nSistema sedimentario batek garraiatutako materialen metaketa da, ingurune-baldintzen aztarna uzten duelarik arroken erregistroan.\nSedimentazioa bi prozesuren bidez gerta daiteke: dekantazioa (sedimentuak garraiatzen zituen korronteak abiadura galtzen duenean edo gelditzen denean gertatzen da) eta areagotze zinetikoa (klastoek geldiarazten dituen oztopo batekin topo egiten duten neurrian).Hala ere, metaketa gune deprimituetan gertatzen da ia beti. \nIbaiak, eragile nagusiak.\nHigaduran, garraioan eta metaketan ura da eragile geologiko garrantzitsuena.Gaur egun lurrazal kontinentalean gailentzen diren erliebe-morfologiak ibai prozesuek eragindakoak dira. Ibaiak drainatze sare baten parte dira, eta drainatze sare horrek baldintzatzen du lurrazal\u2013eremu horren morfologia. "}
{"id": "281005", "revid": "512", "url": "https://eu.wikipedia.org/wiki?curid=281005", "title": "Lonchophylla mordax", "text": "Lonchophylla mordax Lonchophylla generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "281006", "revid": "336", "url": "https://eu.wikipedia.org/wiki?curid=281006", "title": "Jos\u00e9 F\u00e9lix Guerrero", "text": "Jos\u00e9 F\u00e9lix Guerrero L\u00f3pez (Portugalete, ) bizkaitar futbolari ohia da. Julen Guerreroren anaia gaztea, eta Athleticen harrobiko jokalaria bera ere. 1996-1997 denboraldian, bigarren mailako taldean ziharduela (Bilbao Athletic), Eibarrera joan zen, eta talde horrekin denboraldi bat egin ondoren, Santanderko Real Racing Club de Santander taldera aldatu zen. Hurrengo denboraldian Real Sociedadek hartu zuen, baina 2000. urtean Realak taldetik kanpo utzi zuen. 2005. urtean, futbolari utzita, TeleBilbaoko esatari hasi zen."}
{"id": "281007", "revid": "336", "url": "https://eu.wikipedia.org/wiki?curid=281007", "title": "Paul Guilsou", "text": "Paul Guilsou (Senpere, 1920ko urtarrilaren 24a - Paris, 1993ko abuztuaren 25a) euskal idazle eta itzultzailea izan zen.\nUztaritzeko apaizgaitegian eta gero Baionan ikasketak egin ondoan, 25 urterekin apeztu zen eta Mugerrera joan zen. Bereak dira \"Gazte: seme galdua\" (1950), \"Koropillo azeri zaharra\" (1952) eta \"Gizona\" (1953) antzerki-lanak, guztiak \"Gure Herria\" aldizkarian argitaratuak. Moli\u00e8reren \"Le m\u00e9decin malgr\u00e9 lui\" (\"Pettan Mihiku\", 1951) eta Manuel Sotaren obra bat (\"Bihotz apala\") euskaratu ditu. Beste obra batzuk: \"Bi semeak\", \"Bazko goizean\", \"Idek atea\", \"Sendagin kaskonia\" eta \"Nesken adi\"."}
{"id": "281008", "revid": "28807", "url": "https://eu.wikipedia.org/wiki?curid=281008", "title": "Pol Giltzu", "text": ""}
{"id": "281009", "revid": "105290", "url": "https://eu.wikipedia.org/wiki?curid=281009", "title": "Kauri", "text": "Kauria (\"Zonaria pyrum\") zipreidoen familiako itsas moluskua da, barakuiluaren itxurakoa, oso oskol distiratsua duena. Oskolaren burualdeko aurreneko kiribila beste guztiak batera bezain handia izaten du. Mediterraneoko itsasertzetan bizi da. Oso aintzat hartua da, apaingarri gisa edukitzeko, batez ere. Asiako eta Afrikako ekialdeko zenbait herrialdetan trukeko txanpon gisa ere erabili da."}
{"id": "281010", "revid": "536", "url": "https://eu.wikipedia.org/wiki?curid=281010", "title": "L\u00fcderitz", "text": "L\u00fcderitz (alemanez: \"L\u00fcderitzbucht\"; portugesezko antzinako izena: \"Angra Pequena\") Namibiako hegoaldeko hiria eta portua da, Ozeano Atlantikoaren ertzean. Ekonomia-jarduera nagusiak arrantza (otarrainak, sardinak) eta industria (janari-industria) dira.\nHistoria.\nAdolf L\u00fcderitz alemaniar negozio-gizonak portugaldarrei erosi zien \"Angra Pequena\" portua 1883an. Hurrengo urtean alemaniarren mendeko kolonia bihurtu zen."}
{"id": "281012", "revid": "512", "url": "https://eu.wikipedia.org/wiki?curid=281012", "title": "Mikel Mendizabal", "text": "Mikel Mendizabal Garmendia (Itsasondo, Gipuzkoa, 1956ko martxoaren 31) bertsolaria da. Lizardi Saria bi aldiz irabazi du, Artxanberri Saria behin, eta Durangoko Lauaxeta Saria beste behin. 1989ko Txapelketa Nagusian finalista izan zen. 1997an berriz izan zen finalista eta bosgarren egin zuen.\nNeurri, doinu eta beste zenbait alderdi formaletan aurrerakoia eta berritzailea izan zen. Bertsolaritza lantzen eta sustatzen dihardu ikastoletan, eta Gipuzkoako Ikastolen Elkartean liberatua da horretarako."}
{"id": "281013", "revid": "512", "url": "https://eu.wikipedia.org/wiki?curid=281013", "title": "Lonchophylla robusta", "text": "Lonchophylla robusta Lonchophylla generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "281014", "revid": "336", "url": "https://eu.wikipedia.org/wiki?curid=281014", "title": "Mudra", "text": "Mudra, sanskritoz \u092e\u0941\u0926\u094d\u0930\u093e (\"zigilu\", \"marka\", edo \"keinu\"), Indiako errituetan, ikonografian eta dantzan erabiltzen diren keinu sinbolikoak dira.\nArtean gehien azaltzen direnak \"abhaya mudra\" (\"beldurrik eza\"), \"dharmacakra mudra\" (legeari buruzko hitzaldia) eta \"dhyana mudra\" (\"meditazioa\") dira. Hinduismoa eta budismoa Indiatik kanpoko beste herrialdetara zabaltzearekin batera hedatu zen mudraren erabilpena, Asia hego-ekialdean eta Tibeten batik bat."}
{"id": "281015", "revid": "336", "url": "https://eu.wikipedia.org/wiki?curid=281015", "title": "Alfred Pellan", "text": "Alfred Pellan (Quebec Hiria, - Montreal, ) Kanadako margolaria, marrazkigilea eta dekoratzailea izan zen. Kanadako artistarik garrantzitsuenetako bat izan zen. Parisen bizi izan zen 1926-1940 bitartean, eta ondoren Montrealen hartu zuen bizilekua. Pellanen margolanetan oso nabaria da errealismotik kubismora eta surrealismora izandako bilakaera. \"Les Carnivores \"(1966) da Pellanen obra ezagunenetako bat."}
{"id": "281016", "revid": "448", "url": "https://eu.wikipedia.org/wiki?curid=281016", "title": "Platanista", "text": ""}
{"id": "281017", "revid": "336", "url": "https://eu.wikipedia.org/wiki?curid=281017", "title": "Alexander Selkirk", "text": "Alexander Selkirk (Largo, Fife, Eskozia, 1676 - itsasoa, 1721eko abenduaren 13a) itsasgizona izan zen. 1703an, William Dampierren espedizioan parte hartu zuen, baina Stradling kapitainarekin haserretu, eta Juan Fernandez uhartediko uharte batean (egungo Robinson Crusoen) utzi zuten. Han bizi izan zen, bakardadean, 1709 arte. Daniel Defoe idazlea Selkirken istorioan oinarritu zen \"Robinson Crusoe\" eleberria idazteko."}
{"id": "281018", "revid": "31982", "url": "https://eu.wikipedia.org/wiki?curid=281018", "title": "Surabaya", "text": "Surabaya Indonesiako hiria eta portu nagusia da, eta Ekialdeko Java probintziako hiriburua. Java uhartearen iparraldeko kostaldean dago. 350,5 kilometro koadroko eremua du, eta 2010ean 2.765.487 biztanle zituen.\nEkonomia.\nIndonesiako garrantzi handiko portua da. Bertatik ateratzen dira Javako esportazio-produktu gehienak (nekazaritzako gaiak eta petrolioa batez ere). Merkataritza eta industria (kimika, burdinbide-gaiak, beira, elikagaiak) dira ekonomia-jarduera nagusiak."}
{"id": "281019", "revid": "512", "url": "https://eu.wikipedia.org/wiki?curid=281019", "title": "Juan de Espinosa Medrano", "text": "Juan de Espinosa Medrano \u2014izengoitia: Lunarejo\u2014 (Calcauso, Peru, 1632 - Cusco, Peru, 1688) kitxuazko eta gaztelaniazko amerindiar poeta eta apaiz katolikoa izan zen. Hego Amerikako literatura barrokoko idazlerik handienetako bat izan zen.\nObrak: \"Apolog\u00e9tico en favor de don Luis de G\u00f3ngora\" (1662), \"Seme hondatzailea\" (kitxuaz idatzia) eta \"La novena maravilla\"."}
{"id": "281020", "revid": "336", "url": "https://eu.wikipedia.org/wiki?curid=281020", "title": "Evandro", "text": "Evandro ( antzinako erromatarren artean, Lazioko lehen printzea izan zen. Hermesen eta Carmenta edo Tiburtis izena zuen Arkadiako ninfaren semea zen. Aita hil ondoren, Arkadia utzi eta \"Pallantium\" izeneko hiria sortu zuen Lazion. Musika, idazketa eta laborantza-lan berezi batzuk erakutsi zizken laziotarrei. Virgilioren \"Eneida\" poeman Eneasen aliatu gisa ageri da, latinoen aurkako gerran."}
{"id": "281021", "revid": "512", "url": "https://eu.wikipedia.org/wiki?curid=281021", "title": "Lonchophylla thomasi", "text": "Lonchophylla thomasi Lonchophylla generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "281022", "revid": "1545", "url": "https://eu.wikipedia.org/wiki?curid=281022", "title": "Juan de La Cierva y Codorni\u00fa", "text": ""}
{"id": "281023", "revid": "512", "url": "https://eu.wikipedia.org/wiki?curid=281023", "title": "David Roentgen", "text": "David Roentgen (Herrenhag, Alemania, 1743 - Wiesbaden, Alemania, 1807ko otsailaren 12a) alemaniar zurgina izan zen.\nBiografia.\nAitaren ordezko izan zen 1772an, hark Neuwieden zuen aroztegian. Parisko erakusketa batera joan zen bere lanen berri emateko, eta agindu ugari jaso zituen Luis XVI.aren gortetik. Aipagarriak dira egilearen asmakizun mekanikoak (erloju musikadunak) eta zurgintza-lanak. Luis XVI.aren gortean egin zuen lan, Iraultza iritsi zen arte."}
{"id": "281024", "revid": "25421", "url": "https://eu.wikipedia.org/wiki?curid=281024", "title": "Akzidente (filosofia)", "text": "Aristotelesen filosofiaren kontzeptu metafisikoa: subjektua desegin gabe agertu eta desagertzen dena; substantziaren zehaztapen egiazkoa baina ez esentziakoa.\nLogikan, subjektuaren ezaugarria da akzidentea; esentziazkoa edo esentziatik abiatzen ez den ezaugarria izendatzeko erabiltzen den kontzeptua. Porfirio filosofoak emandako substantziaren bost osagaietako bat da akzidentea. Gainerako laurak generoa, espeziea, desberdintasuna eta propietatea dira."}
{"id": "281025", "revid": "63274", "url": "https://eu.wikipedia.org/wiki?curid=281025", "title": "Baal", "text": "Baal (Bibliako hebreeraz: \u05d1\u05e2\u05dc, ahoskatua,ekialdeko hizkuntza semitikoetan, \u00abjauna\u00bb) kanaandar, feniziar eta arameoen artean tokiko jainkoek hartu ohi zuten izena izan zen. Hiri eta eskualdeetako Baal jainkoek emankortasun edo ekaitzaren jainkoak ziren. Baalen ohorezko ospakizunetan opariak eskaintzen zitzaizkien, giza opariak batzuetan. Biblian, epaile eta igarleak Baalen gurtzaren aurka ageri dira behin eta berriro."}
{"id": "281026", "revid": "512", "url": "https://eu.wikipedia.org/wiki?curid=281026", "title": "William Cranch Bond", "text": "William Cranch Bond (Falmouth, Maine, AEB, 1789ko irailaren 9a - Cambridge, Massachusetts, 1859ko urtarrilaren 29a) Estatu Batuetako astronomoa izan zen.\nBiografia.\n1850ean, Vega izarraren argazkia egin zuen, eta horixe izan zen izar baten lehenengo argazkia. Handik urtebetera, Ilargiari egin zion argazki batek arrakasta handia izan zuen Londresko erakusketa batean. Saturnoren bi sateliteren artean eraztun ilun bat zegoela ikusi zuen. 1857an, izar bikoitz baten lehenengo argazkia atera zuen."}
{"id": "281027", "revid": "28807", "url": "https://eu.wikipedia.org/wiki?curid=281027", "title": "William C. Bond", "text": ""}
{"id": "281028", "revid": "512", "url": "https://eu.wikipedia.org/wiki?curid=281028", "title": "Miguel Castells", "text": "Miguel Castells Artetxe (Busturia, Bizkaia, 1931ko abuztuaren 26a) abokatua eta politikaria da. Burgosko Auzian (1970) eta FRAPeko kideen aurkako epaiketan (1975) hartu zuen parte, epaituen abokatu gisa. 1979an Espainiako senatari izendatu zuten Gipuzkoan, Herri Batasunaren aldetik. Hainbat alditan auziperatu dute. GALen aurkako salaketa-lanen koordinatzailea izan zen. Artikulu eta liburu ugari idatzi ditu politikaren inguruan."}
{"id": "281029", "revid": "512", "url": "https://eu.wikipedia.org/wiki?curid=281029", "title": "Fedon Eliskoa", "text": "Fedon Eliskoa (; Elis, Antzinako Grezia, K.a. 400 inguruan) filosofoa izan zen. Sokratesen ikasle leialetako bat izan zen. Elisen eta Espartaren arteko gerran gatibu egin zuten, eta Atenasen esklabo saldu. Askatasuna lortu ondoren Sokratesen ikasle egin zen, eta hiltzen lagundu zion. Geroago, Elisa itzuli eta filosofia-eskola bat antolatu zuen hiri hartan. Haren idazkiak, ordea, galdu egin dira."}
{"id": "281030", "revid": "512", "url": "https://eu.wikipedia.org/wiki?curid=281030", "title": "Ossip Gabrilovitx", "text": "Ossip Gabrilovitx (San Petersburgo, 1878ko otsailaren 7agreg./urtarrilaren 26ajul. - Detroit, 1936ko irailaren 14a) errusian jaiotako pianista eta orkestra-zuzendaria izan zen.\nSan Petersburgon eta Vienan egin zituen ikasketak. Berlinen jo zuen lehen aldiz 1896an, eta gazte zela hasi zen atzerrian kontzertuak ematen (Austrian, Ingalaterran, Alemanian, Estatu Batuetan). Municheko eta Vienako orkestren zuzendaria izan zen, eta baita Detroiteko orkestra sinfonikoarena ere."}
{"id": "281031", "revid": "116965", "url": "https://eu.wikipedia.org/wiki?curid=281031", "title": "Juha Kankkunen", "text": "Juha Matti Pellervo Kankkunen (Laukaas, Finlandia, 1959ko apirilaren 2a -) finlandiar auto gidaria da.\nBiografia.\n1985ean hasi zen rallyetan profesional bezala parte hartzen. Lancia etxearen babespean lehiatu du 1987. urtetik aurrera. Ehun eta hiru rallytan hartu du parte, eta hogeita batean izan da garaile. Beste zenbait saritan garaipena lortzeaz gainera, munduko txapelduna izan da lau aldiz (1986, 1987, 1991 eta 1993an), eta txapeldunorde behin (1992an)."}
{"id": "281032", "revid": "512", "url": "https://eu.wikipedia.org/wiki?curid=281032", "title": "Platalina genovensium", "text": "Platalina genovensium Platalina generoko animalia da. Chiropteraren barruko Glossophaginae azpifamilia eta Phyllostomidae familian sailkatuta dago"}
{"id": "281033", "revid": "28807", "url": "https://eu.wikipedia.org/wiki?curid=281033", "title": "Juha Matti Pellervo Kankkunen", "text": ""}
{"id": "281034", "revid": "46380", "url": "https://eu.wikipedia.org/wiki?curid=281034", "title": "Henri Labrouste", "text": "Henri Labrouste (Paris, 1801eko maiatzaren 11 - Fontainebleau, 1875eko ekainaren 24a) frantses arkitektoa izan zen.\nMetalezko egitura erabili zuen lehen arkitektoa izan zen (1843-1850, Sainte-Genevi\u00e8ve liburutegia). Estilo klasikoa gorde zuen, ordea, obra horren kanpoaldean. 1862-1866. urteetan, \"Biblioth\u00e8que Nationale\" liburutegiko irakurketa gela eraiki zuen, burdinazko egiturak erabiliz. Arkitektura funtzionalaren aitzindaritzat jo izan da."}
{"id": "281035", "revid": "336", "url": "https://eu.wikipedia.org/wiki?curid=281035", "title": "John McEnroe", "text": "John Patrick McEnroe Jr. (New York, 1959ko otsailaren 16a) Estatu Batuetako tenis-jokalari ohia da, 1980ko hamarkadako tenis-jokalari handienetarikoa. Lau bider irabazi zuen Flushing Meadows-eko lehiaketa (1979, 1980, 1981 eta 1984), hiru bider Winbledon-ekoa (1981, 1982, 1984),\u00a0 hiru aldiz Masters-a (1978, 1983, 1984) eta lau aldiz Davis Kopa (1978, 1979, 1981 eta 1982), maila apalagoko beste lehiaketa askorekin batera."}
{"id": "281036", "revid": "6327", "url": "https://eu.wikipedia.org/wiki?curid=281036", "title": "John MacEnroe", "text": ""}
{"id": "281037", "revid": "56334", "url": "https://eu.wikipedia.org/wiki?curid=281037", "title": "C\u00e9sar Milstein", "text": "C\u00e9sar Milstein (Bahia Blanca, Argentina, 1927ko urriaren 8a - Cambridge, Ingalaterra, 2002ko martxoaren 24a) Argentinan jaiotako Erresuma Batuko biokimikaria izan zen.\nBiografia.\nCambridgeko unibertsitateko biologia molekularreko laborategian lan egin zuen. 1975ean, Georges J. F. K\u00f6hlerrekin batera, antigorputzen zelula lerroak lortzeko sistema aurkitu zuen. 1984an, Medikuntzako Nobel saria eman zioten, Niels Kaj Jerne eta Georges K\u00f6hlerrekin batera, immunologiaren alorrean egindako lanengatik."}
{"id": "281038", "revid": "56334", "url": "https://eu.wikipedia.org/wiki?curid=281038", "title": "Dominique Pire", "text": "Dominique Pire, jaiotzez Georges Charles Clement Ghislain Pire (Dinant, Valonia, Belgika, 1910eko otsailaren 10a - Lovaina, Belgika, 1969ko urtarrilaren 30a) belgikar elizgizona izan zen.\nBiografia.\nDomingotarra zen. Bihotzeko Europa izeneko kanpaina bultzatu zuen 1949an, eta nazioarteko erakunde bat osatu zuen erbestean bizi zirenei laguntzeko. Hiri europarrak sortu zituen Belgika, Austria eta Alemanian. Mahatma Gandhi Nazioarteko Bake Gunea eraiki zuen 1960an. 1958an, Bakearen Nobel saria eman zioten."}
{"id": "281039", "revid": "336", "url": "https://eu.wikipedia.org/wiki?curid=281039", "title": "Fax", "text": "Faxa (faksimilearen laburdura) telekomunikazio-sistema da, telefonoaren bitartez fotokopiaren antzeko kopiak egiten dituena. Faxak egiteko, tresna elektronikoak zeinu grafikoak seinale elektriko bihurtzen ditu; seinale elektriko horiek telefonia-sarearen bidez konektatutako beste fax-tresna batera igortzen dira; han berriro zeinu grafiko bihurtzen dira, eta jatorrizkoaren faksimilea inprimatzen da.\nTelekomunikazio-sistema honekin ekoizten den mezuari, testu-tipoari, faxa ere deitu ohi zaio.\nFaxari laburtuz deitzen diogu, linea telefonikotik edozein distantziatik transmititu ahal diren dokumentuak eta grafikoak onartzen dituen sistema bati .\nHistoria.\nTelegrafoa 1840. urtean asmatu zenetik, beste metodo batzuk bilatu ziren komunikatzeko, baina ez zen izan 35 urte geroago, 1875. urtean , Bruselako Unibertsitatearen ingeniari bat, Claude Garc\u00edak , sistema berri bat asmatu zuenean, Juanez \u2013en inprimagailuarekin , 1749 , bertatik seinaleak bidali ahal ziren distantzia handi batetik. Lehenengo seinalea Bruselatik Washingtonera izan zen, eta bertan Ulysses S. Grant irakurri zuen :\nBidaltzeko eta jasotzeko sistemak eboluzionatu egin du, eta komunikazio teknologia berriak hedatu ditu . Internet adibidez, informazio iturri ezagunena da, eta bere laguntzarekin Faxa ez da desagertu .\nFax birtuala edo faxa internetik, fax normal batek egiten dituen funtzioetan oinarritzen da, linea telefoniko batetik, baina hau ordezkatu egiten du aparatu tradizionalak, plataforma web baten ordez, hau suposatzen du dokumentuak digitalizatzen direla.\nFax mota hauek abantaila handiak dituzte sistema tradizionalekin konparatuta:\nGaur egun fax birtuala erabiltzeko aukera daukagu, zerbitzu hau bidali edo jasotzeko aukera ematen dizu, interneten bidez, fax makinarik erabili behar gabe.\nFuntzionamendua.\nFax bat funtsean irudi eskaner bat da, modem eta inprimagailu bat lotuta gauza zehatz bat egiteko. Eskanerra dokumentu originala irudi digital batean bihurtzen du; modema irudia bidaltzen du telefono lineatik ; eta beste aldean, modemak jasotzen eta bidaltzen dio inprimagailuari, eta honek dokumentu originalaren kopia bat egiten du.\nErabili ziren lehenengo faxak bakarrik eskaneatu egiten zuten zuriz eta beltzez , baina teknologiak berritzen joan zirenez gris kolorera pasatu ziren, gaur egun berriz hobeagoak dira. Urteekin ailegatu zen kolorezko eskanerra, hau irudiak grisak bidaltzen ditu oraindik, baina ordenagailu batera bidali daitezke eta bertan kolorez jarri.\nLehengo Faxak inprimagailu termikoak erabiltzen zituzten, hauek paper zehatz bat behar dute. Oso gutxi ziren orratz inprimagailuak erabiltzen zituzten makinak , eta gutxiago laser inprimagailuak . Honen ondorioz , inprimagailu berriak sortu ziren, tintako inprimagailuak, eta hauek \"boom\" handia izan zuten.\nBakarrik ordenagailu batzuk dituzte haien karkasa, hau da beharrezkoa dena fax batekin funtzionatzeko, hauek nabarmenak dira: \"Ericsson portable\" eta \"Canon Navigator\".\nSoftware emuladorea.\nFaxa/modema duen ordenagailu batek , eta beharrezko softwarea duena , faxaren mugimenduak emulatzeko kapaz izaten da .\nZenbait abantailak sistema hau erabilita :\nPrograma emuladore batzuk:\nFax motak.\nFaxa funtsezko elementua bihurtu zen enpresetan, baina arazoa izan zen bidali edo jasotzeko dokumentuak Ameriketatik eta Europaren artean , eta behar zen denbora jasotzeko. Orduan 4 talde antolatu ziren :\nGSM telefono mugikorrak, kapaz dira, faxak bidaltzeko eta jasotzeko. PCMCIA txartel bat behar dute, ordenagailuarekin komunikatzeko, baina badaude ordenagailuaren laguntza barik bere kabuz fax jaso daitekeen oraingo mugikorrak.\nKomunikazioa distantzia luzetik erabiltzeko, internet erabiltzen da datuak transmititzeko ere. Hartzailea internet konexioa ez badu, makina bat, telefono sareari lotuta dagoena, informazioa transmititzen duena da.\nErabilera.\nHasieran faxa , bakarrik erabiltzen zen kazetaritzan , baina bere balioagatik modernizatu egin zen eta negozioetan erabiltzen hasi zen. Faxa denetariko argazki motak bidaltzeko edo jasotzeko erabiltzen zen . Geroago teknologia berriak lotzen joan dira , disko gogorra adibidez.\nJaponia teknologia honen erabiltzaile nagusiena izan zen. Faxa lortu du teknologia gaur egungo komunikazioekin lotzea, baina gehienek errua botatzen diote faxari , teknologia digitala gutxiegi aurreratu delako eta.\nFaxaren arrakastaren ondoren, oraindik geratzen da denbora gehiegi paperik gabeko bulego deritzonan parte hartzeko.\nFaxa gaurkotasunean gutxiagotzen hari da, zeren eta internet eta e- mailak ohikoagoak eta azkarragoak direlako. Badira oraindik konpainiak fax zerbitzuak dituztenak. Osasun arloan erabiltzen da gehien bat oraindik , (espedienteak paperean eduki ahal izateko ). Aseguruetan eta finantzetan (presupuestoak bidaltzeko edo jasotzeko , fakturak , eta abar)\nFaxak balore legala du. Adibidez Espainian Correos delakoa , fax zerbitzuak eskaintzen ditu eta burofax direnak ere , horregatik erabiltzen dira kontratuetan zeren eta , ckackeable ez direlako."}
{"id": "281040", "revid": "28807", "url": "https://eu.wikipedia.org/wiki?curid=281040", "title": "Telekopia", "text": ""}
{"id": "281041", "revid": "56334", "url": "https://eu.wikipedia.org/wiki?curid=281041", "title": "Thomas Huckle Weller", "text": "Thomas Huckle Weller (Ann Arbor, 1915eko ekainaren 15a - Needham, Massachusetts, 2008ko abuztuaren 23a) estatubatuar medikua izan zen.\nInfekzio-eritasunei aurrea hartzeko sailaren zuzendari izan zen erietxe batean. Enders eta Robbinsekin batera poliomielitisaren birusa aztertu zuen giza enbrioietatik ateratako gihar- eta azal-ehunen nahastura batean. Eta hala, eritasun horren aurkako lehen txertoa lortu zuten. 1954an, Fisiologia eta Medikuntzako Nobel Saria jaso zuten hirurek."}
{"id": "281042", "revid": "512", "url": "https://eu.wikipedia.org/wiki?curid=281042", "title": "Chrotopterus auritus", "text": "Chrotopterus auritus Chrotopterus generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281043", "revid": "28807", "url": "https://eu.wikipedia.org/wiki?curid=281043", "title": "Thomas H. Weller", "text": ""}
{"id": "281044", "revid": "90609", "url": "https://eu.wikipedia.org/wiki?curid=281044", "title": "Gelada", "text": "Gelada (\"Theropithecus gelada\") zerkopitezidoen familiako primate tximinoa da.\nEzaugarriak.\nArra, isatsaren 80 cm-ak barne, 1,5 m luze izaten da; emea, txikixeagoa. Gorputz sendoa, buru handia eta mutur luzea ditu. Kolorez arre iluna da; ile sarria du, bular-sabeletan izan ezik, horiek ilerik gabeak eta azal gorrikoak baititu.\nIntsektuak eta belarra jaten ditu.\nHabitata.\nEtiopian, eskualde menditsuetan bakarrik bizi da."}
{"id": "281045", "revid": "28807", "url": "https://eu.wikipedia.org/wiki?curid=281045", "title": "Theropithecus gelada", "text": ""}
{"id": "281046", "revid": "88969", "url": "https://eu.wikipedia.org/wiki?curid=281046", "title": "Ana Izura", "text": "Ana Izura Egiguren (Tafalla, Nafarroa, 1943ko irailaren 1a) nafar pintorea da.\nBiografia.\nIrunen bizi izan da gaztetatik. Bertako Marraketa-Eskolako irakaslea zen Gaspar Montes Iturrioz pintorearekin egin zituen lehenengo urratsak marrasketan. Madrilen eta Bruselan egin zituen Margolaritzako ikasketak. 1973. urtean Gipuzkoako Pintoreak Saria jaso zuen Madrilen eginiko erakusketan. Erakusketa ugari egin du han eta hemen Europako hiri askotan: Praga (1978), Paris (1979), Wiesbaden (1979), Bartzelona (1979), Donostia (1980), Iru\u00f1ea (1981), Bilbo (1983), Madril (1984).\nAna Izura gerraondoko emakume-belaunaldi berezi batean kokatzen da: Esther Ferrer, Isabel Baquedano, Marta C\u00e1rdenas, Mari Puri Herrero, Clara Gangutia edo Cristina Iglesias. Emakume horiek adore berezia izan zuten arte ederretan bizitza profesional bat bideratzeko.\nAtzerrian hainbat urte eman eta gero, itzulitakoan harreman estua izan zuen Irunen bizi ziren Jorge Oteiza eta Nestor Basterretxearekin, Baita Hondarribian bizi zen Remigio Mendibururekin ere. Lan pedagogiko itzela egin du bere etxe eta estudiotik pasa diren ehunka ikasleekin,"}
{"id": "281047", "revid": "1545", "url": "https://eu.wikipedia.org/wiki?curid=281047", "title": "Jahangir", "text": "Jahangir (Fatehpur Sikri, India, 1569ko abuztuaren 31 - Kaxmir, 1627ko azaroaren 8a) Indiako mogol enperadorea izan zen 1605-1627 urteetan. Akbarren semea zen, eta harengandik hartu zuen enperadoretza. Rajputak menderatu zituen, eta Kangrako gotorlekua hartu zuen; Persiako Abbas I. sharen kontra borrokatu zen eta Kandahar galdu zuen. Britainiarrekin eta portugaldarrekin harreman onak izan zituen, eta kristauak onartu zituen."}
{"id": "281048", "revid": "28807", "url": "https://eu.wikipedia.org/wiki?curid=281048", "title": "Jehangir", "text": ""}
{"id": "281049", "revid": "336", "url": "https://eu.wikipedia.org/wiki?curid=281049", "title": "Boris Kaufman", "text": "Boris Abelevitx Kaufman (; Bia\u0142ystok, - New York, ) jatorri errusiarreko kameralaria izan zen. Mikhail anaiak eta Denisek, Dziga Vertov ezizenez ezagunak, irakatsi zioten zinemagintza. Parisen bizilekua harturik, Jean Vigo zinemagilearen lanak filmatu zituen. Ameriketara joan, eta Elia Kazanen \"On the Waterfront\" (1954, \"Kaian\") eta \"Splendor in the Grass\" (1961, \"Belarraren Distira\") egin zituen, besteak beste."}
{"id": "281050", "revid": "336", "url": "https://eu.wikipedia.org/wiki?curid=281050", "title": "Pirazina", "text": "Pirazina lau karbono-atomoz eta bi nitrogeno-atomoz osatutako eraztuna duten konposatu heteroziklikoen izen generikoa. Kristal-egitura dute, eta piridinaren usaina. Sintesi organikoan eta koloratzaileak egiteko erabiltzen dira; biologian eta industrian garrantzi handikoak diren konposatu poliziklikoak eratzen dituzte. Pirazina izenekoa da sail honetako konposatu nagusia, C4H4N2 formula duena."}
{"id": "281051", "revid": "336", "url": "https://eu.wikipedia.org/wiki?curid=281051", "title": "Plakodermo", "text": "Plakodermoak (\"Placodermi\", antzinako grezieraz: \u03c0\u03bb\u03ac\u03be, \"xafla\" eta \u03b4\u03ad\u03c1\u03bc\u03b1, \"azala\") iraungitako klase bateko arrainak dira. Lehenbiziko gnatostomatuak, hots, lehenbiziko ornodun barailadunak izan ziren. Devoniarrean bizi izan ziren, orain 395-345 miloi urte. Klase honetako bi arrain-espeziek bakarrik iraun zuten Karboniferora arte. Burua hezurrezko xafla sendoz babestua zuten. Gorputzaren gainerako aldeetan ezkatarik ere ez zuten. 3,5 m luze baziren arren, neurri txikikoak, 6-40 cm bitartekoak ziren gehienak."}
{"id": "281052", "revid": "512", "url": "https://eu.wikipedia.org/wiki?curid=281052", "title": "Glyphonycteris behnii", "text": "Glyphonycteris behnii Glyphonycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281053", "revid": "512", "url": "https://eu.wikipedia.org/wiki?curid=281053", "title": "Pekari", "text": "Pekari \"Tayassuidae\" familiako ugaztunen izen arrunta da. Artiodaktiloen Suina azpiordenaren kideak dira, txerriekin (Suidae) eta agian hipopotamoekin (Hippopotamidae) batera.\nItxuraz basurdearen antzekoak dira, baina ebakortz- eta aurreko hagin-pare bana gutxiago dituzte, eta goiko letaginak ere ez dituzte hark bezala gora okertuak. Ugatz-pare bakarra dute. Orojaleak dira.\nMexikon, Erdialdeko Amerikan eta Hego Amerikan bizi dira. Pekaria da familia horretako animaliarik ezagunena.\nSailkapena.\n\"Mammal Species of the World]]\" bildumaren arabera, Tayassuidae familiak hiru genero monofiletiko ditu. 2000. urtean proposaturiko \"Pecari maximus\" laugarren espeziea zalantzazkoa da.\nHona hemen egungo generoak:\nEta ezagutzen ditugun genero iraungiak:"}
{"id": "281055", "revid": "336", "url": "https://eu.wikipedia.org/wiki?curid=281055", "title": "James Bradley", "text": "James Bradley (Sherborne, 1693ko martxoa - Chalford, 1762ko uztailaren 13a) astronomo ingelesa izan zen. Behaketa ugari egin ondoren, konturatu zen izarrak mugitu egiten zirela urtean zehar baina mugimendu hori ezin zitekeela bateratu Lurraren mugimenduarekin. Argiaren abiadura zehazteko modu berri bat asmatu zuen, lehenago Roemerrek emandakoa baino zehatzagoa. 1733an, Jupiterren diametroa neurtu zuen, eta izarren mapa bat egin zuen."}
{"id": "281056", "revid": "58701", "url": "https://eu.wikipedia.org/wiki?curid=281056", "title": "Brindisi", "text": "Brindisi Italiako hego-ekialdeko hiri eta portua (Itsaso Adriatikoa) eta izen bereko probintziako hiriburua. 79.784 biztanle. Artzapezpiku-egoitza. Nekazaritza-, merkataritza- eta industria-gunea. Sartu-irten handiko portua. Probintzia, nagusiki nekazaritza-eskualdea da (barazkiak, laboreak eta mahastiak)."}
{"id": "281057", "revid": "58701", "url": "https://eu.wikipedia.org/wiki?curid=281057", "title": "Verney Lovett Cameron", "text": "Verney Lovett Cameron (Kadipole, Dorsetshire, 1844ko uztailaren 1a - Leighton Buzzard, Bedford, 1894ko maiatzaren 24a) ingeles bidaiaria izan zen. Londresko Geografia Elkarteak eskatuta, Livingstoneren bila joan zen 1873an. Zanzibartik abiatu eta Afrika erdialdea igaro zuen, Tanganyika aintziratik barrena Afrika mendebaleko kostalderaino (Benguela, Angola). \"Across Afrika\" izeneko liburuan eman zituen ezagutzera bere bidaietako gorabeherak."}
{"id": "281058", "revid": "512", "url": "https://eu.wikipedia.org/wiki?curid=281058", "title": "Hamani Diori", "text": "Hamani Diori (Soundoure, Niger, Mendebaldeko Afrika Frantsesa, 1916ko ekainaren 6a - Rabat, Maroko, 1989ko apirilaren 23a) nigertar politikaria izan zen.\nBiografia.\nFrantziako Legebiltzarreko diputatu izan zen, eta Biltzar Nazionaleko lehendakariorde. 1960an, Nigerko Errepublikako lehendakari izendatu zuten, lehen ministro eta Kanpo Arazoetako ministro. Nigerko Alderdi Progresistako buruzagi izan zen, eta Afrikako Batasun Demokratikoko kide. 1974an, militarrek indarrez kendu zuten kargutik."}
{"id": "281059", "revid": "1545", "url": "https://eu.wikipedia.org/wiki?curid=281059", "title": "Dogger bankua", "text": "Dogger bankua () Ipar Itsasoko hondargune zabala da (300 km luze, 100 km zabal eta 13-20 m bitarteko sakonera), Ingalaterrako, Danimarkako eta Holandako itsasertzak hartzen dituena. Arrantza-gune garrantzitsua: bakailaoa eta sardina. Historia: bertan egin zuten borroka Ingalaterrako eta Holandako gerraontziak 1781ean, eta Ingalaterrakoak eta Alemaniakoak 1915ean."}
{"id": "281060", "revid": "336", "url": "https://eu.wikipedia.org/wiki?curid=281060", "title": "John Dollond", "text": "John Dollond (Londres, Ingalaterra, 1706ko ekainaren 21agreg./ekainaren 10ajul. - 1761eko azaroaren 30a) zientzialaria izan zen. Optika- eta astronomia-tresnak egin zituen. Teleskopio akromatiko (kolore aberraziorik gabea) erregaitz bat asmatu zuen. Lenteen aberrazioa ezin dela zuzendu zioen Newtonen teoria ezeztatu zuen teleskopio horri esker. Heliometro bat ere egin zuen, Eguzkiaren diametroa eta zeruko argizagien arteko angeluak neurtzeko balio zuena."}
{"id": "281061", "revid": "96586", "url": "https://eu.wikipedia.org/wiki?curid=281061", "title": "Victoriano Fern\u00e1ndez Askartza", "text": "Victoriano Fern\u00e1ndez Askartza (Mara\u00f1\u00f3n, 1870 - Cercedilla, Madril, 1934ko abuztuaren 9a) nafar astronomoa. Fisika eta Matematikako Zientzietan eta Zuzenbidean doktorea eta Madrilgo Behatoki Astronomikoko astronomoa izan zen. \"El Magisterio espa\u00f1ol\" eta \"La Agricultura de Espa\u00f1a\" aldizkarien zuzendaria izan zen. Oso hitzaldi famatuak eman zituen Europan egin ziren astronomiari buruzko nazioarteko biltzarretan."}
{"id": "281062", "revid": "512", "url": "https://eu.wikipedia.org/wiki?curid=281062", "title": "Glyphonycteris daviesi", "text": "Glyphonycteris daviesi Glyphonycteris generoko animalia da. Artiodaktiloen barruko Phyllostominae azpifamilia eta Phyllostomidae familian sailkatuta dago"}
{"id": "281063", "revid": "28807", "url": "https://eu.wikipedia.org/wiki?curid=281063", "title": "Victoriano Fern\u00e1ndez Ascarza", "text": ""}
{"id": "281064", "revid": "336", "url": "https://eu.wikipedia.org/wiki?curid=281064", "title": "Rex Harrison", "text": "Sir Reginald Carey \"Rex\" Harrison (Huyton, Lancashire, 1908ko martxoaren 5a - New York, 1990eko ekainaren 2a) ingeles zinema eta antzerki aktore bat izan zen. Antzezle onenaren Oscar saria eman zioten 1964an \"My Fair Lady\" filmean egin zuen lanagatik. Egin zituen beste film askoren artean, aipatzekoak dira: \"St. Martin\u00b4s Lane\" (1939), \"The Citadel\" (1943), \"Blithe spirit\", \"Anna and the King of Siam\" (1947), \"The Foxes of Harrow\", \"King Richard and the Crusaders\" (1954), \"Midnight Lace\", \"Cleopatra\" (1963), \"The Agony and the Ecstasy\" (1965) eta \"Doctor Dolittle\" (1967)."}
{"id": "281065", "revid": "15251", "url": "https://eu.wikipedia.org/wiki?curid=281065", "title": "Gabriel Jauregi", "text": "Gabriel Jauregi Uribarren (Aramaio, 1895eko maiatzaren 27a - Zornotza, 1945) arabar idazlea izan zen. Karmeldar Oinutsen ordenan sartu zen. Ordenak Gasteizen zuen egoitzan fisika eta kimikako irakasle izan zen. \"Karmengo Argia\" aldizkarian eman zituen argitara bere lanik garrantzitsuenak. Obra nagusiak: \"Pisia\" (1935) eta \"Kimia\" (1936). Izadiari buruzko lan bat ere idatzi zuen, baina Espainiako Gerra Zibila zela eta, ez zen argitaratua izan."}
{"id": "281066", "revid": "1545", "url": "https://eu.wikipedia.org/wiki?curid=281066", "title": "Kateter", "text": "Kateterra hodi baten formako tresna da, zurruna nahiz malgua, eta hainbat luzera izan ditzakeena, ebakuntza mediko batzuetan, gorputzeko barrunbe bat aztertzeko, likidoak aterarazteko edo sartzeko, eta itxitako hodiak ireki ahal izateko erabiltzen dena. Zistotomian, uretran zehar maskuriraino sartzen den zunda artekaduna da, bisturia maskuriaren leporaino gidatzen duena."}
{"id": "281067", "revid": "23317", "url": "https://eu.wikipedia.org/wiki?curid=281067", "title": "Papaina", "text": "Papaina papaia-landaretik lortzen den entzima proteolitikoa da.\nEzaugarriak.\nEzagutzen den entzimarik termoegonkorrena da. Uretan eta glizerinan neurri batean urtzen den hauts zuri eran agertzen da; ez da urtzen disolbatzaile organiko ohikoetan.\nErabilera.\nAnimalien proteinetan dauden loturak hidrolizatzeko duen gaitasunagatik, haragia biguntzeko, larruak ontzeko, botiken eta lurrinen prestaketan, digestioa errazteko eta abarretarako erabiltzen da. Landare zeluletako proteinak ere hidrolizatzen ditu."}
{"id": "281068", "revid": "336", "url": "https://eu.wikipedia.org/wiki?curid=281068", "title": "Priamo", "text": "Priamo (grezieraz: \u03a0\u03c1\u03af\u03b1\u03bc\u03bf\u03c2, \"Priamos\") greziar mitologiako pertsonaia da, Troiako azken erregea eta Laomedonteren seme eta ondorengoa. Troia berriro eraiki zuen eta frigiarrekin bat eginik, amazonen aurka borrokatu zen. Elezaharrak dioenez, 50 seme eta alaba asko izan zituen, hemeretzi bigarren emazte Hekubarekin (Hektor, Paris, Heleno, Deifobo, Kasandra, Kreus eta Polixena, haien artean). Pirrosek hil zuen."}
{"id": "281069", "revid": "46380", "url": "https://eu.wikipedia.org/wiki?curid=281069", "title": "Louis Ramond de Carbonni\u00e8res", "text": "Louis Ramond de Carbonni\u00e8res (Estrasburgo, 1755eko urtarrilaren 4a - Paris, 1827ko maiatzaren 14a) frantses politikaria eta geologoa izan zen. Rohango kardinalaren kontseilaria zen, eta diputatu hautatu zuten alderdi erregezalearen eskutik legebiltzar konstituziogilerako. Luis XVIII.aren estatu-kontseilaria izan zen, bestalde. Pirinio mendiei buruzko lanak ere argitaratu zituen: \"Observations sur les Hautes-Pyr\u00e9n\u00e9es\" (1789) eta \"Voyage au Mont Perdu\" (1801)."}
{"id": "281070", "revid": "46380", "url": "https://eu.wikipedia.org/wiki?curid=281070", "title": "Eduardo Urkiola", "text": "Eduardo Urkiola Agirre (Algorta, Getxo, Bizkaia, 1865eko apirilaren 2a - Madril, Espainia, 1932) bizkaitar pintorea izan zen.\nBiografia.\nMadrilgo San Fernandoko Arte Ederretako eskolan egin zituen Pinturako ikasketak, eta ospe handiko erretratugile izan zen. 1887-1930 bitartean, nazioarteko eta nazioko arte ederretako erakusketa askotan hartu zuen parte, baita sari ugari jaso ere. Titulu nagusiak: \"Coqueta\", \"Grupo de retratos\", \"Esperando la sopa\" eta \"Las presidentas\"."}
{"id": "281071", "revid": "6327", "url": "https://eu.wikipedia.org/wiki?curid=281071", "title": "Eduardo Urquiola Aguirre", "text": ""}
{"id": "281072", "revid": "56334", "url": "https://eu.wikipedia.org/wiki?curid=281072", "title": "Antinoo", "text": "Antinoo (, \"Antino\u00f6s\"; Bitinia, c. 111ko azaroaren 27a \u2013 Nilo ibaia, 130eko urriaren 30 baino lehen) greziar gaztea, edertasun handikoa, Hadriano enperadorearen kutuna eta, agian, maitalea. Nilo ibaian ito zen 130. urtean, diotenez enperadorearen bizitza luzatzearren. Enperadoreak jainkotu egin zuen, eta tenplu bat eraiki zion, Antinopolis edo Antinoe izeneko hiria haren oroimenean sortuz. Estatua askoren inspirazio iturria izan da eta harri grabatu eta dominetan ere ageri da."}
{"id": "281073", "revid": "512", "url": "https://eu.wikipedia.org/wiki?curid=281073", "title": "Glyphonycteris sylvestris", "text": "Glyphonycteris sylvestris Glyphonycteris generoko animalia da. Artiodaktiloen barruko Phyllostominae azpifamilia eta Phyllostomidae familian sailkatuta dago"}
{"id": "281074", "revid": "105290", "url": "https://eu.wikipedia.org/wiki?curid=281074", "title": "Augure", "text": "Augurea Antzinako Erromako apaiz igarlea zen; hegaztien kantua, hegaldiak, jateko era, barrenkiak, eta abar erabiltzen zituen horretarako. Augureek garrantzi handiko taldea osatzen zuten Erroman, besteek ez bezalako eskubideak zituzten, ohore handia, eta ez zen ezer egiten haien iritzia kontuan hartu gabe; Zizeron bera ere augure izan zen. IV. mendearen bukaera aldera ezkutarazi zituen Teodosiok."}
{"id": "281075", "revid": "28807", "url": "https://eu.wikipedia.org/wiki?curid=281075", "title": "Augur", "text": ""}
{"id": "281076", "revid": "336", "url": "https://eu.wikipedia.org/wiki?curid=281076", "title": "Bilina", "text": "Bilina Errusiako epika-kontakizuna da, Erdi Aroaz geroztik ahoz aho gure egunetaraino heldu dena.\nKieveko bilinetan Vladimir printzearen laguntzaile izan ziren gudari bulartsuen ekintzak kantatzen dira bertan. Novgorodekoetan, berriz, protagonistak aberastu eta ahaltsu izatera iristen dira. Kontakizun horiek gorteetan ondu ziren.\nDoinu soil batez abestu ohi ziren, musika-tresnarik gabe."}
{"id": "281077", "revid": "28807", "url": "https://eu.wikipedia.org/wiki?curid=281077", "title": "Bylina", "text": ""}
{"id": "281078", "revid": "336", "url": "https://eu.wikipedia.org/wiki?curid=281078", "title": "Alexis Clairaut", "text": "Alexis Claude de Clairaut edo Clairault (Paris, Frantzia, 1713ko maiatzaren 13a - Paris, Frantzia, 1765eko maiatzaren 17a) frantses matematikaria izan zen.\nBiografia.\nHemezortzi urte besterik ez zuela onartu zuten Frantziako Zientzia Akademian \"Recherches sur les courbes \u00e0 double courbure\" idazlanari esker. Matematika-analisiak astronomian erabiltzen hasi zen.\nHaren obrarik garrantzitsuena \"Halley kometaren itzuleraren iragarpena 1782a\" izenekoa da, eta Halley kometa periheliotik noiz igaroko zen zehaztu zuen obra horretan."}
{"id": "281079", "revid": "46380", "url": "https://eu.wikipedia.org/wiki?curid=281079", "title": "Enrique Fern\u00e1ndez Arb\u00f3s", "text": "Enrique Fern\u00e1ndez Arb\u00f3s (Madril, - Donostia, ) espainiar biolin-jotzaile, orkestra-gidari eta musikaria izan zen. Bruselan eta Alemanian sakondu zituen ikasketak. Madrilgo eta Londresko kontserbatorioetako irakasle izan zen, eta Madrilgo orkestra sinfonikoko zuzendari. Erromantzak, trioak eta \"El Centro de la Tierra\" zartzuela idatzi zituen, eta Isaac Alb\u00e9nizen \"Iberia \"obrako zenbait zati egokitu zituen orkestrarako."}
{"id": "281080", "revid": "512", "url": "https://eu.wikipedia.org/wiki?curid=281080", "title": "Lampronycteris brachyotis", "text": "Lampronycteris brachyotis Lampronycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281081", "revid": "56334", "url": "https://eu.wikipedia.org/wiki?curid=281081", "title": "Kolitis", "text": "Kolitis heste lodiaren (kolonaren) hantura, muki-mintzena bereziki. Diarrea eta sabelaldeko mina dira kolitisaren ezaugarri nagusiak; kolitis larrietan, gorotzarekin batera, odola eta mukia isuri ohi dira. Bi kolitis-mota nagusi bereizten dira: bakterioek eta protozooek sortua; eta digestiorako zailtasunen, nerbioen eta beste eritasun edo gorabehera batzuen ondorioz sortua."}
{"id": "281082", "revid": "46380", "url": "https://eu.wikipedia.org/wiki?curid=281082", "title": "Andr\u00e9 Le N\u00f4tre", "text": "Andr\u00e9 Le N\u00f4tre (Paris, Frantzia, 1613ko martxoaren 12a - Paris, Frantzia, 1700eko irailaren 15a) frantses lorategigilea izan zen.\nBiografia.\nVersaillesko parkea eta Chantilly, Tuileries, Saint-Cloud, Meudon eta Vaux-le-Vicomteko lorategi zoragarriak diseinatu zituen, besteak beste.\nOhore handiak jaso zituen Luis XIV.aren eskutik, eta azkenean erregeak noble egin zuen 1675ean. Le N\u00f4treren arteak Europako hiri nagusietan ere izan zuen oihartzuna (La Granjako lorategiak, Espainian)."}
{"id": "281083", "revid": "28807", "url": "https://eu.wikipedia.org/wiki?curid=281083", "title": "Andre Le Notre", "text": ""}
{"id": "281084", "revid": "512", "url": "https://eu.wikipedia.org/wiki?curid=281084", "title": "\u00c9tienne-Denis Pasquier", "text": "\u00c9tienne-Denis Pasquier (Paris, 1767ko apirilaren 21a - \"ibidem.\", 1862ko uztailaren 5a) frantziar politikaria izan zen. Estatuko kontseilari eta Poliziako buruzagi izan zen Inperioaren garaian. Napoleon I.ak baroi izendatu zuen 1808an. Justiziako ministroa izan zen Richelieuren gobernuan (1817-1818), eta Kanpo Arazoetako ministro Decazes eta Richelieuren gobernuan. Frantziako kantziler izendatu zuen Luis-Filipe I.ak. 1848an, politika utzi zuen."}
{"id": "281085", "revid": "336", "url": "https://eu.wikipedia.org/wiki?curid=281085", "title": "P\u0142ock", "text": "P\u0142ock Poloniako erdialdeko hiria eta ibai-portua da, izen bereko voivoderriko hiriburua, Vistula ibaiaren ertzean, Varsoviako hiriaren hegoaldean. Apezpiku-egoitza da, eta industria (petrolio-findegiak, industria petrokimikoa, janari-industria, metalurgia, nekazaritzako makineria) da ekonomia-jarduera nagusia. Monumentu historiko ugari eta museoak ditu."}
{"id": "281086", "revid": "512", "url": "https://eu.wikipedia.org/wiki?curid=281086", "title": "Angel Telleria", "text": "Angel Telleria (Gipuzkoa, XIX. mendea - XX. mendea) euskal antzerkigilea izan zen. 1922an, Donostiako Udalak \"Joxe Gergorio ta Mai Piliparen ezkontza erabakia\" izeneko komedia eta \"Ezkontzeko gogoa... ba\u00f1an alperrik\" bakarrizketa saritu zizkion. \"Euskal Esnalea\" eta \"Euskalerriaren alde\" agerkarietan idatzi zuen, gehienbat. Telleriarenak dira, halaber: \"Xardi\u00f1a, xardi\u00f1a...!\" (1925) eta \"Notas hist\u00f3ricas de Ondarribia\" (1927-30)."}
{"id": "281087", "revid": "105290", "url": "https://eu.wikipedia.org/wiki?curid=281087", "title": "Xymkent", "text": "Xymkent (lehen Tximkent deitua) Kazakhstango hegoaldeko hiria eta izen bereko eskualdeko (116.300 km2 eta 1.673.000 biztanle) hiriburua, Sayram ibaiaren haranean. 393.000 biztanle. Burdinbide-gune garrantzitsua. Kazakhstango hirugarren hiria da jende kopuruari dagokionez, eta industria (petrolio-findegiak, automobilgintzarako gaiak, kimika-industria, burdinbiderako gaiak, janari-industria) eta kultura gune nagusia."}
{"id": "281088", "revid": "1545", "url": "https://eu.wikipedia.org/wiki?curid=281088", "title": "Tximkent", "text": ""}
{"id": "281089", "revid": "46380", "url": "https://eu.wikipedia.org/wiki?curid=281089", "title": "Jos\u00e9 Zalba", "text": "Jose Zalba Labarga (Lizarra, Nafarroa, 1883ko abenduaren 20a - Iru\u00f1ea, Nafarroa, 1947ko apirilaren 29a) nafar historialaria eta idazlea izan zen.\nBiografia.\nNafarroako Monumentu Batzordeko kidea (bertako agerkariko eleduna eta erredaktorea izan zen 1920. urtetik aurrera), Historiaren Erret Akademiako akademiakidea eta Nafarroako Artxibo Nagusiko teknikari ofiziala izan zen.\nObra nagusiak: \"Fray Diego de Estella\" (1924) eta \"Desconocimiento de la nacionalidad de Euzkadi. Sus consecuencias\" (1941)."}
{"id": "281090", "revid": "6327", "url": "https://eu.wikipedia.org/wiki?curid=281090", "title": "Vicente Amezaga", "text": ""}
{"id": "281091", "revid": "512", "url": "https://eu.wikipedia.org/wiki?curid=281091", "title": "Lonchorhina aurita", "text": "Lonchorhina aurita Lonchorhina generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281092", "revid": "6327", "url": "https://eu.wikipedia.org/wiki?curid=281092", "title": "VVicente Amezaga Arestiicente Amezaga Aresti", "text": ""}
{"id": "281093", "revid": "129751", "url": "https://eu.wikipedia.org/wiki?curid=281093", "title": "Andres Araotz", "text": "Andres Araotz (O\u00f1ati, - Genevilla, ) gipuzkoar eskultore eta irudigilea izan zen. Hainbat erretaularen egilea da Euskal Herrian eta beste herri batzuetan: Genevillako San Esteban parrokikoa, Eibar, Itziar, El Busto eta Arma\u00f1anzas herrietako elizetakoak eta abar. Michelangelorengandik eragin handia jaso zuen, eta berak, bere aldetik, eragin handia izan zuen Euskal Herriko irudigileen artean. Erretaula asko amaitu gabe utzita hil zen.\nAraoztarrak.\nAraoztarrak zizelkatzeko artearen langileak bezala ezagutzen dira. Andres de Araoz eskultore euskaldunaren anaia Diego, ofizioz urreztatzailea zen. Andresen Juan semea eta Andres biloba ere arte zoragarri horretan ibili ziren bizitza osoan, baina zoritxarrez, ez dira lehena bezain ezagunak.\nBetidanik uste izan da familia hau Gasteizkoa edo Arabako hiriburuaren ingurukoa zela, hala ere, Andres familiako buruaren abizenak, O\u00f1atiko hegoaldean dagoen Araotz auzoaren jatorria salatzen du. Orain arte ez da ezagutzen jaiotzaren toki zehatza, ezta data ere, 1500 ingurukoa izan zitekeela uste da. Dakiguna da, Arabako Elvillar/Billarren denbora luzez bizi izan zela. Platereskotik erromanismorako trantsizio-aldiko lehen ordezkaria da. Andres de Araoz zaharraren lanetan Berrugeteren eragina ikusten da batez ere. Berrugeteren lan artistikoarekin duen harremana zalantzarik gabe Arnao de Bruselas-engatik datorkio eta Logro\u00f1oko Santa Maria del Palacio-ren erretaulatik. Azkaratek dioenez, baliteke Andres de Araoz eta Simon Bueras elkarrekin trebatu izana, hau Burgosko korrontearen ordezkaria zen eta harremanak zituen Valladolideko eskolarekin. Gaztelako lotura, ziur aski, Billarko erretaulan parte hartu zuelako Beugrant-tarren ondoan izan zen, eta hauek Portugaleteko erretaulan Juan de Ayalarekin.\nAraotz zaharraren obra Euskal Herrian dago nagusiki. Nafarroako Genevillako San Esteban parrokiako erretaula nagusia, bere obra gailentzat jo daiteke.\n1562. urtean Getariako parrokiako tailuak egin zituen, non Kristoa, apostoluak, martiriak eta santuak irudikatzen dituen. Hiru urte geroago, eliza berean egin zuen lan koruko aulkiterian, 1833tik 1839ra bitarteko gerrako suteak suntsitu zuen.\nDebako elizako erretaula eta Busto, Arma\u00f1anzas eta Lapoblacion herrietako erretaulen egilea dela uste da, horiek baitira plateresko berpizkundeko Nafarroako erretaula multzorik onena. Bere azken urteak Gipuzkoan eman zituen, Eibar, Zarautz, Okina eta Aiako erretauletan eta Itziarko Santutegiko erretaula eginez.\n1567an, Eibarko eliza parrokialeko erretaula hasi zuen, joniar eta korintoar estiloko hiru gorputzez osatua. Baina hil egin zen 1563an, bere seme Juanek burutu zuen erretaula, aitak eta maisuak erakutsi zion bezala lan duin bat egin zuen. Gauza bera gertatu zitzaion bere zenbait obrarekin, hainbat lan aldi berean egin nahi zituelako ezin izan zituen bete hartutako konpromisoak.\nEibarko lan bikain honek era guztietako goraipamenak izan ditu. Canon Aznarrek honako hau dio: \u201cXVII. eta XXIII. mendeetan hainbat aldaketa jasan zituen erretaula hau, euskal probintzietako monumentalenetakoa da\u201d. Hala ere, Araotz atzeratua bezala agertzen zaigu, batez ere Berrugeteren eraginagatik. Carderak Debako erretaula berea zela esan zuen, baina ezin da izan; Weissek Donemiliagako pulpitoa berea dela uste du.\nArtista honen lanak ezagutu eta ikusi ondoren bertso Quevedesko bat bakarrik errepika daiteke: \u201cnire begiekin entzuten diet hildakoei\u201d"}
{"id": "281094", "revid": "28807", "url": "https://eu.wikipedia.org/wiki?curid=281094", "title": "Andres Araoz", "text": ""}
{"id": "281095", "revid": "512", "url": "https://eu.wikipedia.org/wiki?curid=281095", "title": "Aristofanes Bizantziokoa", "text": "Aristofanes Bizantziokoa (Antzinako Grezia, K.a. 257 inguruan - K.a. 180) gramatikaria eta kritikaria izan zen. Homeroren testuak aztertu eta Antzinako Greziako literaturari buruzko ikerketak egin zituen. Alexandriako museo eta liburutegiko zuzendaria izan zen, Aristarkoren maisua, eta harekin batera \"Alexandriako kanona\" deitutako lanaren egiletzat dute; Antzinako Greziako literaturan eredu diren lanen zerrenda da kanon hori."}
{"id": "281096", "revid": "336", "url": "https://eu.wikipedia.org/wiki?curid=281096", "title": "Enver Pasha", "text": "Enver Pasha, otomandar turkieraz \u0627\u0646\u0648\u0631 \u067e\u0627\u0634\u0627\u200e, , jaiotzez Ismail Enver (Istanbul, Otomandar Inperioa, 1881eko azaroaren 22a - Bujara, Tadjikistan, 1922ko abuztuaren 4a) Turkiako jeneral eta politikaria izan zen.\nBiografia.\nGazte turkiarren buruzagia izan zen; Abdul Hamid II.a sultanari 1876ko Konstituzioa onarrarazi zion, eta Otomandar Inperioaren aro berri bati eman zion hasiera. Lehen Mundu Gerran bera izan zen Turkiako egiazko buruzagia eta diktadorea. Bujaran hil zen, Turkestanek sobietarren kontra egin zuten matxinadan.Armeniar genozidioko ardunaduren bat izan zen."}
{"id": "281097", "revid": "28807", "url": "https://eu.wikipedia.org/wiki?curid=281097", "title": "\u0130smail Enver", "text": ""}
{"id": "281098", "revid": "512", "url": "https://eu.wikipedia.org/wiki?curid=281098", "title": "Lonchorhina fernandezi", "text": "Lonchorhina fernandezi Lonchorhina generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281099", "revid": "148237", "url": "https://eu.wikipedia.org/wiki?curid=281099", "title": "Theodor Linschmann", "text": "Theodor Linschmann (Schweinbach, Leutenberg, - Meiningen, 1940ko maiatza) apaiz protestantea eta euskal hizkuntzalaria izan zen. Berlingo \"Euskara\" aldizkariaren sortzaileetariko bat izan zen. 1900. urtean, Estrasburgon, Leizarragaren obra argitaratu zuen bigarren aldiz, Hugo Schuchardtekin batera, \"Lei\u00e7arragas Baskische B\u00fccher von 1571\" izenburupean. Euskaltzaindiak argitalpen horren faksimilaren berrargitalpena egin zuen 1990ean."}
{"id": "281100", "revid": "105290", "url": "https://eu.wikipedia.org/wiki?curid=281100", "title": "Maronita", "text": "Maronita (; ) Libanoko kristau talde etnoerlijiosoa da, San Maronen jarraitzailea dena. VII. mendean sortu ziren maronitak, San Maroneko monasterioaren inguruan. Maronita gehienak Libanokoak dira, baina Damaskon, Palestinan, Egipton eta Ameriketan ere badira. Monofisitek eragindako zismak bereizi zituen maronitak eta Siriako kristauak. Liturgian Siriako hizkuntza zaharra erabiltzen dute."}
{"id": "281101", "revid": "512", "url": "https://eu.wikipedia.org/wiki?curid=281101", "title": "Pierre de Maricourt", "text": "Pierre de Maricourt (\"Petrus Peregrinus\" edo \"Pelerin de Maricourt\" ere deitua) XIII. mendeko frantses ingeniaria, fisikaria eta filosofoa. Roger Bacon ingeles filosofo eta teologoaren irakaslea izan zen Parisen. Oso ezaguna izan zen imanari buruz egin zuen azterlana: \"Epistola ad Sigerum de Foucaucourt militem de magnete\". Obra horretan magnetismoaren oinarriak eta metodo esperimentalarenak ezarri zituen."}
{"id": "281102", "revid": "28807", "url": "https://eu.wikipedia.org/wiki?curid=281102", "title": "Pelerin de Maricourt", "text": ""}
{"id": "281103", "revid": "28807", "url": "https://eu.wikipedia.org/wiki?curid=281103", "title": "Petrus Peregrinus", "text": ""}
{"id": "281104", "revid": "88969", "url": "https://eu.wikipedia.org/wiki?curid=281104", "title": "Katherine Anne Porter", "text": "Katherine Anne Porter (Indian Creek, Texas, 1890eko maiatzaren 15a - Silver Spring, 1980ko irailaren 18a) Estatu Batuetako idazlea izan zen.\nKontakizun laburretan trebea izan zen, estilo-, forma- eta hizkera-aldetik. Obra nagusiak \"Flowering Judas\" (1930), \"Pale Horse, Pale Rider\" (1939) eta \"Collected Short Stories\" (1965, Pulitzer saria) dira. \"Ship of Fools \"eleberria (1962, \"Zoroen itsasontzia\") alegoria moral bat da, 1931n alemaniar itsasontzi batean kokatuta dagoena."}
{"id": "281105", "revid": "56334", "url": "https://eu.wikipedia.org/wiki?curid=281105", "title": "Theodore William Richards", "text": "Theodore William Richards (Germantown, Pennsylvania, 1868ko urtarrilaren 31 - Cambridge, Massachusetts, 1928ko apirilaren 2a) Estatu Batuetako kimikaria izan zen.\nHirurogei bat gai bakunen atomo-masa zehaztu zuen, eta frogatu zuen mea erradioaktiboetatik ateratako berun-laginek eta berun arruntak masa desberdina dutela. Kalorimetro adiabatikoa asmatu zuen 1905ean, eta lan baliotsuak egin zituen termodinamikaz. Kimikako Nobel Saria eman zioten 1914an."}
{"id": "281106", "revid": "58701", "url": "https://eu.wikipedia.org/wiki?curid=281106", "title": "Nyingma", "text": "Nyingmapa (; ) Tibeten hedatu zen lehen sekta budista da, Padmasambhavak, VIII. mendean Tibetera jo zuen Kaxmirko fraideak, sortua. Budismo tantrikoa (\"Vajrayana\") praktikatzen dute jarraitzaileek (\"kapelu gorriak\" deituak), eta budismoaren aurreko erlijio-moldeak ere gorde dituzte. Tibeteko bigarren sekta budista osatzen dute gaurko egunean."}
{"id": "281107", "revid": "15795", "url": "https://eu.wikipedia.org/wiki?curid=281107", "title": "Nyingmapa", "text": ""}
{"id": "281108", "revid": "512", "url": "https://eu.wikipedia.org/wiki?curid=281108", "title": "Lonchorhina inusitata", "text": "Lonchorhina inusitata Lonchorhina generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281109", "revid": "512", "url": "https://eu.wikipedia.org/wiki?curid=281109", "title": "Quint\u00edn de Torre", "text": "Quint\u00edn de Torre Berastegi (Bilbo, Bizkaia, - ) bizkaitar eskultorea izan zen.\nEskultore espainiar klasikoen imajinagintza polikromatuaren tradizioaren jarraitzailea izan zen.\nBiografia.\nSeraf\u00edn Basterraren lantokian hasi zen eskultura lantzen. Bizkaiko Foru Aldundiak eta Bilboko Udalak emaniko diru laguntzei esker, Bartzelonan jarraitu zituen lehendabizi ikasketak, eta, gero, Parisen. Hiri honetan maiz bisitatu zuen Durrioren lantokia. Horrez gain, bidaia asko egin zituen (Italia, Alemania, Belgika, Austria, Suitza, Ingalaterra...), eta Madrilen ere zabaldu zuen lantoki bat. Bidaia horietan, garai horretako europar eskultoreen lanak ezagutu zituen, eta arreta bereziz aztertu zituen XVI eta XVII. mendeetako espainiar eskultore erlijiosoen lanak: Berruguete, Gregorio Hern\u00e1ndez, Alonso Cano, Juan de Mena, Mart\u00ednez Monta\u00f1\u00e9s, Mora, Salzillo... Berehala irabazi zuen ospeari esker, oihartzun handiko erakusketa ugaritan parte hartu zuen, eta obra-katalogo zabala utzi du, irudi erlijiosoen sailean gehienbat, nahiz eta bestelako erretratuak ere landu zituen.\nZura, marmola eta brontzea erabili zituen, batez ere; estiloari dagokionez, espresionismoaren gailurra jo zuten bere lan gehienek. Izan ere, erretratu errealistatik haratuago doazen arketipo espresionistak sortu zituen. Joera sinbolista ere bazuen, eta patetismo handiko irudiak sortu zituen, gai erlijiosokoetan bereziki.\nGai erlijiosoen alorrean, Aste Santuko Pasoak (Bizkaiko Foru Aldundiaren enkarguz eginak) dira aipagarrienak. Horietan, Espainiako imajinagile klasikoen tradizioari eutsi zion, kopia hutsetik urrun, bere mistika espresionista indar handiz agerraraziz.\nLan horien artean, Zumaiako Zuloaga Etxean dagoen \"Dolorosa\" izeneko irudia (zurezkoa, Ignacio Zuloagak eta Pablo Urangak margotua) da ikusgarriena. Dramatismo handiko irudia da, malenkonia eta sufrikario lazgarri bat erakusten duena. Beste paso batzuk: \"La Oraci\u00f3n del Huerto\" (1924); \"Descendimiento de la Cruz\" (1926); \"Tres Cruces\" (1946). Aste Santuko prozesio irudietatik landa, baina gai erlijiosoren barruan beti ere, hilerrietarako egin zituen irudi asko: Ma\u00edz eta Ulacia familien panteoiak (Derio); Venancio Echevarr\u00edarena (Algorta, Getxo).\nKontuan hartzekoa da, halaber, \"San Joanen bustoa\" (zur margotuzkoa). Bestelakoen artean, asko dira Torreren lan gogoangarriak: \"Cargador de Bilbao\" (bustoa, harrizkoa), indar izugarria duen irudi arketipikoa; \"Pescador\" (marmol grisa); \"El Grumete\" (zur margotua), egile honengan ohikoa ez den leuntasuna erakusten duen bustoa; \"El Timonel\" (brontzea), plastikotasun berezi bati esker errealismo soilaren muga gainditzen duen eskultura; bere emaztearen erretratua (zur margotua), malenkonia eta gozotasuna batera biltzen dituena (aipagarria da \"Dolorosa\"ren eta erretratu honen arteko ahaidetasuna, irudi hartarako eredua eskultorearen emaztea izan zitekeela pentsarazten duena); \"Srta. Amparo\" (zur margotua), estilizazio ariketa baten ondorio dirudien erretratu berezia; Pedro Mourlane Mitxelenaren erretratua; \"Cargadora Bilba\u00edna\"; \"Mujer Castellana\"; \"El Pinche Forjador\".\nArrakasta ederki ezagutu zuen eskultore honek; baina ez zion ikerketa estetikoari utzi bere sorkuntzan, eta leialtasun tinko batez eutsi zion hain berezkoa zuen poetika espresionistari."}
{"id": "281110", "revid": "28807", "url": "https://eu.wikipedia.org/wiki?curid=281110", "title": "Quintin de Torre", "text": ""}
{"id": "281111", "revid": "56334", "url": "https://eu.wikipedia.org/wiki?curid=281111", "title": "Jose Maria Beobide", "text": "Jose Maria Beobide Goiburu (Zumaia, Gipuzkoa, 1882ko azaroaren 25a - Burgos, Espainia, 1967ko martxoaren 1a) musikagile eta organo-jotzaile gipuzkoarra izan zen. Julio Beobide eskultorea anaia zuen.\nBiografia.\nXIX. mendeko Frantziako Organo Eskolan teknika eta estiloa erakusten zuen. Kantu, organo eta pianorako lanak egin zituen: \"Dulce Madre, Virgen Pura\" (hiru ahotsetarako kantiga); \"El eco del valle\" eta \"Suite Dav\u00eddica\" (organoarentzako lanak); \"Canci\u00f3n del finland\u00e9s\" kantuaren letra eta abar. Sari ugari jaso zituen."}
{"id": "281112", "revid": "512", "url": "https://eu.wikipedia.org/wiki?curid=281112", "title": "Jean Carlu", "text": "Jean Carlu (Bonni\u00e8res-sur-Seine, Frantzia, 1900eko maiatzaren 3a - Nogent-sur-Marne, Frantzia, 1997ko apirilaren 22a) frantziar diseinugilea izan zen.\nBiografia.\nLehen eta Bigarren Mundu Gerren arteko afixa-egile famatuenetakoa izan zen. Bakearen Aldeko Propaganda Grafikoaren Bulegoa sortu zuen 1932an, eta ordukoa du afixarik ezagunena, \"Nazioen desarmearen alde\" izenekoa. Bigarren Mundu Gerran, Estatu Batuetako Gerrarako Informazio Bulegoaren (OWI) agindupean aritu zen."}
{"id": "281113", "revid": "336", "url": "https://eu.wikipedia.org/wiki?curid=281113", "title": "James Chadwick", "text": "Sir James Chadwick (Manchester, Ingalaterra, 1891ko urriaren 20a - Cambridge, Ingalaterra, 1974ko uztailaren 24a) fisikari ingelesa izan zen.\nBiografia.\nRutherforden ikaslea izan zen. Fisika nuklearraz arduratu zen nagusiki, eta alfa izpien erradiazioak materian eragiten duten desintegrazio artifiziala ikertu zuen. 1932an, neutroia aurkitu zuen, eta aurkikuntza horri esker zehaztu ahal izan zen, hain zuzen, atomoaren nukleoaren egitura.\n1935ean, Fisikako Nobel saria eman zioten."}
{"id": "281114", "revid": "336", "url": "https://eu.wikipedia.org/wiki?curid=281114", "title": "Futabatei Shimei", "text": ", Hasegawa Tatsunosuke jaioa, japoniar idazle eta literatura-kritikaria izan zen. Errusiar literatura landu zuen. Turgenieven eta Gogolen zenbait liburu japonierara itzuli zituen eta bi eleberri argitaratu zituen: \"Ukigumo\" (\"Hodeiak noraezean\", 1887-1889, bukatu gabea), eta \"Heibon\" (\"Erdipurdikeria\", 1907). Hura izan zen Tokioko dialektoa literaturan sartu zuen lehena.\nLanak.\nKritika\nEleberriak"}
{"id": "281115", "revid": "512", "url": "https://eu.wikipedia.org/wiki?curid=281115", "title": "Xabier Morr\u00e1s", "text": "Xabier Morr\u00e1s Zaspe (Iru\u00f1ea, 1943ko urtarrilaren 28a - ) nafar pintorea da.\nBiografia.\n1960 ondoko urteetan egin zituen lehenengo margolaritza-erakusketak (Iru\u00f1ea, Madril, Hondarribia). Londresen eta Edinburgon egin zituen Pintura ikasketak, eta garai hartakoak dira \"Londres\" eta \"La Guerra de los 6 d\u00edas\" sailak. Montpellier, Londres, Holanda, Suedia, Danimarka, Alemania eta Espainian eginiko erakusketetan jarri ditu bere obrak ikusgai."}
{"id": "281116", "revid": "6327", "url": "https://eu.wikipedia.org/wiki?curid=281116", "title": "Javier Morr\u00e1s Zaspe", "text": ""}
{"id": "281117", "revid": "512", "url": "https://eu.wikipedia.org/wiki?curid=281117", "title": "Lonchorhina marinkellei", "text": "Lonchorhina marinkellei Lonchorhina generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281118", "revid": "6327", "url": "https://eu.wikipedia.org/wiki?curid=281118", "title": "Xavier Morr\u00e1s Zaspe", "text": ""}
{"id": "281119", "revid": "1545", "url": "https://eu.wikipedia.org/wiki?curid=281119", "title": "Nehemias", "text": "Nehemias () Bibliako pertsonaia da. Bibliak dioenez, Artaxerxes I.aren funtzionario izan zen; benetan existitu izan balitz, K.a. V. mendearen bigarren erdialdean aritu izango zatekeen lan horretan. Bibliak dioenez, Juduen gobernari izan zen, eta Jerusalemgo harresia berriro eraikitzeko eta erlijio-erreforma egiteko ahaleginak egin zituen Esdrasekin batera.\n\"Nehemiasen liburua\", bestalde, Bibliako historia-liburuetariko bat da, \"Esdrasen liburua\"-ren segida, \"Esdras II\" ere deitua, eta egile berarena (K.a. IV. mendea)."}
{"id": "281120", "revid": "28807", "url": "https://eu.wikipedia.org/wiki?curid=281120", "title": "Shymkent", "text": ""}
{"id": "281121", "revid": "90204", "url": "https://eu.wikipedia.org/wiki?curid=281121", "title": "Adriaen van Ostade", "text": "Adriaen van Ostade, jaiotzez Adriaen Jansz Hendricx (Haarlem, Zazpi Herbehere Batuen Errepublika, 1610eko abenduaren 10a - Haarlem, 1685eko maiatzaren 2a) Herbehereetako margolaria izan zen.\nBiografia.\nHerbehereetako Eskolako margolari garrantzitsuenetako bat izan zen. Herbehereetako nekazarien bizimodutik hartutako irudiak egin zituen batez ere, baina aipagarriak dira erlijio-margolanak eta landa-ikuspegiak ere. Karikaturak ere egin zituen. Kolore leunak erabiltzen zituen.\nHaren lan nagusiak: \"Eskola-maisua\", \"Biolinista zaharra\" eta \"Erretzaileak\"."}
{"id": "281122", "revid": "336", "url": "https://eu.wikipedia.org/wiki?curid=281122", "title": "Rumelia", "text": "Rumelia (, \"R\u016bm-\u0117li\", \u00aberromatarren herria\u00bb; ; , \"Romyl\u00eda\", edo \u03a1\u03bf\u03cd\u03bc\u03b5\u03bb\u03b7, \"Ro\u00fameli\"; ; mazedonieraz eta , \"Rumelija\"; , \"Rumeliya\") otomanoek Bizantziar Inperioari XIV. mendean hartu zizkieten Traziako eta Mazedoniako probintziei eman zieten izena da.\n1878ko Berlingo Itunaren arabera, Turkiaren mendeko printzerri autonomo izendatu zuten Ekialdeko Errumelia, Balkanetako mendien hegoaldean. Biztanle gehienak bulgariarrak ziren, eta 1885ean Bulgariaren barruan sartu zen."}
{"id": "281123", "revid": "90204", "url": "https://eu.wikipedia.org/wiki?curid=281123", "title": "Salomon van Ruysdael", "text": "Salomon van Ruysdael holandar pintorea izan zen (Naarden, 1600 - Haarlem, 1670).\nHaarlemgo paisaia-margolarien taldeko kidea zen. Flandestar eta holandar pintura-tradizioari jarraituz, ikuspegiak margotu zituen, neguko paisaiak batez ere. Hasierako lanak 1627. urte ingurukoak dira, eta Van de Velde, Molyn eta Van Goyen maisuen eragin nabarmena dute. Van Ruysdaelen gai nagusiak ur bareko ibai-bazterrak dira, Van Goyenenak bezalaxe. Ruysdaelen teknika Van Goyenena baino mekanikoagoa eta monotonoagoa da, oro har. 1640tik aurrera, polikromia aberatsa, hotza, hasi zen erabiltzen; zeruak, berriz, argiak eta kolore gehiagokoak marrazten zituen, urdin argien gamakoak batez ere. Azken urteetako lanetan, \"Egmot-eko abadiako hondakinak\" obran (1664), esate baterako, osagai apaingarri eta dramatismo handikoak ikus daitezke. Horretaz gainera, 1650etik aurrera, egiturak handitzeko joera antzematen da haren lanetan. Urte horietakoak dira zenbait izadi hil; aipagarrietako bat \"Indioilarra\" (1661, Louvre) da. Ruysdaelek margolan ugari marraztu zituen, eta Europako museo nagusietan ikus daitezke. Lan nagusiak: \"Ibaiertza\", \"Ibai-paisaia eta arrantzaleak\", \"Postetxea\", \"Herriko ostatua\" eta \"Ubide bat\"."}
{"id": "281124", "revid": "46380", "url": "https://eu.wikipedia.org/wiki?curid=281124", "title": "Jean Pierre Darrigol", "text": "Jean Pierre Darrigol (Lehuntze, - Baiona, ) lapurtar apaiz katoliko eta idazlea izan zen. Apaiz egin zen 1815. urtean. Baionako apaiztegi nagusiko irakaslea izan zen, eta gero ikastegi horretako zuzendari hautatu zuten. Obra nagusia: \"Dissertation critique et apolog\u00e9tique de la langue basque\" gramatika-lana (1827, \"Euskarari buruzko saiakera kritikoa eta apologetikoa\").\nObrak.\n- \"Analyse raisonn\u00e9e du syst\u00e8me grammatical de la langue basque\", 1828. Eskuzko kopia bat badago Frantziako Liburutegi Nazionaleko Celtique et Basque funtsean (FCB152).\n- \"Dissertation critique et apolog\u00e9tique de la langue basque\" (1827, Baiona)"}
{"id": "281125", "revid": "512", "url": "https://eu.wikipedia.org/wiki?curid=281125", "title": "Lonchorhina orinocensis", "text": "Lonchorhina orinocensis Lonchorhina generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281126", "revid": "1519", "url": "https://eu.wikipedia.org/wiki?curid=281126", "title": "Florentzio Markiegi", "text": ""}
{"id": "281127", "revid": "119247", "url": "https://eu.wikipedia.org/wiki?curid=281127", "title": "Nauplius", "text": "Nauplius krustazeoen larba sortu berria. Hiru luzakin pare izaten ditu toraxean, krustazeo heldu egitean antena eta murtxikatzeko baraila bihurtzen direnak. Nauplius larbak ez du segmenturik izaten. Krustazeo primitiboetan, bitarteko aldirik gabe bihurtzen dira naupliusak krustazeo heldu. Goi-mailako krustazeoek, berriz, larba-aldi bat edo gehiago izan dezakete krustazeo heldu izan arte."}
{"id": "281128", "revid": "336", "url": "https://eu.wikipedia.org/wiki?curid=281128", "title": "Nauplio", "text": "Nauplio (grezieraz: \u039d\u03b1\u03cd\u03c0\u03bb\u03b9\u03bf, \"Nafplio\") Greziako hegoaldeko hiri bat da, Peloponesokoa. Argolidako hiriburua da.\n2011ko udalen batzearen ondorioz, egungo Naupliok barnean lau udalerri ditu:"}
{"id": "281129", "revid": "46380", "url": "https://eu.wikipedia.org/wiki?curid=281129", "title": "Joseph Parrocel", "text": "Joseph Parrocel (Brignoles, Frantzia, 1646ko urriaren 3a - Paris, Frantzia, 1704ko martxoaren 1a) barroko estiloko margolaria eta marrazkigilea izan zen.\nBizitza.\nPintore-familia bateko semea, sei belaunalditan zehar hamalau margolari baino gehiago izandako familia batean jaio zen.\nGeorges Parrocel (1540-1614) aitonaren lanak ez badira gugana iritsi ere, bera eta Barth\u00e9lemy Parrocel (1595\u20131660) aita, eskualdeko margolari esanguratsuak izan ziren. Barthelemyren margolan bat Brinh\u00f2lako Saint-Sauveur elizan dago gordeta. Bestalde, Jean Barth\u00e9lemy Parrocel (1631\u20131653) -honen lanik ere ez dugu- eta Louis Parrocel (1634-1694) anaiak ere margolari izan ziren. Beraz, garbi zegoen Parrocel margolari izateko aukera handia zegoela.\n1660an aita hil zitzaionean, Josephek ez zituen 13 urte besterik eta Louis anaia zaharrenak hezi zuen eta margoketa lanetan erakutsi zion, Languedoc-en hasita baitzegoen bera, jada. Hiru urte geroago, anaiaren etxetik Marseillara ihes egin zuen. Margolari gisa zuen gaitasuna agerikoa zen eta Antonio Paduakoaren bizitzari buruzko eszenak margotzeko mandatua egin zioten. Eszena hauek Proventzako bere bigarren egonaldian egingo zituen, agian.\nItaliara bidaiatu zuen eta, bertan 8 urte igaro zituelarik. Jaques Courtoisen ikasle izan zen Erroman, eta haren eta Salvatore Rosaren eragina nabari da Parrocelen obretan. Parrocelek Rosaren ondoan egin zuen lan, bere tailerrean, eta haren estiloak ukitu nabarmena eman zion; urteak geroago, haren eragina garbi ikusiko da frantsesaren lanean.\nItaliatik bidaia jarraitu eta Veneziara heldu zen, bertan finkatzeko asmoz, baina Rialto zubian 8 bidelagunek eraso egin zioten, Italiara alde egitea erabaki zuelarik.\n1675ean, Parisa itzuli zen. Erlijioari, ohiturei eta ehizari buruzko margolan batzuk egin bazituen ere, guduak eta nekazarien bizimodua izan zituen gai nagusi.\n1676ko otsailaren 29an, Acad\u00e9mie royale de peinture et de sculpture delakoan hartu zuten eta, urte bereko azaroaren 29an akademiko bihurtu zen \"Maastrichteko setioa\" lanarekin.\n1703an, kantzelaritza eskuratu zuen eta errege komisioak lortzeko aukerak izan zituen. Haietako bat Luis XIV.a Frantziakoaren kanpainak idealizatzea izan zen, baina Charles Le Brun, Akademiako zuzendariak, ez zuen berarekin lan egin nahi izan gerra eszenetarako eta Gobelinos fabrikako tapizen arduradun izendatu zuen. Gerra idazkaria, Louvoiseko markesa, Parrocelen gaitasunaz ohartu zen eta Versailles jauregiko jangelak Luis XIV.a Frantziakoaren garaipen eszenekin apaintzeko mandatua egin zion.\n1691n Louvoiseko markesa hil zenean, Mansart izan zen erregearen arkitektoburu. Parrocelek, egindako zenbait artelan ordaindu gabe zeudela-eta, epailearen agindua lortu zuen Mansarten aurka eta atxilotu egin zuten hau. Mansartek mendekua bilatu nahi izan zuen arren, Parrocelek Luis XIV.a Frantziakoa oso gustura zeukan bere lanarekin.\nErakusketa bakarrean hartu zuen parte Parrocelek, 1699koan, 12 margolan aurkeztu zituelarik.\n90 grabatu baino gehiago egin zituen eta, horietako asko, Parisko Louvren eta beste zenbait museo frantsesetan gordeta daude, baina Hannover-en eta Quebec-en ere badaude.\nBere bi semeak bide beretik gidatu zituen, Jean Joseph (1690\u20131774)\u2014marrazkilaria eta ingeniaria\u2014 eta Charles (1688\u20131752), margolaria eta, bere aita bezala, grabatzailea. Haren bilobak ere, Jaques-Ignace (1667\u20131722) eta Pierre (1670\u20131739), biak margolariak, haren lantegian egon ziren.\nGaur egun, Parroceli egotzitako artelan batzuen egilea haren biloba Jacques-Ignace Parrocel (1667\u20131722) izan ote zen susmoa dago."}
{"id": "281130", "revid": "512", "url": "https://eu.wikipedia.org/wiki?curid=281130", "title": "\u00c9tienne Pasquier", "text": "\u00c9tienne Pasquier (Paris, 1529ko ekainaren 7a - \"ibidem.\", 1615eko irailaren 1) Frantses historialaria eta legegizona izan zen. \"Recherches de la France\" idazten jardun zuen 1561etik hil arte. Frantziako erakundeen jatorria eta erregeen aginpidearen aurrerabidea aztertu zituen bederatzi liburuk osatutako obra horretan, eta, orobat, ohituren, sinesmenen, ideien eta letren bilakaera. Lehen frantses historialaritzat hartu da."}
{"id": "281131", "revid": "8751503", "url": "https://eu.wikipedia.org/wiki?curid=281131", "title": "Anselme Payen", "text": "Anselme Payen (Paris, Frantzia, 1795eko urtarrilaren 6a - 1871ko maiatzaren 12a) kimikaria izan zen. Vauquelin, Chevreul eta Thenardekin egin zituen kimika-ikasketak. 1835ean, Parisko \u00c9cole Centrale des Arts et Manufactures ikastetxeko irakasle bihurtu zen. Landare-zelulen oinarrizko osagaia den zelulosa aurkitu zuen. Bestalde, pektina eta dextrina aurkitu zituen, eta azterketak egin zituen betunaren eta almidoiaren inguruan."}
{"id": "281132", "revid": "512", "url": "https://eu.wikipedia.org/wiki?curid=281132", "title": "Lophostoma brasiliense", "text": "Lophostoma brasiliense Lophostoma generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281133", "revid": "56334", "url": "https://eu.wikipedia.org/wiki?curid=281133", "title": "Antoine Antunes", "text": "Antoine Antunes Ipar Euskal Herriko sukaldaria. Okzitaniako Tolosako Ostalaritza Eskolan hartu zituen lehen sukaldaritza eskolak, eta praktikak \"L\u00b4Auberge du Pois Publique\" delakoan egin zituen. Maisu handiekin lan egiten du, hala nola, Guerard, Didio Oudil eta Firmin Arranbiderekin. 1991n Hendaiako \"Thalassotherapie Serge Blanco\" izenekoan hasi zen lanean, bertako jatetxeko sukaldari buru bezala."}
{"id": "281134", "revid": "46380", "url": "https://eu.wikipedia.org/wiki?curid=281134", "title": "Jaros\u0142aw D\u0105browski", "text": "Jaros\u0142aw D\u0105browski (Zhytomyr, 1838ko azaroaren 13a - Paris, 1871ko maiatzaren 23a) poloniar militarra izan zen. Errusiaren aurkako 1863ko Poloniako Altxamenduan hartu zuen parte eta Siberiara atxiloturik eraman bazuten ere, ihes egitea lortu zuen. Frantziara ihes egin eta 1871ko Parisko Komuna-ren alde borrokan (Batzorde Zentraleko kidea izan zen) ari zela hil zen barrikadetan.\nBeraz, 1897an, Wybicki musikagileak konposatu zuen \"Mazurek D\u0105browskiego\" edo Poloniak gaur egun duen ereserkia ez da berari buruzko baizik eta Jan Henryk D\u0105browskiri buruzkoa."}
{"id": "281135", "revid": "119347", "url": "https://eu.wikipedia.org/wiki?curid=281135", "title": "Estel\u00ed", "text": "Estel\u00ed, ofizialki Villa de San Antonio de Pavia de Estel\u00ed, Nikaraguako mendebaldeko hiria da, Estel\u00edko departamenduko hiriburua. Estel\u00ed ibaiaren ertzean dago, Managuatik 150\u00a0km iparraldera. 795,7\u00a0km\u00b2ko eremua du eta 2012an 122.924 biztanle zituen.\nApezpikutegia du, eta merkataritzagune garrantzitsua da (kotoia, aziendak, larrugintza, zurgintza)."}
{"id": "281136", "revid": "512", "url": "https://eu.wikipedia.org/wiki?curid=281136", "title": "Komsomolsk-na-Amure", "text": "Komsomolsk-na-Amure () Errusiako ekialdeko muturrean dagoen Khabarovsk kraiko hiria eta ibai-portua da. Asiako ekialdean dago, Amur ibaiaren ertzean. Hiria 1932. urtean sortu zen. 2010ean 263.906 biztanle zituen.\nEkonomia.\nKultura-, teknika- eta industria-gune garrantzitsua da: altzairugintza, nekazaritza-jarduerarako makineria, ontzigintza, zentral termikoa, petrolio-findegia, ehungintza eta janari-industria.\nKlima.\nKomsomolsk-na-Amurek klima kontinental hezea du, \"Dfb\" K\u00f6ppen klima sailkapenaren arabera."}
{"id": "281137", "revid": "512", "url": "https://eu.wikipedia.org/wiki?curid=281137", "title": "Franz Leh\u00e1r", "text": "Franz Leh\u00e1r (; Kom\u00e1rom, 1870eko apirilaren 30a - Bad Ischl, Austria, 1948ko urriaren 24a) hungariar jatorriko austriar musikagilea izan zen. Orkestra militar bateko zuzendari izan zen, eta hainbat opereta idatzi zituen, mundu guztian ezagun egingo zirenak: \"Die lustige Witwe\" (1905, \u00abAlargun alaia\u00bb), \"Der Graf von Luxemburg\" (1909, \u00abLuxenburgoko kondea\u00bb), \"Paganini\" (1925), \"Der Tsar\u00e9vitch\" (1926) eta \"Das Land des Lachelns\" (1929, \u00abIrrifarren Herria\u00bb)."}
{"id": "281138", "revid": "512", "url": "https://eu.wikipedia.org/wiki?curid=281138", "title": "Lophostoma carrikeri", "text": "Lophostoma carrikeri Lophostoma generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281139", "revid": "512", "url": "https://eu.wikipedia.org/wiki?curid=281139", "title": "Tanta (Egipto)", "text": "Tanta (arabieraz: \u0637\u0646\u0637\u0627, \"\", ahoskatua) Egipto Behereko iparraldeko hiria, Al-Gharbiyah gobernamenduko hiriburua, Nilo ibaiaren deltaren erdian. 334.505 biztanle (1992). Niloren deltako hiri handiena da. Unibertsitatea. Merkataritza-gunea. Ehungintza eta janari-industria. Petrolio-findegiak. Burdinbide- eta errepide-gunea. Islameko santurik gurtuenetako baten hilobia dago han, Sayyid Ahmad al-Badawirena."}
{"id": "281140", "revid": "28807", "url": "https://eu.wikipedia.org/wiki?curid=281140", "title": "Tantah", "text": ""}
{"id": "281141", "revid": "336", "url": "https://eu.wikipedia.org/wiki?curid=281141", "title": "Geoffrey Wilkinson", "text": "Sir Geoffrey Wilkinson (Todmorten, Yorkshire, Ingalaterra, 1921eko uztailaren 14a - Londres, Ingalaterra, 1996ko irailaren 26a) ingeles kimikaria izan zen.\nBiografia.\nKanada, Kalifornia, Massachusetts, Harvard eta Londresen lan egin zuen. Alkenoen katalisi-sistema bat aurkitu zuen, kimika organikoan eta ez-organikoan garrantzi handia izan duena eta industrian erabilera asko dituena.\n1973an, Kimikako Nobel saria irabazi zuen Fischerrekin batera, konposatu organometalikoei buruz egindako lanengatik."}
{"id": "281142", "revid": "336", "url": "https://eu.wikipedia.org/wiki?curid=281142", "title": "Alexandre Sergeievitx Dargomyjski", "text": "Alexandre Sergeievitx Dargomyjski (Dargomyi, 1813ko otsailaren 14agreg./otsailaren 2ajul. - San Petersburgo, 1869ko urtarrilaren 17agreg./urtarrilaren 5ajul.) errusiar musikagilea izan zen.\nGlinka musikagilearen ikaslea izan zen. Sei opera idatzi zituen, besteak beste, \"Roussalka\" (1855) eta \"Bakoren garaipena\" (1845). \"Harrizko mahaikideak\" azken opera Cui eta Rimski-Korsakov musikagileek amaitu zuten 1872an. Dargomyjskik eta Glinkak eragin handia izan zuten Errusiako musika berrian \"Bosten taldea\" sortu aurretik."}
{"id": "281143", "revid": "336", "url": "https://eu.wikipedia.org/wiki?curid=281143", "title": "L\u00e9once \u00c9lie de Beaumont", "text": "Jean-Baptiste Armand Louis L\u00e9once \u00c9lie de Beaumont (Canon, Calvados, Frantzia, 1798ko irailaren 25a - \"ibidem\", 1874ko irailaren 21a) frantses geologoa izan zen.\nBiografia.\nMeatze Eskolako irakasle (1829) eta Coll\u00e8ge de France delakoan maisu izan zen (1832). Frantziako\u00a0geologiaren mapa egin zuen 1:500.000 eskalan, Pierre Armand Dufrenoyrekin batera.\nObrak: \"Recherches sur quelques-unes des r\u00e9volutions \u00e0 la surface du globe\" (1829-1830) eta \"Notice sur les sist\u00e8mes de montagnes \"(1849-1852)."}
{"id": "281144", "revid": "28807", "url": "https://eu.wikipedia.org/wiki?curid=281144", "title": "Leonce Elie de Beaumont", "text": ""}
{"id": "281145", "revid": "59723", "url": "https://eu.wikipedia.org/wiki?curid=281145", "title": "Gondola", "text": "Gondola (italieraz ahoskatua) arraun ontzi arin luzarana da, hamar bat metro luze eta 1,30 metro zabal. Branka eta popa zorrotzak, jasoak eta bihurtuak ditu. Pertsona bakar batek gidatzen du, popan jarrita, haga batekin. Veneziako ubideetan erabiltzen da batez ere; 1000. urte inguruan erabili ziren lehen aldiz."}
{"id": "281146", "revid": "512", "url": "https://eu.wikipedia.org/wiki?curid=281146", "title": "Juan Francisco Hurtado Ametzaga", "text": "Juan Francisco Hurtado Ametzaga Untzaga (Gue\u00f1es, Bizkaia, 1656 - Hostalric, Girona, Katalunia, 1694ko irailaren 21a) bizkaitar militarra izan zen. Baltasar eta Juan Antonio Hurtado Ametzagaren anaia izan zen.\nBiografia.\nFlandriako gudarostean sartu eta bertan zazpi urte eman ondoren, kapitain izendatu zuten. Italian borrokatu eta gero, Itsas armadan sartu zen. Gaztelako erregetzarako gerran hil zen, Gironako Hostalric konkistatzeko guduan. Santiago Ordenako zalduna izan zen."}
{"id": "281147", "revid": "28807", "url": "https://eu.wikipedia.org/wiki?curid=281147", "title": "Juan Francisco Hurtado de Amezaga", "text": ""}
{"id": "281148", "revid": "512", "url": "https://eu.wikipedia.org/wiki?curid=281148", "title": "Lophostoma evotis", "text": "Lophostoma evotis Lophostoma generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281149", "revid": "105290", "url": "https://eu.wikipedia.org/wiki?curid=281149", "title": "Katxina", "text": "Katxina, Ipar Ameriketako zenbait herri indiarren erlijioan, gizakien eta Jainkoaren artean bitartekari egiten duen espiritua da. 500 katxina baino gehiago dira guztira. Indiarrek sinesten dutenez, katxinak urtearen erdia leinuarekin batera bizi ohi dira. Gizonek, katxinen maskarez mozorroturik, erritu jakin bat era egokian antzezten badute, katxinak begiarentzat ikusgarri bihurtzen dira."}
{"id": "281150", "revid": "105290", "url": "https://eu.wikipedia.org/wiki?curid=281150", "title": "Latino (erregea)", "text": "Latino (latinez: \"Latinus\"), Erromako tradizioari jarraiki, Lazioko biztanleen erregea da, latinoen heroia. Troiako zikloari loturik ageri da Latinoren elezaharra. Virgilioren arabera (\"Eneida\"), Latinok, Lavinioko erregeak berak hartu zuen Eneas Italiara joan zenean eta Lavinia alaba eman zion ezkongai. Ezkontza hau bihurtu zen, erromatarren begietan, Erromako eta Greziako herrien batasunaren ikur nagusi."}
{"id": "281151", "revid": "1545", "url": "https://eu.wikipedia.org/wiki?curid=281151", "title": "Menam", "text": ""}
{"id": "281152", "revid": "512", "url": "https://eu.wikipedia.org/wiki?curid=281152", "title": "Rafael Murga Mugartegi", "text": "Rafael Murga Mugartegi (Bilbo, 1840ko maiatzaren 7a - Las Palmas Kanaria Handikoa, 1905ko uztailaren 9a) bizkaitar militar eta idazlea izan zen.\nBiografia.\nHirugarren Karlistaldian gudaroste liberalekin aritu zen. Arrigorriagako Guduan eta Bilboko setioan parte hartu zuen. 1896an jeneral izendatu zuten.\n1900. urtean, J. B. Darricarrererekin batera, \"Hitztegi heuskara Frantziako eta Espainiako erderatarat itzulija\" argitaratu zuen Baionan. \"Euskal-Erria\" agerkarian argitaratu zituen bere lan aipagarrienak."}
{"id": "281153", "revid": "512", "url": "https://eu.wikipedia.org/wiki?curid=281153", "title": "Paros", "text": "Paros, grezieraz \u03a0\u03ac\u03c1\u03bf\u03c2, Greziako uhartea da, Egeo itsasoan dagoena, Ziklade uhartedian, Naxoseko mendebalean.\n7.881 biztanle (1981). Hiriburua: Paros (2.716 biztanle). Marmol zuriko harrobiak.\nHistoria.\nArkadiarrek hartu zuten lehenengo eta joniarrek gero. Persiarekin aliatu zen K.a. 490. urtean. Mazedoniarren eta Ptolomeoren mendean egon ondoren, K.a. 129. urtean erromatarren eskuetan geratu zen."}
{"id": "281154", "revid": "1545", "url": "https://eu.wikipedia.org/wiki?curid=281154", "title": "Jakob Prandtauer", "text": "Jakob Prandtauer (Stanz, Tirol, 1660ko uztailaren 16a - Austria Beherea, 1726ko irailaren 16a) austriar arkitekto eta eskultorea izan zen.\nEraikuntza erlijiozkoak egin zituen batez ere (elizak, komentuak), Kontraerreformaren garaipenaren ondoren Bavaria eta Austriako Eliza Katolikoak erakutsi zuen jarrera arranditsuaren erakusgarri. Prandtauerren lan nagusia Melkeko abadia da, Austriako barrokoko lan adierazgarrienetako bat."}
{"id": "281155", "revid": "336", "url": "https://eu.wikipedia.org/wiki?curid=281155", "title": "Shamisen", "text": "Shamisen Japoniar musika-instrumentua, lautearen antzekoa da. Trasterik gabeko gider luzea du, hiru hari, larakoak aldeetara jarriak, eta kaxa karratua, katu-larruz estalia aurretik eta atzetik. XVI. mendean Japonian sartu zen \"San-shien\" txinatar lautetik eratorria da. Oso erabilia da Japoniako herri-musikan, kantuei laguntzeko, eta Kabuki teatroko orkestran. Plektro luze batez jotzen da."}
{"id": "281156", "revid": "10891", "url": "https://eu.wikipedia.org/wiki?curid=281156", "title": "Thomas Addison", "text": "Thomas Addison (Long Berton, 1793ko apirilaren 2a - Brighton, 1860ko ekainaren 29a) sendagile ingelesa izan zen. Bere izena daraman eritasuna deskribatu zuen. Anemia kaltegarria ere deskribatu zuen. Depresio-nahasmendu larri batek jota, bere buruaz beste egin zuen."}
{"id": "281157", "revid": "512", "url": "https://eu.wikipedia.org/wiki?curid=281157", "title": "Lophostoma schulzi", "text": "Lophostoma schulzi Lophostoma generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281158", "revid": "105290", "url": "https://eu.wikipedia.org/wiki?curid=281158", "title": "Arkibolta", "text": "Arkibolta arku baten bihurgunearen inguruan, arkuaren kanpoaldean, apaingarri bezala jartzen den moldura-multzoa, arku zentrokidez osatua da. Ateetan eta leihoetan izaten da batik bat, eta eraikuntza-ordena bakoitzean ezaugarri bereziak izaten ditu; irudi geometrikoak, landareak, gizakiak edo animaliak azaltzen dira. Arkitektura erromaniko eta gotiko garaiko eraikuntzetan agertu dira arkibolta eder eta aberatsenak."}
{"id": "281159", "revid": "59723", "url": "https://eu.wikipedia.org/wiki?curid=281159", "title": "Martzelino Baskaran", "text": "Martzelino Baskaran Larreategi (Eibar, 1871 - 1952ko maiatzaren 28a) euskal herritar politikaria izan zen. Eibarko PSOE alderdiko eta UGT sindikatuko bultzagileetako bat izan zen. Hiriko zinegotzia izan zen hainbat aldiz, baita alkateordea ere, 1919. urtean. Halaber, Alfa kooperatiba sortu zenetik (1920), bertako Administrazio Kontseiluko lehendakaria izan, zen 1936. urtera arte. Gerra ostean, kartzelan egon zen. Parlamentaria ere izan zen."}
{"id": "281160", "revid": "10891", "url": "https://eu.wikipedia.org/wiki?curid=281160", "title": "Ana Mar\u00eda Batanero", "text": "Ana Mar\u00eda Batanero (Donostia, Gipuzkoa, 19??) margolari espresionista da. Gasteizen hazi zen, Madrilgo Arte Ederretako eskolan ikasi zuen Carlos S\u00e1enz de Tejadarekin, eta V\u00e1zquen D\u00edazen ikasle ere izan zen. Arabako Foru Aldundiaren laguntzarekin, Parisa joan eta inpresionismoari buruz ikasten jardun zuen. Lan handia egina da Madrilen eta Bilbon. Errenteriako (Gipuzkoa) Institutuan ere irakasle lanetan aritua da."}
{"id": "281161", "revid": "336", "url": "https://eu.wikipedia.org/wiki?curid=281161", "title": "Batik", "text": "Batik ehuna, papera eta larrua apaintzeko teknika da, ehuna argizariz basitu, argizaritan marrazkiak egin eta ehuna tintatan sartuz egiten dena. Era horretara, marrazkia grabaturik geratzen da ehunean. Ekialde Urrunean sortu zen, eta Javan eta ekialdeko beste herrialde batzuetan ere erabiltzen da. Orain dela 1.200 urteko lanak aurkitu dira. Era horretara apaindutako ehunari ere \"batik\" deritzo."}
{"id": "281162", "revid": "105290", "url": "https://eu.wikipedia.org/wiki?curid=281162", "title": "Grimaldi (Ventimiglia)", "text": "Grimaldi Italiako Liguria eskualdeko herria da, Ventimiglia udalerrian.\nOndarea.\n1872an E. Rivi\u00e8rek eta L. de Villeneuvek, Monakoko Alberto I.a printzearen laguntzaz, egin zituzten indusketetan, Grimaldiko bederatzi leizetan giza-hezurdura fosilduak aurkitu ziren, Cro-Magnon arrazakoaren kidekoak (\"Mentongo gizona\"). Beste bi hezurdura are zaharragoak ere aurkitu ziren, beltzen ezaugarriak dituztenak, \"Grimaldiko arraza\" deitukoak."}
{"id": "281163", "revid": "58701", "url": "https://eu.wikipedia.org/wiki?curid=281163", "title": "I Ching", "text": "I Ching edo I King () Txinako antzinako idatzia da; Txinako literaturako bost lan klasikoetako bat.\n\"I Ching\" idatziak gizona eta izadia sistema soil batean biltzen dituen kosmologia-sistema bat ematen du aditzera. \"I Ching\"-ek zer dioen ezagutzeak eta aztertzeak eguneroko bizitzarako eta igarkizunak egiteko jakituria ematen duela uste dute txinatarrek. \"I Ching\"-ek eragin handia izan du Txinako filosofian."}
{"id": "281164", "revid": "28807", "url": "https://eu.wikipedia.org/wiki?curid=281164", "title": "I King", "text": ""}
{"id": "281165", "revid": "56334", "url": "https://eu.wikipedia.org/wiki?curid=281165", "title": "Heike Kamerlingh Onnes", "text": "Heike Kamerlingh Onnes (Groningen, 1853ko irailaren 21a - Leiden, 1926ko otsailaren 21a) herbeheretar fisikaria izan zen. Fisika esperimentaleko irakasle izan zen Leidenen. Hotzaren laborategia sortu zuen, helioa isurkari bihurtu zuen, eta zero absolutuaren inguruko fenomeno optiko, elektriko eta magnetikoak aztertu zituen. Ikerketa horietan oinarrituta, supereroankortasuna aurkitu zuen 1911n. 1913ko Fisikako Nobel Saria eman zioten."}
{"id": "281166", "revid": "688", "url": "https://eu.wikipedia.org/wiki?curid=281166", "title": "Melamina", "text": "Ura eta amoniakoa katalizatzaile baten aurrean elkarrekin berotuz, edo zianamidaren polimerizazioz eratzen den trimero ziklikoa [(H2N-C=N)3]. Uretan nekez baina etanoletan oso ongi urtzen diren kristal zurietan agertzen da. Ez da sukoia, baina erre egiten ditu azala eta begiak. Melaminaren erretxinak egiteko, sintesi organikoetarako eta larruak ontzeko erabiltzen da."}
{"id": "281167", "revid": "336", "url": "https://eu.wikipedia.org/wiki?curid=281167", "title": "Thomas Newcomen", "text": "Thomas Newcomen (Darmouth, Ingalaterra, 1663 - Londres, Ingalaterra, 1729ko abuztuaren 5a) mekanikaria eta asmatzailea izan zen. 1705ean, bere izena daraman makina edo makina atmosferikoa asmatu zuen, Thomas Saveryrekin batera. Meategietako ura ateratzeko lurrun-bonba bat zen. Makina horietako lehena 1712an jarri zen martxan Staffordshiren. James Wattek 1767an asmatuko zuen lurrun-bonbaren aitzindaria izan zen."}
{"id": "281168", "revid": "512", "url": "https://eu.wikipedia.org/wiki?curid=281168", "title": "Lophostoma silvicolum", "text": "Lophostoma silvicolum Lophostoma generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281169", "revid": "96586", "url": "https://eu.wikipedia.org/wiki?curid=281169", "title": "Turgut \u00d6zal", "text": "Turgut \u00d6zal (Malatya, Turkia, 1927ko urriaren 13a - Ankara, Turkia, 1993ko apirilaren 17a) Turkiako politikaria izan zen.\nBiografia.\nEstatu-idazkaria izan zen Demirelen gobernuan (1979-1980). Gero, Ekonomiako ministro izan zen, eta, kolpe militarraren ondoren (1980ko irailean), gobernuko lehen ministrorde. 1982an, dimisioa eman zuen. Hurrengo urtean, hauteskundeak irabazi zituen bere alderdiak, alderdi kontserbadoreak, eta lehen ministro izendatu zuten."}
{"id": "281170", "revid": "28807", "url": "https://eu.wikipedia.org/wiki?curid=281170", "title": "Turgut Ozal", "text": ""}
{"id": "281171", "revid": "90523", "url": "https://eu.wikipedia.org/wiki?curid=281171", "title": "Eug\u00e8ne Pottier", "text": "Eug\u00e8ne Pottier Frantziar politikaria eta olerkaria (Paris, 1816ko urriaren 4a - Paris, 1887ko azaroaren 6a). Lehenengo Internazionaleko kide izan zen, eta Komunako kide hautatu zuten. 1871. urtean, Ingalaterrara eta, gero, Estatu Batuetara ihes egin zuen, eta 1880an itzuli zen Frantziara amnistia baten ondorioz. \"Iraultza-kantuak\" izenburupean bildu dira haren olerki nagusiak (1887). Harena da, orobat, \"Internazionala\" kantua (1871)."}
{"id": "281172", "revid": "336", "url": "https://eu.wikipedia.org/wiki?curid=281172", "title": "Ricardo Zamora", "text": "Ricardo Zamora (Bartzelona, 1901eko urtarrilaren 21a - Bartzelona, 1978ko irailaren 8a) espainiar futbolaria izan zen. Atezaina zen. Anberesko Olinpiar Jokoetan (1920) egin zen ezagun, eta harrezkero ospe handia izan zuen nazioartean. Guztiz ikusgarria zen jokaldietan. 1920tik 1936ra, 46 aldiz jokatu zuen nazioarteko partidetan. Hortik aurrera, zenbait futbol-taldetako zuzendari izan zen, Espainiako taldekoa, besteak beste."}
{"id": "281173", "revid": "336", "url": "https://eu.wikipedia.org/wiki?curid=281173", "title": "Karl Baedeker", "text": "Karl Baedeker (Essen, 1801eko maiatzaren 3a - Koblenz, 1859ko urriaren 4a) Alemaniako liburu-argitaratzailea izan zen.\nLiburu bat argitaratu zuen Rhin ibaian zehar egin zuen bidaiari buruz, eta, arrakasta handia izan zuenez, bidaia-gidaliburuz osaturiko bildumak argitaratzeari ekin zion. Liburu horiek hizkuntza askotara itzuli zituzten, eta menta handia izan zuten, argitasun eta xehetasun ugari ematen baitzituzten."}
{"id": "281174", "revid": "512", "url": "https://eu.wikipedia.org/wiki?curid=281174", "title": "Boiardo", "text": "Boiardoa eslaviar herrialdeetako eta, batik bat, Errusiako handikia zen. Kieven, Errusiar Inperioan, printzearen goi-mailako segizioko partaideak ziren boiardoak. Moskun indar handiagoa eskuratu zuten, batzarrean parte hartzen baitzuten, eta estatuko arazoetan ere sartu ziren. 1533-1547 bitartean, beren esku izan zuten Errusiako agintea, Basilio III.aren heriotzarekin hasi zena."}
{"id": "281175", "revid": "9332407", "url": "https://eu.wikipedia.org/wiki?curid=281175", "title": "Fenizia Berria", "text": "Fenizia Berria deritzona, 1803 eta 1811 urteetan zehar Garat anai gazteenak (Joseph Garat) euskal estatu nazionala lortzeko helburuz aurkeztutako proiektu bat izan zen, zeinak 7 probintziak batuko zituen Napoleonen babespean.\nProiektu hau bi egoera edo testuinguru ezberdin nagusietan garatzen da: batetik, lurralde euskaldunen artean konbergentzia ideologiko-insituzional bat zegoen eta orduko borboien zentralismoak lurralde horien gaineko presioa areagotzen zuen heinean, bateratze hori ere handitzen zen. Bestetik, Frantziako Iraultzaren ondorioz Europan zehar garatutako baldintza ezezagun edo bereziak eta Napoleon Bonaparteren enpresa beliko-administratiboak izango genituzke. Testuinguru honetan Gipuzkoak, legezko agintarien bidez, independizatzea lortu nahi izan zuen 1794an tropa konbentzionalen eskutik inbaditua izan ondoren. Horrez gain, agintari okupatzaileek, Moncey (Coneglianoko dukea zena, frantziar militar eta politikaria) buru zela, euskal lurraldeekin Frantziak babestutako errepublika bat eratzea mahaigaineratu zuten. Honek guztiak eta Basileako bakearen ondorengo Madrilen errepresaliak, Godoyk foru erakundeei honek beregain hartzen duen oinarri ideologikoei deklaratutako etsaitasunak euskaldunen eta euskal lurraldeen ezinegona areagotu baino ez zuen egin. Honen aurrean, Garatek alternatiba bat proposatu eta garatu zuen.\nJatorria.\nGaratek proiektuari \u201cNueva Fenicia\u201d edo \u201cFenizia Berria\u201d izena ipini zion euskaldunen jatorriari dagokionez zegoen mito baten ondorioz: euskaldunak erromatar garaiko kantabriar zaharren ondorengotzat jotzen ziren garai hartan eta kantabriarrak feniziar kolonia baten oinordeko identifikatzen zituen; ondorioz, hori oinarri hartuta \u201cFenizia Berria\u201d izena ipini zion lanari.\nProiektuaren garapena.\nProiektu honen garapenak hiru etapa izan zituen:\nLehenengo etapa.\n1803. urtean hasi zen, 1789an eman zen Iparraldeko foru galeraren ondoren eta Ipar Euskal Herriak frantses nazionalismo jakobinoa zela eta jasan zuen errepresio gogorraren ondoren, zehazki. Garai honetan, Garat senatari zen, eta Uztaritzen oporretan zegoen bitartean Napoleoni gutun bat idatzi zion Euskal Herrian aurkitu zuen egoeraren berri emanez: \"Frantziako Iraultza ia ulertu ez duten fenomeno handi bat izan da, eta lehen ziren bezala utzi ditu\". Horrez gain, testuinguru hartan Pirinioen berrantolaketan zebilen Frantziar kontsulatua eta honek ere Iparraldeko egoera aztertu ondoren, honakoa jakinarazi zion Napoleon Enperadoreari: \"Hainbeste ondasun erakartzea guregana, espainiarrek euren artean galtzen uzten baitute\".\nBigarren etapa.\nNapoleonek teorian Portugal okupatu behar zuen garaian garatu zen, Independentzia garaian alegia. 1808an Garatek, Tropa Frantsesen komandante zen Saveryri informe bat idatzi zion izenburu honen izenpean: \u201cEspainia eta Frantziako zenbait kantonamenduren bilera-proiektu baten azalpen laburra, Espainiaren mendetasuna eta potentzia maximo baten sorrera errazteko\u201d. Honela zioen informeak: Pirinioetako mazeletan eta haranetan, bai Frantzia aldean, bai Espainia aldean, badira lurralde batzuk euskal-frantses eta euskal-espainiar deritzenak, eta euren artean, gizakiak berekiko eduki ditzakeen harreman guztiak dituzte, zeinak ez dituzten ez espainiarrekin elkarturik daudenek ezta frantsesen aliatu direnek ere. Euskal-frantsesen eta euskal-espainiarren arteko bereizketa hori Frantziako erregeen lehen arraza agortu zenetik dator, eta beharbada lehenagotik. Hala ere, nahiz eta mende hauetan zehar potentzia ezberdinei eta gainera elkarren etsai direnei men egin dieten, nahiz eta hizkuntza eta ohitura desberdinak (eta aurkakoak) dituzten herrietako kide izan diren, euskal-frantsesek ez dituzte Frantziako ohiturak eta hizkuntza hartu, ezta euskal-espainiarrek Espainiako ohiturak eta hizkuntza ere, eurena kontserbatzea lortu baitute, batzuek zein besteek euskaldun izaten jarraitu dute. Euskal lurraldeek Espainian eta Frantzian zituzten legeak (Espainian foruak, Frantzian ohiturak deiturikoak) oso antzekoak ziren euren artean, eta oso ezberdinak egokitzen zitzaizkien lurraldeen legeekiko, hau da, Espainia eta Frantziarekiko.Horrez gain, txostenak ere aipatzen ditu euskaldunen antolaketa eta euskal-foru legedia, Iparralde zein Hegoaldean komuna dena, berdintasunean eta lanean, noblezia unibertsalean, soldadutzarekiko estimazio urrian eta honek ondorioztatzen duen desertzioetan oinarritua zegoena. Lurraldeak duen itsas sena ere goraipatzen du, zeina identifikatzen duen Frantziaren etsai amorratua zen Ingalaterrari aurre egiteko erabil zezaketen estrategia gisa. Bestalde, azpimarratzen du proposamenaren muina edo erdigunea euskal probintzia guztiak estatu batean biltzea litzatekeela, Frantzia eta Espainiaren arteko estatu neutrala izango zena, Napoleonen babespean: Beharrezkoa da potentzia bakar baten pean bilduta egotea, eta potentzia hori ezin da enperadorea ez den beste inor izan (...) lau kantonamendu euskal-espainolek eta hiru kantonamendu euskal-frantsesek Inperioko bi edo hiru departamentu berri osatu beharko lituzkete. Bi besterik sortuko ez balira, indartsuenak direnak, eskuairak eta flotak hartu eta zaintzeko porturik egokienak dituenak, Fenizia Berria izena eramango luke, eta bigarrenak Tiro Berria. Mendiek, komunikatzeko gaitasunak zailagoak izatea eragiten dutenak izaki, departamentu berri bat sortzea eskatuko balute, Sidon Berria deituko litzaioke \".Eskariak, aitzitik, beste hiru proposamen zerrendatzen zituen: batetik, gaztelaniaren eraginaren deuseztatzean jardutea, bigarrenik, itsas soldaduska bakarrik erabiltzea eta amaitzeko, euskara hizkuntza ofizial bakar gisa ezartzea, hezkuntzan barne. Hezkuntzaren haritik jarraituz, honetarako erabiliko liratekeen testuak Larramendirenak, Oihenarterenak eta Garatenak izango lirateke. Fenizia Berria Ingalaterrako itsas armada estutuko zukeen itsas potentzia izango zatekeela nabarmentzen du.\nGuzti honen aurrean Napoleonen erantzuna \"informazio gehiago eskatzea\" izan zen, Albert Darricauek 1906ean idatzitako bere obran (\"France et Labourd\") adierazten duenaren arabera: \"Enperadoreak txosten honen berri izan ondoren Garati lurralde honi buruzko ikerketekin aurrera jarraitzeko agindu zion eta ondoren, gai konplexu honi buruzko lan handi eta osatuago bat aurkezteko\".\nHirugarren etapa.\nAzken fasea, 1811an leku-hartu zuena, oso bestelako egoera batean garatu zen, izan ere, penintsula gerran zegoen jada eta nahiz eta orduko agintari Josef I. izan, bere anaia zen Napoleonek erregeak berak baino kontrol edo botere gehiago zuen Penintsulako lurraldeetan: Katalunia, Aragoi eta Euskal Nafarroako probintzietan, besteak beste. Urte berean, Garatek \"Recherches sur le peuple primitif de l 'Espagne, sur les revolutions de cette p\u00e9ninsule, sur les Basques espagnoles et la volreel Espa\u00f1a sobre las volreitivo de Espa\u00f1a\" (\"Espainiako jatorrizko herriari buruzko ikerketak, penintsula honetako iraultzei buruzkoak, espainiar eta frantziar euskaldunei buruzkoak\") deituriko obraren sintesi bat bidali zuen Bassanoko dukearen bitartez, orduko atzerriko ministroa zenaren bitartez, alegia.\nAzken faseko txosten honek, aurrez azaldutako argumentuak garatu eta zabaltzen ditu. Bestalde, proiektuaren funtsa den bateratzea \"Espainiaren borondatezko mendetasuna\" eta \"Ingalaterraren hurbileko umiliazioa\" bermatzeko planteatzen du. Proiektuaren azken planteamenduaren xehetasunak honakoak dira:\nDokumentua sarrera batean eta hiru zatitan banatua dago: Lehenengo zatiak euskaldun frantses eta espainiarren arteko hizkuntza komunaren dialekoez dihardu, baita bertako legeez, ohiturez eta jokoez ere. Bigarren zatiak aldiz beste egitura bat du, Euskal lurraldeek penintsula osoan urte luzeetan izan ziren iraultza edo matxinada ezberdinen aurrean hartutako zenbait jarrera edo posizio islatzen ditu, hau da, lurraldeak historikoki izan duen jarduna, irudi edo koadro historiko baten bitartez. Azken zatian, aitzitik, euskaldun guztien bateratze instituzional bat proposatzen du, bi edo hiru sailetan banatua egongo dena eta itsas zerbitzura bideratuak, betiere euren hizkuntzaren babespean.\nBertsio berritu honetan aipaturiko sail horiek Nueva trio eta Nova Sid\u00f3n eta guzti hauen bateraketak, azkenik, \"Nueva Fenizia\" izena hartuko luke. Bestalde, bandera eta armarriari dagokionez, Nafarroakoak izango lirateke:Espainiar eta frantziar euskaldunak itsas zerbitzuan bakarrik jarriz eta guztiak Inperioko bi edo hiru departamentutan bilduz, departamentu horietako bati Nuevo Tiro izena eman geniezaioke, eta besteari Nueva Sidon eta guztien batasunari Fenizia Berria. Zirkunstantzia berezi eta paregabe batengatik, arrazoi sendoak daude uste izateko bere itsasontzietako banderen Feniziako armarria guregana igaro dela mendeetan zehar, oraindik ere Nafarroako armarrian dagoena.\nProiektuaren amaiera.\nAzkenean, ordea, Fenizia Berriaren proiektua ezin izan zen azkenetaraino eraman, batetik Napoleonek penintsulan izan zuen ahultzeagatik, Errusiari aurka egiteko bertako armada indartu beharra zegoen eta beraz, Espainiatik eraman behar izan zituzten, Espainiako armada ahuldu zelarik. Bestetik, Napoleonek, orokorrean honen ondoren izan zuen erorketagatik eta botere galeragatik.\nHala ere, proiektu honen ezagutzak goi maila politiko eta intelektualetik haratago hedatuko zitekeenaren ziurtasunik ez dago, baina garbia dena da garaiko egoera edo testuinguruari erantzuten diola bai Europari eta baita Euskal Herriari dagokionez ere. Europako hainbat lurraldetako gertaera historiko eta politikoek mendeetan indarrean egon zen identitate sentimendu sendo bat berpiztu zuen lurraldean, zeinaren ardatza ziren foruak. Sentimendu hau oinarri, Garatek proposamen moderno eta aurreratu bat egin zuen estatu bateratu baten antzeko zerbaiten planteamendua egin zuelarik. Garai hartan ezezaguntzat jotzen zen ideia berri baten garapenari ekin zion, lurraldearen bateratzean jardun zuelarik; nolabait, iraultzaren filosofia edo ideia ardatz izan zuela esan daiteke, gerora Larramendik edo Aranakgaratuko zuten planteamenduaren guztiz ezberdina zena.\nDena dela, argi dago proiektu honek bere aztarnak utzi zituela, beste behin ere, Pirinioetako bi aldeetako kultura eta ohitura komunak deskribatzen zituen testigantzak; bi menderen ondoren, oraindik euskaldunek borrokan jarraitzen dute euren lurraldearen izaera berreskuratzearren."}
{"id": "281176", "revid": "512", "url": "https://eu.wikipedia.org/wiki?curid=281176", "title": "Macrophyllum macrophyllum", "text": "Macrophyllum macrophyllum Macrophyllum generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281177", "revid": "28807", "url": "https://eu.wikipedia.org/wiki?curid=281177", "title": "Nouvelle Ph\u00e9nicie", "text": ""}
{"id": "281178", "revid": "512", "url": "https://eu.wikipedia.org/wiki?curid=281178", "title": "Johann Wilhelm Ludwig Gleim", "text": "Johann Wilhelm Ludwig Gleim (Ermsleben, 1719 - Halberstadt, 1803) alemaniar idazlea izan zen. \"Versuch in scherzhaften Liedern \"(1744-1745, \"Kantu eta oda berriak\") lehen liburuak eskola anakreontikoaren buruan jarri zuen. Haren obra nagusia \"Preussische Kriegslieder von einem Grenadier \"(1756-1757, \"Prusiar soldadu baten gerra-kantuak\") izan zen, Frederiko II.aren guduetan oinarrituta idatzitako poema abertzaleen bilduma."}
{"id": "281179", "revid": "512", "url": "https://eu.wikipedia.org/wiki?curid=281179", "title": "Wilhelm His", "text": "Wilhelm His Suitzar sendagilea (Basilea, 1863ko abenduaren 29a - Riehem, 1934ko azaroaren 10a). Bihotzaren fisiologiari buruzko azterketak egin zituen. Azterketa horiei esker, bere izena hartu duen giharra aurkitu zuen 1893an: Hisen giharra."}
{"id": "281180", "revid": "512", "url": "https://eu.wikipedia.org/wiki?curid=281180", "title": "Karl Guthe Jansky", "text": "Karl Guthe Jansky (Oklahoma, 1905eko urriaren 22a - New Jersey, 1950eko otsailaren 14a) Estatu Batuetako ingeniaria izan zen.\nLurraz kanpoko iturri bati irrati-uhinak jaulki dakizkiokeela frogatu zuen, eta irrati-astronomiaren oinarriak ezarri zituen. Bi norabidetako antena bat eraiki zuen, eta horri esker aurkitu ahal izan zituen interferentzia-iturriak, bat izan ezik. Izarretatik zetorren irrati-interferentzia bat aurkitu zuen 1931n."}
{"id": "281181", "revid": "80722", "url": "https://eu.wikipedia.org/wiki?curid=281181", "title": "Yogyakarta", "text": "Yogyakarta (malaysieraz ahoskatua; ), 1972 arte Jogjakarta deitua, Indonesiako hiria da, Yogyakarta Eskualde Bereziko hiriburua. Java uhartearen erdialdean dago. 2010ean 388.627 biztanle zituen.\nKlima.\nYogyakartak negu lehorreko sabanako klima du (\"Aw\") K\u00f6ppen klima sailkapenaren arabera.\nEkonomia.\nTren-lantegiak eta ehungintza daude.\nOndarea.\nYogyakarta Javako kultura, folklorea eta eskulangileen ohituren gune eta gordeleku nagusia da. Hiritik hurbil daude Barabudur eta Prambanango arkeologia-aztarnategi ospetsuak."}
{"id": "281182", "revid": "1545", "url": "https://eu.wikipedia.org/wiki?curid=281182", "title": "Djogjakarta", "text": ""}
{"id": "281183", "revid": "120962", "url": "https://eu.wikipedia.org/wiki?curid=281183", "title": "Lacrosse", "text": "Lacrosse-a Kanadako amerindiarren joko batean oinarritzen den talde kirola da, lacrosse makila eta lacrosse pilota batekin jokatzen dena. Jokalariek lacrosse makilaren burua (stick-aren goiko zatia) erabiltzen dute pilota atera eramateko, pasatzeko, harrapatzeko edo jaurtitzeko. Kirol honek lau bertsio ditu, makil, zelai, joko-arau eta ekipamendu ezberdinekin, modalitate ezberdinak horiek: landa-lacrossea, emakumezkoen lacrossea, kaxa lacrossea eta cross-artekoa dira. \nGizonezkoen jokoak bi modalitate ezberdinetan sailkatzen dira, zelaiko lacrossea (aire zabalean) eta box lacrossea (barruan), hauek inpaktu eta kontaktuzko kirol gogorrak dira, eta jokalari guztiek babes ekipamendua daramate: kaskoa, eskularruak, sorbaldakoak eta ukondoak. \nEmakumezkoen jokoa, aldiz, aire zabalean bakarrik egiten da, eta ez du gorputzarekin kontaktua izateko aukerarik, beraz, kontaktu fisikorik ematekotan penalizazioa suposatuko litzateke. Makilen arteko kontaktua, ordea, baimenduta dago. Jokalariei eskatzen zaien babes ekipamendu bakarra betaurrekoak dira, atezainek ordea kaskoa eta babesak daramatzate. \nHorrez gain, Lacrosse-a hamar jokalariko bi talderen artean jokatzen da, nahiz eta modalitate batzuetan ezberdina izan, zelaiko lacrosse-an zelai txikiagoa denez 6 vs 6 jokalari jokatzen dute adibidez.\nJatorria.\nBere jatorrizko izena \"dehuntshigwa\" zen Onondagako hizkuntzan, objektu biribil batekin kolpatutako gizona esan nahi duena; \"da-nah-wah'uwsdi\" edo Ekialdeko txerokian gerra txikia esanahia duena; bukatzeko, \"buTewaarathon\" mohawk hizkuntzan (gerrako seme txikia esanahia duena). Pilota bakarra zegoen eta jokalariek arerioa makilaz bortizki eta gupidarik gabe zauritzen zuten. Batzuetan, jokoak egunak iraun zitzakeen. \nKirol honek aldaerak ditu, hala nola, box lacrosse eta softcrosse (edo intercrosse). XIX. mendean Lacrosse Elkarte Nazionala sortu zen, Kanadan joko nazional izendatu zutenean. Egurrezko makilak erabiltzen zituzten pilota jaso eta jaurtitzeko edo aurkariak kolpatzeko. Helburua etsairen gunera eramatea eta ate barruan pilota sartzea zen. \nJatorrizko bertsioan, talde bakoitza 100 jokalari baino gehiagok osatzen zuten eta zelaia 457 eta 804 metro arteko kantxa batek osatzen zuen. Talde askok gol tradizionalen ordez (pilotak arku bat osatzen duten zutoinetatik pasatzea), arku natural bat sortzen zuten, bi zuhaitz handi erabiliz. Gol bat sartzeko, aipatutako arkuaren kontra jo behar zuten. Kirol honek ospea lortu zuen, Jean de Brebeuf izeneko jesuiten misiolari batek, Hurones indiarrak jokatzen ikusi zituenean. Aurrerago, lacrossea garatu egin zen, izan ere, frantsesek jokoan indarkeria nabarmen murriztu zen. Indarkeria gutxitze horren ondoren, ikastetxeetan, unibertsitateetan eta Olinpiadetan lacrossea jokatzen hasi zen.\nHedapena eta ospea.\nLacrossaren hedapena eta ospea 1867an, munduko lehen joko ofiziala sortu zen Upper Canada College-n, hain zuzen ere, eta gaur egun mundu mailan ezagutzen eta jokatzen den kirola da. \n2005ean Australiako emakumezkoen taldea izan zen lehen munduko kopa irabazi zuena. \nHorren ondoren, AEBetako talde nazionaleko gizonezkoek eta emakumezkoek txapelketa ugari irabazi zituzten eta, horri esker, lacrossea ezaguna bihurtu zen Maryland estatuan, non estatuko kirol ofiziala bihurtu zen 2004an, New York, Filadelfia, Ingalaterra Berria eta ekialdeko kostaldean zehar. Gainera, bere ospea mendebaldeko kostaldera eta herrialdearen erdialdera hedatzen hasi zen, hedabideetan agertu zelako eta unibertsitateen eta bigarren mailako ikastetxeen programen hazkundeari esker, Estatu Batuetan zehar lacrosse ligak eratzen zentratu zirelako.\nJohns Hopkins Unibertsitatea, Princetongo Unibertsitatea, Marylandeko Unibertsitatea eta Virginiako Unibertsitatea nagusi izan dira unibertsitate mailako lacrossearen lehen mailan. Gizonezkoen lehen mailan gaur egun 57 talde inguru aurki daitezke. Izan ere, denboran zehar talde berri batzen hasi ziren liga honetara, adibidez 2004/2005 denboraldirako: Robert Morris Unibertsitatea eta Bellamine Unibertsitateak batu ziren. \nLacrossea Kanadako kirol ofiziala bihurtu zen 1994 geroztik; hala ere, herrialdeko bi eskualde urrunetan bakarrik egiten da. Lacrossea Kanadako kirol ofizial izendatu izana historian oinarritutako erabakia izan zen, izan ere, lehen aipatutako modura, lacrossea munduko lehen joko ofiziala sortu zuten Kanadan. \nLacrosse modalitateak.\nLanda Lacrossa.\nLanda-lacrossea, kirol honen aire zabaleko bertsio maskulinoa da. Hamar jokalari daude talde bakoitzean: hiru erasotzaile, hiru erdilari, hiru defentsa eta atezain bat. Jokalari bakoitzak lacrosse stick bat daramate. \nBox Lacrossa.\nBox lacrossean bost jokalariko taldeek eta atezain batek jokatzen dute izotza kendutako izotz hockeyko pista batean, edo belar artifizialarekin estali den zelai batean, edo eta areto futboleko zelai batean. Joko-eremu itxiari \"box\" deitzen zaio, joko tradizionalaren eremu irekiari ez bezala. Joko-estiloa azkarra eta askoz joko fisikoagoa da. \nEmakumezkoen Lacrossa.\nEmakumezkoen lacrossearen arauak eta gizonezkoenak nabarmen desberdinak dira, batez ere ekipamenduari eta baimendutako kontaktu fisikoaren mailari dagokienez. Emakumezkoen lacrosseak ez du kontaktu fisikorik ahalbidetzen, eta erabiltzen den babes ekipamendu bakarra aho-babeslea eta begi-babesleak dira. Emakumezkoen lacrosseak ere jokalariei lacrosse stick-ean ez die poltsiko edo sare solte bat izaten uzten. Emakumeek \"zozketa\" batekin hasten dute partida, aurrez aurre jokatu beharrean.\u00a0 Emakumezkoen lacrossea 12 jokalarik osatzen dute, aire zabalean egiten da, eta ez du gorputzarekin kontaktua izateko aukerarik ematen, baina bai makilen arteko kontaktua. \nLacrosse-artekoa.\nLacrosse artekoa, edo makila biguneko lacrossea, lacrosse modu bat da, eta ez du ukipenik izaten arau-multzo estandarizatu batekin, eta lacrosse ekipamendu ezberdina erabiltzen du. Lacrosse arteko makila ez da lacrosse makila normala bezalakoa; burua erabat plastikoz egina dago, ohiko lacrosse makiletako nylon edo larruzko poltsikoen ordez. Pilota handiagoa, bigunagoa eta hutsalagoa da, lacrosse pilota ez bezala, goma trinkozkoaz osatuta baitago. Lacrosse artekoa, helduentzako lehiaketa-kirol ezaguna da Quebecen (Kanada) eta Europako herrialde askotan, batez ere Txekiar Errepublikan. Oro har, taldeak bost jokalarik osatzen dituzte alde bakoitzeko. Makila bigunak duen lacrossea modalitatea denez, gazteak kirol horretan hasteko modu ezaguna eta erabilgarriena da. Aire zabalean edo pista estalian jolas daiteke, eta gorputz-hezkuntzako eskoletan garatutako ikasketa-planean sartu da.\nLacrossea mundu mailan.\nHistorikoki, lacrossea batez ere Kanadan eta Estatu Batuetan jokatu da. Azken urteetan, ordea, lacrossea ospea lortzen hasi da nazioartean, mundu osoan taldeak sortuz, batez ere Europan eta Ekialdeko Asian.\nLacrossean txapelketa ezberdinak ematen dira, horietatik hauek dira garrantzitsuenak:\nGizonezkoen lacrosse senior txapelketa, Mann Cup izenekoa (Mann Kopa), 1901. urteaz geroztik, Kanadan ospatzen da, eta box lacrosse delakoaren araupean jokatu da. Gizonezkoen A junior txapelketa, Minto Cup edo Minto kopa 1937. urteaz geroztik garatu zen, eta senior jokalariek 1901. urtera arte parte hartu ahal izan zuten. Gizonezkoen junior B txapelketa, Founders Cup edo Fundatzaileen Kopa 1972 eta 1908tik aurrera, senior eta junior txapeldun guztiak Ontario edo Britainiar Columbia taldeetakoak izan ziren. Lacrosse Kanadako Elkarteak txapelketak burutu ditu lacrosse kaxako emakumezkoen junior eta senior txapeldun nazionalak zehazteko.\nLacrosse-a Euskal Herrian.\nHerrerak gogorarazi du Bilboko taldea 2018ko apirilean sortu zela eta, gazteak izan arren, liga bat irabaztea lortu zutela (2019). Astean zehar talde honek Jesuiten ikastetxeko patioan entrenatzen du eta larunbatetan Gatikako futbol zelai batean, Bilbotik oso gertu. Espainiako gainerako taldeek bezala, Kirol Kontseilu Gorenak (CSD) aitortu ez dituenez, ez dute diru-laguntzarik eta jokalarien hileko kuotekin autofinantzatzen dira. Horretaz gain, honakoak egiten dituzte dirua lortzeko: Gabonetako loteria saldu, taldearen kamisetekin merchandisinga egin edo jaieguna ospatzean ikastetxean jartzen duten txosnarekin. \nEkipamendua eta materiala.\nLacrosse makilak bi zati ditu: burua eta hagatxoa. Buruak hiru zati ditu: koilara, alboko horma eta tronera. Bola jasotzeari, paseari eta tiroari eragiten dion makilaren goiko aldea da koilara. Alboko pareta buruaren aldea da, buruaren sakonerari eta zurruntasunari eragiten diona. Barrunbe zabalago batek baloiak hartzea errazten du, baina baloiaren kontrola ere murrizten du. Barrunbe estuago batek harrapatzea zailtzen du, baina pilota gehiago atxikitzea eta doitzea ahalbidetzen du.\nPilota kautxu trinkozkoa da. Zuria izaten da gizonezkoen lacrosserako, eta horia emakumezkoentzat; baina kolore ugaritan ere egiten da, hala nola, horia, laranja edo berde lima, gizonezkoen lacrossearen arau eta interpretazioen arabera.\nAlde batetik, landa lacrosse maskulinoan eskularru pare bat, ukondoak, sorbaldakoak, kaskoa, aho-babeslea eta takoak erabiltzen dira. Babesen tamaina eta babesa bera jokalari batetik bestera aldatu egiten da, posizioaren, trebetasunaren, erosotasunaren eta lehentasunen arabera. Bestetik, emakumezkoen landa lacrossean, zelaiko jokalariak ez daude behartuta babes-ekipoa eramatera, betaurrekoak eta ahoko babeslea izan ezik. \nGizonezkoen taldeko jokalariek babes ekipamendu gehiago daramate zelaiko jokalariek baino, kontaktu fisiko handiagoa eta kontrol-arau permisiboagoak dituztelako. Korrikalariek ukondo handiagoak eta astunagoak eta sorbaldako sendoagoak daramatzate, jokalariaren bizkarretik zabaltzen direnak. Jokalari gehienek saihetsetan ere babesak daramatzate. "}
{"id": "281184", "revid": "336", "url": "https://eu.wikipedia.org/wiki?curid=281184", "title": "Rufino Lacy", "text": "Miguel Rufino Lacy Donall (Bilbo, Bizkaia, 1795eko uztailaren 19a - Londres, Ingalaterra, 1847ko irailaren 20a) biolinista eta musikagilea izan zen. Irlandar familia batean sortu zen, eta sei urte zituela eskaini zuen lehen kontzertua Madrilen. Bordelen eta Parisen egin zituen musikako lehen ikasketak, eta Londresen amaitu. Oso biolin-emanaldi arrakastatsuak egin zituen Europan zehar. Pianorako fantasiak, hiru rondo eta beste konposizio batzuk ondu zituen."}
{"id": "281185", "revid": "512", "url": "https://eu.wikipedia.org/wiki?curid=281185", "title": "Macrotus californicus", "text": "Macrotus californicus Macrotus generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281186", "revid": "28807", "url": "https://eu.wikipedia.org/wiki?curid=281186", "title": "Plasto", "text": ""}
{"id": "281187", "revid": "512", "url": "https://eu.wikipedia.org/wiki?curid=281187", "title": "Marie F\u00e9licit\u00e9 Pleyel", "text": "Marie F\u00e9licit\u00e9 Pleyel (Paris, 1811ko uztailaren 4a - Bruselatik hurbil, 1875eko martxoaren 30a) frantses piano-jotzailea izan zen, Ignaz Pleyelen erraina. XIX. mendeko piano-jotzaile bikainenetakoa izan zen. Moscheles eta Kalkbrenner izan zituen irakasle. Bruselako kontserbatorioko piano-irakaslea izan zen 1848tik 1872ra. Musikagile erromantikoak interpretatzen zituen maisutasun handiz, besteak beste, Mendelssohn, Liszt eta Chopin."}
{"id": "281188", "revid": "28807", "url": "https://eu.wikipedia.org/wiki?curid=281188", "title": "Marie Pleyel", "text": ""}
{"id": "281189", "revid": "336", "url": "https://eu.wikipedia.org/wiki?curid=281189", "title": "Isidor Isaac Rabi", "text": "Isidor Isaac Rabi (Ryman\u00f3w, Austria-Hungaria, egun Polonia, 1898ko uztailaren 29a - New York, 1988ko urtarrilaren 11) AEB-etako fisikaria izan zen. Columbia, Munich, Kopenhage, Hanburgo, Leipzig eta Z\u00fcricheko unibertsitateetan egin zituen fisikako ikasketak, eta Columbiakoan izan zen gero irakasle. Fisikako Nobel saria eskuratu zuen 1944an, atomoko nukleoaren ezaugarri elektrikoei eta magnetikoei buruz eginiko ikerketengatik.\nBiografia eta lana.\nIsidor Isaac Rabi Ryman\u00f3w-n jaio zen, Austria-Hungarian, egun Polonia bada ere, 1898ko uztailaren 29an. Handik gutxira, aita, David Rabi, AEB-etara joan zen eta Rabi gaztea eta bere ama Sheindel berehala jarraitu zioten, New Yorken egokitu zirelarik, Manhattango bi logela zituen apartamentu batera. Yiddish hitz egiten zuten etxean.\nRabi eskolan hasi zenean, ama Sheindelek Izzy zuela izena esan zuen, baina izena motzegia iruditu zitzaion apuntatzen ari zen hari eta Isidor Isaac Rabi ezarri zuen. Horrela ezagutu zuten profesionalki, I.I. Rabi, baina bere lagun eta familia artean, Rabi izango zen.\n1907an, familia Brownsvillera aldatu zen, Brooklynen, supermerkatu bat gidatzen zutelarik.\nBerehala jarri zuen arreta zientzian. Liburutegi publikotik ateratzen zituen liburuak irakurtzen zituen eta bere irrati propioa eraiki zuen Rabik.\nBigarren Hezkuntzako eskola batera joan zen Brooklynen eta 1916an graduatu zen. Ingeniaritza elektrikoa ikasten hasi zen Cornellgo unibertsitatean, baina berehala aldatu zen kimikara.\nCopernicoren heliozentrismoak ateo bilakatu zuen. 1917an AEB I. Mundu Gerran sartu zenean, Cornellgo ikasleen armadaren entrenamenduetara batu zen.\nManganesoaren oxidazioa ikertu zuen bere doktoretza tesirako. 1919an lortu zuen bere lehen titulua kimikan, Cornelleko Unibertsitatean, baina juduak ez zuten etorkizunik kimikaren industrian eta ez zuen lanik lortu.\n1927an, berriz, Columbiako Unibertsitatean doktoratu zen kristalen propietate magnetikoei buruzko lan batekin. 1929an, lan egiten hasi zen unibertsitate horretan eta, 1937an, izan zen lehenengoz Fisikako irakasle.\n30eko hamarkadaren hasieran Fisika nuklearraren esparruan hasi zen lanean, ikerketa proiektu bat zela-eta. Proiektu horrek, eremu magnetikoek partikulen nukleoarengan izan ditzaketen ondorioak ikertzean datza. Modu horretan, erresonantzia magnetikoaren metodoa garatu zuen, molekula, atomo eta nukleoen barne-egitura eta propietate magnetikoak aztertzea ahalbidetzen duena. Ikerketa hauek oinarritzat hartuta, laserra, maserra, erloju atomikoa edo mediku diagnostikoetan erabiltzen diren erresonantzia magnetikoak bezalako tresnak sortu dira.\n1940tik 1945era bitartean, Erradiazio Laborategiko Zuzendari Elkartu bezala jardun zuen Massachusettseko Institutu Teknologikoan (MIT) radarraren garapenean. Denboraldi hau amaitzean, Columbiako Unibertsitateko Fisikako Departamentura itzuli zen.\n1944an Fisikako Nobel Saria jaso zuen erresonantzia metodoaren aurkikuntzagatik. Honi esker, posible da atomoen propietate magnetikoen erregistroa baieztatzea.\nEnergia Atomikoaren Komisioko kide izan zen 1946tik 1956ra arte. Horrez gain, Brookhaveneko Laborategiaren sortzaileetako bat izan zen eta baita CERN izeneko erakundearena ere.\n1960an, \"My Life and Times as a Physicist\" liburua idatzi zuen.\n1988ko urtarrilaren 11n, hil zen New Yorken, 89 urte zituenean."}
{"id": "281190", "revid": "1310", "url": "https://eu.wikipedia.org/wiki?curid=281190", "title": "Felix Beristain", "text": "F\u00e9lix Beristain Amallobieta (Ondarroa, Bizkaia, 1937ko uztailaren 16a) margolaria da. Pintura ikasketak San Fernando Arte Ederretako Eskolan egin zituen. Valentin Zubiaurreren adiskide izan zen, eta haren aholkuak izan zituen. Eibarren egin zuen lehen erakusketa (1954). Beste erakusketa askotan eman ditu ezagutzera bere lanak (Bilbo, Paue, Donostia, Gasteiz, Tarbe, Bordele, Tolosa, Eibar, Madril).\nBeristainen lanak mundu guztian zehar barreiaturik daude, hainbat museo eta bilduma pribatutan. Kostunbrismo tristea azaltzen du, tonu iluna eta errealismo gogorra erabiliz (\"Estudio de pescadoras\", Combarro). Haren azken lanak muralak dira, eta Ondarroako Arrantzaleen Kofradian dagoena da nagusietako bat, \"Marinel andreari omenaldia\", 1968an egina."}
{"id": "281191", "revid": "512", "url": "https://eu.wikipedia.org/wiki?curid=281191", "title": "Macrotus waterhousii", "text": "Macrotus waterhousii Macrotus generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281192", "revid": "58701", "url": "https://eu.wikipedia.org/wiki?curid=281192", "title": "Gertrudis G\u00f3mez de Avellaneda", "text": "Gertrudis G\u00f3mez de Avellaneda y Arteaga (Puerto Principe, gaur egun Camag\u00fcey, Kuba, 1814ko martxoaren 23a - Sevilla, Espainia, 1873ko otsailaren 1a) espainiar idazlea izan zen.\nBiografia.\n1836an, Espainiara joan zen, eta hango literatura-mugimenduan murgildu zen.\nEleberriak (\"Sab\", \"Espatolino\" eta \"Guatimoz\u00edn\"), antzezlanak (\"Alfonso Munio\", \"Saul\" eta \"Baltasar\") eta poemak idatzi zituen. Poesian, klasizismoa alde batera utzi, eta erromantizismoaren ezaugarriak hartu zituen; neurri luzeak hobetsi zituen."}
{"id": "281193", "revid": "512", "url": "https://eu.wikipedia.org/wiki?curid=281193", "title": "Ibykos", "text": "Ibykos (antzinako grezieraz: \u1f3c\u03b2\u03c5\u03ba\u03bf\u03c2) greziar eleberrigilea eta musikaria izan zen (Rhegion, Calabria, K.a. VI. mendea). Tisias Stesikhoros deituriko poetaren ikaslea izan zen eta hark erabiltzen zituen hizkuntza eta neurri berak aukeratu zituen bere lanetarako. Eresi epikoak eta lirikoak ondu zituen, eta Polikrates Samosko tiranoarentzat lan egin zuen (amodioari eta izadiari egindako kantak jasotzen dituzten panegirikoak)."}
{"id": "281194", "revid": "512", "url": "https://eu.wikipedia.org/wiki?curid=281194", "title": "Leon Lassalle", "text": "Leon Lassalle (Beskoitze, Lapurdi, 1881 - Uztaritze, Lapurdi, 1961) \"Ikhertzalea\", \"New politic\" eta \"Zaharra\" izengoitiak erabili zituen Lapurdiko idazlea izan zen.\nBiografia.\nOkzitaniako Tolosako Unibertsitatean egin zituen hizkuntzen inguruko ikasketak. Gero Uztaritzeko Apaizgaitegi Txikiko irakasle izan zen. \"Eskualduna\", \"Aintzina\", \"Gure Herria\" eta \"La Presse\" aldizkarietan eman zituen argitara lan aipagarrienak. Lassallerena da \"Erlisionearen frogantza\" (1961)."}
{"id": "281195", "revid": "28807", "url": "https://eu.wikipedia.org/wiki?curid=281195", "title": "Ikhertzalea", "text": ""}
{"id": "281196", "revid": "28807", "url": "https://eu.wikipedia.org/wiki?curid=281196", "title": "New politic", "text": ""}
{"id": "281197", "revid": "28807", "url": "https://eu.wikipedia.org/wiki?curid=281197", "title": "Zaharra", "text": ""}
{"id": "281198", "revid": "512", "url": "https://eu.wikipedia.org/wiki?curid=281198", "title": "Pierre Lesca de Hitze", "text": "Pierre Lesca de Hitze (Baiona, Lapurdi, 1729 - 1807) Baionako gaskoiz idazten zuen olerkaria izan zen. Haren olerkiak bere garaian ez ziren liburu eta olerki-bilduma gisa argitaratu, baina olerki haietako batzuk gaur egun arte gorde dira.\nTitulu nagusiak: \"Le Chant des Tilloliers\", \"La Consultation\", \"La Ronde des Agnetines\", \"L\u00b4Ode en l\u00b4honneur de la naissance du Dauphin\", \"La Chanson du Carnaval\" eta \"La Bouch\u00e8re culbut\u00e9e\"."}
{"id": "281199", "revid": "10891", "url": "https://eu.wikipedia.org/wiki?curid=281199", "title": "Jules Hardouin-Mansart", "text": "Jules Hardouin-Mansart (Paris, 1646ko apirilaren 16a - Marly-le-Roi, 1708ko maiatzaren 11) frantses arkitektoa zen. Fran\u00e7ois Mansart arkitektoaren iloba eta ikaslea. Aldi klasikoaren une berriari eman zion hasiera Frantzian. Versailleseko berrikuntza-lanetan aritu zen, Luis XIV.aren aginduz. Berak egin zituen Vend\u00f4me plazako planoak eta baita beste jauregi batzuenak ere. Lan aipagarriena \"Maisons\" izeneko gaztelua da, 1642-1651 bitartean eraikia."}
{"id": "281200", "revid": "512", "url": "https://eu.wikipedia.org/wiki?curid=281200", "title": "Micronycteris brosseti", "text": "Micronycteris brosseti Micronycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281201", "revid": "512", "url": "https://eu.wikipedia.org/wiki?curid=281201", "title": "Vilfredo Pareto", "text": "Vilfredo Frederigo Samaso Pareto (Paris, 1848ko uztailaren 15a - Celigny, Suitza, 1923ko abuztuaren 19a) italiar ekonomialari eta soziologoa izan zen, jatorriz frantsesa.\nZientzia zehatzak ikasten hasi bazen ere, ekonomiari heldu zion azkenik, eta Walrasen ondorengoa izan zen Lausanako Unibertsitateko ekonomia-politikako katedran. Walrasen arazoetatik gertu, Paretok oreka ekonomikoaren eredua hobetu zuen, \"ekonomia optimoa\" deritzon nozioa gehituta: halako ekonomia-egoera jakin bat, non banako baten baliagarritasuna ezin baita handitu besteren bati kalte egin gabe, produktuak edo faktoreak beste ezein modutan banatuta ere. Azken buruan, halako egoera batean, ezin da gizaki baten egoera hobetu beste batenari kalte egin gabe. Optimoa lortzeko bide bakarra lehia garbi eta perfektuaren eredua da.\nLehia garbi eta perfektuaren ereduak adieraziko digu nolakoa izan behar duen ekonomia-munduak eredu neoklasikoaren arabera. Merkatu-ekonomia hobekien biltzen duen eredu arauemaile gisa agertzen da, eta honako bost baldintzok bete beharko dira hori lortzeko:\n\u2022 Merkatuen atomizatzea: eskaintzaileek eta eskatzaileek ugari izan behar dute, haietako inork eraginik izan ez dezan ondasunen prezioak zehazten. Ekonomia-agente bakoitzak mugarik gabe zehaztu behar ditu bere eskaintza- eta eskari-mailak.\n\u2022 Merkatuko sartu-irtenek mugarik ez: merkatuak bizia behar du izan, sartzeko eta irteteko oztoporik gabekoa, merkatuan esku hartu nahi duen edonork eta hartatik kanpo gelditu nahi duen agenteak hala egin ahal izateko modukoa.\n\u2022 Produktuen homogeneotasuna: enpresaren mota bereko ekonomia-agenteek kontsumitzaileek baliokidetzat jotzeko moduan sortuko dituzte ondasunak, lehiatzaile baten ala bestearen ekoizkinak nahiago izan ez ditzaten.\n\u2022 Merkatuak gardenak izatea: parte-hartzaile guztiek badakite zerk izan dezakeen eragina erabakimenean, hau da, informazioa osoa eta doakoa izango da parte-hartzaile guztientzat, mugarik gabe joka dezaten.\n\u2022 Ekoizpen-faktoreak noiznahi oztoporik gabe higitu ahal izatea: ekoizpen-faktoreak (kapitala eta lana) ekonomiaren sortzaile diren merkatutik merkatura ibil daitezke. Neoklasikoak, klasikoek plazaraturiko arrazoibidearen guztiz aurkako batetik abiaturik, ondorio berberera helduko dira: ekonomia-liberalismoan oinarritutako ordenamenduaren defentsa.\nBestalde, soziologian, positibismo logiko klasikoaren kontzeptuei eduki berriak ematen saiatu zen. Paretoren teoria eta ideietan oinarritu zen ideologia faxista. Haren lan nagusiak: \"Cours d\u00b4\u00e9conomie politique\" eta \"Trattato di sociologia generale\"."}
{"id": "281202", "revid": "58701", "url": "https://eu.wikipedia.org/wiki?curid=281202", "title": "Popay\u00e1n", "text": "Popay\u00e1n Kolonbiako hego-mendebaldeko hiria eta Cauca departamenduko hiriburua da. Purace sumendiaren (4.756 m) oinetan dago, Cauca ibaiaren adar baten ertzean. 2010ean 265.702 biztanle zituen. Artzapezpiku-egoitza da eta unibertsitatea dauzka. Industria (janari-industria, ehungintza, eraikuntzarako gaiak) eta merkataritza dira ekonomia-jarduera nagusiak. 1983. urteko lurrikarak hiriaren % 80 suntsitu zuen."}
{"id": "281203", "revid": "1545", "url": "https://eu.wikipedia.org/wiki?curid=281203", "title": "Priene", "text": "Priene () Joniako antzinako hiria, Egeo itsasoan, Samosko uhartearen aurrean, Mikala mendiaren eta Meandro ibaiaren bokalearen artean. Joniako Hamabi hirien erlijio-gune nagusia izan zen. Jarduera handikoak ziren bertako bi portuak. Atenearen tenplua, antzoki bat, kiroldegi bat eta abar utzi dituzte agerian han egiten ari diren indusketa-lan garrantzitsuek. Gaur egungo Samsun Kalesi hiritik gertu zegoen."}
{"id": "281204", "revid": "46380", "url": "https://eu.wikipedia.org/wiki?curid=281204", "title": "Jean-Pierre Rampal", "text": "Jean-Pierre Louis Rampal (Marseilla, Frantzia, 1922ko urtarrilaren 7a - Paris, Frantzia, 2000ko maiatzaren 20a) frantses flautista izan zen.\nBiografia.\nMarseillako eta Parisko kontserbatorioetan egin zituen ikasketak. 1955. urtean Operako bakarlaria izan zen, eta, geroago, Parisko \"Haize-instrumentuen frantses boskote\"an (\"Quintette \u00e0 vent fran\u00e7ais\") eta \"Parisko talde barroko\"an (\"Ensemble baroque de Paris\") jo zuen.\nMundu osoan jo zuen, eta flautistarik ospetsuenetako bat bihurtu zen. XVII. eta XVIII. mendeetako musika klasikoko lan ugari eman zituen ezagutzera."}
{"id": "281205", "revid": "512", "url": "https://eu.wikipedia.org/wiki?curid=281205", "title": "Garcia de Resende", "text": "Garcia de Resende (Evora, 1470 - Evora, 1536ko otsailaren 3a) portugaldar poeta, kronikaria eta argitaratzailea izan zen. Gorteko gizona izan zen gaztetandik, eta Portugalgo Joanes II.aren idazkaria. Portugalgo poesia lirikoko testuen bilduma egin zuen \"Cancioneiro general\" (1516, \"Kantutegi orokorra\") kantutegian. \"Cr\u00f3nica do rei Joao II\" (\"Joan erregearen kronika\") kronika-liburua ere idatzi zuen, eta \"Miscel\u00e2nea\" ondoren."}
{"id": "281206", "revid": "90204", "url": "https://eu.wikipedia.org/wiki?curid=281206", "title": "Marta Rodr\u00edguez", "text": "Marta Rodr\u00edguez de Silva (Bogota, Kolonbia, 1933ko abenduaren 1a -) Kolonbiako zinemagilea da.\nBiografia.\nIkasketak Jean Rouchekin egin zituen Frantzian; etnologiak bultzatu zuen zinemara. Nekazarien eta langileen zapalkuntzari buruzko hainbat film egin ditu Jorge Silva senar eta laguntzailearekin. \"Nuestra voz de tierra, memoria y futuro \"(1981) film luzean kultura andinoaz dituen kezkak islatu zituen. Beste lan batzuk: \"Nunca mas\" (2001), \"Una casa sola se vence\" (2004), \"Soraya, amor no es olvido\" (2006), \"Testigos de un etnocidio: memorias de resistencia\" (2011)."}
{"id": "281207", "revid": "28807", "url": "https://eu.wikipedia.org/wiki?curid=281207", "title": "Marta Rodriguez", "text": ""}
{"id": "281208", "revid": "512", "url": "https://eu.wikipedia.org/wiki?curid=281208", "title": "Anfioxo", "text": "Anfioxoa animalia kordatua (\"Branchiostoma lanceolatum\"). Arrain-itxura du, eta Ipar eta Hego Poloetako itsasoetan izan ezik, beste guztietan bizi da, ertzetik hurbil. Gorputz zapal gardena du, eta gorputzeko zenbait organo kanpotik ikusten zaizkio. Ez du ezkatarik ez hezurrik, eta ornodunen eta muskuiluen artekotzat hartzen da. Zenbait lekutan, giza elikaduran erabiltzen da."}
{"id": "281209", "revid": "512", "url": "https://eu.wikipedia.org/wiki?curid=281209", "title": "Micronycteris hirsuta", "text": "Micronycteris hirsuta Micronycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281210", "revid": "105290", "url": "https://eu.wikipedia.org/wiki?curid=281210", "title": "Balano", "text": "Balanoa (Balanus) Balanidoen familiako krustazeo zirripedioen generoa da.\nLanpernaren antzekoak dira, eta oinik ez izatea eta kono zatituaren itxura izatea dituzte haiekiko desberdintasunak. Alderik zabalena haitzetan itsasten dute eta alde estuenean lau kusku dituzte, bere gogora ireki edo ixten dituztenak.\nItsasoko urak estaltzen dituen harkaitzetan eta itsasontzietan bizi dira."}
{"id": "281211", "revid": "28807", "url": "https://eu.wikipedia.org/wiki?curid=281211", "title": "Balanus", "text": ""}
{"id": "281212", "revid": "336", "url": "https://eu.wikipedia.org/wiki?curid=281212", "title": "Harrison Birtwistle", "text": "Harrison Birtwistle (Accrington, Lancashire, Ingalaterra, 1934ko uztailaren 15a - Mere, Wiltshire, 2022ko apirilaren 18a) ingeles musikagilea izan zen.\nBiografia.\nKlarinetea eta konposizioa ikasi zituen, eta 1970an \"Pierrot Players\" taldea sortu zuen, musika garaikidea lantzen duen ganbera-taldea. Antzinako Greziako mitoetan oinarritu izan ditu bere obra gehienak, Orfeorenean bereziki: \"Tragedia\" (1965), \"Orfeoren heriotza\" (1970), \"Denboraren garaipena\" (1972), \"Orfeoren maskara\" (1973-1984) eta \"Gawain\" (1989-1991). Beste obra batzuk: \"Azken afaria\" (2000) eta \"Minotauroa\" (2008)."}
{"id": "281213", "revid": "105290", "url": "https://eu.wikipedia.org/wiki?curid=281213", "title": "Branka (Pasaiako aldizkaria)", "text": "Branka Pasai Antxoko euskara hutsezko herri aldizkaria. 1999ko abenduan kaleratu zen lehen aldiz. Pasai Antxon du egoitza eta Arnasa euskara elkarteak argitaratzen du. Hilabetekaria da, 2.500 ale argitaratzen dira eta doan banatzen da. 28 orrialde izaten ditu normalean aldizkariak eta Pasaian banatzen da. Herri mailako informazioan oinarritzen da, batez ere, aldizkaria."}
{"id": "281214", "revid": "336", "url": "https://eu.wikipedia.org/wiki?curid=281214", "title": "Vannevar Bush", "text": "Vannevar Bush (Everett (Massachusetts), 1890eko martxoaren 11a - Belmont (Massachusetts), 1974ko ekainaren 28a) Estatu Batuetako ingeniaria izan zen. 1925ean, ekuazio diferentzialak ebazteko makina asmatu zuen, taldekideekin batera. Gero, uranio-bilaketan aritu zen lanean, Estatu Batuetako Gobernuaren laguntzarekin. 1942an, Manhattan Proiektua gisa ezagun egin zen erakundea eraiki zuen, hain zuzen, lehen atomo-bonba leherrarazi zuena."}
{"id": "281215", "revid": "96586", "url": "https://eu.wikipedia.org/wiki?curid=281215", "title": "Ernst Cassirer", "text": "Ernst Cassirer (Breslau, 1874ko uztailaren 28a - New York, 1945eko apirilaren 13a) alemaniar filosofoa izan zen.\nIrakasle izan zen Hanburgon (1919). 1933an, Suitzara joan behar izan zuen, judua baitzen. 1941ean, Estatu Batuetara alde egin zuen. Marburgoko Eskolako ordezkari izanik, Kanten kritizismoa garatu zuen ikuspegi historikotik. Obra nagusia: \"Philosophie der symbolischen Formen\" (1923-1929, \"Forma sinbolikoen filosofia\")."}
{"id": "281216", "revid": "58701", "url": "https://eu.wikipedia.org/wiki?curid=281216", "title": "Estereotipia", "text": "Esterotipia inprimatzeko xafla zen ez letra solteekin. XVIII. mendean mundu osora zabaldu zen eta egunkariak inprimatzeko erabilia izan zen. Egunkariaren orrialde bateko irudiak, letrak, argazkiak eta horrelakoak denak batera molde batean ezarri (\"m\u00e2ch\u00e9\" paperean gehienetan), eta molde hori lehortu ondoren inprimatzeko erabiltzen da. Fotopolimeroak eta litografia-xaflak hartu dute pixkanaka estereotipiaren lekua."}
{"id": "281217", "revid": "512", "url": "https://eu.wikipedia.org/wiki?curid=281217", "title": "San Gregorio Palamas", "text": "San Gregorio Palamas (Konstantinopolis, 1296 - Tesalonika, 1359) teologo greko ortodoxoa izan zen.\nBiografia.\nAtos mendiko eremita zen. Hesikasmo izeneko mistika zabaldu zuen. Zenbait kontziliotan (Konstantinopolis, 1341etik 1351ra) eta 1351ko sinodoan onartu zuten haren doktrina. Paleologoren aldekoen eta katakuzenotarren arteko gerran atxilotu zuten, eta, azken horiek garaipena lortu zutenean, Tesalonikako artzapezpiku egin zuten (1347)."}
{"id": "281218", "revid": "28807", "url": "https://eu.wikipedia.org/wiki?curid=281218", "title": "Gregorio Palamas", "text": ""}
{"id": "281219", "revid": "512", "url": "https://eu.wikipedia.org/wiki?curid=281219", "title": "Micronycteris homezi", "text": "Micronycteris homezi Micronycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281220", "revid": "512", "url": "https://eu.wikipedia.org/wiki?curid=281220", "title": "Tom\u00e1s Jim\u00e9nez Guti\u00e9rrez", "text": "Tom\u00e1s Jim\u00e9nez Guti\u00e9rrez (Tutera, Nafarroa, 1885eko otsailaren 21a - \"ib.\", 1957ko ekainaren 16a) musikagilea eta apaiz katolikoa izan zen. Apaiz egin zen 1908. urtean. Mezak, ariak eta moteteak idatzi zituen, batez ere. Haren ereserki batzuek ospe handia izan zuten: \"Himno a la coronaci\u00f3n de la Virgen de los milagros, de Agreda\"; \"Himno a la coronaci\u00f3n de la Virgen del Carmen, de Tudela\"; \"Himno a San Francisco Javier\"; Santa Anari opaturiko bederatziurrena, salbea eta ereserkia."}
{"id": "281221", "revid": "10891", "url": "https://eu.wikipedia.org/wiki?curid=281221", "title": "Kolomna", "text": "Kolomna (, ahoskatua) Errusiako Errepublikako mendebaleko hiria, Moskova eta Oka ibaien bilgunean, Moskuko hiriaren hego-ekialdean. 153.000 biztanle. Burdinbide-gaiak, metalgintza, ehungintza eta mekanika-industria. Aipagarriak dira italiar arkitektoek XVI. mendean eraiki zuten kremlinaren hondakinak, Errenazimentu garaiko eliza (XIII-XIV. m.) eta Andre Mariaren Jasokunde katedrala (XV-XVI. m.)."}
{"id": "281222", "revid": "336", "url": "https://eu.wikipedia.org/wiki?curid=281222", "title": "Pelageya Polubarinova-Kotxina", "text": "Pelageya Polubarinova-Kotxina (Errusiar Inperioa, 1899ko maiatzaren 13a - Sobietar Batasuna, 1999ko uztailaren 3a) matematikaria izan zen. Sobietar Batasuneko matematikari eta zientzialari gailenetako bat. Moskuko Unibertsitateko hidromekanika saileko zuzendari izan zen. Errusiako Zientzien Akademiako adar bat Novosibirsken ezartzea lortu zuen. Hidrodinamika aplikatuen saileko zuzendari izan zen Hidrodinamikako Institutuan, eta teoria mekanikoko saileko buru Novosibirskeko Unibertsitatean."}
{"id": "281223", "revid": "28807", "url": "https://eu.wikipedia.org/wiki?curid=281223", "title": "Pelageya Yakovlevna Polubarinova Kotxina", "text": ""}
{"id": "281224", "revid": "56334", "url": "https://eu.wikipedia.org/wiki?curid=281224", "title": "Tiorba", "text": "Tiorba lautearen taldeko hari-instrumentua. Lautearen hariak izateaz gainera, tiorbak hari baxu gehiago ditu, gorago dagoen bigarren larako-multzo bati lotzen zaizkionak. XVI. mendearen bukaeran, Alessandro Piccinini eta, 1600. urte aldera, Antonio Valdi edo Signo Tiorba italiarrak izan ziren tiorbaren asmatzaileak; ahotsari laguntzeko edo baxu jarraitu gisa jotzeko erabili zuten."}
{"id": "281225", "revid": "1545", "url": "https://eu.wikipedia.org/wiki?curid=281225", "title": "Alaungpaya", "text": "Alaungpaya (; Shwebo, 1714ko irailaren 24a - Kinywa, Martaban, 1760ko maiatzaren 11), Alompra ere deitua, Birmaniako erregea izan zen 1752\u20131760 bitartean, Konbaung dinastiaren sortzailea. Myanmarko heroi nazionala da, herrialdea hirugarren aldiz bateratu baitzuen.\nBizitza.\nBirmania Garaiko herri txiki bateko buruzagia zen, herrialde osoa batzea lortu zuena. Mon herriarekin bat egin zutela-eta, frantsesen aurkako borrokari ekin zion, baina ezin izan zuen Siam mendean hartu. Birmaniara erretiratzean hil zen, guduan izandako zaurien ondorioz."}
{"id": "281226", "revid": "336", "url": "https://eu.wikipedia.org/wiki?curid=281226", "title": "Robert Badinter", "text": "Robert Badinter (Paris, Frantzia, 1928ko martxoaren 30a -) frantses abokatu eta politikaria da.\nBiografia.\nJustizia ministro izan zen 1981etik 1986ra, eta zigor-legedia aldatzeko hainbat lege bultzatu zituen; heriotza zigorra indargabetzeko legea, besteak beste. Kontseilu Konstituzionaleko presidente izan zen 1986tik 1995era. Condorceteko markesari buruzko liburu bat argitaratu zuen (1988) Elisabeth Badinter emaztearekin batera."}
{"id": "281227", "revid": "512", "url": "https://eu.wikipedia.org/wiki?curid=281227", "title": "Micronycteris matses", "text": "Micronycteris matses Micronycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281228", "revid": "512", "url": "https://eu.wikipedia.org/wiki?curid=281228", "title": "Ingvar Carlsson", "text": "Ingvar Carlsson (Bor\u00e5s, ) suediar politikaria da. Olof Palme Lehen ministroa hil zutenean (1986) izendatu zuten gobernuburu, baita Alderdi Sozialdemokratako idazkari ere. 1991n, Carl Bildten zentro-eskuineko koalizioak irabazi zituen hauteskundeak, eta Carlssonek utzi egin behar izan zuen gobernua. 1994an berreskuratu zuen agintea; hurrengo urtean, Suedia Europar Batasuneko kide egin zen."}
{"id": "281229", "revid": "336", "url": "https://eu.wikipedia.org/wiki?curid=281229", "title": "John Foster Dulles", "text": "John Foster Dulles Estatu Batuetako politikaria (Washington, 1888ko otsailaren 25a - Washington, 1959ko maiatzaren 24a). Nazioarteko Zuzenbidean aditua, Estatu Batuetako ordezkaritzaren aholkularia izan zen 1919ko Bake Batzarrean. Eisenhower lehendakariarekin, Estatu Batuetako idazkaria izan zen 1953tik 1959ra. Komunisten kontrako sutsua izan zen. Base militar ugari ezarri zituen munduko estatu askotan."}
{"id": "281230", "revid": "536", "url": "https://eu.wikipedia.org/wiki?curid=281230", "title": "Emmanuel", "text": "Emmanuel \u05e2\u05b4\u05de\u05b8\u05bc\u05e0\u05d5\u05bc\u05d0\u05b5\u05dc Hebreerazko hitza da, \u00abJainkoa Gurekin\u00bb esan nahi duena. Isaiasen profezia famatuan (7,14) Ajaz Judako erregeari esaten zaio \u00abBirjina batengandik jaioko den haurrari\u00bb izen hori emango zaiola. Oso zaila da ulertzen zer esan nahi duen igarkizun honek, baina Mateok (1,22) Kristorengan bete zela esan zuen. Jesu Kristori eman ohi zaio deitura hau, Maria Birjinaren seme delako."}
{"id": "281231", "revid": "129914", "url": "https://eu.wikipedia.org/wiki?curid=281231", "title": "Gingibitis", "text": "Gingibitis hortzoiaren hantura da. Hortzean eta hotzoian bakterioek eratzen duten xafla batek sortzen du gingibitisa. Hortzoiak erraz hasten dira odoletan; hori da eritasun honen ezaugarri nagusia. Gingibitis kronikoa garbitasun egoki baten bidez senda daiteke. Bada beste gingibitis-mota bat, larriagoa, zauriak sortzen dituena eta hortzoietan kalte larriak eragiten dituena."}
{"id": "281232", "revid": "512", "url": "https://eu.wikipedia.org/wiki?curid=281232", "title": "\u00c9tienne Jodelle", "text": "\u00c9tienne Jodelle (Paris, Frantzia, 1532 - 1573) frantsesezko poeta izan zen. La Pl\u00e9iade poeta-taldeko kidea. \"Cl\u00e9op\u00e2tre captive\" (1552, \"Kleopatra gatibu\") da haren lan aipagarriena, Frantzian idatzi zen lehen tragedia klasikoa. Beste tragedia batzuk ere idatzi zituen, besteak beste, \"Didon se sacrifiant\", eta komedia bat aurkeztu zuen: \"Eug\u00e8ne ou la Rencontre\" (1552, \"Eug\u00e8ne edo topaketa\")."}
{"id": "281233", "revid": "336", "url": "https://eu.wikipedia.org/wiki?curid=281233", "title": "Kinona", "text": "Kinona konposatu dikarbonilikoa da, sei karbono-atomoz osatutako eraztun bat edo bat baino gehiago dituena. Kinonak kristal horiak dira, usain sarkorrekoak eta sukoiak. OH eta NH2 funtzioak orto- eta para- posizioetan dituzten difenolen edo diamino deribatuen oxidazioz lortzen da. Koloregaiak egiteko erabiltzen dira, baita oxidatzaile eta erreaktibo analitiko gisa ere."}
{"id": "281234", "revid": "46380", "url": "https://eu.wikipedia.org/wiki?curid=281234", "title": "Juan Madinabeitia", "text": "Juan Madinabeitia Ortiz de Zarate (O\u00f1ati, Gipuzkoa, 1861eko apirilaren 18a - Bartzelona, Katalunia, 1938ko azaroaren 21a) medikua izan zen, Espainiako gastroenterologiako eskola modernoaren sortzailea, Jos\u00e9 Madinabeitiaren anaia.\nMadrilgo Unibertsitateko patologia orokorreko irakasle izan zen, 1903-1927 bitartean. Espainiako Gerra Zibila hasi zenean, Donostian zen, eta handik Frantziara egin zuen ihes, Bartzelonaraino iristeko; bertan hil zen, handik gutxira. Anarkismoaren hurbileko posizio politikoak izan zituen."}
{"id": "281235", "revid": "512", "url": "https://eu.wikipedia.org/wiki?curid=281235", "title": "Micronycteris megalotis", "text": "Micronycteris megalotis Micronycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281236", "revid": "1545", "url": "https://eu.wikipedia.org/wiki?curid=281236", "title": "Obrenovi\u0107 dinastia", "text": "Obrenovi\u0107 dinastia (, ahoskatua) Serbiako dinastia, Milo\u0161 Obrenovi\u0107ek sortua. Obrenovi\u0107 dinastia 1819tik 1842ra eta 1858tik 1903ra izan zen Serbiako aginpidean; 1842tik 1858ra eta 1903tik 1945era Obrenovi\u0107 dinastiaren etsai ziren Kara\u0111or\u0111evi\u0107 dinastiakoak izan ziren agintari. Obrenovi\u0107 dinastiako printzeak Milos, Milan II.a, Migel III.a, Milan IV.a eta Alexandro I.a izan ziren.\nDinastiako azken kide izan zen Alexandro Obrenovi\u0107 eta bere emaztea zen Draga Ma\u0161in 1903an erail zituzten eta dinastiaren amaiera izan zen, Kara\u0111or\u0111evi\u0107 dinastiak hartu baitzuen haien ordea."}
{"id": "281237", "revid": "119347", "url": "https://eu.wikipedia.org/wiki?curid=281237", "title": "Erramun Berenger III.a", "text": "Erramun Berenger III.a (Rodez, 1082 - Bartzelona, 1131) Bartzelonako kondea izan zen 1096-1131. urteetan, eta Proventzakoa 1112-1131 bitartean. Erramun Berenger II.aren semea zen. Proventzako printzesarekin ezkondu zen eta lurralde batzuk eskuratu zituen Okzitanian eta Proventzan, ezkontza hari esker. Balearretako piratak eta Valentziako mairuak menderatu zituen, baina almorabideek garaitu zuten Corbinsen."}
{"id": "281238", "revid": "512", "url": "https://eu.wikipedia.org/wiki?curid=281238", "title": "Shah Alam II.a", "text": "Shah Alam II.a edo Ali Gauhar (Delhi, Mogol Inperioa, gaur egun India, 1728ko ekainaren 25a - Delhi, Britainiar Inperioa, 1806ko azaroaren 19a) Indiako mogol enperadorea izan zen 1759-1806 bitartean.\nBiografia.\nAlamgirren semea eta ondorengoa izan zen. Ali Gauhar zuen izena enperadore egin baino lehen. 1765. urtetik aurrera britainiarren agintepean gobernatu zuen, eta Indiako buruzagi askori aurre egin behar izan zien. 1788an buruzagi rajput batek menderatu eta begiak erauzi zizkion. Omen handiko poeta izan zen."}
{"id": "281239", "revid": "336", "url": "https://eu.wikipedia.org/wiki?curid=281239", "title": "Ernst Th\u00e4lmann", "text": "Ernst Th\u00e4lmann (Hanburgo, Alemania, 1886ko apirilaren 16a - Buchenwald, Alemania, 1944ko abuztuaren 18a) alemaniar politikaria izan zen.\nBiografia.\nLangile eta sindikalista zen. 1924-1933 urteetan, diputatu komunista izan zen Reichstagen, eta alderdiko idazkari nagusi izendatu zuten 1925ean. 1925 eta 1932 urteetako hauteskundeetan, 2 eta 4 milioi boto jaso zituen, hurrenez hurren.\n1933an, naziek atxilotu zuten, Reichtageko sutea eta hurrengo egunean.\nNaziek gerra galtzear zeudela, Hitlerren agindu pertsonal baten ondorioz Buchenwaldeko kontzentrazio-esparruan tiro batez hil zuten baina hala eta guztiz naziek gezurra esan eta Alemania Nazian aliatuen bonbardaketaren ondorioz hil zela ziurtatu zuten."}
{"id": "281240", "revid": "28807", "url": "https://eu.wikipedia.org/wiki?curid=281240", "title": "Ernst Thalmann", "text": ""}
{"id": "281241", "revid": "512", "url": "https://eu.wikipedia.org/wiki?curid=281241", "title": "Joseba Aurrekoetxea", "text": "Joseba Andoni Aurrekoetxea Bergara (Bilbao, Bizkaia, 1960ko ekainaren 13a) bizkaitar politikaria da.\nBiografia.\nEuzko Alderdi Jeltzaleko kidea da. Zuzenbidean lizentziaduna da, eta gizarte-politikan eta gizarte-zerbitzuetan aditua. Portugaleteko alkateorde eta zinegotzi izan zen 1987-1992 bitartean, Eusko Legebiltzarreko kide hautatu zuten 1990. eta 1994. urteetan, eta Espaniako Senatuko kide 2000. urtean. Egun, Euzkadi Buru Batzarreko kide da."}
{"id": "281242", "revid": "6327", "url": "https://eu.wikipedia.org/wiki?curid=281242", "title": "Joseba Aurrekoetxea Bergara", "text": ""}
{"id": "281243", "revid": "23317", "url": "https://eu.wikipedia.org/wiki?curid=281243", "title": "Fr\u00e9d\u00e9ric Auguste Bartholdi", "text": "Fr\u00e9d\u00e9ric Auguste Bartholdi (Colmar, Frantzia, 1834ko abuztuaren 2a - Paris, Frantzia, 1904ko urriaren 4a) frantziar eskultorea izan zen.\nBiografia.\nNew Yorkeko portuan dagoen \"La Libert\u00e9 \u00e9clairant le monde\" (\"Askatasunaren Estatua\") da haren lanik famatuena (1886an inauguratu zuten): brontzezko xaflaz egina eta 33 m luze da, eta Gustave Eiffelek eginiko altzairuzko egituraren gainean dago. Halaber, \"Le lion de Belfort\" (1880) da Bartholdiren beste lan ezagun bat; haitzean zizelkatua dago, eta 22 m garai eta 11 m zabal da."}
{"id": "281244", "revid": "512", "url": "https://eu.wikipedia.org/wiki?curid=281244", "title": "Micronycteris microtis", "text": "Micronycteris microtis Micronycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281245", "revid": "28807", "url": "https://eu.wikipedia.org/wiki?curid=281245", "title": "Bartholdi", "text": ""}
{"id": "281246", "revid": "98220", "url": "https://eu.wikipedia.org/wiki?curid=281246", "title": "William Kingdon Clifford", "text": "William Kingdon Clifford (Exeter, Ingalaterra, 1845eko maiatzaren 4a - Madeira, Portugal, 1879ko martxoaren 3a) matematikari eta filosofo ingelesa izan zen.\nBiografia.\nGeometria ez-euklidearrak Kantek azaldutako \"a priori-\" egien teoriarekin dituen harremanak aipatu zituen. Materiaren eta espazioaren kurbaren arteko erlazioa azaldu zuen, erlatibitatearen teoriaren aitzindaritzat har daitekeena. Horretaz gainera, beste zenbait lan egin zituen geometria- eta aljebra-alorretan."}
{"id": "281247", "revid": "31982", "url": "https://eu.wikipedia.org/wiki?curid=281247", "title": "Eupatoria", "text": "Eupatoria edo Jevpatoria (ukraineraz: \u0404\u0432\u043f\u0430\u0442\u043e\u0440\u0456\u044f, \"Yevpatoriya\"; errusieraz: \u0415\u0432\u043f\u0430\u0442\u043e\u0301\u0440\u0438\u044f, \"Yevpatoriya\"; grezieraz: \u0395\u03c5\u03c0\u03b1\u03c4\u03bf\u03c1\u03af\u03b1, \u039a\u03b5\u03c1\u03ba\u03b9\u03bd\u03af\u03c4\u03b9\u03c2 - \"Eupatoria, Kerkinitis\"; turkieraz: G\u00f6zleve; armenieraz: \u0535\u057e\u057a\u0561\u057f\u0578\u0580\u056b\u0561 - \"Yevpatoria\") Krimeako (Ukraina) hiria eta portua da, Itsaso Beltzaren ertzean dagoena. 57.000 biztanle ditu. Turismo-gune garrantzitsua da.\nHistoria.\nK.a. II. mendean sortu zuen Diofante Mitridate IV.a Eupator Ponto erregearen jeneralak esziten antzinako kolonia batean eta erregearen izena eman zion hiriari. Bertan lurreratu ziren aliatuak Krimeako Gerra garaian (1854-1855)."}
{"id": "281248", "revid": "98220", "url": "https://eu.wikipedia.org/wiki?curid=281248", "title": "Orlando Gibbons", "text": "Orlando Gibbons (Oxford, Ingalaterra, 1583ko abenduaren 25a - Canterbury, Ingalaterra, 1625eko ekainaren 5a) musikaria izan zen. XV. mendeko polifonismoari leial, elizako musika egin zuen (elizkizunetakoa, antifonak), bai eta profanoa ere (madrigalak, fantasiak, pabanak, biolinerakoak). Garai hartako ingeles musikari ezagunena da.\nBizitza.\nMusikari-familia batean jaio zen. Erregeren kaperako (1605) eta Westminsterko abadetxeko (1623) organista izan zen."}
{"id": "281249", "revid": "336", "url": "https://eu.wikipedia.org/wiki?curid=281249", "title": "Isidoro Guinea", "text": "Isidoro Guinea Zugazaga (Bilbo, 1893 - \"ib.\",1947ko apirilaren 10a) Bizkaitar margolaria izan zen. Bilbon eta Italian egin zituen Pinturako ikasketak. 1920. urtean Bilbora itzuli, eta bere lehen erakusketa egin zuen. Italiara itzuli zen \"Mondadori\" argitaletxe ospetsuarentzat lan egitera, urtebete geroago. 1926. urteaz geroztik, Bilboko Arte eta Ofizio Eskolako irakaslea izan zen. Akuarela, olio eta marrazki ugari egin zituen."}
{"id": "281250", "revid": "96586", "url": "https://eu.wikipedia.org/wiki?curid=281250", "title": "Jezabel", "text": "Jezabel (; ?- Jezreel, k.a. 842) Tiroko eta Sidongo printzesa zen, Israelgo Akab erregearen emaztea (K.a. IX. mendea). Baal eta Astarte jainkoen gurtza hedatu zuen eta Yahvezaletasunaren eta igarleen aurka aritu zen; Elias eta Nabot hiltzeko agindua eman zuen haien ondasunen jabe egiteko. Elias igarleak esan bezala hil zen: Jehu erregearen aginduz Jezabel leihotik behera amildu eta zakurrek jan zuten gorpua."}
{"id": "281251", "revid": "512", "url": "https://eu.wikipedia.org/wiki?curid=281251", "title": "Thomas Love Peacock", "text": "Thomas Love Peacock (Weymouth, Dorsetshire, Ingalaterra, 1785eko urriaren 18a - Shepperton, Surrey, Ingalaterra, 1866ko urtarrilaren 23a) ingeles idazlea izan zen.\nBiografia.\nPercy Bysshe Shelley ezagutu zuen Londresen, eta haren lagun egin zen. Satirazko eta umorezko eleberriak idatzi zituen garaiko ideia politiko, filosofiko eta literarioen inguruan.\nObra nagusiak: \"Melincourt\" (1817), \"Nightmare Abbey\" (1818, \"Ametsgaiztoko abatetxea\") eta \"Gryll Grange\" (1860, \"Gryll-en granja\")."}
{"id": "281252", "revid": "46380", "url": "https://eu.wikipedia.org/wiki?curid=281252", "title": "Claude Pouillet", "text": "Claude Servais Mathias Pouillet (Cusance, 1791ko otsailaren 16a - Paris, 1868ko ekainaren 14a) frantziar fisikaria izan zen. 1837. urtetik aurrera, Zientzien Akademiako kide izan zen. 1838an, Sorbonako fisika-katedradun izendatu zuten. Eguzkiak urte-sasoi bakoitzean bidaltzen duen berotasuna neurtu eta zehaztu zuen. Lan nagusia hau da: \"\u00c9l\u00e9ments de Physique exp\u00e9rimentale et de m\u00e9t\u00e9rologie\" (1827, \"Fisika esperimentalaren eta meteorologiaren elementuak\")."}
{"id": "281253", "revid": "512", "url": "https://eu.wikipedia.org/wiki?curid=281253", "title": "Micronycteris minuta", "text": "Micronycteris minuta Micronycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281254", "revid": "1519", "url": "https://eu.wikipedia.org/wiki?curid=281254", "title": "Rus etnia", "text": "Rus edo Ros (, (\"Rhos\"), (\"al-R\u016bs\") edo (\"al-R\u016bsiya\")) Errusiari izena eman zion herria izan zen.\nHaren jatorria ez da oraino behar bezala argitu. Batzuen ustez, ekialdeko eslaviarrekin nahasi zen iparraldeko herri bikingoa zen; beste aditu batzuen arabera, barego bikingoekin nahastu zen hego-ekialdeko herri eslaviarra zen. Nolanahi ere, garbi dago Errusia Zaharraren sorkuntzan zuzenean parte hartu zuela rus herriak.\nEtimologia.\nFinlandieraz eta estonieraz \"Ruotsi\" eta \"Rootsi\" esaten diote Suediari, gertuen duten herri eskandinaviarrari. Horrekin lotura argia du Rus terminoak, uste baita fino-ugriar herriek bikingo edo eskandinabiarrak deitzeko modu batetik eratortzen dela hitza. Jatorrian atzerago eginez erroan egon daitezke \"Ro\u0111er\" / \"ro\u0111smenn\" terminoak, arraun eta arraunlariak; eskandinaviarren zabalkundea, bai Baltikoan zein egungo lautada eslaviarretan arraun-untziez gertatu baitzen.\nRurikiden dinastian ohikoak egin ziren izenen artean ere jatorri eskandinaviarren presentzia ikusten da. Adibidez: Oleg (Helgi), Olga (Helga) eta Igor (Ingvar)."}
{"id": "281255", "revid": "59723", "url": "https://eu.wikipedia.org/wiki?curid=281255", "title": "Banbara", "text": "Banbara Mendebaldeko Afrikako herria da. Mali, Ginea, Senegal, Mauritania, Burkina Faso eta Boli Kostako lurraldeetan bizi dira. Gaur egun 5.035.000 dira gutxi gorabehera eta haietatik 3.787.000 Malin bizi dira. Haien ekonomia nekazaritzan oinarrituta dago. Lurrak taldearenak dira. Garrantzi handia ematen diote erlijioari, eta arte-gai nagusia erlijioa da. Artelan ezagunenak antilopeen irudiak dira. Mande taldeko bamanankan hizkuntzan mintzo dira."}
{"id": "281256", "revid": "512", "url": "https://eu.wikipedia.org/wiki?curid=281256", "title": "Leonetto Cappiello", "text": "Leonetto Cappiello (Livorno, 1875eko apirilaren 9a - Grasse, 1942ko otsailaren 2a) jatorri italiarreko frantses pintore, marrazkilari eta karikatura-egilea izan zen.\n1898an Parisa joan zen bizitzera. \"Le Rire\" eta \"L\u00b4Assiette au beurre\" aldizkarietan argitaratutako karikaturek ospe handia lortu zuten. Antzerki-kartel koloretsu, bizi eta umoretsuak egin zituen: \"Ouate thermogene\" (1909), \"Cinzano\" (1922) eta \"Kub\" (1931)."}
{"id": "281257", "revid": "12788", "url": "https://eu.wikipedia.org/wiki?curid=281257", "title": "Santxo Eltso", "text": "Santxo Eltso, Elsoko Antso, Sancius de Elso (Latasa, Odieta, 1522 - ??) nafar fraide teatinoa eta idazlea izan zen. Euskaraz idatziriko lehen dotrina eman zuen argitara \"Doctrina christiana y pasto espiritual del alma para los que tienen cargo de almas y para todos estados, en castellano u vascuence\" izenburupean. Ez da ordea liburuaren alerik geratu, eta haren aipamen batzuk baizik ez dira ezagutzen.\nAlde batetik, Lope Martinez de Isasti apaiza eta historialariak idatzi zuen \"Compendio Historial de Guip\u00fazcoa\" lanean aipatu zuen eta, bestetik, Nicolas Antonio Sevillako liburuzaleak bere \"Bibliotheca Hispana Nova\" lanean. Aipamen horien arabera, liburua 1561 urtean inprimatu zen Iru\u00f1ean eta Lizarran."}
{"id": "281258", "revid": "28807", "url": "https://eu.wikipedia.org/wiki?curid=281258", "title": "Santxo de Elso", "text": ""}
{"id": "281259", "revid": "336", "url": "https://eu.wikipedia.org/wiki?curid=281259", "title": "William Huggins", "text": "William Huggins (Londres, 1824ko otsailaren 7a - \"ib.\", 1910eko maiatzaren 12a) ingeles astronomoa izan zen. Bere kabuz egin zituen astronomia-ikasketak. Astronomian espektro-analisia erabiltzeko oinarriak jarri zituztenetako bat da. 1864an, gasezko nebulosen espektroen igorpen-lerroak aurkitu zituen. 1868an, Doppler efektua aurkitu zuen izarren espektroetan, eta kometen osaera kimikoa aztertu zuen, espektroen analisian oinarrituta."}
{"id": "281260", "revid": "336", "url": "https://eu.wikipedia.org/wiki?curid=281260", "title": "Leonardo Leo", "text": "Lionardo Oronzo Salvatore de Leo, ezagunagoa Leonardo Leo modura (San Vito degli Schiavi, Lecce, Napoliko Erresuma, 1694ko abuztuaren 5a - Napoli, Napoliko Erresuma, 1744ko urriaren 31) italiar musikagile eta biolontxelo-jotzaile izan zen. Eliza-musika, oratorioak, operak eta musika-tresnetarako obrak idatzi zituen. Biolontxeloa ezagutarazi zuen Italian.\nBiografia.\nLionardo Oronzo Salvatore de Leo San Vito degli Schiavonin (gaur egungo San Vito dei Normanni) jaio zen, Leccen, Brindisiko probintzian, garai hartan Otrantoren esku, Napoliko Erresuman, 1694ko abuztuaren 5ean.\nXVIII. mendeko napolitar eskolako konpositore eta maixu ospetsu izan zen. Piet\u00e0 dei Turchiniko kontserbatorioan bere musika ikasketak amaitu ondoren, Leo Erromara joan zen eta kontrapunto ikasteari eman zion. Napolira itzuli zenean, bigarren maixu izan zen della Piet\u00e0ren kontserbatorioan.\n1716an, organista egin zuten errege-kaperan eta, hurrengo urtean, kapera-maixu izan zen Santa Maria della Solitaria elizan. Postu honetan idatziko zuen musika asko Leok.\n1719an, \"la Sofonisba\"-ren errepresentazioari ekin zion, lehenengotako opera serioa izango zuena eta oso harrera ona izan zuen obrak.\nZenbait biografok Loretok kontserbatorioan irakatsi zuela badio ere, beste zenbait iturrik della Piet\u00e0n dioten edo Sant'Onofrion. Era batera edo bestera, Niccol\u00f2 Jommelli edo Niccol\u00f2 Piccinni bezalako ospe handiko konpositoreen irakasle izango zen Leonardo XVIII. mendean.\nIturri batzuk 1743an hil zela diote eta beste batzuk, berriz, 1742an, baina badirudi heriotza data zuzena 1744a dela; Leonardo Leo Napolin hil zen, 1744ko urriaren\u202f31n, 50 urte zituenean.\nLanak.\nDatarik gabeko operak:"}
{"id": "281261", "revid": "12788", "url": "https://eu.wikipedia.org/wiki?curid=281261", "title": "Jose Mensuro", "text": "Jose Mensuro Hern\u00e1ndez (Madril, 1935), izengoitiz Mensu deitua, Gipuzkoako pintorea da.\nBizitza.\nDonostiako Arte Ederretako Eskolan egin zituen Margolaritza ikasketak. Erakusketa ugari egin ditu Euskal Herrian, Espainian eta Estatu Batuetan zehar. Titulu nagusiak: \"Ituren\", \"Reflejos\", \"Lanchas en la r\u00eda\", \"La corniche\", \"Orio\", \"Barcos\", \"Maternidad\", \"Sendero en el bosque\", \"Puesta de sol\" eta \"Contraluz en Hondarribi\"."}
{"id": "281262", "revid": "512", "url": "https://eu.wikipedia.org/wiki?curid=281262", "title": "Micronycteris sanborni", "text": "Micronycteris sanborni Micronycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281263", "revid": "58701", "url": "https://eu.wikipedia.org/wiki?curid=281263", "title": "John Napier", "text": "John Napier (Neper), Merchistoneko baroia, (Merchiston, Edinburgh, Eskozia, 1550eko otsailaren 1a - Merchiston, 1617ko apirilaren 4a) eskoziar matematikaria izan zen. John Napierrek kalkulu logaritmikoa garatu zuen, biderketa batuketa bihurtzeko balio duena, eta baita zatiketa kenketa, berreketa biderketa eta erroketa zatiketa bihurtzeko ere. Horrela kalkuluak erraztu egiten dira. Aritmetikan, hamartar puntuaren erabilera ere ohiko egin zuen.\nBiografia.\nJohn Napier (Neper), Merchistoneko baroia, Merchistonen jaio zen, Edinburghen, Eskozian, 1550eko otsailaren 1ean.\nNapierren aita Merchistongo gazteluko sir Archibald Napier izan zen eta bere ama, berriz, Janet Bothwell zen. Amaren aldeko aitona Francis Bothwell, Lord of Session politikaria eta epailea izan zen eta Adam Bothwell, Orkada uharteetako apezpiku izatera heldu zena, Johnen osaba zen, amaren anaia alegia.\n13 urte zituen St Andrews Unibertsitatean hasi zenean, Fifen, bertan, urtebete baino gutxiago egon bazen ere. Bere ama denboraldi horretan hil zen. Osaba Adam Bothwellek Johnen aitari semeak Europan zehar bidaiatzeko aholkatu zion eskutzi baten bidez, horrela hobeto heziko zen xedean:\nAholkua kontuan hartuko zen eta Napierrek Herbeheretan, Frantzian eta Italian zehar bidaiatuko zuen bere heziketa aurrera eramateko.\n1571n, Merchistonera itzuli zen eta, hurrengo urtean, Elizabeth Stirlingekin ezkondu zen, berarekin bi seme izan zituelarik. Gartlandeko (Stirling) gaztelu batean bizi izan ziren. Emaztea 1579an hil zitzaion eta, handik gutxira, Napier berriro ezkondu zen; oraingoan Agnes Chisholmekin eta berarekin beste 10 seme-alaba izan zituen.\n1608an aita hil zenean, John Merchistongo gaztelura joan zen bizitzera eta bertan hil zen 9 urteren buruan.\nMatematikari eginiko ekarpenak.\nBere bizitzan zehar, Napierrek kalkuluak sinplifikatzeko tekniken aurkikuntzan interes handia erakutsi zuen. 1570ean bere lehen tratatua idatzi zuen, bertan bere kalkulurako hainbat metodo eraginkor erakusten ditu, notazio errezenak deskribatzen ditu eta ekuazioaren emaitza irudikariaren inguruan aztertzen du. Lan hau ez zen 1838ra arte argitaratu eta, ordurako, ideia hauek gaindituta zituzten beste matematikari batzuk.\nMatematika arloan, logaritmoen kontzeptua izan zen zalantzarik gabe bere ekarpenik handiena. Napierrek honen inguruan ikertu zuen 1590 eta 1617 urteetan. 1614an idatzi zuen ideia horren inguruko lehen lana, honen izena \"Mirifici Logarithmorum Canonis Descriptio\" zen (\"Logaritmoen taula miresgarri baten deskribapena\"). Bertan, triangeluen buruketak ebazteko logaritmoen erabilera azaltzen du eta logaritmoen taula bat ere ematen du. 1619an bere seme Robertek, aita hil ondoren, argitaratu zuen \"Mirifici Logarithmorum Canonis Constructio\" (\"Logaritmoen taula miresgarri baten eraketa\") lana, non logaritmoen taularen eraketa nola burutzen den azaltzen duen.\nHasiera batean logaritmoei \"zenbaki artifizialak\" izena jarri arren, ondoren, berak jarri zion gaur egun ezagutzen dugun izena, horretarako grekotik datozen \"logos\" (proportzio) eta \"arithmos\" (zenbakia) hitzak batuz.\nNapierren aurkikuntzak berehala eragin handia izan zuen matematika zein astronomian. Bere lanak jarraitzen zituzten aitzindarietako batzuk Henry Briggs eta John Speidell izan ziren. Johannes Keplerrek 1620an argitarapen bat eskaini zion Napierri, bertan logaritmoak Keplerren legeak aurkitzeko ideia nagusiak izan zirela baieztatuz.\nPierre-Simon Laplacen aipu batek Napierren logaritmoen ezarpen eta aurkikuntzari ohorea eta aipamena egin zion:\nOraingo notazio dezimalaren erabilera izan zen bere beste ekarpenetako bat, nahiz eta eragin zuzena ez izan. Notazio hau ospetsu bihurtu zen Europan zehar bere lan \"Mirifici Logarithmorum Canonis Constructio\"-ren hedapenari esker eta, bertan, komaren bidez hamartarren zatia osoarengandik bereizten zen. Egia da ez zela bera izan hau sortu zuena, baina berari esker egin zen ezaguna.\nNapierrek kalkuluak errazteko 3 tresna diseinatu zituen, 1617ko bere \"Rabdologiae\" lanean deskribatua. Bere lanik garrantzitsuena \"nepertar abakoa\" dela esan daiteke, historioako kalkuluak egiteko lehen tresnatzat hartzen delarik.\nTeologia.\nProtestantismoaren jarraitzaile sutsua zenez, bere bizitza osoa ideia fededunei aurre egiten ibili zen.\nLehen urteetatik Apokalipsiaren ikerketan interesa izan zuen. 1594an \"Plaine Discovery of the Whole Revelation of Saint John\" argitaratu zuen, garai hartan eragin handia izan zuen lana izan zena, frantsesera eta alemanera itzuli zuten eta hainbat alditan berrargitaratua izan zen. Bertan, beste hainbat gauzarekin batera, Aita Santua Antikristoa dela azaltzen du eta Eskoziako erregea bere gortetik papista eta ateo guztiak botatzera behartzen du eta, horrez gain, munduaren amaiera aurreikusten du.\nBeste zenbait aportazio.\nBeste hainbat adar desberdinetako asmatzailea ere izan zen Napier.\nNekazaritzan, lurra ongarritzeko eta belar txarrekin amaitzeko gatzen erabilera aztertu zuen. Sistema eraginkorra zen eta \"The new order of gooding and manuring all sorts of field land with common salt\" liburuan zabaldu zuen.\nArkimedesek aurretik zeukan ideia bat hobetuz, torloju hidrauliko bat sortu zuen.\n1596an, \"Secrete inventionis\" izeneko eskuizkribu bat banatu zuen, bertan erabilera militarrerako izan zitezken 4 makinaren diseinuak zeuden: erasorako gurdi bat, suzko arma eta eguzki-izpiak etsaien ontzietara enfokatzeko izpilu bat (Arkimedesengandik inspiratutako ideia). Napier berak suntsitu zituen makina hauen marrazkiak bera hil baino piska bat lehenago."}
{"id": "281264", "revid": "46380", "url": "https://eu.wikipedia.org/wiki?curid=281264", "title": "Georges Ohnet", "text": "Georges Ohnet (Paris, 1848ko apirilaren 3a - \"ib.\", 1918ko maiatzaren 5a) frantses eleberrigilea izan zen.\nAristokraziaren eta burgesiaren kontrakotasuna islatzen duten eleberriak idatzi zituen, eta oso ezagunak izan ziren bere garaian. Idatzi zituen lanen artean, \"Le ma\u00eetre des forges\" (1882) da garrantzizkoenetako bat. Beste zenbait lan:\" Lise Fleuron \"(1884),\" Volent\u00e9 \"(1888), \"Le docteur Rameau \"(1889), \"Au fond du gouffre \"(1899)."}
{"id": "281265", "revid": "512", "url": "https://eu.wikipedia.org/wiki?curid=281265", "title": "Miren Teresa Olaeta", "text": "Miren Teresa Olaeta Torrezuri (Bidarte, Lapurdi, 1939ko irailaren 18a -) bizkaitar dantzaria da; Segundo Olaetaren alaba.\nBiografia.\nPiano ikasketak egin zituen Bilbon eta Parisen. Orobat dantza klasikoak, jazza eta yoga ikasi ditu, eta arrakasta handiko emanaldiak izan ditu Olaeta dantza-taldearekin Europan eta Ameriketan zehar. Ballets Olaeta dantza-taldeko irakasle eta Bilboko Olaeta Akademiako zuzendari da 1988. urteaz geroztik."}
{"id": "281266", "revid": "28807", "url": "https://eu.wikipedia.org/wiki?curid=281266", "title": "Miren Teresa Olaeta Torrezuri", "text": ""}
{"id": "281267", "revid": "119347", "url": "https://eu.wikipedia.org/wiki?curid=281267", "title": "Ois\u00edn", "text": "Ois\u00edn Irlandako ustezko III. mendeko gudari eta bardoa izan zen, irlandar mitologiako kondairazko Fionn Mac Cumhaill gudari-ehiztari eta Fianna gerlari taldearen buruzagiaren semea zen.\nJames Macphersonek \"The Poems of Ossian\" idazlana argitaratu zuen XVIII. mendean, Ois\u00ednenak bide ziren olerki gaeliko batzuetan oinarrituta idatzi omen zuena, baina geroago irlandar balada zahar batzuetan oinarritua zela ikusi zen. Dena dela, Macphersonen lana garrantzi handikoa da antzinako Eskoziako literatura ezagutarazteko."}
{"id": "281268", "revid": "56334", "url": "https://eu.wikipedia.org/wiki?curid=281268", "title": "Bertrand Zalgize", "text": "Bertrand Zalgize (Zalgize, Zuberoa, XVI. - XVII. mendeak) zuberotar idazlea izan zen.\nBiografia.\nZaldun higanota zen, Zalgizeko gazteluan sortua. Oihenartek eman zuen haren berri, eta soneto bat eskaini zion. Esaera zaharren biltzailea izan zen. Sauguisek bildutakoak Julio Urquijok argitaratu zituen \"RIEV\" aldizkarian, \"Los Refranes vascos de Sauguis\" izenburupean. Olerkaria ere izan bide zen, baina ez da haren olerkirik gorde."}
{"id": "281269", "revid": "28807", "url": "https://eu.wikipedia.org/wiki?curid=281269", "title": "Bertrand de Sauguis", "text": ""}
{"id": "281270", "revid": "28807", "url": "https://eu.wikipedia.org/wiki?curid=281270", "title": "Zalgizeko Bertrand", "text": ""}
{"id": "281271", "revid": "336", "url": "https://eu.wikipedia.org/wiki?curid=281271", "title": "Joseph Wilson Swan", "text": "Joseph Wilson Swan Britainiar kimikaria (Sunderland, 1828ko urriaren 31 - Warlingham, 1914ko maiatzaren 27a). Goritasun-lanpara elektrikoa asmatu zuen 1878an, Edisonek baino urtebete lehenago. Kartoi ikaztua erabili zuen lanpararen harizpia egiteko. Ondoren, tantalo-harizpiko lanpara asmatu eta hobetu zuen. Argazkiari buruzko ikerketak ere egin zituen; hala, ikatz-papera (1862) eta bromuro-papera (1879) asmatu zituen."}
{"id": "281272", "revid": "56334", "url": "https://eu.wikipedia.org/wiki?curid=281272", "title": "Edward Lawrie Tatum", "text": "Edward Lawrie Tatum (Boulder (Colorado), 1909ko abenduaren 14a - New York, 1975eko azaroaren 5a) Estatu Batuetako biologoa izan zen.\nRockefeller Institutuko irakasle izan zen. George Wells Beadle eta Joshua Lederbergekin batera, garrantzi handiko lanak egin zituen biokimikaren alorrean, geneek duten funtzioaren eta bakterioen genetikaren inguruan. 1958. urtean, Fisiologia eta Medikuntzako Nobel Saria eman zieten Tatum, Beadle eta Lederbergi."}
{"id": "281273", "revid": "512", "url": "https://eu.wikipedia.org/wiki?curid=281273", "title": "Micronycteris schmidtorum", "text": "Micronycteris schmidtorum Micronycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281274", "revid": "12788", "url": "https://eu.wikipedia.org/wiki?curid=281274", "title": "Vinnitsa", "text": ""}
{"id": "281275", "revid": "119347", "url": "https://eu.wikipedia.org/wiki?curid=281275", "title": "Vinnytsia", "text": "Vinnytsia (ukraineraz: \u0412\u0456\u043d\u043d\u0438\u0446\u044f) edo Vinnitsa (errusieraz: \u0412\u0438\u043d\u043d\u0438\u0446\u0430) Ukrainako mendebalde-erdialdeko hiria eta Vinnytsiako oblasteko hiriburua da. Hegoaldeko Bug ibaiaren ertzean dago. 2005ean 360.241 biztanle zituen.\nHistoria.\n1363an sortu zuen Lituaniako Algirdas printzeak. Tartariarrek behin baino gehiagotan hartu zuten. 1793an Errusiaren mende geratu zen.\nEkonomia.\nNekazaritza-eskualde aberats bateko merkatu-hiria da. Janari-industria eta nekazaritzarako makineria dira industria-jarduera nagusiak."}
{"id": "281276", "revid": "512", "url": "https://eu.wikipedia.org/wiki?curid=281276", "title": "Yamagata Aritomo", "text": "Japoniako Armadako mariskala eta Japoniako politikaria izan zen. Txinaren kontra 1894an borrokan aritutako gudarostearen buru izan zen. Gobernuburu izan zen 1898tik 1900era, eta estatu nagusiko jeneral-buru, japoniarren eta errusiarren arteko gerran. Behin baino gehiagotan izendatu zuten Gerrako ministro ere, eta 1905etik 1913ra Estatuko Isilpeko Kontseiluko buru izan zen."}
{"id": "281277", "revid": "96586", "url": "https://eu.wikipedia.org/wiki?curid=281277", "title": "Jose Maria Basabe", "text": "Jose Maria Basabe Prado (Muskiz, Bizkaia, 1914ko abuztuaren 20a - Bilbo, Bizkaia, 1985eko urriaren 25a) bizkaitar apaiz, biologo eta antropologoa izan zen.\nBiografia.\nJesusen Lagundian sartu zen 1930ean, eta O\u00f1an apaiztu zen 1944an.\nBartzelonan Izadi Zientzietako ikasketak egin zituen eta doktorego-tesia migrazio-fenomenoaren inguruan egin zuen. Unibertsitatean Biologia irakasle bezala jardun zuen, baina ikerlan nagusiak antropologiaren inguruan egin zituen. Jose Migel Barandiaranekin eta Jesus Altunarekin harreman estuak izan zituen eta hainbat ikerketa egin zituen haiekin batera."}
{"id": "281278", "revid": "28807", "url": "https://eu.wikipedia.org/wiki?curid=281278", "title": "Jose Maria de Basabe", "text": ""}
{"id": "281279", "revid": "56334", "url": "https://eu.wikipedia.org/wiki?curid=281279", "title": "1,3-Butadieno", "text": "1,3-Butadienoa konposatu organikoa da CH2=CH-CH=CH2 formula duena. Likido gisa errazki kondentsatzen den gas kolorge da. Kautxu sintetikoak industrialki ekoizteko monomero gisa baliatzen da. Konjugatutako dienorik sinpleena da.\nNahiz ea butadienoa erraz degradatzen den atmosferan, hiri eta aldirietako airean topatzen da ibilgailuen konbustio-motoreen etengabeko emisioak medio.\nButadienoak isomero bat dut, 1,2-butadienoa, H2C=C=CH\u2212CH3 formula duen aleno bat delarik. Industriaren ikuspegitik ez du inportantziarik.\nHistoria.\nButadienoaren lehen aztarnak E. Caventou kimikari frantsesak lortu zituen 1863an amil alkoholaren pirolisiaren emaitzetako bat gisa. 1886an Henry Edward Armstrong estatubatuarrak petrolioaren pirolisiaren emaitzen artean isolatu zuen. Alabaina, aparteko garrantzirik ez zuen izan 1910ean Sergei Lebedev kimikari errusiarrak butadienoa polimerizatu zuen arte. Izan ere, kautxuaren ezaugarriak zituen materiala lortu baitzuen. Erabilera batzuetan kautxu naturala ordezka zezakeen, baina beste batzuetan, automobilen pneumatikoetan adibidez, ez. Horrek mugatu egin zuen polimero berriaren erabilera.\nBi mundu-gerren arteko urteetan egoera aldatu egin zen. Kautxu naturalaren landaketak Britaniar inperioak kontrolatzen zituen eta gerta zitekeen kautxu naturalaren iturriak moztuta gelditzea gerra piztuz gero. Horrek ordezkoak lortzera eraman zituen. 1929an Alemaniako IG Farben enpresarako lanean ziharduten Eduard Tshcunker-ek eta Walter Bock-ek butadienoa estirenoarekin kopolimerizatu zuten, automobilen pneumatikoetan usa zitekeena. Horrek bulkada izugarria eman zion kautxu sintetikoen industriari.\nEkoizpena.\n2020an 14,2 miloi tona inguru butadieno produzitu ziren.\nButadienoa produzitzeko hiru metodo nagusi daude:\nErabilera.\nButadienoa kautxu sintetikoak produzitzeko monomero gisa baliatzen da nagusiki.\nNitxo erabilera batzuk baditu, adibidez zikloalkanoak edo nylona ekoizteko usatzen den adiponitriloa sintetizatzeko."}
{"id": "281280", "revid": "336", "url": "https://eu.wikipedia.org/wiki?curid=281280", "title": "Canaletto", "text": "Canaletto \u2014jaiotzako izena: Giovanni Antonio Canal\u2014 (Venezia, Italia, 1697 - 1768ko apirilaren 19a) margolaria, marrazkigilea eta grabatzailea izan zen. Canalettoren pinturaren ezaugarri nagusiak perspektiba eta konposizioa dira. Gaiei dagokienez, Veneziako, Londresko eta Ingalaterrako landa-giroko paisaiak adierazten dituzten obrak dira bereziki aipagarriak: xehetasun handikoak eta oso giro berezikoak dira. Lan horiei esker, itzal handia izan zuen Canalettok ondorengo paisaia-margolarietan. Canaletto Veneziako paisaia-margolaritzaren bultzatzailea izan zen, eta garai hartako artista gailenetakotzat zuten. Eragin handia izan zuen, besteak beste, Belloto, Guardi eta Marieschi margolariengan.\nBizitza.\nAita eszenografoa zuen, eta hari laguntzen jardun zuen oso gaztetatik, anaiarekin batera, Venezian eta Erroman (1719-120). Antzerkirako eszenografia-lanen bidez, ospe handia lortu zuen, eta jarduera hartan ikasi zituen, hain zuzen, margolaritzan bereizgarri izan zituen perspektibaren eta konposizioaren erabilera. Irudietan, bikain bateratu zituen ikuspegien osotasuna eta xehetasunen adierazpena. Trebetasun handia erakutsi zuen ikuspegien banaketa egiteko, eta perspektiba oso landua zuen. Margolaneko termino guztiak, urrunekoak eta hurbilekoak, behar bezala egokitzen zituen, kromatismo bikain eta garbitasun harrigarriz.\n1720an, Veneziara itzuli zenean, alde batera utzi zuen eszenografia, eta hiriko ikuspegien margolaritza hasi zen lantzen, antzinateko arkitektura-osagaiak agertzen ziren ikuspegiena, hasieran batez ere.\nHainbat lan egin zuen Europako bildumazaleentzat, ingelesentzat bereziki, eta horrek eraman zuen Ingalaterrako eta, batez ere, Londresko ikuspegiak margotzera. Maisutasun handiz islatu zituen arkitektura-osagaiak, argi-itzalen arteko kontrastea eta lainoen eta lanbroaren efektuak. Obra aipagarriak ditu \"Veneziako lau ikuspegiak\" (1725-1726; Pillow bilduma, Montreal), \"San Marko plazaren ikuspegiak\" (1726-1727; Windsor-eko gaztelua), \"Carita Eliza San Vitalko marmol-lantegitik\" (National Gallery, Londres), \"Ubide Handia Rialto inguruan\" eta \"Eskaleen ibaia\" (Crespi bilduma, Milan), eta abar.\n1730 ingurutik aurrera, ikuspegi idealak alde batera utzi, eta ikuspegi errealak egiten hasi zen batez ere. Argitasunari dagokionez, irudi argiagoak margotu zituen. Orduan erdietsi zuen Canalettok bere lorpen handienetakotzat hartu den \"argi fenomenologikoa\": errealitatea ahalik eta xehetasun handienaz islatzeko argi egokia. Berezitasuna zuen, orobat, \"kamera optikoa\" erabili izana espazioaren errealitatea islatzeko eta ahalik eta margolan arrazional eta objektiboenak egiteko. Teknika horrekin leiar batek irudia proiektatzen du beira esmerilezko pantaila batean, eta margolana egiteko oinarri gisa erabiltzen da irudi hori. Horretaz gainera, formula zientifikoak erabili zituen irudiak eta arkitektura-osagaiak marrazteko.\nCanalettok harreman estua izan zuen Joseph Smith bildumagile eta kontsularekin. Canalettoren hainbat obra esportatu zuen Smithek Ingalaterrara, eta hari eskaini zizkion Canalettok \"San Marko plazaren ikuspegiak\" eta 1740 inguruan egindako Paduako eta Brentako hogeita hamaika grabatuko saila, besteak beste.\n1740an, Austriako Ondorengotzarako Gerra zela-eta, Veneziako bisitari-kopuruak nabarmen egin zuen behera, eta enkarguak urritu egin zitzaizkion Canalettori. Hori dela eta, Ingalaterrara aldatu zen Canaletto 1746an. Hamar urte egin zituen han, nahiz eta tarteka bidaiak egin zituen Veneziara (1750 eta 1753 urteetan). Londresen lan egin zuen oro har, eta Tamesis ibaiaren eta landa-eremuen ikuspegiak margotu zituen batez ere (Tamesis ibaia Whiteball Richmond Housetik ikusita, Badminton House, Warwick gaztelua, eta abar).\n1755ean, Veneziara itzuli zen, eta behinola izandako ospe bera izan zuen. Ezagutze ofiziala ere lortu zuen: 1763an, Akademiako kide izendatu zuten, eta urte hartan bertan Pittori kolegioko priore egin zuten."}
{"id": "281281", "revid": "46380", "url": "https://eu.wikipedia.org/wiki?curid=281281", "title": "Josep Maria Castellet", "text": "Josep Maria Castellet D\u00edaz de Coss\u00edo (Bartzelona, Katalunia, - \"ibidem\", ) katalanezko eta gaztelaniazko idazlea eta literatura kritikaria da. \"Laya\" aldizkariaren sortzailea izan zen.\nObra nagusiak:\" Poesia catalana del segle XX\" (1963), \"Ocho siglos de poes\u00eda catalana\" (1969), \"Iniciaci\u00f3 a la poes\u00eda de Salvador Espri\u00fa\" ('1971)."}
{"id": "281282", "revid": "512", "url": "https://eu.wikipedia.org/wiki?curid=281282", "title": "Mimon bennettii", "text": "Mimon bennettii Mimon generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281283", "revid": "46380", "url": "https://eu.wikipedia.org/wiki?curid=281283", "title": "Claudio Coello", "text": "Claudio Coello (Madril, 1642ko martxoaren 2a - Madril, 1693ko apirilaren 20a) espainiar margolari barrokoa izan zen, jatorriz Portugalgoa. Espainian konposizio barroko handiak egin zituen lehenetakoa, eta Espainiako Urrezko Mendeko azken pintore handia izan zen. Bere obra aipagarriena Escorialen dagoen \"Adoraci\u00f3n de la Sagrada Forma\" izeneko lan bikaina da. Horrezaz gainera, erretratugile bikaina izan zen. Hil ondoren, pintura-tradizio horrek mende bateko etenaldia izan zuen, harik eta Francisco de Goya jeinuak berpiztu zuen arte.\nBizitza.\nAita, Faustino Coello, portugaldar eskultorea zen. Oso gazte zela Francisco Riziren lantegian hasi zen lanean. Haren bidez, Madrilgo Alcazarreko pintura bilduma ezagutu, eta Tiziano, Veronese, Luca Giordano, Antoon van Dyck eta Rubensen pinturak kopiatzen jardun zuen. 1666an Madrilgo Santa Cruz elizako aldare nagusiko margoak egitea agindu zioten. 1668an San Pl\u00e1cido elizako margolan batzuk egin zituen. Ordutik 1683 arte, Madrilgo zenbait elizetako aginduak izan zituen. Urte horretatik aurrera Karlos II.a erregearen pintorea izan zen, eta 1686an ganbera pintore izendatu zuen.\nMargogintza.\nClaudio Coelloren lanak dinamismo handikoak dira; atzealdean paisaia eta arkitektura-egiturak erakusten ditu, eta aurrealdean, berriz, tapizak eta errezelak. Pintzelkada trinkoa eta gozoa du eta kolore biziekin inguratzen ditu irudiak. Freskoak ere egin zituen, eta horiei esker trebatu zen gainera. Madrilgo Gurutze Santuaren elizaren presbiterioan, Jos\u00e9 Jim\u00e9nez Donosorekin batera lan egin zuen, eta harekin egin zuen, adibidez, Toledoko Santa Maria Katedraleko sakristia. Madrilgo Inperio Eskolan Ignazio Loiolakoaren bizitzako eszenak marraztu zituen, eta bertako sakristian lau horma-irudi; bestalde, El Paular Etxeko Errege-aretoko sabaia marraztu zuen.\nFreskoez gainera, lehenengo urteetan erlijiozko koadroak margotu zituen, besteak beste, \"San Agustinen Garaipena\" (1664, Prado, Madril), \"San Joan Ebanjelaria\" (1674) eta \"Magdalena\" (1682, Ciempozuelosko eliza). Azken lan horretan, Jos\u00e9 de Riberak egin zuen bezalaxe, Andre Maria aingeruek daramatela erakutsi zuen Coellok, eta atzealdean paisaia izugarri bat ikusten da.\nBere eskolako kideek bezalaxe, behin baino gehiagotan marraztu zuen \"Sortzez Garbia\". Gai horretako lanen artean, Lazaro Galdiano museoan gordetzen den lanean, argi eta garbi ikus daiteke Coellorentzat zein garrantzitsua zen koloreen behaketa eta azterketa. \"Sortzez Garbia\"-ren beste aldaera bat Madrilgo San Jeronimo elizan dago.\nDena dela, Coelloren bi koadro nagusiak \"Santa Teresaren azken jaunartzea\" (Lazaro Galdiano museoa) eta \"Forma Sakratuaren gurtzea\" (1685-1690, Escorial) dira. Lehenengoan San Pedro Alcantarakoa ikus daiteke meza ematen, San Jose Calasanzekoa laguntzaile duela, eta Santa Teresa, berriz, estasian; atzealdean arkitektura-osagaiak eta errezelak daude apaingarri. \"Forma Sakratuaren gurtzea\" koadroa garai hartako pertsonaien galeria bat dela esan daiteke: Medinacelliko eta Pastranako dukeak, Ba\u00f1oko kondea, Pueblako markesa, Albako dukearen semea, eta Coelloren beraren erretratua."}
{"id": "281284", "revid": "336", "url": "https://eu.wikipedia.org/wiki?curid=281284", "title": "Cortesko Kapitulazioak", "text": "Cortesko Kapitulazioak 1333ko apirilaren 29an Filipe III.a Nafarroakoa erregearen eta Alfontso IV.a Aragoikoa erregearen artean Cortesen sinatu zen akordioaren izena da. Hitzarmen hori Joanaren, Nafarroako erregearen alabaren, eta Petriren, Aragoiko erregearen semearen, arteko ezkontzaren gainekoa zen. Haren arabera, Petri eta Joana Nafarroako koroaren jabe egingo ziren, baldin eta Nafarroako errege-erreginek semerik izaten ez bazuten. Hitzarmen horretan esandakoa ez zen bete, Joana komentu batean sartu zelako eta Nafarroako tronuarekiko zituen eskubideei uko egin zielako."}
{"id": "281285", "revid": "336", "url": "https://eu.wikipedia.org/wiki?curid=281285", "title": "John Drinkwater", "text": "John Drinkwater (Leytonstone, Essex, Ingalaterra, 1882ko ekainaren 1a - Kilburn, Londrestik hurbil, Ingalaterra, 1937ko martxoaren 25a) ingeles olerkari eta dramagilea izan zen.\nBiografia.\nHainbat poema-libururen egilea (\"Poems\", 1903) da; drama historikoak ere idatzi zituen genero dramatiko mota hori bultzatzearren: \"Abraham Lincoln \"(1918), \"Maria Estuardo\" (1921) eta \"Oliver Cromwell\" (1923). Gainera, \"William Morris\" (1912) eta \"Swinburne\" (1913) idazleen obrak aztertu zituen."}
{"id": "281286", "revid": "105290", "url": "https://eu.wikipedia.org/wiki?curid=281286", "title": "Durazno", "text": "Durazno Uruguaiko erdialdeko hiria da, izen bereko departamentuko (14.315 km2 eta 55.000 biztanle) hiriburua. Yi ibaiaren ertzean dago. 25.000 biztanle ditu. Esnekiak, kontserbak, zapatak eta indar-etxea. Duraznoko departamentua Uruguaiko biztanleriarik gutxiena duena da \"Artigas\" izeneko departamentuarekin batera. Abere-hazkuntza eta nekazaritza dira bertako ekonomia-jarduera nagusiak."}
{"id": "281287", "revid": "96586", "url": "https://eu.wikipedia.org/wiki?curid=281287", "title": "Alfredo Etxabe", "text": "Alfredo Etxabe Nazabal, izengoitiz Iturribidekoa (Bilbo, Bizkaia, 1872ko otsailaren 8a \u2013 \"ib.\", 1926ko urtarrilaren 22a) gaztelaniazko kazetaria eta euskal antzerkigilea izan zen. Gaztetatik, Euskal Herriaren gaia ardatz hartuta, polemista eta antzerkigile ospetsua. 1898an hasi zen antzerkira zaletzen, Resurreccion Maria Azkuek sortutako Euzkeldun Biltokia elkartean. Etxaberen obra onena \"Peru Gixon\" dela esan ohi da, bi ekitaldiko komedia, kostunbrista. Euskal antzerki lirikoaren sustatzailetzat hartua, Bilboko Udalak 2010. urtean kale bati jarri zion haren izena, Txurdinaga auzoan.\nLanak.\nObra nagusiak:"}
{"id": "281288", "revid": "56334", "url": "https://eu.wikipedia.org/wiki?curid=281288", "title": "Faiyumgo gobernadore-herria", "text": "Faiyumgo gobernadore-herria Egiptoko gobernadore-herri edo probintzia bat da. Egipto Garaian dago, Nilo ibaiak zeharkatzen duen mendiarteko zokogune batean (itsas mailatik 43 metro beherago).\n1.827 km2 ditu eta 1.495.000 biztanle (1985). Hiriburua Faiyum du (145.000 biztanle, antzinako \"Krokodilopolis\").\nHistoria.\nGarrantzi handiko papiroak aurkitu ziren bertan. Krokodilo-burua zuen Sobk jainkoa gurtzen zuten bertan.\nEkonomia.\nNekazaritza da nagusi (garia, kotoia, fruituak)."}
{"id": "281289", "revid": "512", "url": "https://eu.wikipedia.org/wiki?curid=281289", "title": "Mimon cozumelae", "text": "Mimon cozumelae Mimon generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281290", "revid": "28807", "url": "https://eu.wikipedia.org/wiki?curid=281290", "title": "Al Fayyum", "text": ""}
{"id": "281291", "revid": "28807", "url": "https://eu.wikipedia.org/wiki?curid=281291", "title": "Al-Faiyum", "text": ""}
{"id": "281292", "revid": "96586", "url": "https://eu.wikipedia.org/wiki?curid=281292", "title": "Johnny Hallyday", "text": "Johnny Hallyday, jaiotzako izen-deiturez Jean-Philippe Smet (Paris, Frantzia, 1943ko ekainaren 15a - Marnes-la-Coquette, 2017ko abenduaren 5a) abeslaria zen. 1960ko hamarkadako Frantziako rock\u00b4n roll musikaren izar nagusia izan zen. Gerora, pop estiloa bereganatu zuen. Beste abeslari edo talde batzuen bertsioak kantatu ohi zituen sarritan (Rolling Stones, Elvis Presley). Antzezle ere lan egin izan zuen, besteak beste Jean-Luc Godarden \"Detektibea\" filmean."}
{"id": "281293", "revid": "28807", "url": "https://eu.wikipedia.org/wiki?curid=281293", "title": "Jean-Philippe Smets", "text": ""}
{"id": "281294", "revid": "119347", "url": "https://eu.wikipedia.org/wiki?curid=281294", "title": "Kherson", "text": "Kherson (, ahoskatua) Ukrainako hegoaldeko hiria eta portua, eta izen bereko eskualdeko hiriburua da. Dnieperren eskuineko (mendebaldeko) bazterrean dago, ibai honen behealdean, Itsaso Beltzera isuri baino 25\u00a0km gorago. 2010ean 340.000 biztanle zituen.\nHistoria.\nGrigori Potiomkin printzeak sortu zuen hiria 1778an, Katalina Nagusiaren aginduz, Itsaso Beltzaren ondoan gotorlekua eraikitzeko.\nDemografia.\nEtniak.\n2001eko erroldaren arabera, Khersongo biztanleriaren osaera honakoa zen:\n1926ko erroldan, berriz, honakoa zen:\nEkonomia.\nNekazari-lurralde zabal batean dago. Oihalgintza eta elikadura-industria daude, baita ontzigintza ere. XX. mendearen erdialdetik aurrera petrolioa aurkitu da inguruetan."}
{"id": "281295", "revid": "28807", "url": "https://eu.wikipedia.org/wiki?curid=281295", "title": "Jerson", "text": ""}
{"id": "281296", "revid": "69477", "url": "https://eu.wikipedia.org/wiki?curid=281296", "title": "Koken Tenno", "text": ""}
{"id": "281297", "revid": "336", "url": "https://eu.wikipedia.org/wiki?curid=281297", "title": "Titus Oates", "text": "Titus Oates Ingalaterrako iraultzailea izan zen (Oakham, 1649ko irailaren 15a - Londres, 1705eko uztailaren 12/13a). 1678an jesuitek katolizismoa indartu nahian, Karlos II.a erregea hiltzeko eta haren ordez Jakobo agintari izendatzeko matxinada bat antolatu zutela eman zuen aditzera. Berri haren ondorioz katoliko askori ezetsi zieten; Oatesek zioena gezurra zela jakin zenean kartzelara eraman zuten, baina ihes egitea lortu zuen."}
{"id": "281298", "revid": "512", "url": "https://eu.wikipedia.org/wiki?curid=281298", "title": "Mimon crenulatum", "text": "Mimon crenulatum Mimon generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281299", "revid": "10891", "url": "https://eu.wikipedia.org/wiki?curid=281299", "title": "Paulo Afonso", "text": "Paulo Afonso Brasilgo ipar-ekialdeko hiria, Bah\u00edako estatuaren ipar-ekialdean, Sao Francisco ibaiaren ertzean. 110.193 biztanle. Aireportua. Nekazaritza da ekonomia-jarduera nagusia. Aipagarriak dira Paulo Afonsotik hurbil dauden izen bereko ur-jauziak, 80 m garai direnak eta segundoko 2.800 m3 ur isurtzen dituztenak, eta haien inguruko parke naturala, \"Paulo Afonso\" izenekoa hura ere."}
{"id": "281300", "revid": "58701", "url": "https://eu.wikipedia.org/wiki?curid=281300", "title": "Francesco de' Pazzi", "text": "Francesco de' Pazzi (Florentzia, - \"ibidem\", ) italiar noblea izan zen. 1478. urtean konplot bat prestatu zuen Medici familiaren aurka; Giuliano Medici hil zuten, baina Lorenzo Handiak ihes egitea lortu zuen. Hilketa horren ondoren, herria Medici familiaren alde jarri zen, eta Francesco eta haren osaba Jacobo preso hartu eta hil egin zituzten. Pazzi familiako gainerako kideek erbesteratu behar izan zuten."}
{"id": "281301", "revid": "512", "url": "https://eu.wikipedia.org/wiki?curid=281301", "title": "Peng Dehuai", "text": "Peng Dehuai (txinera sinplifikatuaz: \u5f6d\u5fb7\u6000; tradizionalaz: \u5f6d\u5fb7\u61f7; pinyinez: \"P\u00e9ng D\u00e9hu\u00e1i\"; \"Peng Te-Huai\" izenez ere ezaguna; Xiangtan, Hunango probintzia, 1898ko urriaren 24a - Beijing, 1974ko azaroaren 29a) Txinako militarra eta politikaria izan zen.\nBigarren Txina-Japonia Gerra gertatu zen bitartean, Peng izan zen komunisten aldetik beste frakzio txinatar handienarekin, Kuomintang alderdi nazionalistarekin, bat egitearen aldekoa. Aliantza horretan komandante militar nagusietakoa izan zen, eta japoniarren kontrako kanpaina inportanteak zuzendu zituen.\nTxinatar soldadu borondatezkoen komandante izan zen Koreako Gerran 1950-1953 urteetan. 1954. urtean Txinako Defentsa-ministro eta mariskal izendatu zuten. Mao Tse-Tungek garai hartan bultzatutako politikaren aurka azaldu zen, eta postutik kendu zuten 1959. urtean."}
{"id": "281302", "revid": "58701", "url": "https://eu.wikipedia.org/wiki?curid=281302", "title": "Shao Yong", "text": "Shao Yong (txineraz \u90b5\u96cd, pinyinez \"Sh\u00e0o Y\u014dng\", Wade-Giles \"Shao Yung\") (Anyang, Txina, 1011 - Honan, Txina, 1077) txinatar filosofo eta matematikaria izan zen.\nBiografia.\nNeokonfuzianismoaren eskola idealistaren aitzindaria izan zen eta eragin handia izan zuen Txu Hsi filosofoarengan. Matematika-alorrean, bereziki landu eta aurreratu zuen aritmetika sistema bitarra eta haren matematika teoriek eragin berezia izan zuten Leibniz europar filosofo eta matematikariarengan."}
{"id": "281303", "revid": "28807", "url": "https://eu.wikipedia.org/wiki?curid=281303", "title": "Shao Yung", "text": ""}
{"id": "281304", "revid": "28807", "url": "https://eu.wikipedia.org/wiki?curid=281304", "title": "Lejzer Ludwik Zamenhof", "text": ""}
{"id": "281305", "revid": "105290", "url": "https://eu.wikipedia.org/wiki?curid=281305", "title": "Ayllu", "text": "Ayllu edo aillo (kitxua eta aimaraz: \"ayllu\"), Andeetako herrientzat, kitxua eta aimara etnientzat bereziki, klana da. Historiaurretik datorren lurraren talde-jabetzan oinarritzen da klana. Taldea emakumezkoen oinordekotasunean oinarriturik osatzen zen hasieran; gerora, gizonezkoak aylluko emakumeekin ezkonduz sartzen ziren talde barruan. Lursailak aldian behin taldeko partaide guztien artean banatzen ziren berriz, eta ezin ziren jabez aldatu."}
{"id": "281306", "revid": "512", "url": "https://eu.wikipedia.org/wiki?curid=281306", "title": "Gail Borden", "text": "Gail Borden, Jr. (New York, AEB, 1801eko azaroaren 9a - Texas, AEB, 1874ko urtarrilaren 11) Estatu Batuetako asmatzailea izan zen.\nBiografia.\nUrre bila ari zirenentzat elikatzeko eta ondo kontserbatzeko janaria aurkitzen ahalegindu zen. Behi haragiz lortutako gai bat jarri zuen salmentan, \"pemmicam\" izenarekin. 1850. urtetik aurrera esnearekin beste gai bat ateratzeko saioak egin zituen eta esne lurrundua atera zuen. Fruitu-edariak ere asmatu zituen."}
{"id": "281307", "revid": "512", "url": "https://eu.wikipedia.org/wiki?curid=281307", "title": "Mimon koepckeae", "text": "Mimon koepckeae Mimon generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281308", "revid": "56334", "url": "https://eu.wikipedia.org/wiki?curid=281308", "title": "Alexis Carrel", "text": "Alexis Carrel (Sainte-Foy-l\u00e8s-Lyon, Frantzia, 1873ko ekainaren 28a - Paris, Frantzia, 1944ko azaroaren 5a) frantses kirurgialari eta fisiologoa izan zen.\nBiografia.\nIkerlan ugari egin zuen odol hodietako josturen, aldaketen eta ehun bizien inguruan. Metodo bat asmatu zuen gerran egiten ziren zauriak sendatzeko (Dakin-Carrel metodoa). Medikuntzako Nobel saria jaso zuen 1912. urtean. \"L\u00b4Homme, cet inconnu\" (1936, \"Gizona, ezezagun hori\") liburua idatzi zuen."}
{"id": "281309", "revid": "512", "url": "https://eu.wikipedia.org/wiki?curid=281309", "title": "Juli\u00e1n Chivite Marco", "text": "Juli\u00e1n Chivite Marco (?, 1910-Iru\u00f1ea, 1996ko urria) nafar ardogilea izan zen. Hamar belaunalditan, ardoa egin eta merkaturatzen lan egin duen familia baten sortua. Haren zuzendaritzapean, Nafarroako bodegarik zaharrena denak, sona handia lortu du mundu osoan. Bost kontinenteetako 33 herrialdetara ardo nafar hau zabaldu du Juli\u00e1nek, bere aitona Claudiok Espainian eta Frantzian Chivite ardoaren merkaturatzea finkatu ondoren."}
{"id": "281310", "revid": "336", "url": "https://eu.wikipedia.org/wiki?curid=281310", "title": "Mariano Zirikiain Gaiztarro", "text": "Mariano Zirikiain Gaiztarro (Beasain, 1898 - Donostia, 1964ko urriaren 22a) gipuzkoar idazlea izan zen.\nZuzenbideko ikasketak egin zituen Madrilen. Euskalerriaren Adiskideen Elkarteko kidea eta elkarte horrek plazaratzen duen buletinaren sortzaileetako bat izan zen. Gipuzkoako Foru Aldundiko idazkaria ere izan zen. Itsasoko gaiei buruzko lan ugari idatzi zuen, hala nola \"Los vascos en la pesca de la ballena\" (1961)."}
{"id": "281311", "revid": "28807", "url": "https://eu.wikipedia.org/wiki?curid=281311", "title": "Mariano Ciriqui\u00e1in Gaiztarro", "text": ""}
{"id": "281312", "revid": "512", "url": "https://eu.wikipedia.org/wiki?curid=281312", "title": "Hendrik Conscience", "text": "Hendrik Conscience (Anberes, Belgika, 1812ko abenduaren 3a - Brusela, Belgika, 1883ko irailaren 10a) nederlanderazko eleberrigilea izan zen. Bere eleberrietan, \"De Leeuw van Vlaanderen\" (1838, \"Flandesko lehoia\") lanean adibidez, flandestarrek XIV. mendean Frantziako osteen aurka eginiko borrokak goretsi zituen. Flandesko kulturaren eta hizkuntzaren aldeko ekimenak ere laudatu zituen: \"De Loteling\" (1850, \"Zortzia\") eta \"De arme Edelman\" (\"Jauntxo pobrea\", 1851)."}
{"id": "281313", "revid": "512", "url": "https://eu.wikipedia.org/wiki?curid=281313", "title": "Pierre Samuel du Pont de Nemours", "text": "Pierre Samuel du Pont de Nemours (Paris, 1739ko abenduaren 14a - Wilmington, Delaware, 1817ko abuztuaren 7a) frantses ekonomialaria eta politikaria izan zen.\nFran\u00e7ois Quesnay ekonomialariaren ikasle izan zen, eta ekonomia politikoari buruzko obra ugari idatzi zuen: \"Physiocratie\" (1767), \"Origines et progr\u00e8s d\u00b4une science nouvelle\" (1768) eta \"Table raisonn\u00e9e des principes de l\u00b4economie politique\" (1773). Estatu Batuetara jo zuen 1814. urtean."}
{"id": "281314", "revid": "28807", "url": "https://eu.wikipedia.org/wiki?curid=281314", "title": "Pierre Samuel Dupont de Nemours", "text": ""}
{"id": "281315", "revid": "336", "url": "https://eu.wikipedia.org/wiki?curid=281315", "title": "Miguel Elizalde", "text": "Miguel Elizalde (Etxalar, - Donostia, ) nafar teologoa izan zen. Jesusen Lagundikoa zen. Teologia-irakasle izan zen Valladoliden, Salamancan eta Erroman. Moralista gisa, tuziorismoaren jarraitzailea izan zen, eta Janseniusekiko antzekotasunak agertu zituen puntu batzuetan. Bere obra nagusia, \"De recta doctrina morum\", Lagundiaren baimenik gabe argitaratu zuen Lyonen, 1670. urtean."}
{"id": "281316", "revid": "512", "url": "https://eu.wikipedia.org/wiki?curid=281316", "title": "Karel Jarom\u00edr Erben", "text": "Karel Jarom\u00edr Erben (Milet\u00edn, Austria, 1811ko azaroaren 7a - Praga, Austria-Hungaria, 1870eko azaroaren 21a) txekierazko poeta, etnografoa eta filologoa izan zen. Testu zaharrak, Jan Husen txekierazko obrak eta lehen txekiera literaturaren antologia bat eman zituen argitara. Erbenenak dira \"Bohemiako kantu nazionalak\" (1842-1845), \"Ehun ipuin eta eslaviar herrietako elezaharrak\" (1865). Balada- eta poema-bilduma bikain bat eskaini zuen 1853. urtean, \"Elezahar nazionalak\" izenaz."}
{"id": "281317", "revid": "512", "url": "https://eu.wikipedia.org/wiki?curid=281317", "title": "Neonycteris pusilla", "text": "Neonycteris pusilla Neonycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281318", "revid": "58701", "url": "https://eu.wikipedia.org/wiki?curid=281318", "title": "Concha Espina", "text": "Concha Espina, jaiotzez, Mar\u00eda de la Concepci\u00f3n Jesusa Basilisa Rodr\u00edguez-Espina eta Garc\u00eda-Tagle (Santander, Espainia, 1869ko apirilaren 15a - Madril, Espainia, 1955eko maiatzaren 19a) eleberrigilea izan zen. 1927. urtean Espainiako Literaturako Sari Nazionala jaso zuen . 98ko belaunaldiko espainiar idazle koetaneoa izan zen; adinagatik ez da 27ko belaunaldikoa. \nLan nagusiak: \"La ni\u00f1a de Luzmela/ Luzmelako neskatoa\" (1909), \"La esfinge maragata/ Esfinge maragatoa\" (1914), \"El metal de los muertos/\" Hildakoen metala (1920), \"El m\u00e1s fuerte/\" Indartsuena (1946) eta \"Una novela de amor/\" Amodiozko eleberri bat (1953).\nBiografia.\nMar\u00eda de la Concepci\u00f3n Jesusa Basilisa Rodr\u00edguez-Espina eta Gac\u00eda-Tagle 1869ko apirilaren 15ean jaio zen Burlatan. Gurasoak V\u00edctor Rodr\u00edguez Espina Olivares, eta Ascensi\u00f3n Garc\u00eda Tagle de la Vega ziren. Hamar neba-arrebetatik zazpigarrena zen. Santanderko M\u00e9ndez N\u00fa\u00f1ez kalean zuten familia etxea, Sotileza auzoan. Hamahiru urte zituela, bere familia Mazcuerrasera joan zen, amonaren etxera. Hantxe hasi zen idazten.\n1888ko maiatzaren 14an Santanderko Atlantikoan lehen aldiz argitaratu zituen bertso batzuk 'Ana Coe Snichp' anagrama erabiliz. 1891n ama hil zen. 1893ko urtarrilaren 12an Ram\u00f3n de la Serna eta Cuetorekin ezkondu zen jaioterrian. Aipatzekoa da Mar\u00eda Guti\u00e9rrez Cueto (Maria Blanchard izenaz ezagunagoa) margolari kantabriar ospetsua, senarraren lehengusina eta adiskidetasun handia izan zuenarekin lotzen duen senidetasun politikoa. Senar-emazteak Valparaisora (Txile) joan ziren. 1894an jaio zen bere lehen semea, Ram\u00f3n, eta 1896an V\u00edctor de la Serna kazetaria. Txilen, Txileko eta Argentinako egunkariekin elkarlanean hasi zen. 1898an, familia Espainiara itzuli zen, eta 1900ean, Mazcuserrasen, bere seme Jose, umetan hil zena, jaio zen; 1903an, bere alaba bakarra, Josefina (Regino Sainz de la Maza musikariaren emaztea eta Carmen de la Maza aktore donostiarraren ama), eta 1907an, azken semea, Luis. Idazle gisa arrakasta handia izan zuena. Concha Espinak idazle gisa arrakasta handia izan zuen, eta senarra jeloskor jarri zen.\n1909an, senarrarentzako lanpostua lortu zuen Mexikon, eta Madrilen jarri zen bere lau seme-alabekin. Senar-emazteak banatuta geratu ziren. Poesia eta beste genero asko idatzi zituen arren, ipuinetako eta eleberrietako narratibarekin lortu zuen ospea eta esker ona.\nIdazle ilustratua izan zen, eta XX. mendearen lehen erdiko espainiar literaturaren adimen handienetako bat. Asteazkenetan literatura-areto bat ospatzen zuen Goya kalean. Bertan, goi-burgesiako pertsonaiak eta intelektualak egoten ziren, hala nola Mar\u00eda de los Dolores de Aguilar (Antonio Alcal\u00e1 Galianoren emaztea), Luis Araujo-Costa kritikaria, Carracido doktorea, Bujados eta Fresno marrazkilariak , eta idazle hispanoamerikarrak, Andr\u00e9s Eloy Blanco venezolarra, Max Jim\u00e9nez costarricarra, eta hainbat emakume-poeta hasiberri. Rafael Cansinos Ass\u00e9ns ere ohikoa zen, 1924an \"Literaturas del Norte\" izeneko lan kritiko zabala argitaratu baitzuen, idazlearen literatura-ekoizpenari eskainia. Hainbat egunkariren kolaboratzaile ere izan zen Espina, hala nola Buenos Airesko \"El Correo Espa\u00f1ol\" eta \"La Libertad\" edo \"La Naci\u00f3n\" espainiarrak, dagoeneko desagertuak eta Cantabriako \"El Diario Monta\u00f1\u00e9s\".\n1934ko uztailean banandu zen juridikoki senarragandik. 1937an hil zen senarra. Espainiako Gerra Zibilak Mazcuserraseko etxean harrapatu zuen, eta handik ezin izan zen irten altxatutako bandoaren tropen Santander menderatu arte, 1937an. Handik aurrera, Sevillako ABC egunkarian kolaboratu zuen, eta testigantzazko eleberriak idatzi zituen: \"Retaguardia\", \"Diario de una prisionera\" edo \"Luna roja\".\n1938an ikusmena galtzen hasi zen eta, ebakuntza egin arren, 1940an erabat itsu geratu zen. Hala ere, ez zion idazteari utzi. Hainbat lan antzerkirako eta zinemarako egokitu zituzten. Laurogeita sei urte zituela hil zen, 1955eko maiatzaren 19an, Madrilen. Almudena hilerrian dago.\nSariak eta omenaldiak.\nBeste sari eta ohore askoren artean:\nEgunkarietako eta aldizkarietako artikuluak.\nMax Nordauri omenaldia (La Ondinaren hil ondoko edizioaren atarikoa). Madril. 1923, Raices. 16. zenbakia, 36 or."}
{"id": "281319", "revid": "512", "url": "https://eu.wikipedia.org/wiki?curid=281319", "title": "Jacques Garra Salagoiti", "text": "Jacques Garra Salagoiti (Heleta, - Donibane Lohizune, 1808) Nafarroa Behereko zientzialaria izan zen. 1762. urtean apaiztu zen. Matematikako ikasketak egin zituen Okzitaniako Tolosan, eta hidrografiako irakasle izan zen Baionan eta Donibane Lohizunen. Hidrologia institutu bat sortu zuen Donibane Lohizunen. Harena da \"\u00c9l\u00e9ments de la science du navigateur\" obra (1781, \"Itsasketa jakintzaren oinarriak\")."}
{"id": "281320", "revid": "28807", "url": "https://eu.wikipedia.org/wiki?curid=281320", "title": "Jacques Garra de Salagoity", "text": ""}
{"id": "281321", "revid": "1545", "url": "https://eu.wikipedia.org/wiki?curid=281321", "title": "Regnier de Graaf", "text": "Regnier de Graaf (; Schoonhoven, 1641eko uztailaren 30a - Delft, 1673ko abuztuaren 27a) holandar sendagilea izan zen. Obulutegiko folikuluak aurkitu zituen, \"Graafen folikulu\" izenekoak. Areari eta ugaztunen ugaltze-aparatuari buruz egin zituen azterketek ere garrantzi handia izan zuten. Berak erabili zuen lehenengoz \"obulutegi\" hitza, eta berak aztertu zituen obulazioaren zikloan obulutegian gertatzen diren aldaketak."}
{"id": "281322", "revid": "512", "url": "https://eu.wikipedia.org/wiki?curid=281322", "title": "Alfontso Idiakez", "text": "Alfontso Idiakez Jurramendi (Izengoitia: \"Alonso\") (Anoeta edo Tolosa, 1497 - Elba ibaia, Alemania, 1547) Gipuzkoako militarra izan zen, Idiakez leinuarena. Karlos V.a Alemaniako enperadorearen aholkularia eta idazkaria izan zen 1520. urteaz geroztik. Tuniseko konkistan borrokatu zen (1535), eta Filipe II.aren eta Portugalgo Mariaren arteko ezkontza negoziatu zuen. San Telmoko komentua sortu zuen Donostian eta han dago bere hilobia.\nBiografia.\nJoan Idiakezen eta Catalina Jurramendiren semea, tolosarrak biak; Maria Elordi eta Pedro Martinez Idiakaitzen biloba, azken hau Bizkaiko kutxazain nagusia eta Granadako gudan kapitaina; Joan Idiakez Olazabal semea berriz, Felipe II.aren eta Felipe III.aren idazkari eta aholkulari izandakoa.\n1523az geroztik Frantzisko Cobosen-Carlos V.aren idazkaria- mirabe izan zen eta lau urte geroago bere lehen kargu publikoa eskuratu zuen : Ubeda hiriko erregidore. Handik Administrazio Errealera igo zen, 1530. urtetik aurrera dokumentuetan ageri denez Carlos V. Enperadoreak 101.000 marabedi eman zizkion Ameriketatik zetorren diru andanaren gordailuan egindako kontularitza lanen ordainetan.\nAurrerantzean Alonso Idiakez errege administrazioan aritu zen lanean eta bere zerbitzuengatik dohaintzak eta ordainketak jasotzen hasi zen. Haien artean nabarmena izan zen 1531an Oikia, Aizarna, Zestoa eta Aizarnazabaleko elizetako patronatuen emakidak edo kontzesioak. Honek bertako kleroaren aurkaritza ekarri zuen , ez bait zuten errenta horien kontrola galdu nahi. Gipuzkoan kokatuta izanik, Idiakezentzat ,Gortean lortutako lehentasuna bere jaioterrian ere islatzea esan nahi zuen.\nHurrengo urteetan Napoli Erreinuko aferaz enkargatu zen , eta Calatravako Ordena militarrean idazkari izendatua izan zen, baita Estremerako Komendadore ere , Santiago Ordenaren barruan zegoena azken hau. Horiek izan ziren , beste batzuen artean , Hispaniako Ordena Militarretan izandako karguak.\nEginkizun zibilez gain militar lanetan ere ibili zen, hala nola, Tunezko kanpainan Frantzisko Cobosen laguntzaile, eta Corbeilgo konkistan Parmako Dukearekin..\n1539an Tolosako Eliza kabildoaren lizentzia lortu zuen, bertako Santa Maria Elizan kapera bat jartzeko; eta urtebete geroago Donostian beste kapera bat jartzeko lizentzia, hango San Sebastian Elizan.\nDonostian ezkondu zen 1539an Grazia Olazabalekin, Donostiako bizilaguna eta Migel Perez Erbetaren eta Mari Gomez Olazabalen alaba. Hitzarmenezko ezkontza izan zen , garaiko ezkontzazko aliantza-sistemaren adibide, Donostiako sendi garrantzitsuenetako baten alabarekin ezkontzeak tokiko nahiz probintziako aferen kontrola bermatzen bait zion bi ezkontideen familiak osatzen zuten harreman-sare handiaren bitartez. Ezkontzaren bitartez Olazabal familiak posizio politikoa indartu zuen eta Idiakez leinuak Donostia eta Gipuzkoa kontrolatzeko behar zuen ondare aberatsa lortu zuen.\nDonostiaz eta Gipuzkoaz haratago , Erregearen Idazkari karguak eta Enperadorearen lurralde ugarietara egindako bidaiek aukera eman zioten Alonso Idiakezi Europako finantza-buruekin harremanetan jartzeko . Hartu-eman hauen ondorioz , Arjona hiribilduko alkabala zergaren gaineko eskubidea erosi zion Alfredo Fucar alemanari, 2.100.000 marabedien truke; geroxeago Medinako hiribilduaren alkabala zergaren eskubideagatik aldatu zuena. Horrela joan zen osatzen sendiaren ondarea eta 1539an sortu zen maiorazkoa, beste titulu batzuek zekartzaten errentak gehituz joan hala, esaterako urte horretan bertan lortutako Erreinuetako Eskribau Notarioarena. Ondoren Kuartangoko Jauntxoari lurrak eta tituluak erosi zizkion, 5,8 miloi marabedien truke eta Kuartangoko Bailararen Jauntxo egin zen honela.\nBitartean, Carlos V. enperadorearentzat lanean jardun zuen: besteak beste, Felipe II. Errege izango zenaren eta Portugalgo Mariaren arteko ezkontza negoziaketetan parte hartu zuen; baita ere, Frantziako Frantzisko I.a eta Carlos V.aren arteko gudari bukaera emango zion Crepyko Trataduan (1544ko irailaren 16an) negoziatzaile aritu zen.\n1547an Alemaniako Jorga herrian, Elba ibaiaren ibarrean zebilen Enperadorearen mandatuz eta beste zortzi lagunekin batera hil egin zuen protestante talde batek. Bere hilotza Donostiara ekarri zuten San Telmo Monasterioan eraikitako kaperan hilobiratzeko, hantxe lurperatuta daude senar-emazteak gaur.\nBukatzeko, errenazimenduko gizona izan zen Alonso Idiakez, arteak eta letrak maite zituen eta horren adibide Luis Vives humanistarekin izandako laguntasuna. Grazia Olazabal bere emaztearekin batera fundatu zuen San Telmo Monasterioa Donostian, Dominikoen Ordenari emana eta marinelen zaindari den Done Elmuri eskainitakoa. Ius Patronatus edo patronatu-eskubidea izan zuen San Telmo monasterioaren fundatzaile izanagatik, alegia, eskubide batzuk, esaterako familia bertan lurperatzeko hilobia izatea eta elizkizunetara tribuna pribatuan joateko eskubidea; betebeharrak berriz, finantziazioarekin lotutakoak gehienbat. Alonso eta Graziaren seme Joanek handiagotze lanak sustatu zituen , San Telmoko kapera nagusia Panteoi bihurtuz, eta gurasoentzat marmol zurizko hilobia enkargatuz Genoako Taddeo Carlone eskultoreari. Hortaz gain, Idiakez Olazabal senar-emazteek 1546an Donostiako Antiguako moja dominikarren komentua birsortzeko agindua eman zuten."}
{"id": "281323", "revid": "28807", "url": "https://eu.wikipedia.org/wiki?curid=281323", "title": "Alonso", "text": ""}
{"id": "281324", "revid": "688", "url": "https://eu.wikipedia.org/wiki?curid=281324", "title": "Claes Oldenburg", "text": "Claes Oldenburg (Stockholm, Suedia, 1929ko urtarrilaren 28a - New York, 2022ko uztailaren 18a) jatorri suediarreko estatubatuar eskultorea izan zen.\nBiografia.\nPop Art mugimenduak izan zuen artista nagusietako bat izan zen. Ekai bigunez egindako eskulturak eta eskultura erraldoiak izan ziren Claes Oldenburgen lan nagusiak. Irudietan, ironia eta sentimenduak erakusten zituen.\nLan aipagarrienak: \"Logela\" (1963), \"Idatz makina biguna\" (1963-64), eta \"Mouse Museum\" (1972)."}
{"id": "281325", "revid": "56334", "url": "https://eu.wikipedia.org/wiki?curid=281325", "title": "Louis Palander", "text": "Louis Palander (Karlskrona, 1842ko urriaren 2a - Djursholm, 1920ko abuztuaren 7a) suediar marinel eta esploratzailea izan zen.\nNordenskj\u00f6ld-en laguntzaile izan zen Itsaso Artikoan barrena egin zituen espedizio batzuetan. Espedizio horietako batean, Vega ontziko buru zihoala, Ipar-ekialdeko bidea aurkitu zuen (1878-1880 urteetan); \"Vegako baroia\" titulua eman zioten hargatik. 1901ean, Itsas Armadako ministro izendatu zuten."}
{"id": "281326", "revid": "46380", "url": "https://eu.wikipedia.org/wiki?curid=281326", "title": "Raymond Radiguet", "text": "Raymond Radiguet (Saint-Maur-des-Foss\u00e9s, Frantzia, 1903ko ekainaren 18a - Paris, Frantzia, 1923ko abenduaren 12a) frantses idazlea izan zen.\nBiografia.\nLehen Mundu Gerraren ondorengo bere bizieran oinarritu zen \"Le diable au corps\" (1923, \"Deabrua gorputzean\") gazte baten gorabeherei buruzko liburua idazteko. Sukar tifoideak jota hil ondoren argitaratu zuten Radiguetek idatzitako bigarren eleberria: \"Le bal du comte d\u00b4Orgel\" (1924, \"Orgeleko kondearen dantza\")."}
{"id": "281327", "revid": "512", "url": "https://eu.wikipedia.org/wiki?curid=281327", "title": "Phylloderma stenops", "text": "Phylloderma stenops Phylloderma generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281328", "revid": "56334", "url": "https://eu.wikipedia.org/wiki?curid=281328", "title": "Frederick Sanger", "text": "Frederick Sanger (Rendcomb, Gloucestershire, Ingalaterra, 1918ko abuztuaren 13a - Cambridge, Ingalaterra, 2013ko azaroaren 19a) biokimikaria zen. Cambridgeko Unibertsitatean doktoretza egin zuen, eta 1939. urteaz geroztik unibertsitate berean kimika biologikoaren alorrean ikertzaile izan da. Ikerketa nagusiak proteinen egiturari buruz egin ditu. 1955ean intsulina osatzen duten aminoazidoen segida zehaztu zuen. 1958 eta 1980ko Kimikako Nobel sariak jaso zituen."}
{"id": "281329", "revid": "90204", "url": "https://eu.wikipedia.org/wiki?curid=281329", "title": "Esaias van de Velde", "text": "Esaias van de Velde (Amsterdam, Herbehereak, 1587ko maiatzaren 17a - Haga, Herbehereak, 1630eko azaroaren 18a) margolaria izan zen. 1610-1618. urteetan Haarlemen eta, geroago, Orangeko etxeko gortean lan egin zuen, Hagan. Van Goyenen irakaslea izan zen. Pintura molde lasaia landu zuen eta naturaren behatzaile zorrotza izan zen. Argiaren eta atmosferaren efektuak islatzen saiatu zen. Paisaiak pintatu zituen batez ere, nekazaritza-eremuak, ibaiak eta dunak bereziki."}
{"id": "281330", "revid": "96586", "url": "https://eu.wikipedia.org/wiki?curid=281330", "title": "Louis Bl\u00e9riot", "text": "Louis Bl\u00e9riot (Cambrai, 1872ko uztailaren 1a - Paris, 1936ko abuztuaren 1a) frantziar ingeniari, hegazkin-egile eta -gidaria izan zen.\nBera izan zen aireplano batean Mantxako itsasartea lehen aldiz igaro zuen gizona: Calaistik irten eta Doverren lur hartu zuen 1909ko uztailaren 25ean. Hegazkinak egiten hasi zen lehen industria-gizonetako bat izan zen Frantzian, eta berak asmatu zuen \"Spad\" hegazkina, Lehen Mundu Gerran hain ospetsua izan zena."}
{"id": "281331", "revid": "1545", "url": "https://eu.wikipedia.org/wiki?curid=281331", "title": "Mark W. Clark", "text": "Mark Wayne Clark (Madison Barracks, Sackets Harbor, 1896ko maiatzaren 1a - Charleston, 1984ko apirilaren 17a) Estatu Batuetako jenerala izan zen.\nBigarren Mundu Gerran, Italia hartu zuen V. armadako burua izan zen. Erroma konkistatu zuen, eta bere mende izan zituen Austrian jardun zuten Estatu Batuetako armadak (1945-1947). 1952-1953 urteetan, Koreako Gerran, Nazio Batuen Erakundearen armadako komandante nagusia izan zen."}
{"id": "281332", "revid": "336", "url": "https://eu.wikipedia.org/wiki?curid=281332", "title": "Fenolftaleina", "text": "Fenolftaleina ftaleinen taldeko koloratzailea da. Uretan urtzen den hauts zuria da. Disoluzio alkalinoetan, kolore gorria emanez urtzen da, eta disoluzio azidoetan koloregabea da. Hori dela eta, azidotasun-maila (pH) adierazteko erabiltzen da analisi kimikoetan. Heste-aringarri diren sendagaietan ere oso erabilia da. Fenolak anhidrido ftalikoarekin erreakzionaraziz lortzen da."}
{"id": "281333", "revid": "105290", "url": "https://eu.wikipedia.org/wiki?curid=281333", "title": "Hidrozoo", "text": "Hidrozooak (\"Hydrozoa\") knidarioen filumeko animalia txiki harrapariak dira, bakarka edo koloniak eratuz eta gehienetan ur gazian bizi direnak.\nBi aldi izaten dituzte bizitzan, polipo-aldia eta marmoka-aldia. Barrua ez dute beste knidarioetan bezala ziskuetan banatua, zisku bakarra baitute. Marmoka-aldian eszifozooak baino askoz txikiagoak dira."}
{"id": "281334", "revid": "1491", "url": "https://eu.wikipedia.org/wiki?curid=281334", "title": "Domingo Kanpa\u00f1a", "text": "Domingo Kanpa\u00f1a Gipuzkoar bertsolaria (XIX. mendea). Arotza zen bizibidez, eta Donostiako Fidel Mugikaren litografian lan egiten zuen, mando baten kargua hartuta. Bertsolari gisa ezaguna da, Indalezio Bizkarrondo \"Bilintx\"ek herriaren oroitzapenean geratu den ziri-bertso bat kantatu ziolako (\"Mando baten ga\u00f1ian Domingo Kanpa\u00f1a\" hasten den bertsoa, hain zuzen), eta hark erantzun ziolako."}
{"id": "281335", "revid": "512", "url": "https://eu.wikipedia.org/wiki?curid=281335", "title": "Phyllostomus discolor", "text": "Phyllostomus discolor Phyllostomus generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281336", "revid": "336", "url": "https://eu.wikipedia.org/wiki?curid=281336", "title": "Wolfgang Kapp", "text": "Wolfgang Kapp (New York, AEB, 1858ko uztailaren 24a - Leipzig, Alemania, 1922ko ekainaren 12a) prusiar funtzionario eta kazetaria izan zen.\nBiografia.\nLehen Mundu Gerraren ondoren bake-hitzarmenak ukatu zituen. 1916an Aberriaren Alderdia eratu zuen; L\u00fcttwitz jeneralarekin batera Weimarko Errepublikaren kontrako estatu-kolpean esku hartu zuen. Suediara ihes egin zuen, baina 1922an itzuli, eta traizio salakuntza egin zioten. Epaiketa hasi baino lehentxeago minbiziaren ondorioz hil zen."}
{"id": "281337", "revid": "49018", "url": "https://eu.wikipedia.org/wiki?curid=281337", "title": "K\u00e4the Kollwitz", "text": "K\u00e4the Kollwitz (K\u00f6nigsberg, Prusia \u2014gaurko Kaliningrad, Errusia\u2014, 1867ko uztailaren 8a - Dresden, Alemania, 1945eko apirilaren 22a) alemaniar margolaria izan zen.\nBiografia.\nBerlinen eta Munichen egin zituen Pintura ikasketak. Bera izan zen Prusiako Arte Akademiako lehen emakumezko kidea. Hiri handietako eta nekazari-eremuetako langile-jendearen bizimodu pobrea islatu zuen bere obretan.\nLan nagusiak: \"Ehuleen greba\" (1897), \"Nekazarien gerra\" (1903-1908) eta \"Emakumezko langilea\" (1906)."}
{"id": "281338", "revid": "28807", "url": "https://eu.wikipedia.org/wiki?curid=281338", "title": "Kathe Kollwitz", "text": ""}
{"id": "281339", "revid": "512", "url": "https://eu.wikipedia.org/wiki?curid=281339", "title": "Jokin Sorozabal", "text": "Jokin Sorozabal Ansa (Andoain, Gipuzkoa, 1967ko otsailaren 4a) bertsolaria da. Argiketaria da ogibidez. Andoaingo bertsozale-talde batean hasi zen bertsotan. Errenteriako Xenpelar Saria (1986), Zarauzko Lizardi Saria (1986), eta Zaldibiako Artxanberri eta Pello Errota Saria (1989) irabazi ditu. 1993an finalista izan zen Txapelketa Nagusian. Bertso-irakasle izan da Tolosaldeko eta Anoetako bertso-eskoletan."}
{"id": "281340", "revid": "1982", "url": "https://eu.wikipedia.org/wiki?curid=281340", "title": "Jokin Sorozabal Antsa", "text": ""}
{"id": "281341", "revid": "512", "url": "https://eu.wikipedia.org/wiki?curid=281341", "title": "Tobruk", "text": "Tobruk (arabieraz \u202b\u0637\u0628\u0631\u0642\u202c \"\u1e6cubruq\") Libiako ipar-ekialdeko hiria eta portua da, Zirenaikako ekialdean dagoena. 245.789 biztanle ditu.\nHistoria.\nItaliarren mendeko itsas-armadarako basea izan zen 1930. urtetik aurrera, eta 1941-1942 urteetan gudu latzak gertatu ziren han britainiarren eta alemaniarren artean.\nEkonomia.\nIndustria (janaria, petrolio-findegiak) da ekonomia-jarduera nagusia."}
{"id": "281343", "revid": "56334", "url": "https://eu.wikipedia.org/wiki?curid=281343", "title": "Julian Bream", "text": "Julian Bream (Londres, 1933ko uztailaren 15a - Wiltshire, 2020ko abuztuaren 14a) gitarra- eta laute-jotzaile britainiarra izan zen.\nAndr\u00e9s Segoviarekin ikasi zuen bolada batez, eta Francisco T\u00e1rregaren estiloaren eraginpean jo izan zuen beti. 1961ean, Julian Bream Consort talde errenazentista sortu zuen. Britten, Henze, Tippett eta beste zenbait musikariren obrak sustatu eta interpretatu zituen, eta J. S. Bachen lauterako obra osoa grabatu zuen."}
{"id": "281344", "revid": "512", "url": "https://eu.wikipedia.org/wiki?curid=281344", "title": "Joachim Camerarius", "text": "Joachim Camerarius nagusia, alemanez Joachim Kammermeister (Bamberg, Alemania, 1500eko apirilaren 12a - Leipzig, Alemania, 1574ko apirilaren 17a), Alemaniako humanista izan zen.\nBiografia.\nAugsburgoko Aitorpena prestatu zuen Melanchthon luteranoarekin batera (1530). Leipzigeko Unibertsitateko zuzendaria izan zen luzaroan, eta alferrik saiatu zen Frantzisko I.a erregearekin (1535) eta Maximiliano II.a Germaniako enperadorearekin (1568) eliza katolikoa eta protestantea bateratzen."}
{"id": "281345", "revid": "512", "url": "https://eu.wikipedia.org/wiki?curid=281345", "title": "Phyllostomus elongatus", "text": "Phyllostomus elongatus Phyllostomus generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281346", "revid": "512", "url": "https://eu.wikipedia.org/wiki?curid=281346", "title": "Maitreia", "text": "Maitreia, budismoaren tradizioan, etorkizuneko Buda da; gaur egun zeruan omen da, eta Gautama Budaren irakaspena erabat desagertzen denean etorriko da lurrera lege berria (\"dharma\") predikatzera. Budismo-eskola guztiek onartu zuten lehen \"bodhisattva\" izan zen, eta \"theravada\" tradizioan oraino ohoratua den bakarra da. Maitreiaren lehen aipamena K.o. III. mendeko idatzietan aurkitu da."}
{"id": "281347", "revid": "58701", "url": "https://eu.wikipedia.org/wiki?curid=281347", "title": "Silvina Ocampo", "text": "Silvina Ocampo (Buenos Aires, Argentina, 1903ko uztailaren 28a - 1993ko abenduaren 14a) gaztelaniazko eta frantsesezko idazlea izan zen. Kontakizun-bildumak argitaratu zituen (\"Viaje olvidado\", 1937; \"Autobiograf\u00eda de Irene\", 1948; \"La furia y otros cuentos\", 1959); kontakizun fantastikoak dira, kalitate handikoak. Jorge Luis Borgesen adiskide eta Adolfo Bioy Casaresen emazte zen, eta bien lankide izan zen. Poesia ere landu zuen (\"Peque\u00f1a antolog\u00eda\", 1954)."}
{"id": "281348", "revid": "512", "url": "https://eu.wikipedia.org/wiki?curid=281348", "title": "Bernard van Orley", "text": "Bernard van Orley (Brusela, 1487 - Brusela, 1541eko urtarrilaren 6a) Pizkundeko flandestar margolaria izan zen. Italiako margolarien eragin nabarmena du bere lanetan, Rafaelena bereziki. Margarita Austriakoren eta Maria Hungariakoaren gorteetako margolaria izan zen. Aipagarriak ditu erretratuak eta erlijio-lanak. \"Ama Birjina Haurrarekin\", \"Georges de Zelle sendagilearen erretratua\" eta \"San Norbertoren sermoia\" ditu lan nagusiak."}
{"id": "281349", "revid": "1519", "url": "https://eu.wikipedia.org/wiki?curid=281349", "title": "Zaldua leinua", "text": "Zaldua Lapurdiko bizkondeen familia bat izan zen (frantsesez, \"Sault\"). XII. mendean Arbelako bizkonde-familiarekin lotu zen ezkontzaz. Arnaldo Bertrand Lapurdiko kondea (1170-1192) Baionatik kanporatu zuten ingelesek, eta ordutik aurrera Uztaritzen egokitu zen Zalduia familia. Gilen Raimundo izan zen azken bizkondea (1192-1193). Lapurdiko bizkondearen titulua nafar koroari eta subiranotasunari loturik sortu zen, eta agintari ingeles-akitaniarrek, Baionatik hura kanporatu ondoren, baile bat ezarri zuten Lapurdin ordutik aurrera."}
{"id": "281350", "revid": "6327", "url": "https://eu.wikipedia.org/wiki?curid=281350", "title": "Zalduia", "text": ""}
{"id": "281351", "revid": "105290", "url": "https://eu.wikipedia.org/wiki?curid=281351", "title": "Ameskoagoiena", "text": "Ameskoagoiena Nafarroako ibarra da, Lizarrako merindadean. Mugak: iparraldean, Urbasa mendilerroa; ekialdean, Ameskoabarrena; mendebaldean, Araba; eta hegoaldean, Lokiz mendilerroa. Udalerriak: Eulate (445 biztanle), Aranaratxe (110 biztanle) eta Larragoa (217 biztanle). Urederra ibaia igarotzen da bertatik. Udalerri hauetako ekonomia-jarduera nekazaritzan eta abeltzaintzan oinarritzen da."}
{"id": "281352", "revid": "95298", "url": "https://eu.wikipedia.org/wiki?curid=281352", "title": "Pepe Artola", "text": "Jose Artola Elizetxe \u2014Pepe Artola izen-deiturez ezaguna\u2014 (Donostia, Gipuzkoa, 1864ko urtarrilaren 4a - 1929ko apirilaren 29a) euskal idazlea izan zen. Iturgina, 18 urterekin argitaratu zituen lehen bertsoak. Bakarrizketa eta antzerki-lan txiki askoren egilea, Donostian XIX. mendearen bukaeran ugaldu ziren antzerkigile-multzo haren artekoa izan zen (Martzelino Soroa, Biktoriano Iraola...). Usandizagak musika ezarri zion \"Mendi Mendiyan\" lan lirikoaren egilea da (1910). Donostian kale bat dago Artolaren izenean, Intxaurrondo auzoan.\nBiografia.\nPepe Artola, Ramon Artola idazle eta bertsozalearen semea zen. Ama, Manuela Elizetxea, lezotarra zen. Bost anai-arreba izan ziren: Ramon, Pako, Pepe, Manuel eta Rosario Teodora. Gazteena, Rosario, idazlea eta bertsolaria izan zen. 1887an Joakina Urkola Iraolarekin ezkondu zen, eta bi alaba izan zituzten, Rosario eta Modesta. Modesta jaio eta hogei bat egunera ama hil zen, eta urte batzuk geroago, 1893an, Pepe berriro ezkondu zen, Gertrudis Gartxotenea Larra\u00f1agarekin. Bigarren ezkontza hartatik bi alaba jaio ziren: Ramona eta Pepita."}
{"id": "281353", "revid": "58701", "url": "https://eu.wikipedia.org/wiki?curid=281353", "title": "Walter Benjamin", "text": "Walter Bendix Sch\u00f6nflies Benjamin ( ahoskatua;; Berlin, - Portbou, ) alemaniar literatura-kritikari eta filosofoa izan zen. Haren lanen artean nabarmentzekoak dira \"Paris, XIX. mendeko hiriburua\", \"Hitzaldi etenak\", \"Argitasunak\" eta abar. Judua izanik, 1933an Parisa erbesteratu zen, eta alemanek Frantzia hartzean Espainiara iragan nahi izan zuen, baina Espainiako poliziak nazien eskuetan utziko zuelakoan, bere buruaz beste egin zuen.\nPentsamendua.\nWalter Benjamin Frankfurteko eskolaren inguruan ibili zen. Bere pentsamenduan eragina izan dute Brechten marxismoak, Adorno-ren teoria kritikoak eta Gershom Scholem-en mistizismo juduak. Eragin horiek nabarmen ageri dira \"Historiaren kontzeptuaz\" (1940) idazki sonatuan.\nTestu horretan historiaren filosofia garatzen du Benjaminek. Bertan ageri da \"Angelus Novus\" edo historiaren aingeru famatua. Angelus Novus Paul Kleeren akuarela bat da, Benjaminek erosi zuena eta bere obran hainbatetan aipatu zuena. \"Historiaren kontzeptuaz\" idazkian iruzkin hau egin zion:\nProgresoari egindako kritika hori marxismoaren baitan txertatu zuen Benjaminek. Marxismoak historiaren ikuspegi baikorra garatu du eta Benjaminek historia, ez garailez garaile, baizik eta garaituz garaitu pentsatzea proposatu zuen."}
{"id": "281354", "revid": "105290", "url": "https://eu.wikipedia.org/wiki?curid=281354", "title": "Condroz", "text": "Condroz Belgikako eskualdea da, Mosa eta Ourthe ibaien artean dagoena. Geologikoki Ardenak (Champagne-Ardenne) eskualdeko lurraldea den arren, Condroz ez da Ardenetako gainerako lurraldeak bezain garaia (300 m).\nBertako kareharrizko goi-ordokiak nekazaritzarako oso egokia den buztin-geruzak estaltzen ditu. Zesarrek herri hartako biztanleei eman zien izenetik (\"condrusi\") datorkio izena eskualdeari."}
{"id": "281355", "revid": "46380", "url": "https://eu.wikipedia.org/wiki?curid=281355", "title": "Jaume Ferrer Bassa", "text": "Jaume Ferrer Bassa Kataluniako margolari eta miniaturagilea (1290-1348). Aragoiko Alfontso IV.arentzat lan egin zuen eta Jakue II.aren aginduz \"Codigo de los Usatges\" liburuko marrazkiak egin zituen. Pedralbesko komenturako, Nekaldiko eta Ama Birjinaren bizitzako pasarteak margotu zituen. Zaragoza, Lleida, Valentzia eta Perpinyako elizetan lan egin zuen. Giottoren eragina igartzen zaio."}
{"id": "281356", "revid": "512", "url": "https://eu.wikipedia.org/wiki?curid=281356", "title": "Phyllostomus hastatus", "text": "Phyllostomus hastatus Phyllostomus generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281357", "revid": "512", "url": "https://eu.wikipedia.org/wiki?curid=281357", "title": "Hans Geiger", "text": "Hans Geiger alemaniar fisikaria izan zen (Neustadt, 1882ko irailaren 30a - Berlin, 1945eko irailaren 24a). Erradioaktibitatean eta teoria atomikoan aditua zen. Manchesterko Unibertsitateko laguntzaile izan zen eta gero Kielen (1925), T\u00fcbingenen (1929), eta Manchesterren irakasle (1936). Geiger kontagailua asmatu zuen (1913), ondoren M\u00fcller-ek hobetu zuena (1928), eta uraniorik ba ote den jakiteko erabiltzen dena."}
{"id": "281358", "revid": "58701", "url": "https://eu.wikipedia.org/wiki?curid=281358", "title": "Grisaille", "text": "Grisaille kolore grisak soilik erabiltzen dituen pintatzeko teknika, askotan irudiari eskulturaren itxura ematen diona. XV. mendean van Eycks anaia flandiarrek erabili zuten lehenengo aldiz, eta XVIII. mendean ere erabili zen, sabaiak eta hormak eskultura klasikoen erara apaintzeko. Frantzian, kolore bakar baten gainean kolore gardenak erabiliz margotzeko teknikari esaten zaio."}
{"id": "281359", "revid": "96586", "url": "https://eu.wikipedia.org/wiki?curid=281359", "title": "Alfred Krupp", "text": "Alfred Krupp, izengoitiz \"Der Kanonenk\u00f6nig\", \"Kanoien erregea\" (Essen, Ipar Renania-Westfalia, gaur egun Alemania, 1812ko apirilaren 26a - \"ibidem\", 1887ko uztailaren 14a) alemaniar industria-gizona izan zen. Krupp sendi ospetsuaren lehenengo gizon ezaguna bilakatu zen XIX. mendean.\nBiografia.\nUrtutako altzairu-mota berezi bat lortu zuen kanoi astunak pieza bakarrean galdatu ahal izateko (1847), labeetarako Bessemer teknika zabaldu zuen Europan barrena 1862tik aurrera, eta garai haietako industria indartsuenetako bat osatu zuen, armagintzaren poderioz."}
{"id": "281360", "revid": "119347", "url": "https://eu.wikipedia.org/wiki?curid=281360", "title": "Mikel Lertxundi", "text": "Mikel Anjel Lertxundi Argoitia (Berriatua, Bizkaia, 1951ko urtarrilaren 29a) bizkaitar eskultorea da. Mikel Lertxundi izena erabiltzen du berak.\nBiografia.\nAlemanian, Estatu Batuetan eta Japonian bere ezagutzak zabaltzen aritu ostean, berriro ere Euskal Herrira itzuli zen. Bere lanetan harria, burdina eta zura dira nagusi, eta era orekatuan azaldu nahi ditu bere lanetan. Euskal Herri osoan zehar zortzi urteko bira bat egin ostean, \"Euskaradun arte unibertsala\" liburua kaleratu zuen. Maribel Aiertzarekin ezkonduta dago."}
{"id": "281361", "revid": "6327", "url": "https://eu.wikipedia.org/wiki?curid=281361", "title": "Miguel Angel Lertxundi", "text": ""}
{"id": "281362", "revid": "336", "url": "https://eu.wikipedia.org/wiki?curid=281362", "title": "Fabian Loidi", "text": ""}
{"id": "281363", "revid": "10891", "url": "https://eu.wikipedia.org/wiki?curid=281363", "title": "Olinda", "text": "Olinda Brasilgo hiria da, Pernambuco estatukoa. Artzapezpiku-egoitza.\nHistoria.\nPortugaldarren kolonia-hiria izan zen.\nEkonomia.\nNekazaritza (azukre-kanabera eta tabakoa), nekazaritzaren inguruko industriak (azukre-findegiak) eta ehungintza dira ekonomia-jarduera nagusiak.\nOndarea.\nKolonia garaiko estiloko eliza eta monasterio asko ditu, XVI. eta XVII. mendean eraikiak gehienak."}
{"id": "281364", "revid": "512", "url": "https://eu.wikipedia.org/wiki?curid=281364", "title": "Phyllostomus latifolius", "text": "Phyllostomus latifolius Phyllostomus generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281365", "revid": "336", "url": "https://eu.wikipedia.org/wiki?curid=281365", "title": "G\u00e9rard Philipe", "text": "G\u00e9rard Philipe (Cannes, Frantzia, - Paris, Frantzia, ) frantses antzezle eta zinemagilea izan zen.\nBiografia.\nAlbert Camusen \"Kaligula\" antzeztu zuenean (1945) zinema-kritikariek oso aintzat hartu zuten lan hori. 1951n \"Cid\" eta \"Prince de Hombourg\" filmek arrakasta handia eman zioten, eta baita Christian Jaqueren \"Fanfan la Tulipe\", Ren\u00e9 Clair-en \"Les Grandes Manouvres\" eta Ren\u00e9 Clementen \"Monsieur Ripois\" filmek ere."}
{"id": "281366", "revid": "28807", "url": "https://eu.wikipedia.org/wiki?curid=281366", "title": "Gerard Philipe", "text": ""}
{"id": "281367", "revid": "105290", "url": "https://eu.wikipedia.org/wiki?curid=281367", "title": "Pielonefritis", "text": "Pielonefritisa giltzurruneko pelbisaren eta giltzurrunaren beraren aldi bereko hantura da.\n\"Escherichia coli\" kokobaziloa da eragilerik ohikoena. Sukarra, gerriko mina, piuria eta ondoez orokorra dira ezaugarri nagusiak. Gehienetan, giltzurrunetatik irazten diren antibiotikoak eta bestelako kimioterapia-substantziak erabiltzen dira sendagai gisa, baina, batzuetan, kirurgiaren bidez sendatu behar izaten da."}
{"id": "281368", "revid": "28807", "url": "https://eu.wikipedia.org/wiki?curid=281368", "title": "Pielonefritisa", "text": ""}
{"id": "281369", "revid": "336", "url": "https://eu.wikipedia.org/wiki?curid=281369", "title": "Johannes Rebmann", "text": "Johannes Rebmann (Gerlinger, Alemania, 1820ko urtarrilaren 16a - Korntal \u2014Stuttgartetik hurbil\u2014, Alemania, 1876ko urriaren 4a) misiolaria izan zen. Indiako ozeanotik Afrikan barneratu zen lehen europarra izan zen. 1846. urtean iritsi zen Afrikako kostaldera, eta bere adiskide Johann Ludwig Krapfekin batera barrualdeko lurraldeetara jo zuen. Kilimanjaro mendia ikusi zuten 1848an, eta Kenya mendia urtebete geroago."}
{"id": "281370", "revid": "512", "url": "https://eu.wikipedia.org/wiki?curid=281370", "title": "Muhammad Tawfiq", "text": "Muhammad Tawfiq Paxa (, ; Kairo, 1852 - Helwan, 1892ko urtarrilaren 7a) Egiptoko \"kedivea\" edo erregeordea izan zen. Turkiarrek bere aita Ismail Paxa kargutik kendu zutenean, Tawfiqek hartu zuen haren lekua (1879). 1881ean, mugimendu nazionalistako buru zen Arabi izendatu zuen Gerra ministro. 1882an, britainiarrek bere armadak garaitu, eta haien kontrola onartu behar izan zuen. 1884an, Sudanen zuen aginpidea galdu zuen."}
{"id": "281371", "revid": "28807", "url": "https://eu.wikipedia.org/wiki?curid=281371", "title": "Tewfik Pasha", "text": ""}
{"id": "281372", "revid": "105290", "url": "https://eu.wikipedia.org/wiki?curid=281372", "title": "Zumake", "text": "Zumake (\"Rhus \"generoa) anakardiazeoen familiako 150 zuhaitz, zuhaixka eta landare igokariren izena da. Zumake-espezie batzuk apaingarri gisa erabiltzen dira. Lizarraren antzeko hosto elkartua dute, iraunkorra. Lore eta fruitu mordo ikusgarriak izaten dituzte espezie batzuek. Zumake-espezierik ezagunenak zumake arrunta (\"Rhus coriaria\"), eta Virginiako zumakea dira (\"Rhus typhina\")."}
{"id": "281373", "revid": "105290", "url": "https://eu.wikipedia.org/wiki?curid=281373", "title": "Anoa (ugaztuna)", "text": "Anoa Bovidae familiako artiodaktilo ugaztuna da. Bobido txikienetakoa da: 2 m luze izaten da, isatsaren 30 cm-ak ere kontuan hartuta; eta 1 m inguru izaten da garai. Adar motz zuzenak izaten ditu, kanporantz irtenak. Binaka edo talde txikitan bizi izaten da Celebes uharteetan, ordoki garai aintziratsuetan. Musketa-usain handia izaten du.\n\"Bubalus\" generoaren azpigeneroa osatzen du. Indonesiako Sulawesi eta Buton uharteetan bizi diren bi espezie ditu barnean \"Bubalus quarlesi\" eta \"Bubalus depressicornis\" hain zuzen ere."}
{"id": "281374", "revid": "119347", "url": "https://eu.wikipedia.org/wiki?curid=281374", "title": "Belgorod", "text": "Belgorod (errusieraz: \u0411\u0435\u043b\u0433\u043e\u0440\u043e\u0434) Errusiako hiria da, Belgorod oblasteko hiriburua. Donets ibaiaren ertzean dago, Ukrainako mugatik hurbil. 2010ean 356.402 biztanle zituen."}
{"id": "281375", "revid": "512", "url": "https://eu.wikipedia.org/wiki?curid=281375", "title": "Tonatia bidens", "text": "Tonatia bidens Tonatia generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281376", "revid": "10891", "url": "https://eu.wikipedia.org/wiki?curid=281376", "title": "Bertrand Lapurdikoa", "text": "Bertrand (1124 - 1169) Lapurdiko bizkondea izan zen. Fortun Gartzez Arberoako bizkondearen Atharesa alabarekin ezkondu zen eta, hortaz, Arberoa eta Lapurdi bateratu ziren. Aragoi eta Iru\u00f1eko Alfontso I.a erregeak Baiona setiatu zuen 1130ean, eta Bertrandek bertako ateak zabaldu zizkion, sar zedin. 1169an hil zen, eta Lahouzeko monasterioan lurperatu zuten. Bost seme-alaba izan zituen."}
{"id": "281377", "revid": "105290", "url": "https://eu.wikipedia.org/wiki?curid=281377", "title": "Carabobo (estatua)", "text": "Carabobo Venezuela iparraldeko estatu federala da, Antilletako itsasertzean dagoena. 4.650 km2 eta 1.062.268 biztanle (1981). Hiri nagusiak: Valencia (hiriburua, 367.154 biztanle) eta Puerto Cabello, Venezuelako portu nagusietakoa. Bertan, Venezuelari burujabetasuna ekarri zioten bi gudu irabazi zituen Sim\u00f3n Bol\u00edvarrek Espainiako armadaren aurka (1814. eta 1821. urteetan)."}
{"id": "281378", "revid": "512", "url": "https://eu.wikipedia.org/wiki?curid=281378", "title": "Lennart Carleson", "text": "Lennart Carleson (Stockholm, 1928ko martxoaren 18a) suediar matematikaria da. 1950ean doktoregoa eskuratu zuen Uppsalako Unibertsitatean, eta hango irakasle izan zen 1955etik aurrera. Ekarpen garrantzitsuak egin dizkio Fourierren analisiari eta analisi konplexuari. Horrez gainera, Bochner-Rieszen batezbestekoei buruzko emaitza garrantzitsuak lortu ditu, baita H\u00e8nonen aplikazioei buruzkoak ere."}
{"id": "281379", "revid": "46380", "url": "https://eu.wikipedia.org/wiki?curid=281379", "title": "Paul Chemetov", "text": "Paul Chemetov (Paris, 1928ko irailaren 6a) arkitekto frantsesa da. Borja Huidovro arkitekto txiletarrarekin elkarlanean hasi zenean (1983) egin zen ospetsu. Ezagunak ditu, besteak beste, Tunisiako Hammamet antzokia, New Delhiko frantses enbaxada, Parisko Les Hallesko lurpeko galeriak, Frantziako Finantza ministerioko eraikin berria, \"Galerie de l\u00b4\u00c9volution\"eko proiektua eta Evreuxko mediateka."}
{"id": "281380", "revid": "58701", "url": "https://eu.wikipedia.org/wiki?curid=281380", "title": "Thomas Cranmer", "text": "Thomas Cranmer (Aslockton, Nottinghamshire, 1489ko uztailaren 2a - Oxford, 1556ko martxoaren 21) ingeles elizgizona eta Canterburyko lehen artzapezpiku anglikanoa izan zen. Ingalaterrako Elizaren banaketa aldarrikatu zuen, eta Henrike VIII.aren eta Katalina Aragoikoaren eta Ana Bolenaren arteko ezkontzak hautsi zituen. Erreakzio katolikoaren garaian, Maria Tudorrek kargutik kendu, hereje zela salatu eta urkarazi egin zuen."}
{"id": "281381", "revid": "512", "url": "https://eu.wikipedia.org/wiki?curid=281381", "title": "Jostein Gaarder", "text": "Jostein Gaarder (Oslo, Norvegia, 1952ko abuztuak 8) norvegiar idazle eta filosofoa da.\nBiografia.\nFilosofiako irakaslea izan zen hamaika urtez Bergengo institutu batean, baina \"Sofiaren mundua. Filosofiaren historiari buruzko eleberria\" (1991) liburuak ospe handia eman zion. Liburu horretan, filosofiaren historia erakargarri bat osatu zuen, Sokratesekin hasi eta Jean-Paul Sartreren filosofiaraino. Liburu hura zela-eta, mundu osora zabaldu zen haren izena. 1996an, \"Enigma eta ispilua\" argitaratu zuen."}
{"id": "281382", "revid": "96586", "url": "https://eu.wikipedia.org/wiki?curid=281382", "title": "Karl Landsteiner", "text": "Karl Landsteiner (Baden bei Wien, Vienatik hurbil, Austria-Hungariako Inperioa, 1868ko ekainaren 14a - New York, AEB, 1943ko ekainaren 26a) jatorri austriarreko Estatu Batuetako sendagilea izan zen.\nBiografia.\nVienako Unibertsitateko irakaslea zen. Oinarrizko odol taldeak aurkitu zituen 1901. urtean. Estatu Batuetara jo zuen ondoren, eta 1941. urtean Rh faktorea aurkitu zuen. \"The Specificity of Serological Reactions\" obra eman zuen argitara 1936an. Medikuntzako Nobel saria jaso zuen 1930ean."}
{"id": "281383", "revid": "58701", "url": "https://eu.wikipedia.org/wiki?curid=281383", "title": "P\u00e9rotin", "text": "P\u00e9rotin, Magister Perotinus Magnus izenez ere ezaguna (?, 1160 - ?, 1240), frantses musikagilea izan zen.\nBiografia.\nPolifonian, lehengo musikarietako bat izan zen, Parisko Notre Dameko koru-zuzendaria, eta Notre Dameko polifonia eskolako maisu nagusietako bat izan zen, L\u00e9oninekin batera. Eliza-musika idatzi zuen \"Ars antiqua \"moldeari jarraituz, eta musika-notazioa hobetu zuen. Erdi Aroko motetearen oinarriaren egilea izan zen (\"Clausul\u00e6\")."}
{"id": "281384", "revid": "512", "url": "https://eu.wikipedia.org/wiki?curid=281384", "title": "Tonatia saurophila", "text": "Tonatia saurophila Tonatia generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281385", "revid": "28807", "url": "https://eu.wikipedia.org/wiki?curid=281385", "title": "Magister Perotinus Magnus", "text": ""}
{"id": "281386", "revid": "105290", "url": "https://eu.wikipedia.org/wiki?curid=281386", "title": "Petropavl", "text": "Petropavl (), baita ere Petropavlovsk () izenaz ezaguna, Kazakhstango iparraldeko hiria da, Iparraldeko Kazakhstango lurraldeko hiriburua, Ishim ibaiaren ertzean. 233.000 biztanle zituen 1987an. Industria (janari-industria, nekazaritzarako makineria, eraikuntzarako gaiak) da ekonomia-jarduera nagusia. Burdinbideen gune garrantzitsua da (Transiberiano eta Transkazakhstan burdinbideen bilgunea)."}
{"id": "281388", "revid": "336", "url": "https://eu.wikipedia.org/wiki?curid=281388", "title": "Tainan", "text": "Tainan Taiwango eskualdea da, eta eskualde horretako hiriburua eta portua. Eskualdeak 2.016 km2 eta 1.027.609 biztanle ditu, eta hiriburuak 685.390 biztanle (1991).\nEkonomia.\nNekazaritza-gaien esportazioa, industria (janari-industria, ehungintza, zurgintza, kimika-industria, tresneria elektrikoa eta mekanikoa) eta arrantza. Unibertsitatea (XVII. m.). Artzapezpikutegia ere bada."}
{"id": "281389", "revid": "28807", "url": "https://eu.wikipedia.org/wiki?curid=281389", "title": "T\u00b4ai-nan", "text": ""}
{"id": "281390", "revid": "512", "url": "https://eu.wikipedia.org/wiki?curid=281390", "title": "Villard de Honnecourt", "text": "Villard de Honnecourt XIII. mendeko frantses arkitekto eta marrazkilaria izan zen. 33 orriz osaturiko krokis-bilduma batengatik da ezaguna, batez ere. Eraikuntza, gerrarako makineria, gudu-pasarteak, borroka-pasarteak, animalien azterketak, biluziak eta erlijioari buruzkoak bildu zituen aipatutako liburuan. Europan zehar ibili zen bidaietan eta Cambraiko katedralaren eraikuntzan parte hartu zuen."}
{"id": "281391", "revid": "336", "url": "https://eu.wikipedia.org/wiki?curid=281391", "title": "Genrikh Yagoda", "text": "Genrikh Grigorievitx Yagoda (; Ribinsk \u2013Mosku, ), Yenokh Gerxevitx Iyeguda ()jaioa, sobietar politikaria izan zen, jatorriz judua. Boltxebikeen aldekoa izan zen 1907tik aurrera. Politikan kargu asko izan zituen; 1917ko Iraultzaren ondoren OGPU erakundeko buruzagia eta Barne Arazoetako komisarioa eta Politburoko kidea izan zen, besteak beste. Bukharinekin batera Stalinen kontrako konplotak antolatu zituelako salatu eta hil zuten."}
{"id": "281393", "revid": "512", "url": "https://eu.wikipedia.org/wiki?curid=281393", "title": "Robert Young", "text": "Robert Young (Chicago, Illinois, 1907ko otsailaren 22a - Westlake Village, Kalifornia, 1998 uztailaren 21a) Estatu Batuetako antzezlea izan zen.\n1930ean hasi zen lanean \"MGM\" produkzio-etxean. Ehundik gora film egin zituen, komediak, melodramak zein westernak. 1950etik aurrera telebistako izar bihurtu zen. Filmak: \"Three Comrades\" (1938), \"The Mortal Strorm\" (1941), \"Northwest Passage\" (1940), \"H. M. Pulham Esq.\" (1941), \"Wester Union \"(1941), \"Croosfire\" (1947), \"Goodbye My Fancy\" (1951), \"Secret of the Incas\" (1954)."}
{"id": "281394", "revid": "56334", "url": "https://eu.wikipedia.org/wiki?curid=281394", "title": "Arnika", "text": "Arnika (\"Arnica montana\") Asteraceae familiako landare iraunkor belarkara da, aspaldidanik erabili izan dena sendabelar modura. Haren gehiegizko erabileragatik, populazioen gutxitze nabaria gertatu zen eta, egun, kaltebera gisa sailkaturik dago EAEko eta Nafarroako espezie mehatxatuen katalogoetan.\nDeskribapena.\nLandare iraunkor belarkara da, errizomaduna. Hosto-erroseta bat dauka oinaldean, eta 15-60 zentimetro arteko zurtoin tentea. Hosto bakunak, gehienak oinaldeko errosetan, baina zurtoinean ere izan daitezke batzuk, beti aurkakoak. Obobatuak edo oblantzeolatuak dira, pubeszenteak, 6-17 x 2-4 cm-ko neurrikoak.\nMetro erdiko zurtoinen puntan kapitulu motako infloreszentzia ederrak sortzen dira, 5-8 cm-ko diametrokoak, lore horiz osatuak. Zurtoin bakoitzean 1-3 kapitulu izan ohi dira, pedunkulu iletsuak dituztenak eta txandakatutako bi braktea lineal. Inbolukruaren brakteak gehienetan bi lerrotan kokaturik daude, eta lantzeolatuak eta belarkarak dira. Errezeptakulua ganbila da, iletsua; haren kanpoaldean lore ligulatu emeak kokatzen dira, eta barnealdean hodi-formako lore hermafroditak. Lore emeak 18-25 x 8-5 mm-koak dira, eta ligulak 2-3 mm-ko 2-3 hortz ditu. Fruituak akenio txikiak dira. 6,5-9 mm-ko saihetsak dituzte, eta korola bezain luzea den kardilauna, oso iletsua. Udan loratzen da, ekainetik abuztura bitartean, eta udazken hasieran heltzen dira fruituak.\nBanaketa.\nBanaketa boreo-alpetarra dauka, hau da, mendi garaietan eta oso iparraldera dauden latitudeetan bizi da. Iberiar penintsulari dagokionez, Pirinio mendietan zehar banatuta dago. Euskal Herrian oso bakana da, iparraldeko mendi batzuetan baino ez da hazten, 800 eta 1.700 metro bitarteko garaieran: Entzia, Urkila, Ordunte, Aralar, Mendaur, Belate, Saioa, Artesiaga, Iba\u00f1eta eta Larrondon (Belagua).\nEkologia.\nLarre eta txilardietan hazten da, euria eta lainoa nagusi diren substratu silizeoetan, edo garbiketaren ondorioz azidoak diren lurretan. Tenperatura hotz-epelak ditu gustuko, baina ez ditu izozte berantak jasaten.\nErabilera.\nAspaldidanik erabili izan da sendabelar modura. Helenalina toxina du, pozoitsua izan daitekeena landarea kantitate handitan sabeleratu ezkero; kontaktuak, berriz, azalaren narritadura eragin dezake. Sustraiek timol toxina daukate, fungizida eta kontserbagarri modura erabiltzen dena. Ukenduak egiteko erabiltzen da, bihurrituak eta kontusioak tratatzeko, propietate antiinflamatorioak baititu.\nKontserbazioa.\nKaltebera gisa sailkaturik dago EAEko eta Nafarroako espezie mehatxatuen katalogoetan. Sendabelar modura bildu izan du jendeak, eta horixe izan liteke egungo mehatxu-egoeraren azalpena. Larreak sortzeko burutzen diren sasi garbitze eta luberritze-lanak ere kaltegarriak dira landare honentzat, haren bizileku diren txilardiak desegiten baitituzte."}
{"id": "281395", "revid": "512", "url": "https://eu.wikipedia.org/wiki?curid=281395", "title": "Trachops cirrhosus", "text": "Trachops cirrhosus Trachops generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281396", "revid": "28807", "url": "https://eu.wikipedia.org/wiki?curid=281396", "title": "Arnica montana", "text": ""}
{"id": "281397", "revid": "56334", "url": "https://eu.wikipedia.org/wiki?curid=281397", "title": "Imanol Bageneta", "text": "Imanol Bageneta Messeguer (Bilbo, Bizkaia, 1963 -) bizkaitar musikagilea da.\nBiografia.\nHezkuntza Zientzietan eta Psikologian lizentziatua da, eta Musika Pedagogiako eta Konposizioko irakasle da Madrilen. 1999an Musikologia doktoregoa egin zuen Salamancan, eta bertako Goi Kontserbatorioan Musika Pedagogian katedraduna da. 1986 eta 1988 urteen artean Bizkaiko Konposizioaren alorrean hainbat beka eta sari lortu ditu."}
{"id": "281398", "revid": "28807", "url": "https://eu.wikipedia.org/wiki?curid=281398", "title": "Imanol Bageneta Messeguer", "text": ""}
{"id": "281399", "revid": "336", "url": "https://eu.wikipedia.org/wiki?curid=281399", "title": "Thomas Cochrane", "text": "Thomas Cochrane (Annsfield, Lanarkshire, Eskozia, 1775eko abenduaren 14a - Kensington, Londres, Ingalaterra, 1860ko urriaren 31) itsasgizona izan zen, Erresuma Batuko Itsas Armadako almiranterik ospetsuenetakoa. Napoleonen aurkako guduetan parte hartu ondoren, Ameriketara jo zuen Txilerekin eta Perurekin batera Espainiaren aurka borrokatzeko. Gisa berean, Portugalen aurka altxatu zen brasildarrekin bat eginik. Itsas teknologiari buruzko zenbait ikerlan egin zuen."}
{"id": "281400", "revid": "46380", "url": "https://eu.wikipedia.org/wiki?curid=281400", "title": "Dietrich Fischer-Dieskau", "text": "Dietrich Fischer-Dieskau (1925ko maiatzaren 28a, Berlin - 2012ko maiatzaren 18a) alemaniar opera-kantaria eta baritono bat izan zen. Berlinen egin zituen kantu-ikasketak Hermann Weissenbornekin, eta lehen kontzertua Friburgon eman zuen 1947an; 1948an, Berlingo operan abestu zuen. Alemaniako \"lied\"ari eskaini dizkio ahalegin handienak, baina maisutasun berbera erakutsi du musika barrokoan eta erromantikoan, Mozarten eta Wagnerren operetan, batez ere."}
{"id": "281401", "revid": "336", "url": "https://eu.wikipedia.org/wiki?curid=281401", "title": "Hermafrodita (mitologia)", "text": "Hermafrodita edo Hermafrodito, greziar mitologian, Hermes eta Afroditaren semea da. Ovidiok bildu zuen Metamorfosiak lanean (IV liburuan).\nMitoa.\nNinfek hazi zuten Frigiako Ida mendian. 16 urterekin bere jaioterria utzi eta Asia Txikian zehar bidaiatu zuen Salmazis ninfa bizi zen putzu garrantzitsu batera iritsi zen arte. Hermafroditok ez zuen harengan inolako interesik erakutsi baina bere putzuan bainatzeari ekin zion. Salmazis aukera horretaz baliatu zen, eta harekin batera sartu zen uretan, besarkatuz eta jainkoei otoi eginez betirako elkartuta gera zitezen. Haren eskaria entzunik, jainkoek bi gorputzak batu zituzten eta izaera bikoitzeko pertsona sortu zen. izaki bakarrean elkartuz, sexu organo maskulino eta femeninoak. Hermafroditok bere gurasoei eskatu zien Salmazis putzuan murgiltzen zen edozein gizoni, berari bezala, emakumezkoen ezaugarriak ematea. Desio hori ere bete egin zen."}
{"id": "281402", "revid": "28807", "url": "https://eu.wikipedia.org/wiki?curid=281402", "title": "Hermafrodito", "text": ""}
{"id": "281403", "revid": "46380", "url": "https://eu.wikipedia.org/wiki?curid=281403", "title": "Gustave Kahn", "text": "Gustave Kahn (Metz, 1859ko abenduaren 21a - Paris, 1936ko irailaren 5a) frantziar idazlea, eleberrigilea, poeta sinbolista eta arte-kritikaria izan zen. Moreas-ekin batera \"La Vogue\" eta \"Le Symboliste\" aldizkariak sortu zituen. Bertso librearen teorizatzailea izan zen; obra lirikoak ere idatzi zituen: \"Palais nomades\" (1887, \"Jauregi nomadak\"), \"Domaine de f\u00e9es \"(1895, \"Maitagarrien herria\") eta \"Le Livre d\u00b4images\" (1897, \"Irudien liburua\"). Izenorde desberdinak erabili zituen: \"Cabrun\", \"M. H.\", \"Walter Linden\", \"Pip\" eta \"Hixe\"."}
{"id": "281404", "revid": "512", "url": "https://eu.wikipedia.org/wiki?curid=281404", "title": "Trinycteris nicefori", "text": "Trinycteris nicefori Trinycteris generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281405", "revid": "336", "url": "https://eu.wikipedia.org/wiki?curid=281405", "title": "Kontzeptualismo", "text": "Kontzeptualismo muturreko nominalismoaren eta muturreko errealismoaren arteko bidea edo filosofia-teoria da, kontzeptu orokorrek gizonaren buruan dutena beste izaterik ez dutela diona. Teoria horren arabera, kontzeptuek edo unibertsalek ez dute banako izaki bat adierazteko balio, baina izen hutsak ere ez dira, adigai orokorrak baizik. Abelardo teoria horren aldekoa izan zen."}
{"id": "281406", "revid": "336", "url": "https://eu.wikipedia.org/wiki?curid=281406", "title": "Henry Cabot Lodge, Jr.", "text": "Henry Cabot Lodge, Jr. (Nahant, Massachusetts, AEB, 1902ko uztailaren 5a - Beverly, Massachusetts, AEB, 1985eko otsailaren 27a) Estatu Batuetako politikaria izan zen.\nBiografia.\nAlderdi Errepublikanoaren eskutik senatari izan ondoren (1936-1944), Estatu Batuen ordezkari izan zen Nazio Batuen Erakundean (1953). Nixonek bere ordezkari izendatu zuen Parisen Vietnamgo Gerraren auziari buruzko Konferentzian parte har zezan. Negoziazioen moteltasunaz etsirik, dimisioa eman zuen 1969an."}
{"id": "281407", "revid": "6129962", "url": "https://eu.wikipedia.org/wiki?curid=281407", "title": "Arabako eta Gipuzkoako merindade nagusiak", "text": ""}
{"id": "281408", "revid": "119347", "url": "https://eu.wikipedia.org/wiki?curid=281408", "title": "Pleuronektiforme", "text": "Pleuronektiformeak edo arrain zapalak (\"Pleuronectiformes\") arrain aktinopterigioen ordena bat dira. Aditu batzuek Perciformes ordenaren azpiordenatzat jotzen dute. 400 espezie baino gehiago dira eta zenbaitek, platuxak, mihi-arrainak, erreboiloak, oilarrak eta halibutak esate baterako, interes komertziala dute.\nGorputza zapal eta zabala dute. Gorputzaren alde batera migratzen dute bi begiek hazkuntzarekin batera, ahoa bere lekuan geratzen den bitartean. Helduak direnean, albo baten gainean etzaten dira itsas edo ibaietako hondoetan. Kolorez marroixkak izaten dira alde batetik (gorantz geratzen dena), eta zurixkak behean geratzen den erditik. Batzuk itsasoaren hondoan kamuflaturik bizi dira.\nFamiliak.\nITISen arabera:\nBanaketa.\nMundu osoko ozeanotan aurki daitezke, Artikotik Antartikaraino. Ozeano Barearen mendebaldean eta Ozeano Indikoan espezie mota gehiago daude. 0 eta 500 metro arteko sakoneran aurki daitezke, baina badira 1.500 metrora ere aurkitu direnak."}
{"id": "281409", "revid": "1545", "url": "https://eu.wikipedia.org/wiki?curid=281409", "title": "Zaporizhia", "text": "Zaporizhia (; ), antzinako izena: Aleksandrovsk, Ukrainako hego-ekialdeko hiria eta Zaporizhiako oblasteko hiriburua da. 2011n 772.997 biztanle zituen.\nPortu garrantzitsua du Dnieper ibaiaren ertzean, Dnieprogesko urtegi handitik hurbil. Industria-jarduera handia du, metalurgian batez ere (burdina eta aluminioa). Transformadore-fabrika garrantzitsua du."}
{"id": "281410", "revid": "28807", "url": "https://eu.wikipedia.org/wiki?curid=281410", "title": "Zaporozhye", "text": ""}
{"id": "281411", "revid": "512", "url": "https://eu.wikipedia.org/wiki?curid=281411", "title": "Vampyrum spectrum", "text": "Vampyrum spectrum Vampyrum generoko animalia da. Chiropteraren barruko Phyllostominae azpifamilia eta Phyllostomidae familian sailkatuta dago"}
{"id": "281412", "revid": "28807", "url": "https://eu.wikipedia.org/wiki?curid=281412", "title": "Zaporojie", "text": ""}
{"id": "281413", "revid": "105290", "url": "https://eu.wikipedia.org/wiki?curid=281413", "title": "Abaraska Euskara Elkartea", "text": "Abaraska Euskara Elkartea Pasaiako (Gipuzkoa) euskara-elkartea da. 2000ko ekainean sortu zen, Trintxerpen eta Pasai San Pedron euskararen normalizazioa bultzatzeko helburuarekin. \"Mintzalaguna\" proiektua martxan jarri, eta dantza-ikastaroak bideratu ditu, besteak beste, elkarteak. Haur eta gazteei zuzendutako ekimenak bultzatzen ditu, batik bat, eta aisialdiko talde bat ere sortu du."}
{"id": "281414", "revid": "1519", "url": "https://eu.wikipedia.org/wiki?curid=281414", "title": "Jos\u00e9phine Baker", "text": "Jos\u00e9phine Baker (Saint Louis (Missouri), Missouri, 1906ko ekainaren 3a - Paris, 1975eko apirilaren 12a), jaiotzez Freda Josephine McDonald, AEBetako dantzari eta abeslaria izan zen. Frantses herritartu zen. Arrakasta handia lortu zuen, Parisen batez ere, bere ikuskizunei emandako izaera exotiko eta ikusgarriagatik. 1950etik aurrera, hainbat herri eta arrazatako haurrak hartzera bideratu zituen bere irabaziak, horrela gizartearen senitartekotasuna indartzeko ahaleginean.\nLehen afroamerikar emakumea izan zen garrantzi handiko filma protagonizatu zuena, \"Zouzou\" (1934) eta mundu osoan ospea lortu zuen animatzailea izan zen.\nAEBetan, eskubide zibilen alde egin zuen (Coretta Scott Kingek mugimenduaren lider izateko eskatu zion 1968an, Martin Luther King hil zutenean, baina Jos\u00e9phinek uko egin zion eskaintzari). II. Mundu Gerra garaian, Frantziako Erresistentziari lagundu zion eta \"Croix de guerre\" jaso zuen han.\nBiografia.\nJos\u00e9phine Baker, jaiotzez Freda Jos\u00e9phine McDonald, Saint Louisen jaio zen, Missourin, 1906ko ekainaren 3an. Ama Carrie McDonald izan zuen eta aita naturala Eddie Carson bateria izan omen zuen, baina honek bi emakumeak abandonatu egin zituen. Bikoteak kantu eta dantza egiten zuten emanaldi bat egiten zuen eta, Jos\u00e9phinek urtebete egin bezain pronto, eszenategira ateratzen zuten amaieran. Umea gaizki jantzita ibiltzen zen normalean eta gosez amorratzen eta kaleak ondo baino hobeto ezagutzen zituen. Ama Carrie Arthur Martinekin ezkondu zen eta beste 3 seme-alaba izan zituen: Richard, Margaret eta Willie Mae. Azkar utzi zuen eskola Jos\u00e9phinek eta umezaintzan eta neskame izan zen. Garai gogorra zen hura arraza beltzekoentzat eta arrazakeria hori jasan zuen bere gainean artista izango zenak.\nTxikitatik lan egiten ohituta, Jos\u00e9phinek ez zuen menpekotasun ekonomikorik izan bere bikoteekiko eta harremanak hasi eta hautsi egin zituen arazo horretan erreparatu gabe. Amak ez zuen sekula lan serio bat ikusi alabak egiten zuenean eta harreman zailak eraman zituen harekin; opariak eta dirua ekartzen bazion ere, ez zuen sekula eroso sentitzerik lortu eta, horregatik, gustura hartu zuen distantzia, Frantziarantz bidaiatuz. Bakerren gaitasuna ez zen gehiegi apreziatu AEBetan eta, ahizpa hil zenean, ez zen haren hiletetara joan. Hiletak ordaintzeko dirua bidali zuen, baina ez zen itzuli.\nArtista.\n\"Vaudeville\" lokal batean froga egin ondoren, lana lortu zuen eta ez zen, jada, eszenategitik jaitsiko. Lehen dantza lehiaketa 14 urte besterik ez zituenean irabazi zuen.\nEzkondu ere oso goiz egin zen, 13 urtekin, baina, 1920an dibortziatuta zegoen, berehala, blues gitarrista zen Willie Bakerrekin ezkondu zelarik. Honen abizena hartu eta erabiliko zuen abizen artistiko bezala.\n1920an, lehenengo aldiz dibortziatu zenean, Jos\u00e9phine Baker \"Jones Family Band\" izeneko kaleko artistekin hasi zen lanean, gero \"Dixie Steppers\" osatuko zutelarik. Bira Filadelfian geratu zen eta orduan ezagutu zuen Willie Baker, hurrengo urtean ezkonduko zirelarik.\n1922an, 16 urte zituen eta dantzari bilakatu zen Filadelfian. Hasieran ez zuten gogoko izan, ilunegi ikusten baitzuten, baina, 1923an, The Dixie Steppers-en koroan sartzea lortu zuen, \"Shuffle Along\" (Sissle and Blake) komedia musikalean, New Yorkera joan zelarik.\nBroadwayn aurkezteko aukera izan zuen, \"Chocolate Dandies\" ikuskizunean eta 19 urte bete gabe zituen neskak Plantation Club eta Harlemgo Cotton Club ospetsuetan aktuazioak egin zituen.\nTximuaren antzera egiten zuela dantza zioten aurkariek, baina miresle asko izan zuen, Pablo Picasso tartean, eta haientxat \"jazzaren Nefertiti beltza\" izan zen. Arima librea baino zerbait gehiago zen Baker eta, erdikomedia, erdifeminismo, bularra bilutsik eta 16 bananaz jositako gonotxoa soinean, Jos\u00e9phinen nortasunak dena gainditu zuen.\n1925ean, Parisera joan zen, korista \"La Reveu N\u00e9gre\" ikuskizunean eta egiten zuen \"Danse Sauvage\" oso ospetsu bilakatu zen. Urriaren 2an izan zen lehen aktuazioa Eliseo Zelaien hiribideako Music-Hall antzokian, bananaz eginiko gerriko bat soinean. Gaitasun eta edertasun handiko emakumeak Paris konkistatu zuen eta, handik 3 hilabeteetara, paper nagusia izan zuen \"La Folie du Jour\" lanean Folies Berg\u00e8re antzokian.\n1927rako, Europa osoan gehien kobratzen zuen artista zen eta Gloria Swanson eta Mary Pickforden pareko bilatzen zen mundu osoan haren argazkia.\n1930an, kantuari ekin zion eta, hemen ere, arrakasta handiak lortu zituen.\nLuzemetraiak ere egin zituen, \"La Sir\u00e8ne des tropiques\", \"Zou-Zou\" edo \"Tam-Tam printzesa\", adibidez.\nJosephinek Europan erabateko arrakasta izan bazuen ere, ez zuen AEBetan gauza bera lortu eta askok ezin zuten eraman emakume beltz batek horrelako nagusitasuna lortzea.\n1937an, frantses naziotasuna hartu zuen eta hirugarren aldiz ezkondu zen, oraingoan Jean Lionekin, baina senar honek ere ez dio gehiegi iraungo.\nII. Mundu Gerra garaian, Josephine Baker Parisen zegoen, oraindik, baina Vichyko erregimena ezarri zenean, Frantzia hegoaldera joan zen. Etxean, belgiar errefuxiatu asko izan zituen eta Gurutze Gorriarekin elkarlanean ibili zen. Erresistentziako kide izan zen, bere lanbideak mugitzeko aukerak errazten zizkiolarik eta, partitura musikaletan, tinta ikustezinez eginiko mezu sekretuak eraman zituen behin baino gehiagotan.\n1941ean, Espainia eta Portugalera bidaiatu zuen eta, 1942an, berriz, Marokora, tropa frantsesen aurrean aktuatuz eta haiei erresistentziaren mezuak emanez.\nGerra amaieran, Charles de Gaulle presidenteak Ohorezko Legioarekin kondekoratu zuen eta \"Croix de Guerre\" domina eskainia zion.\n1947an, berriro ezkondu zen, oraingoan, Jo Bouillon orkestra zuzendariarekin.\nGerra amaieran, artisten mundura itzuli zen berriro eta urte askotan egin zuen lan Parisko cabaretetan.\nKubara bidaiatu zuen eta, gero, AEBetara itzuli, afroamerikarren mugimenduei laguntza eskainiz. 1950eko hamarkadan, integrazioaren alde egin nahi zuen eta arraza diskriminazioaren aurka.\nMundu bira bat egin zuen, despedidan, eta erretiroa hartu zuen.\nItzulera.\nEkonomia ez zihoakion hain ondo, jada, eta eskubide zibilen aldeko mugimenduari lagundu nahi zion, gainera. Horregatik, behin baino gehiagotan itzuli zen Jos\u00e9phine eszenategira. 1958an, arrakasta handiz agertu zen Parisko Olympian eta mundu osoan jarraitu zuen: Londresko Palladiumen edo New Yorkeko Carnegie Hallen. Oraingoan, estatubatuar publikoaren aurrean aspaldi egon gabe, jendea txaloka hasi zitzaion zutik, kontzertu hasi baino lehen, jada. Jos\u00e9phineri malkoak atera zitzaizkion orduan.\n1963an, berriz, Washingtonerantzako martxan parte hartu zuen.\nFamilia erraldoi hark asko behar zuen eta gaztelua saldu beharrean izan zen. Grace Kellyk etxe bat utzi zion Monako inguruan zegoen Roquebrunen eta hantxe biziko zen betirako.\n1975eko apirilaren 8an, 68 urte zituenean, aurkezpen berezi bat egin zuen Parisko Bobino Theaterren, 50 urteko ibilbidea ospatzeko. Grace Kelly, Rainero eta Jackie Onassis finantzatu zuten eta, ikusle ospetsu askoren artean, Monakoko Grace printzesa edo Sophia Loren izan zituen. Baita Diana Ross, Liza Minnelli, Mick Jagger eta beste asko ere.\n4 egun geroago, konorterik gabe aurkitu zuten Baker. \"Perla Beltza\"ren azkena zetorren, jada.\nHorrela dio bere idatzi batek:\nKubara egin zituen bisitak.\n1950etik 1966ra arte, Jos\u00e9phine Baker 5 alditan izan zen Kuban. Lehenengo bisita 1950eko abenduan izan zen eta erabateko arrakasta izan zuen bere aktuazioak. Havana Cuban Boys orkestra, Roland Gerbau abeslaria eta Ana Gloria eta Rolando izan zituen laguntzaile eta ikusleek zutik jarri zituen miresmenaren miresmen. Oihartzun handia izan zuen Jos\u00e9phinek eta\nRita Montaner handiak ere imitazioa egin zion Miamiko Mart\u00ed antzokian.\nBi urte geroago, artista berriro itzuli zen Habanara eta, harrituta geratu zen, hotel batean, azalaren kolorea zela-eta, ez ziotenean sartzen utzi. Luxuzko hotela zen Hotel Nacionalaren administrazioak gela librerik ez zuenaren aitzakia erabili zuen, baina eskandalua piztu zen segituan. Ordu gutxitan, Jos\u00e9phinek kubatar jendea biltzea lortu zuen, bera bezalako kolorekoa eta, legegizon bat eta testiguak aurrean, oihartzun handiena ematen saiatu zen emakumea.\nBaina ez zen eraso bakarra izango. 1953an, Goar Mestrek CMQ emisoraren kontratua bertan behera utzi zuen artistak bere betekizunak ez zituela bete esanez. Arazo politikoa medio, AEBetako enbaxadak non grata deklaratu zuen vedettea.\nBaina, diskriminazio ofizial honen aurrean, Kubako publikoak miresmena eta maitasuna erakusten dio Jos\u00e9phineri. 1968an iritsi zen berriro Habanara, Hiru kontinenteetako konferentzian parte hartu ahal izateko:\n\"Bola de Nieve\" egin zuen Garc\u00eda Lorca antzokian, ikuslegoaz lepo eta, soinean atera zituen eskoteak justifikatzeko, 3 aldiz zituela 20 urte esan zuen. Camag\u00fceyra ere joan zen, 3.000 pertsonen txaloak ezin ixildu, eta Sierra Maestrara ere bai, mendiak eskalatu eta La Gran Piedrako kafetal frantsesen usaina disfrutatuz. Garrantzitsuena, hala ere, kubatarrekin izandako harremanak izan ziren, artea miresten zutena, baina mirestekoa zen baita nola artistak nekerik gabe injustiziari muzin egiten zion ere.\nHunkituta itzuli zen artista uhartera azken aldian. Adoptatutako seme-alabek lagundu zioten eta egun batzuetan egon ziren Habana inguruko hondartza ondoan zegoen etxe batean.\nKuban bisitari maitatuenetako bat dute Jos\u00e9phine Baker.\nAktibismoa.\nJos\u00e9phine Bakerrek gaztetatik ezagutu zuen arrazakeria AEB handian. Izar bilakatu ondoren ere, askotan ukatu zioten sarrera hainbat tokitan, \"zurientzako bakarrik zirelako\". Horietako batean, New Yorkeko Stork Cluben, ondoan zegoen emakume baten arreta piztu zuen eta altxatu eta besotik helduta atera ziren biak. Grace Kelly printzesa zen eta laguntza erakutsi zion Bakerri.\nJos\u00e9phine eskubide zibilen aldeko artikuluak idazten hasi zen eta, 1963an, Washingtonerako martxa handian parte hartu zuen, Martin Luther Kingen ondoan, hizlari izan zelarik. Unibertsitateetan hitz egin zuen, auzitegietan borrokatu edo Las Vegaseko enpresariak presionatu zituen ikuskizunetan beltzak ere onartzeko. Liderraren alarguna zen Coretta Scott Kingek Eskubide Zibilen Mugimenduaren lidergoa eskaini zion, baina artistak ezezkoa eman zion, bere seme-alabak ama galtzeko gazteegiak zirela esanez.\nBizitza pertsonala.\n1919an, Willie Wellsekin ezkondu zen eta, 1920an, banandu egin ziren.\n1921ean izan zen bere bigarren ezkontza, Willie Howard Bakerrekin, eta haren abizena kontserbatuko zuen Jos\u00e9phinek 1923an bereiztu eta gero ere.\nHurrengo bikotea Count Pepito di Abatino izan zuen eta 1926tik 1936ra arte iraun zion harreman honek.\nJende asko ezagutzeko aukera izan zuen Jos\u00e9phinek eta abentura ugari kontatzen da. 1929an, bira batean, Le Corbusierrekin elkartu zen Argentina eta Brasil artean, ontzi batean. Disfraz festa batean hartu zuten parte eta, Jos\u00e9phine txinatar mu\u00f1ekatxoa izan zen bitartean, Le Corbusier soldadu indioa izan zen, betaurreko eta guzti. Horrela esan omen zion abeslariak:\n1937an, Jean Lionekin ezkondu zen eta 1938ra arte egon zen harekin.\n1947an, Joe Bouillon hartu zuen senar eta, 1957an, bereiztu ziren.\n12 seme-alaba adoptatu zituen, jatorri ezberdinekoak, eta \"Rainbow Tribe\" deitu ohi zien: Akio, Janot, Luis, Jari, Jean-Claude, Moise, Brahim, Marianne, Koffi, Mara, Noel eta Stellina.\nEszena utzi eta gero, Les Milandes gaztelu zaharra izan zen artistaren azkenetako borroka, jabea bota nahian baitzebilkion alokairua ez zuela ordaintzen-eta. Garai txarrak etorri zitzaizkionean, laguntza publikoa eskatzeko dudarik ez zuen izan, seme-alabak aurrera ateratzeko.\nJoe Bouillon senarra utzi eta gero, Jos\u00e9phinek Robert Brady artistarekin egin zuen matrimonio sinbolikoa 1973an, apaizik gabe, Acapulcoko eliza batean (Mexiko). Hil arte egongo zen bikotekide honekin, 1975era arte.\nHeriotza.\n1975eko apirilaren 12an, zerebro odoljario batek hil zuen Jos\u00e9phine.\nJende andana handia izan zen bere hiletan eta Parisko kaleetan desfilatu zuten goibel. Frantzian ohore militarrak jaso zituen lehen emakumea izan zen Jos\u00e9phine eta Monakon eman zioten lur.\nOmenaldiak.\nLeku bat baino gehiago dago Parisen Jos\u00e9phinen izenarekin eta Montparnassen dago Piscine Jos\u00e9phine Baker.\nAEBetan, St. Louis Walk of Fame eta Hall of Famous Missourians aretoetan ere present dago.\nArtistaren seme-alabetako bik, Jean-Claude eta Jarryk (Jari) \"Chez Josephine\" izena duen jatetxea dute New Yorkeko Theatre Row-n, 42nd Street-en.\nArtista ez gutxik omendu dute Baker, Whitney Houstonen, adibidez, \"I'm Your Baby Tonight\" abestuz edo Beyonc\u00e9k bere jantzietako bat erabili zuenean 2006ko CBSren \"Fashion Rocks\"-en.\nIkuskizun askotarako bide eman du Jos\u00e9phinen bizitzak eta, 1991n, Home Box Officek (HBO), AEBetako kable eta satelite bidezko telebista kanal ezagunenetako batek \"The Josephine Baker Story\" dokumentala aurkeztu zuen, bi Emmy Sari irabaziz.\nMaiatzaren 20a \"Jos\u00e9phine Baker eguna\" izendatu zuten, AEB-etan arraza segregazioaren aurka egindako ahaleginengatik.\nDiskografia.\nBere abesterik nabarmenenak:"}
{"id": "281415", "revid": "46380", "url": "https://eu.wikipedia.org/wiki?curid=281415", "title": "Jacinto Claver\u00eda", "text": "Jacinto Claver\u00eda Arangua (Irunberri, 1885eko uztailaren 26a - Iru\u00f1ea, 1954ko otsailaren 21a) Nafarroako apaiz eta idazlea izan zen."}
{"id": "281416", "revid": "46380", "url": "https://eu.wikipedia.org/wiki?curid=281416", "title": "Antoine Coysevox", "text": "Charles Antoine Coysevox (Lyon, Frantzia, 1640ko irailaren 29a - Paris, Frantzia, 1720ko urriaren 10a) frantses eskultore eta dekoratzailea izan zen. Luis XIV.a erregearen garaiko eskultore garrantzitsuena izan zen, eta Le Brunek zuzenduriko Versaillesko apaindura-lanetan jardun zuen. Bereak dira, besteak beste, \"Garonne\" eta \"La Dordogne\" estatuak eta \"V\u00e9nus accroupie\" (\"Venus makurtua\") eta \"Mercure\" eskulturak.\nEstiloaren aldetik Girardonen areriotzat hartua zen, eta garai hartako estilistikaren eta gustuaren bilakaera zela-eta Girardon baztertu zutenean, haren lekua hartu zuen gortean.\nBiografia.\nJaiotzaz Lyongoa izan arren, oso gazterik joan zen Parisa, eta Akademian egin zituen ikasketak. Hasiera-hasieratik nabaritzen da tradizio barrokoaren eragina Coysevoxen obretan. Garai hartan oraindik indarrean zen klasizismoari aurre egin zion.\n1679. urtean hasi zen Versaillesko jauregian lanean, Charles Le Brunen zuzendaritzapean. Gorabehera handiak izan zituen hasieran, muga handiak aurkitu baitzituen sarrerako patioko eta lorategietako iturriak eta estatuak egiterakoan. Izan ere, Girardon zen garai hartan gorteko lehen eskultorea eta hura hartzen zen, horrenbestez, eredu. Baina Coysevox ez zetorren haren formulekin bat: haren hoztasun eta artifizialtasuna gutxiesten zuen Coysevoxek, baina nagusien nahia betetzeko estilo klasikoko ereduari jarraitu behar izan zien, Girardonen erara moldatuz bere lanak. Pixkanaka arreta erakarri zuen Coysevoxek, ordea, eta barnealdeko apainketarako bera hautatu zuten azkenik. Aipatzekoak dira \"Ispiluen galeria\" eta, batez ere, \"Gerraren aretoan\" egindako Luis XIV.aren estuko-lan bikaina, zeinetan ageri-agerian gelditu baitziren Coysevoxen barrokismoa eta konposizioaren dinamismoa, formula klasikoak alde batera utzita.\nBarrokoarekiko zaletasun hori are garbiago ikus daiteke hileta-monumentuetan. Obra horietan erliebe nabarmenak, bizitasun handiagoa eta xehetasun handiagoko fisionomia eta jantziak agertzen dira, adibidez Mazarinoren hilobi bikainean (1689-1693, Louvreko Museoan). Garai hartatik aurrera finkatu zuen Coysevoxek erabat bere estiloa, eta beste lanengatik baino gehiago, erretratugile gisa nabarmendu zen. Erretratu garrantzitsuena Luis XIV.a erregearena du (1680 ingurukoa). Brontzez egina dago, eta Berninik errege hari herari egindako bustoaren eragina sumatzen da.\nErretratuetan psikologia-azterketa bikainak eskaini zituen, oro har, eta horrela bere garaiko pertsonaien galeria ikusgarria osatu zuen."}
{"id": "281417", "revid": "28807", "url": "https://eu.wikipedia.org/wiki?curid=281417", "title": "Charles Antoine Coysevox", "text": ""}
{"id": "281418", "revid": "512", "url": "https://eu.wikipedia.org/wiki?curid=281418", "title": "Francisco Iturribarria", "text": "Francisco Iturribarria Lauzirika (Bilbo, 1863ko azaroaren 7a - 1916ko apirilaren 12a) bizkaitar olerkaria izan zen. Urdu\u00f1an eta Gasteizen ikasi zuen eta Santurtzin, Portugaleten, Abandon eta Bilbon egon zen apaiz. Kazeta karlistetan idatzi zuen hasieran, eta nazionalistetan ondoren. Txomin Agirre, Ram\u00f3n Basterra eta Karmelo Etxegarai izan zituen lagun min. Poema-bilduma bat eman zuen argitara 1898. urtean, \"Poes\u00edas\" izenburuaz."}
{"id": "281419", "revid": "7108668", "url": "https://eu.wikipedia.org/wiki?curid=281419", "title": "Joel Merah", "text": "Joel Merah (Clichy, 1969ko urriaren 18a) euskal musikagilea da. Baionako Kontserbatorioan ikasi zuen Francis Goudardekin, eta Peio Zabalette ere izan du irakasle. Be\u00f1at Axiari musikariarekin inprobisazioa ere landu du musika tradizionalaren eremuan. Parisen Gitarra ikasketak egin zituen 1992an. Be\u00f1at Axiari eta Peio Zabaletterekin batera Errobiko Jaialdia antolatzen du 1994. urteaz geroztik."}
{"id": "281420", "revid": "56334", "url": "https://eu.wikipedia.org/wiki?curid=281420", "title": "Pedro Ormaetxe", "text": ""}
{"id": "281421", "revid": "512", "url": "https://eu.wikipedia.org/wiki?curid=281421", "title": "Carollia brevicauda", "text": "Carollia brevicauda Carollia generoko animalia da. Chiropteraren barruko Carolliinae azpifamilia eta Phyllostomidae familian sailkatuta dago"}
{"id": "281422", "revid": "512", "url": "https://eu.wikipedia.org/wiki?curid=281422", "title": "Walter Reed", "text": "Walter Reed (Gloucester konderria, Virginia, 1851ko irailaren 13a - Washington, 1902ko azaroaren 23a) Estatu Batuetako kirurgialaria, patologoa eta bakteriologoa izan zen.\n1898. urtean, Espainia-Amerika Gerra bitartean, tifus sukarra ikertzeko talde bateko zuzendari izendatu zuten. Carlos J. Finlay kubatar sendagilearen argibideei jarraituz, esperimentuen bitartez frogatu zuen sukar horia \"aedes aegypti\" zomorroak zabaltzen duela."}
{"id": "281423", "revid": "512", "url": "https://eu.wikipedia.org/wiki?curid=281423", "title": "Jean Rotrou", "text": "Jean Rotrou (Dreux, 1609ko abuztuaren 21a - Dreux, 1650eko ekainaren 28a) frantses poeta dramatikoa izan zen. Richelieu kardinalak babestu zuen, eta komediak, tragediak eta tragikomediak idatzi zituen. Obra nagusiak: \"L\u00b4Hypocondriaque\" (1629, \"Hipokondriakoa\"), \"Le V\u00e9ritable Saint-Genest\" (1647, \"Benetako San Genest\"), \"Venceslas\" (1648) eta \"Cosro\u00e8s\" (1649). Frantses dramagile neoklasikorik handienetako bat izan zen."}
{"id": "281424", "revid": "90523", "url": "https://eu.wikipedia.org/wiki?curid=281424", "title": "Juan S\u00e1nchez Cot\u00e1n", "text": "Juan S\u00e1nchez Cot\u00e1n (Orgaz, Toledo, 1560ko ekainaren 25a - Granada, 1627ko irailaren 8a) espainiar margolaria izan zen.\nBiografia.\nToledon egin zituen lehen margolaritza-ikasketak, eta 1603an Granadako kartusian sartu zen. Izadi hilak eta erlijio-gaiko margolanak egin zituen batez ere.\nLan nagusiak: \"Ama Birjina Haurra esnatzen\", \"Kartusia Handiaren sorkundeko gorabeherak\", \"Kartusiar martiriak\", \"Ebanjelioko eszenak\" eta \"Haurra Ama Birjinarekin\"."}
{"id": "281425", "revid": "512", "url": "https://eu.wikipedia.org/wiki?curid=281425", "title": "Ricardo Toja", "text": "Ricardo Toja Landaluze (Gordexola, Bizkaia, 1932ko abuztuaren 23a -) bizkaitar pintorea da.\nBiografia.\n1950. urtean egin zuen lehen erakusketa, eta urtebete geroago Agustin Ibarrola eta Javier Murgarekin jarri zituen koadroak ikusgai Valladoliden. Pintore horiekin eta beste zenbaitekin batera Bilboko Pintura Gaztea Taldea sortu zuen. Madrilen eta Norvegian ikasi zuen ondoko urteetan. Pintura-erakusketa ugaritan parte hartu du. Paisaiak eta natura hilak egin izan ditu, estilo eta kolore bereziz."}
{"id": "281426", "revid": "28807", "url": "https://eu.wikipedia.org/wiki?curid=281426", "title": "Ricardo Toja Landaluze", "text": ""}
{"id": "281427", "revid": "105290", "url": "https://eu.wikipedia.org/wiki?curid=281427", "title": "Ujda", "text": "Ujda (arabieraz: \u0648\u062c\u062f\u0629) Marokoko ipar-ekialdeko hiria eta izen bereko herrialdeko hiriburua, Aljeriako mugatik hurbil. 260.182 biztanle ditu hiriak, eta 20.700\u00a0km2 eta 780.762 biztanle herrialdeak. Nekazaritza-gune (laboreak, olibondoak, zitrikoak) garrantzitsua. Historia: 994. urtean sortu zen hiria. XIX. mendean frantziar armadek hartu zuten, eta militar basea izan zen."}
{"id": "281428", "revid": "6327", "url": "https://eu.wikipedia.org/wiki?curid=281428", "title": "Uchda", "text": ""}
{"id": "281429", "revid": "70050", "url": "https://eu.wikipedia.org/wiki?curid=281429", "title": "Valledupar", "text": "Valledupar Kolonbiako iparraldeko hiria eta Cesar departamenduko hiriburua da. Bogot\u00e1ren ipar-ekialdean dago, Guatapuri ibaiaren ertzean. 1550. urtean sortua da.\nEkonomia.\nNekazaritza (kotoia, artoa, kafea), abere-hazkuntza, petrolioa, eta industria (janari-industria, ehungintza, eraikuntza) dira ekonomia-jarduera nagusiak. Merkataritza- eta garraiabide-gunea da eta aireportua dauka."}
{"id": "281430", "revid": "336", "url": "https://eu.wikipedia.org/wiki?curid=281430", "title": "Ferhat Abbas", "text": "Ferhat Abbas ((, \"Far\u1e25\u0101t \u02bfAbb\u0101s\"; kabilieraz: \"Fer\u1e25at \u03a3abbas\" \u2d3c\u2d3b\u2d54\u2d43\u2d30\u2d5c \u2d44\u2d30\u2d31\u2d31\u2d30\u2d59; Tahert, 1899ko abuztuaren 24a - Aljer, 1985eko abenduaren 24a) aljeriar politikari abertzalea izan zen.\nAljeria errepublika federatu gisa antolatu nahi izan zuen. \"Union Populaire Alg\u00e9rienne\" alderdiaren sortzailea (1938). \"Manifeste du peuple alg\u00e9rien\" (1943, \"Aljeriar Herriaren Agiria\") dokumentuaren egilea. Aljeriar Errepublikako behin-behineko gobernuaren lehen lehendakaria izan zen (1958-1961)."}
{"id": "281431", "revid": "512", "url": "https://eu.wikipedia.org/wiki?curid=281431", "title": "Carollia castanea", "text": "Carollia castanea Carollia generoko animalia da. Chiropteraren barruko Carolliinae azpifamilia eta Phyllostomidae familian sailkatuta dago"}
{"id": "281432", "revid": "28807", "url": "https://eu.wikipedia.org/wiki?curid=281432", "title": "Farhat Abbas", "text": ""}
{"id": "281433", "revid": "46380", "url": "https://eu.wikipedia.org/wiki?curid=281433", "title": "Jean Bazaine", "text": "Jean Bazaine (Paris, 1904ko abenduaren 21a - Clamart, 2001eko martxoaren 4a) frantses pintorea izan zen.\nEskultura eta Pintura ikasketak egin zituen. Monumentuetan egin zituen lan aipagarrienak: mosaiko bat UNESCOren jauregian, zeramikazko horma-irudi bat Assyko elizan (1950) eta Saint-S\u00e9veringo elizako beirateak. \"Notes sur la peinture d\u00b4aujourd\u00b4hui\" (1948, \"Pintura garaikideari buruzko oharrak\") liburua idatzi zuen."}
{"id": "281434", "revid": "28807", "url": "https://eu.wikipedia.org/wiki?curid=281434", "title": "Jean Ren\u00e9 Bazaine", "text": ""}
{"id": "281435", "revid": "336", "url": "https://eu.wikipedia.org/wiki?curid=281435", "title": "Eugene Debs", "text": "Eugene Victor Debs (Terre Haute, Indiana, AEB, 1855eko azaroaren 5a - Elmhurst, Illinois, AEB, 1926ko urriaren 20a) estatubatuar politikaria izan zen. AEBetako langile mugimendua sustatu zuen eta American Railway Union (ARU), Industrial Workers of the World (IWW) eta AEBetako Alderdi Sozialistaren lider izan zen. AEBetan sozialisten emaitza hoberenak berarekin lortu ziren, 1912an.\nBiografia.\nEugene Victor Debs Terre Hauten jaio zen, Indianan, AEBn, 1855eko azaroaren 5ean. Hamalau urterako etxetik joana zen, trenbideetan lan egiteko eta berehala erakarri zuen sindikalismoak. Estatubatuar Burdinbideetako Sindikatuko lehendakari, arrakasta handiko greba zuzendu zuen 1894an Great Northern Railroad trenbide konpainiaren aurka. Bi hilabete geroago, preso hartu zuten Woodstockeko kartzelan Chicagoko Pullman konpainiaren aurka egindako greba zela-eta. 125.000 sindikalistek utzi zuten lana eta milaka soldadu eta polizia saiatu ziren hura hausten. Bi astetan, 12 pertsona behintzat hil ziren eta trenbideetako jabetza handiak geratu ziren suntsituta. Grebak porrot egin zuen eta Debs eta beste ARUko buruzagiak atxilo hartu zituzten. Kartzelan ezagutu zuen gero kongresista izango zen Victor Berger sozialista eta honek erakutsi zizkion Karl Marxen ideiak eta sozialismoa. Atera bezain pronto, Debsek bere burua sozialista aldarrikatu zuen.\nAsko baino lehenago, Alderdi Sozial Demokrata sortu zuen, 1901ean AEBko Alderdi Sozialista izango zena. Behin eta berriro aurkeztu zen lehendakaritzara (1904, 1908, 1912 eta 1920an) azkenekoan 915.000 boto jaso zituelarik. 1918az geroztik, kartzelan zegoen, 10 urteko kartzela-zigorra ezarri baitzioten I. MGren aurka egoteagatik. Sedizio salaketapean, 1921ean Warren G. Hardingek askatu arte egon zen atxilo.\n1926ko urriaren 20an, kartzelan garatutako bihotzeko gaixotasunak hil zuen Debs Elmhursten, Illinoisen."}
{"id": "281436", "revid": "28807", "url": "https://eu.wikipedia.org/wiki?curid=281436", "title": "Eugene Victor Debs", "text": ""}
{"id": "281437", "revid": "28807", "url": "https://eu.wikipedia.org/wiki?curid=281437", "title": "Eugene V. Debs", "text": ""}
{"id": "281438", "revid": "336", "url": "https://eu.wikipedia.org/wiki?curid=281438", "title": "Efod", "text": "Efod izenekoa, , Israelgo apaiz nagusiek erabiltzen zuten jantzia da.\nTunikaren gainetik janzten zuten eta bitxi sakratuak izaten zituen bularraldetik zintzilik, baina ez dago argi zein zen bitxi horien esanahia; dena dela, batez ere gurtzarako erabiltzen zuten. Honen antzeko jantzi bat, lihozkoa, erabiltzen zuten apaiz nagusi ez zirenek. Itun Zaharrean azaltzen da hitz hau."}
{"id": "281439", "revid": "96586", "url": "https://eu.wikipedia.org/wiki?curid=281439", "title": "Ezekiel", "text": "Ezekiel (K.a. 627 - K.a. 570) lau profeta handien arteko hirugarrena. Babilonian preso zeuden israeldarrei Jerusalemen porrota izango zutela (589. urtea) iragarri zien, eta une berean Israel etorkizunean berriro handi izango zela. Profezia liburuaren lehen zatiko gaia Jerusalem herriaren hondamendia da. Bigarren zatian, presoen itxaropena suspertzen du, Palestinara itzuliko direla iragarriz."}
{"id": "281440", "revid": "448", "url": "https://eu.wikipedia.org/wiki?curid=281440", "title": "Francisco Gorritxo", "text": "Francisco Gorritxo Bilbao (Bilbo, 1906ko azaroaren 5a - Mar del Plata, Argentina, 1993ko azaroaren 24a) bizkaitar politikari abertzalea izan zen. Euzko Alderdi Jeltzaleko kidea. Bizkaiga\u00f1a konpainiako kapitaina eta Kiriki\u00f1o batailoiko komandantea izan zen 1936ko Gerran. Bilbon geratu zen frankistak sartu zirenean, eta Lapurdira joan zen hamalau hilabete geroago. 1940. urtean Txileko bidea hartu eta urte batzuk geroago \"Euzkadi\" izeneko aldizkaria sortu zuen bertan. 1947. urtean Argentinara joan zen bizitzera, eta besteak beste, Denak Bat-eko idazkari eta FEVAko (Federaci\u00f3n de Entidades Vasco-Argentinas) lehendakariordea izan zen."}
{"id": "281441", "revid": "512", "url": "https://eu.wikipedia.org/wiki?curid=281441", "title": "Carollia colombiana", "text": "Carollia colombiana Carollia generoko animalia da. Chiropteraren barruko Carolliinae azpifamilia eta Phyllostomidae familian sailkatuta dago"}
{"id": "281442", "revid": "6327", "url": "https://eu.wikipedia.org/wiki?curid=281442", "title": "Francisco de Gorricho Bilbao", "text": ""}
{"id": "281443", "revid": "512", "url": "https://eu.wikipedia.org/wiki?curid=281443", "title": "Girafido", "text": "Girafido (\"Giraffidae\") artiodaktiloen ordenako izen bereko familiako hausnarkariez esaten da. Oso hanka eta lepo luzekoak dira, okapia izan ezik. Buru luzexka zorrotza eta mutur zapala dute. Besagainean du gorputzaren garaierarik handiena. Adar labur iledunak izaten dituzte. 32 hortz eta bi behatzeko hankak dituzte. Afrikan bizi dira. Jirafa eta okapia dira espezie nagusiak\nSailkapena.\nFamiliak bi azpifamilia eta 24 genero, batzuk zalantzazkoak direnak, ditu. Egun espezie bana duten bi genero baino ez dira geratzen."}
{"id": "281444", "revid": "28807", "url": "https://eu.wikipedia.org/wiki?curid=281444", "title": "Jirafido", "text": ""}
{"id": "281445", "revid": "28807", "url": "https://eu.wikipedia.org/wiki?curid=281445", "title": "Giraffidae", "text": ""}
{"id": "281446", "revid": "119347", "url": "https://eu.wikipedia.org/wiki?curid=281446", "title": "Riomayor (ibaia)", "text": "Riomayor Ebro ibaiaren ezkerraldeko adarra da. Leza, Navaridas eta Eltziegoko lurrak ureztatzen ditu, urak Ebro ibaian hustu baino lehen."}
{"id": "281447", "revid": "10891", "url": "https://eu.wikipedia.org/wiki?curid=281447", "title": "Rodrigo Mercado Zuatzola", "text": "Rodrigo Mercado Zuatzola (O\u00f1ati, - Valladolid, ) Erromatar Eliza Katolikoko apezpikua izan zen.\nBizitza.\nHuescako eta Salamancako unibertsitateetan egin zituen Erlijioko eta Zuzenbideko ikasketak. Zamorako kalonje eta Mallorca, Sig\u00fcenza eta Avilako apezpiku izan zen. Politikan ere aritu zen, eta eragin handia izan zuen Fernando Katolikoaren erabakietan. Gerora, ospe handia izan zuen O\u00f1atiko Unibertsitatea sortu zuen 1540. urtean."}
{"id": "281448", "revid": "512", "url": "https://eu.wikipedia.org/wiki?curid=281448", "title": "Carollia perspicillata", "text": "Carollia perspicillata Carollia generoko animalia da. Chiropteraren barruko Carolliinae azpifamilia eta Phyllostomidae familian sailkatuta dago"}
{"id": "281449", "revid": "28807", "url": "https://eu.wikipedia.org/wiki?curid=281449", "title": "Rodrigo Mercado de Zuazola", "text": ""}
{"id": "281450", "revid": "336", "url": "https://eu.wikipedia.org/wiki?curid=281450", "title": "Greg Norman", "text": "Gregory John Norman (Mount Isa, Queensland, 1955eko otsailaren 10a) Australiako golf-jokalaria da. 1980ko eta 1990eko hamarkadetan, lehen postuetan egon zen nazioarteko rankingean eta Estatu Batuetako zirkuituan. 1976an hasi zen profesional gisa jokatzen. Estatu Batuetako zirkuituan 1983an hasi zen, eta titulu asko lortu zituen. Europako, Japoniako eta Australiako zirkuituetan ere parte hartu zuen. 1986an eta 1993an, Britainia Handiko Irekia irabazi zuen."}
{"id": "281451", "revid": "58701", "url": "https://eu.wikipedia.org/wiki?curid=281451", "title": "Penza", "text": "Penza () Errusiako mendebaldeko hiria da, Penza oblasteko hiriburua. Sura eta Penza ibaien bilgunean dago, Moskutik 555 km hego-ekialdera (errepidez 625 kmra). 2010ean 517.311 biztanle zituen.\nHistoria.\n1666. urtean sortua izan zen, gotorleku gisa. Krimeako tatariarrek maiz eraso zuten eta 1717koan oso kaltetua izan zen. Inguruko lurrak landu ahala, garrantzi handiko nekazalgune bilakatu zen. Hasieran Sura ibaian barrena bidaltzen ziren laboreak Moskura, eta 1870eko hamarkadatik aurrera trenbidez.\nEkonomia.\nIndustriagune garrantzitsua da (papergintza, ehungintza, metalgintza, kimika-industria, makina-erreminta, doitasun-industria). Industriarako ikerketa-zentroak, behatoki bat eta nekazaritza-eskolak ditu."}
{"id": "281452", "revid": "28807", "url": "https://eu.wikipedia.org/wiki?curid=281452", "title": "Aleksandr Prokhorov", "text": ""}
{"id": "281453", "revid": "336", "url": "https://eu.wikipedia.org/wiki?curid=281453", "title": "Alexander Prokhorov", "text": "Aleksandr Mikhailovitx Prokhorov (; Atherton, Queensland, Australia, 1916ko uztailaren 11 - Mosku, 2002ko urtarrilaren 8a) sobietar fisikaria izan zen. Leningradko Unibertsitatean ikasketak egin ondoren, irakasle izan zen Lebedevko Institutuan. Fisikako Nobel saria jaso zuen 1964. urtean, Nikolai Basov sobietarrarekin eta Estatu Batuetako Charles Hard Townes zientzialariarekin batera, maser-laser printzipioaren inguruan egin zituen azterlanengatik."}
{"id": "281454", "revid": "105290", "url": "https://eu.wikipedia.org/wiki?curid=281454", "title": "Rieti", "text": "Rieti Italiako erdialdeko hiria da, izen bereko herrialdeko hiriburua, Abruzzi mendietan (Lazioko lurraldea).\nMugakideak.\nRietik honako udalerri hauekin egiten du muga:\nHistoria.\nHiri garrantzitsua izan zen erromatarren garaian. XV. mendean Aita Santuen eskuetara igaro zen; Aita Santuen egoitza-hiria izan zen luzaroan.\nOndarea.\nXIII. mendeko harresia, eta katedral erromanikoa (XII-XIII. m.).\nEkonomia.\nMerkataritza- eta industria-hiria da."}
{"id": "281455", "revid": "1519", "url": "https://eu.wikipedia.org/wiki?curid=281455", "title": "Setter", "text": "Setter txakur arraza sendoa da, 65 cm inguru luzea, itxuraz erbi-txakurraren antzekoa, buru eta mutur handi samarra eta belarri luze eroriak dituena. Isatspean, sabelaldean eta hanken barruko aldean ile luzea izaten du. Hegaztiak harrapatzeko usaimen fina du. Setter barietaterik ezagunenak: irlandar setterra, kolorez gorrixka dena, eta ingeles setterra, kolorez zurixka dena.\nEuskal Herrian bereziki oilagorraren ehizarako erabiltzen da setter inglesa, eta oso arraza ezaguna da. Hau dela eta, gure artean oro har txakur hauek, \"oilagor txakurrak\" deitzen omen dituzte."}
{"id": "281456", "revid": "105290", "url": "https://eu.wikipedia.org/wiki?curid=281456", "title": "Squash", "text": "Squash hiru paretaz eta frontisez mugaturiko kantxa batean gomazko pilota huts txiki batez eta erraketaz jokatzen den kirola da. Bi jokalari aritzen dira jokoan.\nSeguruenik, XIX. mendearen azken aldera sortu zen Estatu Batuetan, eta handik Ingalaterrara aurrenik eta haren kolonia ziren India, Hego Afrikara eta Australiara zabaldu zen gero. Egun nonahi jokatzen da."}
{"id": "281457", "revid": "512", "url": "https://eu.wikipedia.org/wiki?curid=281457", "title": "Trichomonas", "text": "Trichomonas edo trikomona protozoo bizkarroi flajelodunen generoa da, digestio aparatuko eta sexu organoetako muki ehunetan bizi dena. Bi mota aurkitu dira gizakiarengan: \"Trichomonas hominis\" (hesteetako muki ehunean) eta \"Trichomonas vaginalis\" (gernu hodietan eta sexu organoetako muki ehunean). Uretritisa eta baginitisa eragin dezakete. Emakumearena sexu harreman bidez kutsatzen da."}
{"id": "281458", "revid": "512", "url": "https://eu.wikipedia.org/wiki?curid=281458", "title": "Carollia sowelli", "text": "Carollia sowelli Carollia generoko animalia da. Chiropteraren barruko Carolliinae azpifamilia eta Phyllostomidae familian sailkatuta dago"}
{"id": "281459", "revid": "105290", "url": "https://eu.wikipedia.org/wiki?curid=281459", "title": "Valdivia", "text": "Valdivia Txileko hegoaldeko komuna eta ibai-portua da, izen bereko probintziako (18.472 km2 eta 304.106 biztanle) hiriburua (Los R\u00edos eskualdea), Calle-Calle, Valdivia, Cau-Cau eta Cruces ibaien bilgunean. Txileko hegoaldeko eta Hego Konoko hiririk zaharrena da. Unibertsitatea.\nEkonomia.\nNekazaritza- eta arrantza-gaien merkataritza eta industria dira ekonomia-jarduera nagusiak.\nHistoria.\n1552. urtean sortu zuen hiria Pedro de Valdivia espainiar konkistatzaileak."}
{"id": "281460", "revid": "512", "url": "https://eu.wikipedia.org/wiki?curid=281460", "title": "Ignazia Zabalo", "text": "Ignazia Zabalo Ballarin, izengoitiz Nor-Nai (Donostia, 1905 - Bartzelona, Katalunia, 1939), gipuzkoar ilustratzailea eta marrazkilaria izan zen. Euskal Herrian XX, mendean lanbidez marrazkilari izandako lehen emakumea, seguruenik.\nZabaloren biziak eta lanak zailtasun asko izan zituzten. Eremu guztietan aitzindariak izan ziren bere komiki-lanak ahaide gizonen itzalpean hazi ziren, gizarteak horientzat gordetzen baitzuen prestakuntza eta ogibide liberaletarako bidea; emakumeen aldetik, ordea, apaltasuna eta sakrifizioa espero ziren. Hala eta guztiz ere, Ignazia de Zabalok nortasunez eta modernotasunez betetako ikusizko obra sortu zuen. Tamalez guda zibilean zapuztu zen ibilbidea, gazte-gazte hil baitzen.\nJon Zabalo \"Txiki\" bere neba zen. Biak aitzindariak izan ziren, prentsako ilustratzaile lehenengoetarikoak izan ziren. \"Agere\" aldizkarian eta \"Argia\"ren egutegian argitaratu zituzten beren marrazkiak. 1973an, Matxin Labaienek \"Nor-Nai\"-ren eta haren neba Txikiren marrazkiak bildu eta \"\u00abTxiki\u00bb marrazkilari eta umoredun\" izenburupean argitaratu zituen.\nBizialdia.\nZortzi anai-arreben artean gazteena zelarik, bere bi anai zaharrenak margolariak ziren.\n1925eko Argiaren Egutegian ageri zen lehen aldiz \"Nor-Nai\" sinadura marrazki batean. Gainetik begiratuta Txikirenak ziruditen. Aipatu 1973ko liburuan bien marrazkiak bereizi gabe nahasian agertzen ziren bilduta.\nAgiriano, Mur, Unsain eta beste batzuek XX. mendeko lehen erdiko arte grafikoa aztertzen hasi zirenean ordea, garbi geratu zen \"Nor-Nai\" izengoitiaren atzean Ignazia Zabalo zegoela, eta ez bere anaia Juan. 1925etik 1931ra arreba-anaiak batera aritu ziren lanean. \"Argiaren egutegikoaz\" gain, Irungo Jaietako liburuxkako akuarelak bereak dira eta lanik azpimarragarriena neska gazteentzako Elizak argitaratzen zuen Agere aldizkarian egin zituen: Agere aldizkariko marrazki, txiste, komiki eta apaingarriak bereak ziren..\nIgnaziaren marrazkiak anaiaren ildokoak ziren, baina ongi begiratuta arabeskorako eta jolaserako joera handiagoa du Nor-Naik, elementu dekoratibo gehigarri bat dute haren marrazkiek, Joxean Mu\u00f1ozek zioen eleganteagoak zirela. Baina Ignaziak ezin izan zuen bere obra biribildu. 1931an \"Txiki\" enpresa utzi eta Bartzelonara joan zen bakarkako marrazkilari bideari jarraitzeko. 1939an Bartzelonako bere etxeko atarian bonba batek hil zuen."}
{"id": "281461", "revid": "6327", "url": "https://eu.wikipedia.org/wiki?curid=281461", "title": "Nor-nai", "text": ""}
{"id": "281462", "revid": "10891", "url": "https://eu.wikipedia.org/wiki?curid=281462", "title": "Joseph Black", "text": "Joseph Black (Bordele, Frantzia, 1728ko apirilaren 16a - Edinburgo, Eskozia, 1799) eskoziar fisikari eta kimikaria izan zen.\nBiografia.\nMagnesioa aurkitu ondoren (1755), magnesio eta kaltzio karbonatoei buruzko ikerketak egin zituen, eta atmosferan gas karbonikoa badela frogatu zuen. Horrez gainera, \"bero-kopurua\", \"tenperatura\", \"bero espezifikoa\", \"lurruntze-beroa\" eta \"urtze-beroa\" kontzeptuak zehaztu zituen eta kalorimetroa sortu zuen."}
{"id": "281463", "revid": "512", "url": "https://eu.wikipedia.org/wiki?curid=281463", "title": "Joseph Brant", "text": "Joseph Brant \u2014mohawk hizkuntzaz: Thayendanegea\u2014 (Ohio ibaiaren ertzean, Ipar Amerika, 1742 - Brantford, Ameriketako Estatu Batuak, 1807ko azaroaren 24a) mohawk amerindiarren buruzagia izan zen. Bere herriaren bozeramaile izateaz gainera, misiolari kristaua ere izan zen, eta britainiar armadako ofiziala Ameriketako Estatu Batuen Independentzia Gerran (1775-1783). Markoren ebanjelioaren itzulpenean, ingelesetik bere hizkuntzara, parte hartu zuen."}
{"id": "281464", "revid": "512", "url": "https://eu.wikipedia.org/wiki?curid=281464", "title": "Rudolf Jakob Camerarius", "text": "Rudolf Jakob Camerarius (T\u00fcbingen, W\u00fcrttemberg, gaur egun Alemania, 1665eko otsailaren 12a - T\u00fcbingen, 1721eko irailaren 11) Alemaniako naturalista izan zen.\nBiografia.\nJoakim I.a Camerariusen biloba. Europan barrena hainbat bidaia egin ondoren, T\u00fcbingengo lorategi botanikoko zuzendari eta irakaslea izan zen. Landareen hozi eta sexuari buruzko lan interesgarriak egin zituen; Carl von Linn\u00e9ren aitzindari nagusietako bat da.\nObra nagusia: \"Epistola de sexu plantarum\" (1694)."}
{"id": "281465", "revid": "46380", "url": "https://eu.wikipedia.org/wiki?curid=281465", "title": "Eustaquio D\u00edaz de Rada", "text": "Eustaquio D\u00edaz de Rada Landibar (Andosilla, 1815eko irailaren 20an - Abanto, 1874ko martxoaren 29a) Nafarroako jeneral karlista izan zen. Lehen Karlistadan borrokatu zen. Prim jeneralak Burgosko komandante nagusi izendatu bazuen ere, ez zuen asko iraun postu horretan, susmagarria baitzen Karlosi zion leialtasuna. 1872. urtean, Euskal Herriko jeneral nagusia izan zen garaian, Hirugarren Karlistaldiko lehen altxamenduaren buru izan zen."}
{"id": "281466", "revid": "512", "url": "https://eu.wikipedia.org/wiki?curid=281466", "title": "F\u00e9lix Dupanloup", "text": "F\u00e9lix Dupanloup (Saint-F\u00e9lix, Savoia, 1802ko urtarrilaren 3a - Lacombe gaztelua, Savoia, 1878ko urriaren 11) frantses prelatua izan zen. Frantziako Akademiako kidea eta Orl\u00e9ansko apezpikua, alderdi katoliko-liberaleko burua izan zen Bigarren Inperioaren garaian. Diputatu izendatu zuten 1871. urtean, eta senatari hautatu zuten bost urte geroago. Pedagogiari eta kristau-ikasbideari buruzko obrak eman zituen argitara."}
{"id": "281467", "revid": "4496", "url": "https://eu.wikipedia.org/wiki?curid=281467", "title": "Domingo Fern\u00e1ndez Medrano", "text": "Domingo Fern\u00e1ndez Medrano (Alda, Harana, Araba, 1901 - Gasteiz, 1978ko azaroak 15) arabar arkeologoa izan zen.\nBiografia.\nAztarnategi megalitikoak, kobazuloak eta antzinako herriguneak aurkitu zituen Araban, Errioxan eta Nafarroan. Vicente Botellarekin batera, \"Sancho el Sabio\" erakundea sortu eta eta bertako zuzendari izan zen 1967. urtera arte. Urtebete lehenago Arabako Arkeologia Museoko zuzendari izendatu zuten (Arabako Foru Aldundiak kudeatutako museoa).\nJose Migel Barandiaranen lankidea izan zen eta lan ugari egin zuten elkarrekin."}
{"id": "281468", "revid": "512", "url": "https://eu.wikipedia.org/wiki?curid=281468", "title": "Carollia subrufa", "text": "Carollia subrufa Carollia generoko animalia da. Chiropteraren barruko Carolliinae azpifamilia eta Phyllostomidae familian sailkatuta dago"}
{"id": "281469", "revid": "512", "url": "https://eu.wikipedia.org/wiki?curid=281469", "title": "Auguste Galland", "text": "Auguste Galland (1570-1645) Nafarroa Behereko politikaria izan zen, Auguste Galland zaharraren semea (XVII. mendea). Bere aitaren lekua hartu zuen 1641. urtean; \"M\u00e9moires pour l\u00b4histoire de Navarre et de Flandre\" izeneko liburua idatzi zuen (1648, \"Nafarroako eta Flandriako historiarako oharrak\"). Nafarroako eta Frantziako koroen batasunari buruzko xehetasunak eskaini zituen Gallandek liburu hartan.\nObra.\nBere lan asko argitaratu gabe daude. Hauek dira plazaratu zituenak:"}
{"id": "281470", "revid": "105290", "url": "https://eu.wikipedia.org/wiki?curid=281470", "title": "Gargantua", "text": "Gargantua Rabelais idazlearen \"Vie inestimable du grand Gargantua\" liburuko (1534) pertsonaia nagusia da, erraldoia. Liburuak, Erdi Aroko irakaskuntzaren kontra, pedagogia berri bat aldezten du, gorputzari, ahalmenei eta espirituari lehentasuna ematen diona. Bere garaiko konkista gerrak kritikatzen ditu obra horretan, antzinako maisuengan eta ebanjelioetan oinarri harturik."}
{"id": "281471", "revid": "512", "url": "https://eu.wikipedia.org/wiki?curid=281471", "title": "Juv\u00e9nal Habyarimana", "text": "Juv\u00e9nal Habyarimana (Gasiza, 1937ko martxoaren 8a - Kigali, 1994ko apirilaren 6a) Ruandako politikari eta militarra izan zen. Ruandako armadaburu eta Guardia Nazionalaren ministro izan zen 1963an. Estatu-kolpea jo zuen 1973an, eta Gr\u00e9goire Kayibanda agintetik kendu. Errepublikako presidente izan zen, Defentsa ministro gero eta, ondoren, lehen Ministro. Hutu eta tutsi etnietako herritarren arteko harremanak baretzen ahalegindu zen."}
{"id": "281472", "revid": "96586", "url": "https://eu.wikipedia.org/wiki?curid=281472", "title": "Moxe ben Ezra", "text": "Moxe ben Ezra (, \"Abu Harun Musa bin Ya'acub ibn Ezra\", ; Granada, 1060 inguru - ?, 1140 inguru) hebrear poeta eta literatura-arauemailea izan zen.\nBiografia.\nPoesia-obra zabala idatzi zuen, bai erlijiozkoa eta bai bestelakoa. Olerki profanoak ditu onenak. Haietatik aipagarriena: \"Sefer ha-anaq\" edo \"Sefer ha-tarsi\" (\"Lepokoaren liburua\"). Kritikazko obra nagusia, arabieraz: \"Kitab al-muhadara wa-l-mudakara\" (\"Iruzkinen eta oroipenaren liburua\")."}
{"id": "281473", "revid": "6327", "url": "https://eu.wikipedia.org/wiki?curid=281473", "title": "Moses ibn Ezra", "text": ""}
{"id": "281474", "revid": "6327", "url": "https://eu.wikipedia.org/wiki?curid=281474", "title": "Moses ben Jacob ibn Ezra", "text": ""}
{"id": "281475", "revid": "1519", "url": "https://eu.wikipedia.org/wiki?curid=281475", "title": "Kotah", "text": "Kotah Indiako ipar-mendebaleko hiria eta izen bereko barrutiko (12.437 km2 eta 1.559.784 biztanle) hiriburua, Rajasthango estatuan, Chambal ibaiaren ertzean. 358.241 biztanle. Unibertsitatea. Aireportua. Nekazaritzan (kotoia, fruitu lehorrak) oinarritua da ekonomia-jarduera nagusia. Industria gutxi dago (ehungintza, doitasun-tresnak, papergintza). Zentral nuklearra."}
{"id": "281476", "revid": "28807", "url": "https://eu.wikipedia.org/wiki?curid=281476", "title": "Kota", "text": ""}
{"id": "281477", "revid": "512", "url": "https://eu.wikipedia.org/wiki?curid=281477", "title": "Kuskuta", "text": "Kuskuta ezkertearen familiako landare bizkarroi batzuen generoa da. Ernetzean ez dute kotiledoirik izaten hazian, baina zain moduko luzakin batzuk eta hari-itxurako zurtoin fin batzuk hazten zaizkie, landareren baten gaineraino iristeko eta hari hazkurria atereaz bizitzeko. 80 bat landare espezie ezagutzen dira kuskuta izenaz. Ia mundu guztian daude zabalduak."}
{"id": "281478", "revid": "512", "url": "https://eu.wikipedia.org/wiki?curid=281478", "title": "Rhinophylla alethina", "text": "Rhinophylla alethina Rhinophylla generoko animalia da. Chiropteraren barruko Carolliinae azpifamilia eta Phyllostomidae familian sailkatuta dago"}
{"id": "281479", "revid": "56334", "url": "https://eu.wikipedia.org/wiki?curid=281479", "title": "Marien Mart\u00ednez", "text": "Marien Mart\u00ednez (Barakaldo, 1965) bizkaitar margolaria da. Arte Ederretan lizentzia eskuratu zuen Euskal Herriko Unibertsitatean (1991), eta bere jaioterrian egin zuen aurreneko bakarkako erakusketa, 1992an. 1996an Bilboko BBK Kultur Aretoan eta 1998an La Brocha galerian erakutsi ditu, besteak beste, bere margolanak. 2000. urtean Gure Artea erakusketarako hautatu zuten bere lana."}
{"id": "281480", "revid": "58701", "url": "https://eu.wikipedia.org/wiki?curid=281480", "title": "Juan O\u00f1ate", "text": "Juan O\u00f1ate Salazar (P\u00e1nuco, Zacatecas, Espainia Berriko Erregeorderria, 1550 - Guadalcanal, Sevilla, Espainia, 1626ko ekainaren 3a) konkistatzailea izan zen, Espainiar Inperioaren zerbitzura. Ameriketan \u2014gaur egun Mexiko den lurraldean\u2014 jaioa, euskaldun jatorrikoa zen, Kristobal O\u00f1ate konskistatzailearen semea. Mexiko Berria konkistatzeko espedizioa antolatu zuen 1595ean. 1598an, hango aginpidearen jabe egin zen, eta, Ozeano Barerako bidea aurkitu nahian, espedizioak bidali zituen Kansasera 1601ean eta Kaliforniako golkora 1605ean. Santa Fe hiria sortu zuen 1605ean.\nGaur egun Juan O\u00f1ate ezaguna da 1599an egindako Acoma Sarraskiagatik. Lur batzuen jabetzaren harira sortutako tira-bira baten ondorioz, acoma etniako kideek 11 espainiar hil zituzten, O\u00f1ateren iloba Juan Zaldivar barne. O\u00f1atek, orduan, acomen aurkako erantzun basatia agindu zuen. Acomen herria suntsitu zuten, eta 800-1000 acoma hil zituzten.\n500 bat pertsona atera ziren bizirik Acomako Sarraskitik. Ohkay Owingeheko epaiketan, O\u00f1atek gehienak 20 urteko mirabetza behartura zigortu zituen; eta, gainera, 25 urtetik gorako gizon guztiei oin bat mozteko agindu zuen. Espainiako Gobernuak epaitu zuen, Acomen aurka \u00abgehiegizko indarkeria\u00bb erabiltzeagatik; zigortzat, Mexiko Berritik kanporatu zuen, eta Mexiko Hirira itzultzea debekatu zion, bost urtez.\nGaur egun O\u00f1ateren figura oso polemikoa da Mexiko Berriko historian: 1998an, Alcalde hirian zeukan estatuari ezkerreko oina moztu zion norbaitek, sarraskiaren aurka protesta egiteko. 2006an, eztabaida nabarmena piztu zen, Texasko El Paso hirian O\u00f1ateren zaldizko estatua handi bat egin zutenean. 2020an, Lander Arbelaitz kazetariak \u00abeuskal jatorriko konkistatzaile sadikoa\u00bb deituraz aipatu zuen O\u00f1ate."}
{"id": "281481", "revid": "46380", "url": "https://eu.wikipedia.org/wiki?curid=281481", "title": "Javier Os\u00e9s", "text": "Javier Os\u00e9s Flamarique (Tafalla, Nafarroa, 1926ko abuztuaren 23a - Iru\u00f1ea, Nafarroa, 2001eko urriaren 22a) nafar apezpikua izan zen.\nBiografia.\nIru\u00f1eko apaizgaitegian, Erroman eta Unibertsitate Gregoriarrean egin zituen Teologia eta Zuzenbideko ikasketak. Iru\u00f1eko apaizgaitegiko filosofiako irakasle izendatu zuten 1954. urtean eta bertako zuzendari 1967. urtean. Urtebete geroago dimisioa eman zuen. Huescako apezpiku izendatu zuten 1969. urtean."}
{"id": "281482", "revid": "336", "url": "https://eu.wikipedia.org/wiki?curid=281482", "title": "Charles Palissot de Montenoy", "text": "Charles Palissot de Montenoy (Nancy, 1730 - Paris, 1814) frantziar idazlea izan zen. Komediak idatzi zituen, eta bere lanetan Diderot, Rousseau, Helv\u00e9tius eta Duclos entziklopedisten aurka ekin zion. Mazarinen liburutegiko administratzaile eta Agureen Kontseiluko kide izan zen. Egilearen obra aipagarriak: \"Les philosophes\" (1760, \"Filosofoak\") eta \"La Dunciade fran\u00e7aise ou la Guerre des sots\" (1764, \"Ergelen gerra\")."}
{"id": "281483", "revid": "512", "url": "https://eu.wikipedia.org/wiki?curid=281483", "title": "Frans Snyders", "text": "Frans Snyders (Anberes, Flandria, 1579ko azaroaren 11 - \"ib.\", 1657ko abuztuaren 19a) flandriar margolaria izan zen.\nBiografia.\nBrueghel Gaztearen ikasle izan zen, eta 1602an maisu-titulua lortu zuen. Margolari barrokoa zen. Izadi hilak, fruituak, loreak eta animalien irudiak egin zituen hasieran, baina geroago indar handiko ehiza- eta borroka-irudiak, adierazkortasun bizikoak, ondu zituen, Pieter Aertsen eta Joachim Beuckelaerren margolanetan oinarriturik, baina estilo originala erabiliz betiere.\nSnydersen lan nagusiak: \"Izadi hila\", \"Oilarren borroka\" (1625), \"Basurdearen ehiza\", \"Fruta saltzailea\" (1636) eta \"Orein-ehiza\", bere maisulan handienetakoa. Azken hori Filipe IV.ari erakutsi zioten, eta horri esker eman zion erregeak ehizari buruzko zenbait margolan egiteko mandatua.\n1603-1609 bitartean Italian bizi izan zen, Erroman, Napolin eta Milanen. Sorterrira itzuli zenean arrakasta handia lortu zuen izadi hilen margolari gisa, eta horrela erakarri zuen Rubensen arreta. Haren adiskide egin zen, eta harekin batera aritu zen lan askotan, 1611-1616. urteen artean. Era berean, Snydersek lehoi- eta basurde-ehizari buruz margotu zituen zenbait margolanetan Rubensen ukitua antzematen da. Rubensen margolaritzatik hartu zituen ezaugarrien artean, aipagarriena margoaren eta konposizioaren zentzua da, baita apaingarrien oparotasuna ere; margoen erabilerari dagokionez, margo-nahasketa erabili ohi zuen, gorria eta zuria nabarmentzen direla betiere. Baina ez zen Rubens izan Snydersekin lan egin zuen ertilari ospetsu bakarra; izan ere, Snydersek zenbait irudi margotu zituen Antoon van Dycken eta Jacob Jordaensen margolan batzuetan."}
{"id": "281484", "revid": "114136", "url": "https://eu.wikipedia.org/wiki?curid=281484", "title": "Karel van Mander", "text": "Karel van Mander (Meulebeke, Flandria, 1548ko maiatza - Amsterdam, Herbehereak, 1606ko irailaren 2a) flandestar margolaria eta teoriagilea izan zen. Erromako talde manieristako kidea izan bide zen, baina teorian egindako lanengatik da batez ere ezaguna. Haarlemgo Akademiaren sortzaileetakoa izan zen, eta joera manieristaren aitzindarietakoa. Herbehereetako antzinako pinturari buruzko lan handi bat argitaratu zuen, \"Pintura-liburua\" (1604)."}
{"id": "281486", "revid": "512", "url": "https://eu.wikipedia.org/wiki?curid=281486", "title": "Antrazita", "text": "Antrazita(grezierazko \"anthrax\", \u0386\u03bd\u03b8\u03c1\u03b1\u03be, \"ikatza\") osagaien artean % 90 karbonotik gora duen ikatz minerala da, substantzia lurrunkorrak oso proportzio txikian dituena. Erretzean ez du kerik ez usainik ateratzen; garra urdin argikoa izaten du. Beltza da, ez ditu hatzak zikintzen eta metalaren antzeko distira du."}
{"id": "281487", "revid": "46380", "url": "https://eu.wikipedia.org/wiki?curid=281487", "title": "Antoine Blondin", "text": "Antoine Blondin (Paris, 1922ko apirilaren 11 - Paris, 1991ko ekainaren 7a) frantziar idazlea izan zen.\n\"Husarrak\" deiturikoen belaunaldikoa. Bere garaiko gertakari eta pertsonaiei begirada umoretsua eta samurra eskaini zien bere obran: \"L\u00b4Europe buissonni\u00e8re\" (1949, \"Sastraka arteko Europa\"), \"Un singe en hiver\" (1959, \"Tximino bat neguan\"). Aipatzekoak dira Frantziako Tourraren inguruan idazten zituen kronika bitxiak ere."}
{"id": "281488", "revid": "512", "url": "https://eu.wikipedia.org/wiki?curid=281488", "title": "Rhinophylla fischerae", "text": "Rhinophylla fischerae Rhinophylla generoko animalia da. Chiropteraren barruko Carolliinae azpifamilia eta Phyllostomidae familian sailkatuta dago"}
{"id": "281489", "revid": "65203", "url": "https://eu.wikipedia.org/wiki?curid=281489", "title": "Andrew Carnegie", "text": "Andrew Carnegie (Dunfermline, Eskozia, 1835eko azaroaren 25a - Lennox, Massachusetts, 1919ko abuztuaren 11) Estatu Batuetako industria-gizona izan zen.\n\"Carnegie Steel Company of New Jersey\" konpainiaren sortzailea izan zen (1900), eta altzairua ekoizteko metodo berriak asmatu zituen. Filantropo handia zen. Lehen kapitalismoaren garaiko \"self-made-man\" (bere lanari esker aurrera atera den gizona) eredutzat hartu izan da."}
{"id": "281490", "revid": "96586", "url": "https://eu.wikipedia.org/wiki?curid=281490", "title": "Christo", "text": "Christo, jaiotza-izenaz Christo Javacheff (Gabrovo, Bulgaria, 1935eko ekainaren 13a - New York, 2020ko maiatzaren 31), artista estatubatuarra izan zen, sortzez bulgariarra.\nBiografia.\nHainbat eraikin, gauza eta ingurune paketatuz plastikoz, nylonez edo polipropilenoz estaliz, egin da ezaguna. \"Hesitura jarraizkoa\" (1976), \"Uharte inguratuak\" (1982), \"Ponte-Neuf paketaturik\" (1985) ditu obra ezagunenetakoak. 1995ean Berlingo Reichstag estali zuen."}
{"id": "281491", "revid": "28807", "url": "https://eu.wikipedia.org/wiki?curid=281491", "title": "Christo Javacheff", "text": ""}
{"id": "281492", "revid": "119347", "url": "https://eu.wikipedia.org/wiki?curid=281492", "title": "Dair al Bahri", "text": "Dair al Bahri (, \"Dayr al-Bahri\") Egiptoko aztarnategi garrantzitsua, Niloko ibaiaren eskuinaldean, Karnakeko hiriaren aurrean. Bertan dago Hatshepsut erreginak Senenmut arkitektoari eraikiarazi zion tenplua (K.a. 1500. urtea). Tenplutik hurbil Maspero egiptologo frantsesak 1881. urtean lurpean aurkitu zuen Mentuhotep II.aren hilobi-tenplua dago (K.a. 2050. urtea).\nMentuhotep II.aren hilobia.\nInperio Ertaineko hileta eraikinen multzo aipagarriena XI. dinastiako Mentuhotep II.a (K.a. 2064-2013) faraoiarena izan zen, Deir el-Bahari amildegian eraiki baitzen. Harkaitzean zulatuta zegoen hilobia, handikienak egon ohi ziren bezala. Sarreraren aurrean, patio zabal bat zegoen, eta haren atzean bi terraza angelu-zuzen altxatzen ziren, zentrokideak, tumulu edo piramide formako egitura batean amaitzen zirenak, pilare oktogonalezko zutabedi bikoitza zutela inguruan. Egun erabat hondatua dago monumentua.\nHatshepsuten tenplua.\nHatshepsut erreginak (K.a. 1479-1457), Mentuhotep II.aren hilobi tenplua zegoen toki bera aukeratu zuen bere tenplua eraikitzeko, hain zuzen ere, Erregeen Haranaren beste aldean zegoelako. Senenmut arkitektoak zuzendu zituen obrak, tenpluaren alboko kapera batean irakurri ahal daitekeenez. Ez da ohikoa arkitektoaren izena bere obran azaltzea, baina heste iturri batzuetatik jakin da garrantzi handiko pertsonaia eta erregina oso hegikoa zela Senenmut hori.\nEraikina, funtsean, hiru plataformaz dago osatua, eta euren artean aldapa batzuen bidez daude lotuak. Barrenekoa patio ireki bat da eta atari bat du atzean. Erdiko eta goreneko solairuek harkaitzean zulatutako beste areto batzuk ere badituzte. Senenmutek, tenpluak inguruko paisaiarekin bat egitea ez ezik, lau angeluko eta poligono formako zutabeek argi-itzal joko ikusgarri bat eragitea ere lortu zuen, tokiko eguzki indartsuak efektua areagotzen zuela (ez da ahaztu behar Deir el-Bahari dela, mundu osoa hartuta, udan tenperatura handienetakoak izaten dituen tokietako bat)."}
{"id": "281493", "revid": "6327", "url": "https://eu.wikipedia.org/wiki?curid=281493", "title": "Deir el Bahari", "text": ""}
{"id": "281494", "revid": "46380", "url": "https://eu.wikipedia.org/wiki?curid=281494", "title": "Johann Fust", "text": "Johann Fust (Mainz, gaur egun Alemania, 1400 - Paris, Frantzia, 1466ko urriaren 30a) alemaniar zilargina eta inprimatzailea izan zen.\nBiografia.\nJohannes Gutenbergekin elkartu zen, baina 1455ean haserretu, eta Peter Sch\u00f6fferekin batera sortua zuten inprentan lan egin zuen handik aurrera. Beste zenbait libururen artean, 1457an \"Mainzeko Salmotegia\" (dataturik dagoen lehen liburu inprimatua), eta ondoren \"Mainzeko Biblia\" argitaratu zituzten."}
{"id": "281495", "revid": "28807", "url": "https://eu.wikipedia.org/wiki?curid=281495", "title": "Johannes Fust", "text": ""}
{"id": "281496", "revid": "336", "url": "https://eu.wikipedia.org/wiki?curid=281496", "title": "Gandharva", "text": "Gandharva airean eta uretan bizi zen espiritua da, brahmanismoan. Hasieran Gandharva bakar bat aipatzen zen elezaharretan, baina \"Mahabharata\"k 88.000 aipatzen ditu. Gorputzaren erdia gizonarena eta beste erdia animaliarena dute, eta indar handikoak dira. Apsararekin ezkonduta daudela diote elezaharrek. Rigvedak erritu erotikoekin lotzen ditu, ernalketarekin batez ere.\nErreferentziak kultura orokorrean.\nOne Fast Move or I'm Gone dokumentala Jack Kerouac idazlearen Big Sur nobelarekin lotuta dago. Hain zuzen, soinu bandarako Jay Farrar eta Benjamin Gibbardek sortutako abestien letrak nobelan oinarrituta daude, eta San Francisco abestiaren letran Gandharva aipatzen da."}
{"id": "281497", "revid": "1545", "url": "https://eu.wikipedia.org/wiki?curid=281497", "title": "Gelimer", "text": "Gelimer, jatorrizko forman agian Geilamir (480 - 553) Afrikako azken errege bandaloa izan zen.\nBiografia.\n530-534 bitarteko urteetan izan zen errege. Katolikoen aldeko zen Hilderiko bere lehengusuari aginpidea kendu zion (530), eta horrekin aukera eman zion Justiniano I.ari berriro Afrika hartzeko. Belisariok Kartagon eta Bullan (Numidia) menderatu (533 eta 534), eta atxilo hartu zuen. Horrela amaitu zen bandaloen aginpidea Afrikan."}
{"id": "281498", "revid": "512", "url": "https://eu.wikipedia.org/wiki?curid=281498", "title": "Rhinophylla pumilio", "text": "Rhinophylla pumilio Rhinophylla generoko animalia da. Chiropteraren barruko Carolliinae azpifamilia eta Phyllostomidae familian sailkatuta dago"}
{"id": "281499", "revid": "336", "url": "https://eu.wikipedia.org/wiki?curid=281499", "title": "Hiazinto", "text": "Hiazinto, grezieraz \u1f59\u03ac\u03ba\u03b9\u03bd\u03b8\u03bf\u03c2 (\"Hyakinthos\"), Greziako mitologiako pertsonaia da, Espartako errege Amiklaren semea.\nOso ederra zen eta edertasun horrek liluratuta utzi zuen Apolo jainkoa. Apolok berak hil zuen Hiazinto nahigabe, eta haren odoletik sortu omen zuen hiazinto lorea. Pertsonaia honen ohoretan egiten ziren \"hyakinthia\" jaiak, espartarren erlijio-ospakizun garrantzi handienekoak."}
{"id": "281500", "revid": "28807", "url": "https://eu.wikipedia.org/wiki?curid=281500", "title": "Jazinto", "text": ""}
{"id": "281501", "revid": "105290", "url": "https://eu.wikipedia.org/wiki?curid=281501", "title": "Kamakura", "text": " Japoniako hiria da, Kanagawa prefekturakoa, 2012an 174.412 biztanle zituena.\nOspetsua da Kamakurako \"Daibutsu\" edo Buda Handia, 14 metroko garaiera duen brontzezko estatua bertan dagoelako K\u014dtoku-in tenpluan. Bestalde hondartzek herri turistikoa bihurtu dute.\nGeografia.\nTokiotik 50 kilometro hego-mendebaldera kokaturik dago Sagami Badiaren ertzean. Muinoek inguratzen dute herria hiru aderditatik, mendi altuenak \u014chira (159m) eta Tendai (141m) dira. Hori gutxi balitz tunelak egin bitartean pasabide estuetatik sartu beharra zegoen herrira, horregatik Kamakurako \"zazpi ateak\" edo \"zazpi ahoak\" esaera zabaldu zen. Honek guztiak gotorleku naturala bihurtzen dute herria. Namerigawa ibai laburra itsasoratzen da Kamakurako hondartzan.\nKamakuratik gertu Yamanouchi herrixka dago, Kita-Kamakura izenaz ere ezaguna. Bertan zeuden Kamakurako zazpi ateetako bi baina inoiz ez da Kamakuraren parte kontsideratu. Giro tradizionala dauka, batez ere dituen tenplo ugariei esker.\nKostaldean egonik Kamakuran tsunamien beldur ere badira eta kaleetan tsunamien ebakuaziorako bideak gezien bidez seinalatuta daude lurrean. Kale argi guztietan ere toki horretako altuera adierazten da.\nHistoria.\nHasierako populazioak.\nIngurunea duela 10.000 urte populatua zegoen jadanik. J\u014dmon Aroko hainbat keramika zati aurkitu dira besteak beste. Yayoi Aroan (k.a 300 - k.o. 300) itsasoak atzera egin zuen, gaur egungo kosta lerrora gutxi gorabehera, eta ehiza eta arrantzari nakazaritza nagusitu zitzaion.\nKamakura Aroa (1185-1333).\n\"Kamakura\" izenaren lehen aipamena 712urtekoa da baina VIII. mendearen inguruan eratu zen hiria eta 1063an Tsurugaoka Hachiman-g\u016b tenplua altxatu zuten Kyoton zegoen \"Iwashimizu Hachiman-g\u016b\" tenploaren adarra zena. 1185ean Minamoto no Norimotok Taira klana garaitu eta Kamakura shogunerria sortu zuen. Lehenengo erregimen militar feudal japoniarra izan zen eta 1250an dagoeneko Japoniako laugarren hiri handiena bihurtu zen, enperadorearen egoitza zen Kyoto bera ere gaindituz. 200.000 biztanle zituen orduan. 1333an Nitta Yoshisadak enperadorearen izenean Kamakura setiatu zuen eta itsasbeheraz baliatuz hirira sartzea lortu eta suntsitu egin zuen Kamakura Aroari bukaera emanez eta enperadorearen legea berrezarriz.\nKamakuraren gainbehera.\nMuromachi Aroan bortxakeria eta nahasmendua nagusitu ziren eta Kamakura ia desagertzeraino iritsi zen. Ashikaga Takauji shogun berriak ere nahiago izan zuen Kyoton bizi, enperadorearen ondoan. Toki estrategikoa izanik hurrengo mendeetan ere istilu ugari izan ziren Kamakuran eta 1454 eta 1526an oso kaltetua gertatu zen. Hauei 1498ko tsunamia gehitu behar zaie.\nMendez mende alboratua gelditu zen eta 1910rako 7.250 biztanle zituen herri txikia zen, garai bateko handitasunaren aztarna bakarra \"Daibutsu\" (Buda Handia) zelarik.\nXX mendea.\n1890an Tokiotik zetorren trenbidea eraiki zen eta turismoa iritsi zen herrira. 1923ko lurrikara handiak berriz altetu zuen Kamakura 2.000 pertsona hilez. Hondartza bi metro inguru altxatu zen baina mendialdean lur-jausi handiak izan ziren. Gaur egun ikus daitezkeen tenplu asko aintzina batean izan zirenen erreplikak dira beraz.\nJaialdiak.\nIa hilabetero dago jaialdiren bat Kamakuran. Garrantzitsuenak honako hauek dira:"}
{"id": "281502", "revid": "512", "url": "https://eu.wikipedia.org/wiki?curid=281502", "title": "Jos\u00e9 L\u00f3pez Portillo", "text": "Jos\u00e9 L\u00f3pez Portillo (Mexiko, 1920ko ekainaren 16a - 2004ko otsailaren 17a) Mexikoko estatu-gizona eta ekonomialaria . Partido Revolucionario Institucional (PRI) alderdiko kide egin zen 1945ean. Ministro kontseilaria, lehendakaritzako idazkariordea eta estatuko argindar-erakundeko lehendakaria izan zen Finantza ministro izan baino lehen (1973-1975). 1976ko hauteskunde orokorrak irabazi zituen PRI alderdiaren eskutik, eta Mexikoko presidente izan zen 1982 arte."}
{"id": "281503", "revid": "336", "url": "https://eu.wikipedia.org/wiki?curid=281503", "title": "Mangle gorri", "text": "Mangle gorria (\"Rhizophora mangle\") tropikoko lurraldeetan hazten den zuhaitz sustraihandia da, berezkoez gainera zenbait kimu ere sustrai bihurtzen dituena. Hosto luze puntazorrotzak eta mordotan antolatuak izaten ditu, palmondoaren antzekoak. Hostoak, azala eta fruitua tindagaiak egiteko erabiltzen dira; zura, berriz, uretan egon behar duten eraikuntzak egiteko.\nMangle gorria da mangladietako mangle mota ezagunena."}
{"id": "281504", "revid": "336", "url": "https://eu.wikipedia.org/wiki?curid=281504", "title": "Megaroi", "text": "Megaroi () Greziako eta Ekialde Hurbileko jauregietako gela handia. Hiru parte nagusi ditu: atari zabala, zutabeek eutsia, sarrera-gelatxo bat eta egongela handia, erdian sutondoa zuena. Megaroian egiten ziren harrerak, familiako bilerak etab. Mizenasko jauregi guztietan eta etxe askotan aurkitu da. Jatorriz Egeo inguruko eraikuntza egitura dela diote adituek."}
{"id": "281505", "revid": "46380", "url": "https://eu.wikipedia.org/wiki?curid=281505", "title": "Pierre Puvis de Chavannes", "text": "Pierre-C\u00e9cile Puvis de Chavannes (Lyon, Frantzia, 1824ko abenduaren 14 - Paris, Frantzia, 1898ko urriaren 24a) frantses margolaria izan zen.\nBiografia.\nItalian zela, liluratua geratu zen italiar Pizkundeko pintoreen obrak ikusita. Bere garaiko artisten estilotik aldenduta, Ingres edo Chass\u00e9riauren tradizioari jarraituz, neurri handiko freskoak margotu zituen. Eraikin zibil ugari dekoratu zituen; Parisko Panteoiko pintura-multzoak dira egilearen obra nagusiak."}
{"id": "281506", "revid": "28807", "url": "https://eu.wikipedia.org/wiki?curid=281506", "title": "Pierre-C\u00e9cile Puvis de Chavannes", "text": ""}
{"id": "281507", "revid": "56334", "url": "https://eu.wikipedia.org/wiki?curid=281507", "title": "Hans Spemann", "text": "Hans Spemann (Stuttgart, Alemania, 1869ko ekainaren 27a - Friburgo, Alemania, 1941eko irailaren 9a) alemaniar biologoa izan zen.\nBiografia.\nBerlin-Dahlemgo Biologia Institutuko zuzendari izan zen (1919), eta Zoologiako katedraduna Friburgoko Unibertsitatean. Biziaren funtsezko mekanismoak aztertu zituen, zelulen eta enbrioien garapena batez ere. 1935ean Medikuntzako Nobel saria eman zioten, enbriologia-alorrean egin zituen lanengatik."}
{"id": "281508", "revid": "512", "url": "https://eu.wikipedia.org/wiki?curid=281508", "title": "Sturnira aratathomasi", "text": "Sturnira aratathomasi Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281509", "revid": "512", "url": "https://eu.wikipedia.org/wiki?curid=281509", "title": "Txinanteka", "text": "Txinanteka Mexikoko Oaxacako ipar-mendebaldeko jatorrizko herria da. 84.000 inguru dira, eta haietako laurdenak beren hizkuntzan bakarrik hitz egiten du. Bizibidez laborariak dira eta artoa, babarrunak, yuka eta batata lantzen dituzte batez ere. Halaber, oiloak, zerriak eta arrainak dira haien proteina-iturri nagusia."}
{"id": "281510", "revid": "46380", "url": "https://eu.wikipedia.org/wiki?curid=281510", "title": "Claude Favre de Vaugelas", "text": "Claude Favre de Vaugelas frantses gramatikaria (Meximieux, Bresse, 1585eko urtarrilaren 6a - Paris, 1650eko otsailaren 26a). Frantses Akademiako kidea izan zen 1634. urtetik aurrera, eta lan handia egin zuen \"Encyclop\u00e9die\" obran. 1637. urtean onartu zioten frantses hizkuntzari buruz egin zuen \"Iruzkinak\" lana. 1647. urtean \"Remarques sur la langue fran\u00e7aise\" (\"Frantses hizkuntzari buruzko oharrak\") obra handia argitaratu zuen."}
{"id": "281512", "revid": "336", "url": "https://eu.wikipedia.org/wiki?curid=281512", "title": "Jose Maria Azkue", "text": "Jose Maria Azkue Go\u00f1i (Errenteria, 1869 - Bilbo, 1938) euskal idazle frantziskotarra izan zen. Itzulpen-lanak egin zituen, batez ere. Hona horietako batzuk: \"Aita Prantzisko Dontsuaren ta beren praillien loratxuak \"(1923), Asisko santuaren \"Fioretti\" euskaraz emanak; \"Asis\u00b4tar Prantzisko Donearen bizitza \"(1929), J. M. Santarelliren lanaren itzulpena; \"Garbitokiko Animen Bederatziurrena \"(1931)."}
{"id": "281513", "revid": "336", "url": "https://eu.wikipedia.org/wiki?curid=281513", "title": "Vittore Carpaccio", "text": "Vittore Carpaccio (Venezia, Italia, c. 1465 - 1525 edo 1526) margolaria izan zen, Gentile Belliniren ikaslea. Garai hartako Venezian girotutako gertakariak irudikatu zituen, veneziarren eguneroko bizitza, eta hiri hartako ikuspegiak.\nCarpaccioren lan nagusiak: \"Urtsula santaren bizitza\" (bederatzi oihalez osatua), \"San Jurgi herensugea hiltzen\", \"San Agustin ikasgelan\" eta \"Bi emakumeak\"."}
{"id": "281514", "revid": "58701", "url": "https://eu.wikipedia.org/wiki?curid=281514", "title": "Pere Coromines", "text": "Pere Coromines i Montanya (Bartzelona, Katalunia, 1870eko maiatzaren 6a - Buenos Aires, Argentina, 1939ko azaroaren 30a) katalan politikaria eta idazlea izan zen.\nBiografia.\nErrepublikaren aldekoa, abertzalea eta anarkismozalea zen. \"El Poble Catal\u00e0\" egunkariko zuzendaria izan zen. Buenos Airesen hil zen, Espainiako Gerra Zibilaren ondoren erbestera jo ondoren. Eleberri ugari idatzi zuen, hiriko bizimodua eta anarkismoaren gorabeherak gai hartuta. Miguel Unamunoren lagun mina izan zen."}
{"id": "281515", "revid": "28807", "url": "https://eu.wikipedia.org/wiki?curid=281515", "title": "Pere Coromines i Montanya", "text": ""}
{"id": "281516", "revid": "336", "url": "https://eu.wikipedia.org/wiki?curid=281516", "title": "Gorgona", "text": "Gorgona, antzinako greziarren artean, hiru emakumezko munstroetako bakoitza zen: Estenea, Euriala eta Medusa.\nSugez inguraturik, hegodun eta atzamar zorrotz eta hagin beldurgarriak zituztela irudikatu ohi ziren. Medusa, hilkorra zen ahizpa bakarra, oso neska liraina zen, baina Ateneak ileak suge bihurtu zizkion, eta hura ikusten zuen oro harri bihurturik geratu ohi zen."}
{"id": "281517", "revid": "512", "url": "https://eu.wikipedia.org/wiki?curid=281517", "title": "Sturnira bidens", "text": "Sturnira bidens Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281518", "revid": "28807", "url": "https://eu.wikipedia.org/wiki?curid=281518", "title": "Gorgonak", "text": ""}
{"id": "281519", "revid": "336", "url": "https://eu.wikipedia.org/wiki?curid=281519", "title": "Nikolai Karamzin", "text": "Nikolai Mikhailovitx Karamzin (, ahoskatua; Simbirsk, gaurko Ulianovsk, greg./abenduaren 1ajul. - San Petersburgo, greg./maiatzaren 22ajul.) errusiar historialaria izan zen. Armadan bi urte egin ondoren, literaturari ekin zion. Errusierazko prosaren sortzaileetakoa izan zen, eta oso aintzat hartua izan zen estilista gisa. Bere lehen obra (\"Bidaiak Moskutik\") argitaratu zuenean, Inperioaren historialari izendatu zuten. \"Errusiako historia\" izan zen Karamzinen obra nagusia."}
{"id": "281520", "revid": "6327", "url": "https://eu.wikipedia.org/wiki?curid=281520", "title": "Nikolay Karamzin", "text": ""}
{"id": "281521", "revid": "512", "url": "https://eu.wikipedia.org/wiki?curid=281521", "title": "Kufiko", "text": "Kufikoa arabiera idazteko erabilitako alfabetoek izan duten kaligrafia formarik zaharrena da, nabatear alfabeto zaharraren aldaera bat. VII. mendearen bukaeraren inguruan garatu zen, Kufa hirian (gaur egungo Irak; hiri horretatik datorkio izena) eta beste gune batzuetan. XI. menderaino, Korana idazteko erabilitako alfabeto nagusia izan zen. Hilarrietan eta eraikuntzetan ere asko erabili zen. Ezagutzen diren Koranaren kopia zaharrenak idazkera kufikoan daude idatzita."}
{"id": "281522", "revid": "512", "url": "https://eu.wikipedia.org/wiki?curid=281522", "title": "Jean Negulesco", "text": "Jean Negulesco (Craiova, Errumania, 1900 - Marbella, Espainia, 1993) zinema-zuzendaria izan zen. Jatorriz errumaniarra, estatubatuar hiritartasuna hartu zuen. Oso gazte zela, Parisa joan zen, margolaritza ikastera. 1927an, Estatu Batuetara joan zen bere koadroak erakustera, eta han geratu zen. Hollywooden, jantziak eta dekoratuak marraztu zituen.\nFilm nagusiak: \"The Mask of Dimitrios\" (1944) eta \"Titanic\" (1953)."}
{"id": "281525", "revid": "336", "url": "https://eu.wikipedia.org/wiki?curid=281525", "title": "Solifugae", "text": "Solifugae izen bereko ordenako araknidoak dira. Trakea bidez hartzen dute arnasa eta obiparoak dira. Armiarmaren antzekoak dira, eta ozka pozoitsua dute. 10-60 mm luze dira. Gauzaleak dira eta Afrikan, Asia hegoaldean eta Ameriketan bizi dira gehienak, baina Iberiako eta Balkanetako penintsuletan ere badira. 10 familia eta 1.100 bat espezie ezagutzen dira."}
{"id": "281526", "revid": "28807", "url": "https://eu.wikipedia.org/wiki?curid=281526", "title": "Solifugo", "text": ""}
{"id": "281527", "revid": "1519", "url": "https://eu.wikipedia.org/wiki?curid=281527", "title": "Warangal", "text": "Warangal (teluguz: \u0c35\u0c30\u0c02\u0c17\u0c32\u0c4d \u0c1c\u0c3f\u0c32\u0c4d\u0c32\u0c3e) Indiako hegoaldeko hiria da, Andhra Pradesh estatuko iparraldean. 336.000 biztanle (1981). Salerosketa-, komunikabide- eta industria-gunea (kotoia, zeta, alfonbrak, eta abar) da. Aipagarriak dira XII. mendeko tenplu hindua, mila zutabe dituena, eta XIII. mendeko gaztelua. Kakatiya dinastia andhraren erresumako hiriburua (XII. m.) eta garrantzi handiko hiria izan zen."}
{"id": "281528", "revid": "512", "url": "https://eu.wikipedia.org/wiki?curid=281528", "title": "Sturnira bogotensis", "text": "Sturnira bogotensis Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281529", "revid": "28807", "url": "https://eu.wikipedia.org/wiki?curid=281529", "title": "Apostomatido", "text": "Ciliophora filumeko Apostomatia protista-subklasearen animaliez esaten da. Zilio bidez mugitzen dira, eta gorputzean haritxoak dituzten muskuilu txikiak dira; zitostoma arrosaren itxurakoa dute; hartatik sartzen dituzte gorputzera likidoak eta partikula solido txikiak. Zilioek espiral-itxura dute, eta elkarrengandik oso bereizita daude. Makronukleoaren itxura aldakorra da, eta mikronukleo bakarra dute. Itsas karramarroen parasitoak izaten dira."}
{"id": "281530", "revid": "512", "url": "https://eu.wikipedia.org/wiki?curid=281530", "title": "Banteng", "text": "Banteng (\"Bos javanicus\") behiaren familiako ugaztun artiodaktiloa da. 3 m luze izaten da, eta 1,50 m altu; burua txikia baina zabala du; mutur arroa, belarri handiak eta adar motzak gorantz zabalduak. Ilea gris arre kolorekoa du, eta hankak goialdean arrasto gorriak izaten ditu. Javan, Borneon eta Sumatran mendietako basoetan bizi da, talde txikietan bildurik."}
{"id": "281531", "revid": "56334", "url": "https://eu.wikipedia.org/wiki?curid=281531", "title": "Hans Bethe", "text": "Hans Albrecht Bethe ( ahoksatua; Estrasburgo, Alemania, 1906ko uztailaren 2a - Ithaca, New York estatua, Ameriketako Estatu Batuak, 2005eko martxoaren 6a) alemaniar-estatubatuar fisikaria izan zen. Izpi kosmikoei buruzko ikerketen egilea. Zerrenda fotoelektronikoen teoria formulatu zuen. Alabaina, bere izena duen karbono-zikloaren aurkikuntzagatik (1938) zen batez ere ezaguna. 1943tik 1946ra bonba atomikoaren proiektuan lan egin zuen Estatu Batuetan. Fisikako Nobel saria eman zioten 1967an eta beste zenbait sari ere jaso zituen: Lomonosov urrezko domina (1989), Oersted domina (1993) eta Bruce domina (2001).\nBizitza.\nJaiotzaz alemaniarra, ama judua zuen; bera kristaua zen arren, naziek bere judu jatorriagatik jazarri zuten, eta Ameriketako Estatu Batuetara ihes egin eta hango hiritartasuna hartu zuen."}
{"id": "281532", "revid": "28807", "url": "https://eu.wikipedia.org/wiki?curid=281532", "title": "Hans Albrecht Bethe", "text": ""}
{"id": "281533", "revid": "512", "url": "https://eu.wikipedia.org/wiki?curid=281533", "title": "Br\u0103ila", "text": "Br\u0103ila Errumania hego-ekialdeko hiria eta izen bereko lurraldeko hiriburua da, Danubio ibaiaren ertzean dagoena.\nEkonomia.\nErrumaniako bigarren ibai-portua da. Industriagune garrantzitsua (metalurgia astuna, ontzigintza).\nErrumania hego-ekialdeko lurraldea ere bada Braila: 4.724\u00a0km2 eta 393.291 biztanle; hiriburua: Braila. Ekonomia-jarduera nagusia nekazaritza da."}
{"id": "281534", "revid": "28807", "url": "https://eu.wikipedia.org/wiki?curid=281534", "title": "Braila", "text": ""}
{"id": "281535", "revid": "336", "url": "https://eu.wikipedia.org/wiki?curid=281535", "title": "La Cagoule", "text": "La Cagoule () frantziar eskuin muturreko taldea izan zen, prentsak horrela izendatua baina ofizialki \"Comit\u00e9 Secret d\u00b4Action R\u00e9volucionnaire\" (C.S.A.R.). 1935etik aurrera, Frantziako Errepublikaren eta faxismoaren kontrako militanteen aurkako bortxazko ekintza ugari egin zuen. Nazien inbasioaren ondoren talde honetako kide gehienak Vichyko gobernuaren lankide izan ziren."}
{"id": "281536", "revid": "46380", "url": "https://eu.wikipedia.org/wiki?curid=281536", "title": "Aristide Cavaill\u00e9-Coll", "text": "Aristide Cavaill\u00e9-Coll (Montpellier, 1811ko otsailaren 4a - Paris, 1899ko urriaren 13a) organo-egile frantsesa izan zen. Organoak egiten zituen familia batean jaio zen. Hobekuntza ugari egin zizkion organoari, eta bere ospea mundu osora hedatu zen. Parisko Saint-Denis, Madeleine, Saint-Sulpice, Sainte-Clotilde eta Notre Dame elizetako organoak egin zituen. Euskal Herrian ere badaude, esaterako, Donostiako Santa Mariakoa."}
{"id": "281537", "revid": "336", "url": "https://eu.wikipedia.org/wiki?curid=281537", "title": "Martin Coscojales", "text": "Martin Coscojales (Barakaldo, Bizkaia, 1542 - Bilbo, Bizkaia, 1607) bizkaitar historialaria izan zen.\nBiografia.\nSalamancan egin zituen ikasketak, eta apaiz egin zen, agustindarren ordenan. Salamancan eta Talaveran egon zen (ardura handiko karguak izan zituen agustindarren ordenan), eta Bilbon eman zituen azken urteak. \"Antig\u00fcedades de Vizcaya\" obra handia idatzi zuen, 1590. urtetik aurrera."}
{"id": "281538", "revid": "512", "url": "https://eu.wikipedia.org/wiki?curid=281538", "title": "Sturnira erythromos", "text": "Sturnira erythromos Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281539", "revid": "28807", "url": "https://eu.wikipedia.org/wiki?curid=281539", "title": "Fray Martin de Coscojales", "text": ""}
{"id": "281540", "revid": "58701", "url": "https://eu.wikipedia.org/wiki?curid=281540", "title": "Samuel Eichelbaum", "text": "Samuel Eichelbaum (Villa Dom\u00ednguez, Entre R\u00edos, 1894ko azaroaren 14a - Buenos Aires, 1967ko maiatzaren 4a) Argentinako antzerkigilea izan zen.\nKazetaria, antzerki-kritikaria eta zuzendaria izan zen. Bere obrak Buenos Aires hiriaren hazkundearen gorabeherak islatzen ditu. Obra ugari idatzi zuen: \"El lobo manso\" (1906, \"Otso otzana\"), \"La mala sed\" (1920, \"Egarri gaiztoa\"), \"Dos brasas\" (1957, \"Bi txingar\") eta \"Subsuelo\" (1967, \"Lurpea\")."}
{"id": "281541", "revid": "512", "url": "https://eu.wikipedia.org/wiki?curid=281541", "title": "Zuri\u00f1e Fern\u00e1ndez Gerenabarrena", "text": "Zuri\u00f1e Fern\u00e1ndez Gerenabarrena (Gasteiz, Araba, 1965eko azaroaren 28a -) arabar musikagilea da.\nBiografia.\nJes\u00fas Guridi Musika Eskolan Akordeoi ikasketak egin zituen, eta Konposizio ikasketak egin zituen Carmelo Bernaolarekin. Fuga eta Kontrapuntu ikasketak J. C. Arriaga Musika Kontserbatorioan egin zituen. Ikastaroak egin ditu bestalde, Frantzia, Italia eta Espainian zehar. Antzezlan eta pelikulen orkestrazio-lanak egin ditu, besteak beste, \"La Regenta\", \"Cachito\", \"Secretos del coraz\u00f3n\" eta \"Airbag\"-erako. Gaur egun Konposizioa irakasten dihardu Musikenen, Euskal Herriko Musika Ikasketen Goi Mailako Zentroan."}
{"id": "281542", "revid": "28807", "url": "https://eu.wikipedia.org/wiki?curid=281542", "title": "Zuri\u00f1e Fern\u00e1ndez Guerenabarrena", "text": ""}
{"id": "281543", "revid": "62526", "url": "https://eu.wikipedia.org/wiki?curid=281543", "title": "Imatra", "text": "Imatra Finlandiako udalerria eta industriagune nagusietakoa da. Kymi probintzian dago.\nIndustriaguneak Imatra, Tainionkoski, Vuoksenniska eta Kaukopaa herriak hartzen ditu. Saimaa aintziraren eta Vuoksi ibaiaren ertzean dago.\nImatrako ur-lasterrak zenbait zentral hidroelektrikotan baliatuak dira, eta horien inguruan siderurgia- eta metalurgia-lantegiak, kimika-, zelulosa- eta paper-industria ugari eraiki dira."}
{"id": "281544", "revid": "512", "url": "https://eu.wikipedia.org/wiki?curid=281544", "title": "Sturnira lilium", "text": "Sturnira lilium Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281545", "revid": "512", "url": "https://eu.wikipedia.org/wiki?curid=281545", "title": "Kakiondo", "text": "Kakiondoa \"(Diospyros kaki)\" ebenazeoen familiako asiar jatorriko zuhaitz adar-zabal samarra eta 10 m inguru luzea da. Enbor zuzena eta adaburu zabal adartsua izaten ditu; hostoa, berriz, leuna, distiratsua eta arrautza-itxurakoa, eta lorea txikia, kolorez zuri-horixka eta sexu banakoa. Udazkenean, kaki izeneko fruitu hori-gorrixka ematen du, sagar baten antzekoa eta neurrikoa, jateko oso ona dena."}
{"id": "281546", "revid": "336", "url": "https://eu.wikipedia.org/wiki?curid=281546", "title": "Kantaridina", "text": "Kantaridina errauli izeneko zomorrotik ateratzen den gai erresumingarri pozoitsua da.\nAlbaitaritzan erabiltzen zen batez ere, azalaren gorrituak eta erreak sendatzeko. Irentsiz gero, nazka eta goralarria eragin dezake, gernu-hodien handitzea, eta kalteak gernu-maskurian, giltzurrunetan, hesteetan eta abar. Afrodisiako gisa ere erabili izan da, baina oso arriskutsua da."}
{"id": "281547", "revid": "105290", "url": "https://eu.wikipedia.org/wiki?curid=281547", "title": "Labridae", "text": "Labrido Pertziformeen ordenako Labridae familiako arrainez esaten da. Bizkar-hegal bakarra, hortz sendoak, oso ezpain mamitsuak eta ezkata biribilak dituzte. Kolore bizikoak izaten dira. Mediterraneo itsasoaren eta Ozeano Atlantikoaren kostaldean ibiltzen dira, azpi harritsua eta alga asko den lekuetan batez ere. Molusku, krustazeo eta har txikiak jaten dituzte.\nFamiliak 500 espezie inguru ditu, 60 generotan banatuak.\nAzpifamilia eta tribuak.\nHona hemen:\n\"Hypsigenyines\"\n\"Labrines\"\n\"Cheilines\"\n\"Scarines\"\n\"Pseudocheilines\"\n\"Novaculines\"\n\"Pseudolabrines\"\n\"Labrichthyines\"\n\"Julidines\"\nGeneroak.\n\"Acantholabrus\"\n\"Achoerodus\"\n\"Ammolabrus\"\n\"Anampses\"\n\"Anchichoerops\"\n\"Austrolabrus\"\n\"Bodianus\"\n\"Centrolabrus\"\n\"Cheilinus\" \n\"Cheilio\"\n\"Choerodon\"\n\"Cirrhilabrus\"\n\"Clepticus\"\n\"Conniella\"\n\"Coris\"\n\"Ctenolabrus\"\n\"Cymolutes\"\n\"Decodon\"\n\"Diproctacanthus\"\n\"Doratonotus\"\n\"Dotalabrus\"\n\"Epibulus\"\n\"Eupetrichthys\"\n\"Frontilabrus\"\n\"Gomphosus\"\n\"Halichoeres\"\n\"Hemigymnus\"\n\"Hologymnosus\"\n\"Iniistius\"\n\"Julichthys\"\n\"Labrichthys\"\n\"Labroides\"\n\"Labropsis\"\n\"Labrus\"\n\"Lachnolaimus\"\n\"Lappanella\"\n\"Larabicus\"\n\"Leptojulis\"\n\"Macropharyngodon\"\n\"Malapterus\"\n\"Minilabrus\"\n\"Nelabrichthys\"\n\"Notolabrus\"\n\"Novaculichthys\"\n\"Novaculoides\"\n\"Ophthalmolepis\"\n\"Oxycheilinus\"\n\"Oxyjulis\"\n\"Paracheilinus\"\n\"Parajulis\"\n\"Pictilabrus\"\n\"Polylepion\"\n\"Pseudocheilinops\"\n\"Pseudocheilinus\"\n\"Pseudocoris\"\n\"Pseudodax\"\n\"Pseudojuloides\"\n\"Pseudolabrus\"\n\"Pteragogus\"\n\"Semicossyphus\"\n\"Stethojulis\"\n\"Suezichthys\"\n\"Symphodus\"\n\"Tautoga\"\n\"Tautogolabrus\"\n\"Terelabrus\"\n\"Thalassoma\"\n\"Wetmorella\"\n\"Xenojulis\"\n\"Xiphocheilus\"\n\"Xyrichtys\""}
{"id": "281549", "revid": "105290", "url": "https://eu.wikipedia.org/wiki?curid=281549", "title": "Nefridio", "text": "Nefridioa () animalia ornogabe askok eta kordatu batzuek duten hodi-formako organoa da, ornodunetan giltzurrunek duten eginkizuna betetzen dutenak. Nefridioaren punta bat kanpoaldera irekia izaten da eta bestea itxia, edo zelomara irekia. Nefridioaren bidez, gorputz barnetik jasotzen den ura eta metabolismoaren hondakinak kanporatzen dira. Bi nefridio-mota daude: protonefridioak (sinpleagoak) eta metanefridioak (konplexuagoak; anelido, artropodo eta moluskuetan)."}
{"id": "281550", "revid": "336", "url": "https://eu.wikipedia.org/wiki?curid=281550", "title": "Kinmen", "text": "Quemoy edo Kinmen () Taiwango uhartea da. Formosako itsasartean dago, eta hamabi uharte txikiz osaturiko izen bereko uhartediko nagusia da. 132 km2 ditu eta 84.570 biztanle (2008).\nTxinako Fukien probintziako lurraldea izan zen, baina komunistek Txinako lurralde gehiena hartu eta nazionalistak Taiwanera bidali zituztenean, haien esku gelditu zen. Gaur egun Taiwanen lurraldea da."}
{"id": "281552", "revid": "512", "url": "https://eu.wikipedia.org/wiki?curid=281552", "title": "Pierre-Paul Riquet", "text": "Pierre-Paul Riquet Frantses ingeniaria (B\u00e9ziers, 1604 - Tolosa, Okzitania, 1680ko urriaren 4a). Atlantikoaren eta Mediterraneoaren arteko komunikazioa bideratzen zuen Midiko kanala edo \"Languedoc ubidea\" eraiki zuen. 240 km luze da, eta Garona eta Aude ibaiak lotzen ditu. Erromatarren garaitik XIX. mendea arte ingeniaritza zibilaren alorrean egin den munta handieneko obratzat hartua izan da."}
{"id": "281553", "revid": "512", "url": "https://eu.wikipedia.org/wiki?curid=281553", "title": "Sturnira ludovici", "text": "Sturnira ludovici Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281554", "revid": "28807", "url": "https://eu.wikipedia.org/wiki?curid=281554", "title": "Paul Riquet de Bonrepos", "text": ""}
{"id": "281555", "revid": "512", "url": "https://eu.wikipedia.org/wiki?curid=281555", "title": "Zeolita", "text": "Zeolitak metal alkalino edo lurralkalinoen zenbait aluminosilikato hidratatu mikroporotsuak dira, normalean ioi-trukatzaile, molekula-bahe, adsorbatzaile eta katalizatzaile moduan erabiltzen dira. Zeolita terminoa Axel Fredrik Cronstedt mineralogistak 1756. urtean ezarri zuen. Fredrik-ek materiala azkar berotzean (estalbita zela pentsatzen zuen), ur bapore kantitate handiak askatu zirela behatu zuen, mineralak aurretik adsorbatutako uraren ondorioz, gero hoztean airean dagoen ura xurgatzen du bere kristal egituraren itxura aldakuntzarik gabe mantenduz. Hori dela eta, mineralari zeolita izena eman zion, greziarretik \"\u03b6\u03ad\u03c9 (z\u00e9\u014d)\" irakite eta \"\u03bb\u03af\u03b8\u03bf\u03c2 (l\u00edthos)\" harria esan nahi duela. \nKonposizioa eta egitura.\nZeolitek katioi () askorekin egokitu daitekeen egitura porotsua daukate. Ioi hauek modu eraginkorrean mantentzen dira eta modu erraz batean beste ioiekin trukatu ahal dira disoluzioan. Ioi trukea egiten duten zeolita hauek pH desberdinetan lan egiten dute eta katalisi azidoetan baliagarriak dira. Zeolitak aluminiosilikatoak dira (eta ) eta solido mikroporotsuen familiakoak dira. Bahe molekular izenaz ezagutzen dira, eta neurri handi batean Si, Al, O eta Ti, Sn Zn metaletan oinarritzen dira, bere formula orokorra \nizanik. Bahe molekular terminoa material hauen propietate bati egiten dio erreferentzia; hau da, molekulak tamainaren arabera modu selektiboan banatzen dituztelako. Hau egitura molekular porotsua oso erregularra delako ematen da. Zeoliten poroetatik zehar sar daitezkeen espezie molekular edo ionikoen tamaina maximoa, zeolitaren kanalen dimentsioen menpe dago.\nOrokorrean eraztunak erakusten duen tamainaren arabera definitzen dira; adibidez, \u201c8-eraztun\u201d terminoa modu tetraedrikoan koordinatzen diren 8 oxigeno atomo eta 8 silizio atomori egiten dio erreferentzia. Horrek, begizta itxi egitura osatzen du.\nEraztun hauek ez dira beti simetrikoak izaten egitura osoa eratzeko beharrezkoak diren unitateen artean sortutako tentsio induzitua edo eraztuna eratzen duten katioi hauen alboetan dauden oxigeno atomoen koordinazioa dela eta. Horren ondorioz, zeolitaren poro askok ez dute forma zilindrikoa.\nAgerpena.\nZeolita-hobi handienak errauts bolkaniko feltsiko alteratuen fluxu-geruzetan eta horiekin zerikusia duten arroka bolkanikoetan aurkitzen dira. Zeolitizazioa, lurpeko uren iragazpena, zirkulazio-sistema hidrotermal baten edo ukipen-metamosfismoaren ondorioz ematen da. Aintzira gazietan jalkitako errauts bolkanikoek ere zeolita-alterazioa jasateko joera handia dute.\nZeoliten konposizioa jatorrizko arrokaren kimikaren araberakoa da. Silizio gutxi duten arroka mafikoetan eratzen diren zeolitek Si:Al proportzio txikia dute. Silizio asko duten zeolitak arroka feltsiko altuetan agertu ohi dira. Tarteko Si:Al proportzioa duten zeolitak askotariko konposizioa duten arroketan aurkitzen dira.\nEkoizpena.\nAire zabaleko meategi teknikak erabiltzen dira zeolita naturalak erauzteko. Estaltze materiala kentzen da mineralera heltzeko eta traktoreak erabilita hau zulatu eta birrintzen da. Gero, lehortu egiten da eta material mehearen erauzketa burutzen da. \u00a0\nIndustriarako garrantzitsuak diren zeolitak era sintetikoan ere ekoizten dira. Zeolitak sortzeko prozesu ohikoen artean, aluminio edo silize disoluzio urtsuak sodio hidroxidoarekin berotzean datza. Aluminioa eta silizea Lurreko mineral osagai ugarienetarikoak direnez, zeolitak sortzeko aukera mugagabea da.\nBestetik, zeoliten sintesia burutzeko prozesurik garrantzitsuenetariko bat sol-gel sintesia da; molekula txikietatik hasita material solidoak eratzeko prozesua. Zeolitaren sintesia kristalizazio prozesu baten bitartez burutzen da. Gel amorfo bat erabiltzen da horretarako, zein despolimerizatu eta disolbatu egiten den silikato eta aluminato konposatuak askatuz. Askatutako konposatu hauek berrantolatzen dira zeolitaren egitura kristalinoa sortuz.\nGainera, zeolitak kimikoki interesgarriak eta aktiboagoak egiteko, beste atomo erabilita hauek eratzea posiblea da. Heteroatomo hauen adibide batzuk germanioa, galioa, boroa, zinka, titanioa, burdina eta eztainua dira.\nZeolita sintetikoak era naturalean eratzen direnekin alderatuta zenbait abantaila dituzte. Modu sintetikoan ekoizten direnak, uniformeki eta egoera puruan ekoizten direlako. Gainera, naturan eratzen ez diren zeolita egiturak garatzea ere posiblea izan daiteke. Esate baterako, A zeolita dugu adibide.\nErabilerak.\nZeoliten erabilera nagusienetariko bat ioi-trukatzaile gisa jokatzea da. Edateko ura zein ur komertzialen purifikazioa egiteko baliogarriak dira, ura biguntzeko ere erabiltzen dira.\nKimikan, molekulen banaketarako erabiltzen ohi dira. Gasen bereizketa zehatza eta espezifikoa egiteko gaitasuna dute, gas-natural korronteetatik eta gasak eliminatzen dituzte. Gas nobleak, eta formaldehidoak ere banatzeko gai dira zeolitak.\nZeolita sintetikoak, beste zenbait material mesoporotsu bezala, orokorrean katalizatzaile gisa erabiltzen ohi dira petrokimikaren industrian. Zeolitek, oso txikiak diren guneetan paketatzen dituzte molekulak, ondorioz egitura eta erreaktibitate aldaketak ematen dira.\nZeolitak, hondakin nuklearren birprozesamendu metodo aurreratuetan erabiltzen dira. Haien ahalmen mikroporotsua dela eta, ioi batzuk bere egituran bertan harrapatuta gelditzea eta aldi berean, beste batzuk egitura hau zeharkatzeko gaitasuna erakusten dute. Jokabide honek, fisioen ondorioz eratzen diren produktuak modu eraginkorrean eliminatzeko balio du.\nZeolitak eguzki biltzaile termiko eta adsortzio hozte-sistema gisa erabili ahal dira. Aplikazio hauetan zeolitek dituzten abantaila guztiak aprobetxatzen dira, hala nola, hidratatzeko eta deshidratatzeko gaitasuna egitura estrukturala aldaketa barik mantenduz. Horrela, bero hondakin eta eguzki-energia termikoa biltzeko baliagarriak dira.\nAsfalto ekoizpenean gehigarri bezala erabiltzen dira zeolita sintetikoak. Ekoizpen prozesuan tenperatura txikitzen laguntzen dute eta ondorioz, erregai-fosil gutxiago kontsumitzen dira, karbono dioxido gutxiago askatuz.\nZeolitak, zilarrari era naturalean argia igortzen laguntzen dio, hauek argiztatze teknologia berrien garapena ekar ditzake, argi fluoreszenteak edo LED argien osagarriak izateko baita ordezkatzeko ere.\nErabilera biologikoa.\nIkerketa arloan aplikazio ugari garatu dira zeolitekin, batez ere biokimika eta biomedikuntza adarretan.\nZeolita bahe molekular gisa erabiltzen da airetik oxigeno purifikatuta eratzeko, ez-purutasunak harrapatzeko duen ahalmena erabiliz hain zuzen ere. Prozesu honen bidez nitrogenoaren adsortzioa suertatzen da.\nNekazaritzan, clinoptilolita zeolita naturala lurrak tratatzeko erabiltzen da, honek askapen geldoko potasio iturriaz hornitzen du lurra. Zeolitek ur moderatzaile gisa joka dezakete, zeintzuk bere pisuaren %55 uretan absorbatuko dute, gero landareen beharren arabera pixkanaka askatuko dena."}
{"id": "281556", "revid": "90204", "url": "https://eu.wikipedia.org/wiki?curid=281556", "title": "Rafael Castro", "text": "Rafael Castro Pe\u00f1a (Villarcayo, Burgos, 1935) musikagilea da. Bilboko Kontserbatorioan, piano-, harmonia- eta konposizio-ikasketak egin zituen. Musika-konposizioan Fernando Remacharen eskutik sakondu zituen ikasketak, eta Munichen eta Parisen ere ikasten izan zen. Bilboko Kontserbatorioan Harmoniako katedradun gisa sartu zen 1970ean. Musikaren Historiaren inguruko eskolak ere eman ditu unibertsitatean."}
{"id": "281557", "revid": "336", "url": "https://eu.wikipedia.org/wiki?curid=281557", "title": "Nikolai Dobroliubov", "text": "Nikolai Alexandrovitx Dobroliubov (, ahoskatua; Nizhni Novgorod, Errusia, 1836ko otsailaren 5a - San Petersburgo, Errusia, 1861eko azaroaren 29a) errusiar iraultzailea, filosofoa eta literatura-kritikaria izan zen.\nBiografia.\n\"Garaikidea\" egunkariko lankidea izan zen, eta, nekazarien iraultzaren alde agertu zen gaztetatik. Ostrovski, Turgenev eta Gontxarovi buruzko lanak eman zituen argitara.\nErrusia erromantiko ondoko idazle iraultzailerik garrantzitsuenetakoa izan zen."}
{"id": "281558", "revid": "28807", "url": "https://eu.wikipedia.org/wiki?curid=281558", "title": "Nikolay Dobrolyubov", "text": ""}
{"id": "281559", "revid": "28807", "url": "https://eu.wikipedia.org/wiki?curid=281559", "title": "Nikolai Alexandrovich Dobroliubov", "text": ""}
{"id": "281560", "revid": "512", "url": "https://eu.wikipedia.org/wiki?curid=281560", "title": "Dumdum", "text": "Dumdum bala hedakor mota bat da, muturrean zirrikitua duena. Gorputzean sartzen denean, zabaldu egiten da, eta zauri zabal irekiak eragiten ditu. XIX. mendearen bukaeran egin ziren mota honetako balak Dum Dumgo armategian, Kalkutatik hurbil. Boerren kontra halako balak erabiltzeagatik salatu zituzten ingelesak. 1899. urtean, Hagako Batzarrean, debekatu egin zen dumdum balak erabiltzea."}
{"id": "281561", "revid": "58701", "url": "https://eu.wikipedia.org/wiki?curid=281561", "title": "Matthew Flinders", "text": "Matthew Flinders (Donington, 1774ko martxoaren 16a - Londres, 1814ko uztailaren 19a) itsasgizon eta esploratzaile ingelesa izan zen. Australiako hego-ekialdea (1795-97) eta hegoa (1801-03) aztertu zituen eta Van Diemen lurraldea (Tasmania) uharte zela egiaztatu zuen. Itzultzerakoan Maurizio uhartean atxiloturik egon zen 1810a arte. Bidaia horretako gertaerak \"A Voyage to Terra Australia\" liburuan (1814) idatzi zituen."}
{"id": "281562", "revid": "448", "url": "https://eu.wikipedia.org/wiki?curid=281562", "title": "Erik Gustaf Geijer", "text": "Erik Gustaf Geijer (Rans\u00e4ter, V\u00e4rmland, Suedia, 1783ko urtarrilaren 12a - Stockholm, Suedia, 1847ko apirilaren 23a) suedierazko olerkaria eta historialaria izan zen. 1811. urtean Liga Gotikoa sortu zuen, eta \"Iduna\" aldizkarian argitaratu zituen bere poemarik ezagunenak, besteak beste guztietan ospetsuena, \"Vikingen (Bikingoa)\". Uppsalako Unibertsitateko irakaslea izan zen (1817). \"Suediako historiako urtekariak\" (1825) eta \"Suediako herriaren historia \"(1832-1836) argitaratu zituen."}
{"id": "281563", "revid": "512", "url": "https://eu.wikipedia.org/wiki?curid=281563", "title": "Sturnira luisi", "text": "Sturnira luisi Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281564", "revid": "512", "url": "https://eu.wikipedia.org/wiki?curid=281564", "title": "Charles Jones", "text": "Charles Martin \"Chuck\" Jones (Spokane, Washington, 1912ko irailaren 21a - Newport Beach, Kalifornia, 2002ko otsailaren 22a) Estatu Batuetako zinemagilea izan zen.\nMarrazki bizidunak egin dituen zinemagile nagusietakoa da, \"Bugs Bunny\" untxi ospetsuaren sortzaileetariko bat, bai eta \"Koiotea eta Hankarina\" marrazki bizidun telesaila ospetsuaren sortzailea ere. Harenak dira \"Duck\" ahatea,\" Silvestre\" katua,\" Porky\" zerria, \"Txori Bidelaria\" eta beste. Tex Avery eta Fritz Frelengekin batera, Warner Bros konpainiako marrazkilari garrantzitsuena izan zen urte luzez."}
{"id": "281565", "revid": "28807", "url": "https://eu.wikipedia.org/wiki?curid=281565", "title": "Kwangsi", "text": ""}
{"id": "281566", "revid": "336", "url": "https://eu.wikipedia.org/wiki?curid=281566", "title": "Robert McClure", "text": "Robert John Le Mesurier McClure (Wexford, 1807ko urtarrilaren 28a - Londres, 1873ko urriaren 17a) irlandar esploratzailea izan zen. Bera iritsi zen lehen aldiz Ozeano Baretik Ozeano Atlantikora iparraldetik, eta Ipar-mendebaldeko Pasaia aurkitu zuen. Itsasarte horretatik behin baino gehiagotan ezarri nahi izan da merkataritzako bidea Itsaso Barearen eta Atlantikoaren artean, baina ezin izan da egin, ia beti izotzak hartua dagoelako."}
{"id": "281568", "revid": "512", "url": "https://eu.wikipedia.org/wiki?curid=281568", "title": "Miron", "text": "Miron Greziar eskultorea (Eleuteras, K.a. V. mendea). Bere garaiko greziar eskultore handien arteko lehena izan zen, bide berriak ireki baitzituen Greziako eskulturan. Harenak dira \"Diskoboloa\" ospetsua, eta \"Atenea\"ren eta \"Marsias\"en estatuak. Lan horiek oso ezagunak izan ziren antzinatean, baina gaur egun arte gorde direnak erromatarren garaiko kopiak baizik ez dira."}
{"id": "281569", "revid": "119347", "url": "https://eu.wikipedia.org/wiki?curid=281569", "title": "Naturismo", "text": "Naturismoa gizakia izadiarekiko, norberarekiko eta bestearekiko errespetua sustatzen duten filosofia eta gizarte mugimendu eta praktiken multzoa da, industria-giroko gizarte aurreratuetako ohiturak, higienearen kontrakoak direlakoan, alde batera uzten dituena. Elikatze arin-garbia, batez ere barazkiz eta fruituz osatua, naturopatia eta nudismoa proposatzen ditu, besteak beste.\nHitz anbiguoa.\nNaturismo hitzak nahiko anbiguoa gerta daiteke esan nahi desberdinez erabiltzen baita. Maiz, hitz honekin medikuntza naturista adierazteko erabili da. Medikuntza horretan ez dira elementu edo botika artifizialak erabiltzen eta garrantzi handia ematen dio gorputzak berrosatzeko duen ahalmenari.\nNaturismo hitzak baita bizimodu bat definitzen du ere. Horren arabera mugimendu edo bizitzeko filosofia bat da, ekologismotik hurbila. Pertsona naturistak kontsumismoaren aurkako jarrera erakusten dute eta bizimodu austerago baten aldekoak dira. Sarritan begetarianoak, beganoak dira. Tokian tokiko produktuak defenditzen dituzte eta ekoizpen ekologikoak, hau da, pestizidak eta produktu kimikorik gabe ekoiztuak. Bestetik, naturarekin kontaktuan bizitzen saiatzen dira, kutsaduratik at. Haientzat aztarna ekologikoa gutxitzea eta bizidunekin armonian bizitzea garrantzia handia du. Aldi berean, ekialdeko filosofiek mugimendu honetan eragin handia izan dute: yoga, reiki, budismoa...\nAskotan, berezko komunitateak edo alternatiboak sortu izan dituzte. Pertsona naturista batzuk nudismoa praktikatzen dute, eguneroko bizimoduan biluzik egotea, eta horrek ekarri du nudismo eta naturismoren kontzepetuen nahasketa. Berez, naturista gehienak ez dira nudistak, ezta alderantziz ere. Dena dela, mundu osoan naturismo eta nudismo nahastu egiten dira.\nKanpo estekak.\n[[Kategoria:Biluztasuna]]\n[[Kategoria:Gizarte mugimenduak]]\n[[Kategoria:Ekologismoa]]\n[[Kategoria:Underground kultura]]"}
{"id": "281570", "revid": "512", "url": "https://eu.wikipedia.org/wiki?curid=281570", "title": "Sturnira magna", "text": "Sturnira magna Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281571", "revid": "28807", "url": "https://eu.wikipedia.org/wiki?curid=281571", "title": "Naturismoa", "text": ""}
{"id": "281572", "revid": "336", "url": "https://eu.wikipedia.org/wiki?curid=281572", "title": "Rodney Robert Porter", "text": "Rodney Robert Porter (Newton-le-Willows, Lancashire, Ingalaterra, 1917ko urriaren 8a - Winchester, Hampshire, Ingalaterra, 1985eko irailaren 6a) britainiar biokimikaria izan zen.\nBiografia.\nLiverpool eta Cambridgeko unibertsitateetan ikasketak egin ondoren, Oxfordekoan izan zen irakasle. Medikuntzako Nobel saria eskuratu zuen 1967. urtean Estatu Batuetako Gerald Edelman biokimikariarekin batera, antigorputzen ezaugarri kimikoei buruzko azterlanengatik."}
{"id": "281573", "revid": "58701", "url": "https://eu.wikipedia.org/wiki?curid=281573", "title": "Jesse Ramsden", "text": "Jesse Ramsden (Halifax, Yorkshire, 1735 - Brighton, Sussex, 1800) ingeles teknikari eta asmatzailea. Fisika-alorrean erabiltzeko tresneria eta tresneria optikoak sortzen hasi zen. 1768. urtean beirazko diskoa zuen makina elektrostatikoa asmatu zuen, eta mikrometroak, betaurrekoak eta zirkulu graduatuak sortu zituen ondoren. Haren izena duten teodolitoa eta dinamometroa ere sortu zituen."}
{"id": "281574", "revid": "105290", "url": "https://eu.wikipedia.org/wiki?curid=281574", "title": "Tablatura", "text": "Tablatura antzinako musika-idazkerako sistema da, notak erabili ordez, musikariak behatzak non jarri behar zituen adierazteko zeinuak (letrak edo zenbakiak) erabiltzen zituena. Tablaturak laute, gitarra, bihuela eta organorako idatzi ohi ziren Errenazimentuan eta Barrokoan. Gaur egun, gitarrarako, ukelelerako edo herri-musikako beste instrumentu batzuetarako erabiltzen da."}
{"id": "281575", "revid": "336", "url": "https://eu.wikipedia.org/wiki?curid=281575", "title": "Zazen", "text": "Zazen txinerazko \u5750\u7985 esapidearen japonierazko forma da, eta \"eserita meditatzea\" esan nahi du (Za=eseri, Zen=meditazioa).\nZazen meditazio budistan, gela baketsu batean, arnasa geldiro hartuz, bizkarra zutik, lurrean eserita, eskuak bildurik, eta batez ere pentsaera analitiko logikoa bazterturik, nahikundeak kendu eta kontzentrazio lasai batez egiteko meditazioa da. Japoniako Soto eskolaren arabera, iratzarpenera iristeko biderik egokiena da, eta, ongi egiten bada, iratzarpena bera da."}
{"id": "281576", "revid": "90204", "url": "https://eu.wikipedia.org/wiki?curid=281576", "title": "Pieter Claesz", "text": "Pieter Claesz (Steinfurt, Westfalia, Alemania, 1597 - Haarlem, Herbehereak, 1661eko urtarrilaren 1a) Herbehereetako margolaria izan zen. 1617. urteaz geroztik Haarlemen egin zuen lan. Van Dycken ikaslea izan zen. Margotu zituen izadi hilak oso soilak dira, bai konposizioagatik, bai margoengatik. Haren lanak Amsterdam, Berlin, Budapest, Kassel, San Petersburgo, Londres eta Madrilgo museoetan daude ikusgai."}
{"id": "281577", "revid": "105290", "url": "https://eu.wikipedia.org/wiki?curid=281577", "title": "Clwyd", "text": "Clwyd Gales ipar-ekialdeko konderria, 1974. urtean Flintshire eta Denbighshire konderri ohietako zenbait lurraldek osatu zutena. Mugak: iparraldean Irlandako itsasoa, ekialdean Ingalaterra, mendebaldean Gwynedd eta hegoaldean Powys konderria. 2.425 km2 eta 396.300 biztanle (1984). Hiriburua: Mold. Hiri nagusiak: Colwyn Bay, Denbigh, Flint, Rhyl eta Wrexham Maelor."}
{"id": "281578", "revid": "46380", "url": "https://eu.wikipedia.org/wiki?curid=281578", "title": "Stuart Davis", "text": "Stuart Davis (Filadelfia, 1892ko abenduaren 7a - New York, 1964ko ekainaren 24a) Estatu Batuetako margolaria eta marrazkigilea izan zen.\nAmeriketako arte abstraktuaren aitzindaritzat hartua da. Koadroetan elementu figuratiboak ageri baditu ere, Estatu Batuetako pintore ez figuratiboen belaunaldi zaharraren eta berriaren arteko zubi izan zen. Bere obra gehienak New Yorkeko Arte Modernoko Museoan daude ikusgai."}
{"id": "281579", "revid": "512", "url": "https://eu.wikipedia.org/wiki?curid=281579", "title": "Friedrich Christian Diez", "text": "Friedrich Christian Diez (Giessen, Hessen, Germaniako Erromatar Inperio Santua, 1794ko martxoaren 15a - Bonn, Alemaniar Inperioa, 1867ko maiatzaren 29a) latin hizkuntzetan espezializatutako alemaniar hizkuntzalaria izan zen.\nBiografia.\nHizkuntza proventzaleko literaturaz azterketak egin ondoren, bi obra garrantzitsu egin zituen, horretarako linguistika historikoaren metodo berriak erabiliz: \"Latin hizkuntzen gramatika\" (hiru liburuki: 1836, 1838, 1844) eta \"Latin hizkuntzen hiztegi etimologikoa\" (1853)."}
{"id": "281580", "revid": "512", "url": "https://eu.wikipedia.org/wiki?curid=281580", "title": "Sturnira mistratensis", "text": "Sturnira mistratensis Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281581", "revid": "58701", "url": "https://eu.wikipedia.org/wiki?curid=281581", "title": "Gustave Dor\u00e9", "text": "Gustave Dor\u00e9 (Estrasburgo, 1832ko urtarrilaren 6a - Paris, 1883ko urtarrilaren 23a) frantses marrazkigile, eskultore eta margolaria izan zen.\nEgunkarietarako 10.000 marrazkitik gora egin bazituen ere, liburuak grabatuz apaintzen izan zen batez ere trebea. Besteak beste, \"Pantagruel\" (1854), \"Contes drolatiques\" (1856), \"L'Enfer de Dante\" (1861) eta \"Biblia\" (1866) ilustratu zituen. Ilustrazio erromantikoak dira, irudimenez beteak.\nGustave Dor\u00e9 Euskal Herrian.\nGutxienez bi aldiz egon zen Euskal Herrian: 1855ean, Hippolyte Taineren liburu bat ilustratzeko, eta 1873an, Espainian zehar egin zuen bidaia batean, Charles Davillier baroiarekin batera. Bigarren bidaia horretan egindako marrazkiak \"Le Tour du Monde\" aldizkarian agertu ziren. Une hartan artista frantsesa bere ibilbidearen garai onenean zegoen."}
{"id": "281582", "revid": "65203", "url": "https://eu.wikipedia.org/wiki?curid=281582", "title": "Roland Dumas", "text": "Roland Dumas (Limoges, Frantzia, 1922ko abuztuaren 23a) frantses politikari eta abokatua da.\nBiografia.\nAlderdi Sozialistako zuzendaritza-batzordeko kidea izan zen. 1983an, Europako Arazoetarako ministro izendatu zuten urtebeterako; 1984an, Kanpo Harremanetarako ministro egin zuten 1986 arte, eta, azkenik, Kanpo Arazoetarako ministro (1988-1993). 1995tik 1999ra bitartean, Frantziako Konstituzio Batzordeko lehendakaria izan zen."}
{"id": "281583", "revid": "28807", "url": "https://eu.wikipedia.org/wiki?curid=281583", "title": "Eburoi", "text": "Antzinatean, Galiako iparraldean bizi izan zen herria. Eburoiak germaniar jatorrikoak ziren. Erromatarren garaietan, Rhin eta Mosa behereetan bizi izan ziren. Ambiorix eburoien buruzagiak Liejako eta Erromako 15 kohorte birrindu zituen K.a. 54. inguruan. Zesarrek gogor zigortu zituen horregatik (K.a. 51. inguruan)."}
{"id": "281584", "revid": "512", "url": "https://eu.wikipedia.org/wiki?curid=281584", "title": "Estrabismo", "text": "Estrabismoa ikusmenaren akatsa da, bi begiek paraleloan begiratzeko ezintasuna eragiten duena.\nBi eratakoa izan daiteke estrabismoa: begi bat (edo biak) sudur aldera okertzen dena, eta kanpoaldera okertzen dena. Begiaren kanpoaldeko giharretako paralisiaren ondorioz sor daiteke (estrabismo paralitikoa), edo begien higiduraren koordinaziorik ezaren ondorioz (estrabismo funtzionala).\nSailkapena.\nBegia mugitzen den norabidearen arabera.\nEstrabismo konbergentea.\nOhikoena da, haurtzaroan zehar agertzen da kasu gehienetan eta begia barrurantz eta aldi berean gora edo behera mugitzen denean ematen da. Hipermetropiarekin erlazionatuta dago, izan ere, gertuko objektuak lauso ikustean gure nerbio sistemak begiak erlajatzea agintzen du, eta hau gertatzerakoan ohikoa da begiak sudurrerantz desplazatzea.\nEstrabismo dibergentea.\nEz da hain ohikoa, kasu honetan begia kanpoko alderantz desplazatzen da. Agerpena mailakatua denez, jende helduagoak pairatzen du.\nBegi baten edo bestearen lehentasunaren arabera.\nTxandakako estrabismoa.\nAtentzioa ezartzerako orduan bi begietako edozein erabiltzen da, bestea desbideratuz. Giza gorputzaren garunak desbideratutako begiaren irudia ezabatzen du, baina, kasu honetan bi begiak alternatzen direnez, bi begietan ikusmen ahalmena ona da.\nEstrabismo monokularra.\nBegi bakarra baino ez da erabiltzen atentzioa ezartzeko, baina, kasu honetan, atentzioa ezartzeko erabiltzen den begia eta desbideratzen den begiak konstanteak dira.\nPrimarioak.\nEndotropia.\nEstrabismo horizontal mota bat da, zeinetan bi begietako bat barrurantz desbideratua dagoen. Desbideraketa hori iraunkorra bada, estrabismo konstantea izango da. Bestalde, aldizka agertzen bada aldizkako estrabismoa izango da.\nNormalean 1-3 urte bitartean agertzen da.\nExotropia.\nEstrabismo horizontal mota bat da, zeinetan bi begietako bat kanporantz desbideratuta dagoen. Endotropian bezala, konstantea zein aldizkakoa izan daiteke, kasu honetan ohikoena aldizkakoa izanik.\n6-8 urte bitartean agertzen da, gehien bat emakumezkoetan.\nSekundarioak.\nBegiko egitura ezberdinen alterazio nahiz begi baten errefrakzio eta bestearen errefrakzioaren arteko desberdintasunagatik gertatzen den ikusmenaren murrizketak eragindako estrabismo motak dira.\nEndotropia sekundarioa.\nOhikoagoa da haurtzaro eta nerabezaroan zehar.\nExotropia sekundarioa.\nOhikoagoa da helduaroan zehar.\nEstrabismo bereziak.\nInerbazioaren irregulartasun edo murrizketa mekanikoen bidez dukzioetan alterazioak eragiten dituzte.\nEstrabismo paralitikoa.\nNeurona motorean ematen den lesio baten edo muskulua uzkurtzeko duen ezintasunaren eraginez sortzen den estrabismo mota da. Edozein adinetan ager daiteke, bere ezaugarri nagusienetakoa begiko muskulu estrintsekoaren ahultasun edo mugimendu gabezia izanik.\nEtiologia.\nDuela denbora gutxira arte, ez zen gaixotasun honen kausarik ezagutzen. Hala ere, berriki frogatu da azaleko substantzia zuriaren alterazio bat pairatzen dutela estrabismoa duten gaixoek, eta baita horrek eragiten duen azaleko konektagarritasunaren murrizketa bat ere, erreflexu okulomotore batzuen larriagotzea faboratzen duena.\nBaina hau ez da kausa bakarra, izan ere arazo sentsorial primario bat izatea gerta liteke, kasu hauetan bi begietako batek jaiotzaren momentutik ikusteko gaitasun murriztuagoa du, edo bi begiek propietate optiko desberdinak izan dituzte. Adibidez, begi bat nabarmenki miopeagoa edo astigmatikoagoa izan daiteke, edo sinpleki, astigmatismo edo hipermetropia izan dezake.\nGerta liteke nerbio zein muzkuluetan lesio anatomikoak egotea, edota ikusmen gaitasunaren murrizketa eragin dezakeen edozein gaixotasun mota izan daiteke estrabismoaren eragilea.\nGaixotasun hau haurren %3-5-ak pairatzen du.\nSintomak.\nSintomen artean hauek dira ohikoenak:\nSintomak konstanteak edo aldizkakoak izan daitezke.\nDiagnostikoa.\nEstrabismoa pairatzen duen paziente baten begiak ahalik eta azkarren aztertu behar dira. Anbliopia eragoztea eta bi begien ikusmenaren garapen egokia ahalbidetzea da helburua. Zenbat eta lehenago hasi tratamenduarekin, orduan eta eraginkorragoa izango da, beranduago konpondu ezin izango diren arazoei aurre egiteko. Behin 7 urte pasata, sendatzeko aukerak urriagoak dira.\nEstrabismoaren frogak azterketa orokor batean oinarritzen dira. Kornearen argi islapen eta estaldura frogak hain zuzen ere. Estaldura froga hauetan begi bakoitza estaltzen da estrabikoa zein den detektatzeko. Behatutako begia estrabismoa duena bada, begirada finkatuko du begi \"ona\" estaltzean. Begi \"ona\" bada, finkapenean ez da aldaketarik emango, jada finkatua baitago.\nLehen mailako osasun-atentzioak ikusmen anomalia goiztiarrak detektatzeko eta maneiatzeko protokoloak dituzte.\nTratamendua.\nTratamendua oso garrantzitsua da. Zenbat eta lehenago hasi, hobe. Tratamenduaren helburua akatsa duen begia indartzea da, horretarako betaurreko zuzentzaileak zein txaplatak erabiliz. Estrabismoa tratatzeko beste modu bat begi zuzenean begi-tantak jartzea da. Azken hau ez da oso komenigarria eta eraginkorra, bi begietako ikusmena kaltetzen baitu tenporalki.\nZenbait kasutan, kirurgia beharrezkoa izaten da, hala ere, azken errekurtsotzat hartzen da. Kirurgia hau oso sinplea den arren, ez du beti begia guztiz zuzentzen, eta kasu horietan kirurgia errepikatzea beharrezkoa izan ohi da.\nTratamenduak hilabeteak zein urteak iraun ditzake."}
{"id": "281585", "revid": "108057", "url": "https://eu.wikipedia.org/wiki?curid=281585", "title": "Euskal Birusa Elkarte Kulturala", "text": "Euskal Birusa Elkarte Kulturala Ermuko (Bizkaia) euskara-elkartea da. 1980an sortu zen, Ermuan euskararen erabilera bultzatu eta indartzeko helburuaz. \nHainbat ekintza antolatu eta suspertu izan ditu bere ibilbidean zehar: San Martin azoka, euskal liburu eta diskoen azoka, Juanita Ibaibarriaga literatur saria, Hartza eguna, Berbetan jardunaldiak, Berbatruk merkataritza hitzarmena, Ermuan Bagara ekimena, udako postal lehiaketa, Ahozko Ondarearen bilketa, Ermuan Kantuan kantujira eta urtean zeharreko ekitaldi kultural ugari. Ermuko eta Mallabiko \"Drogetenitturri\" hilabetekariaren argitaratzailea da."}
{"id": "281586", "revid": "105290", "url": "https://eu.wikipedia.org/wiki?curid=281586", "title": "Forja", "text": "Forja metalei forma jakin bat emateko eta presioz edo kolpeen bidez trinkotzeko sistema da. Metala gori dagoela ingude gainean mailuz kolpeak emanez forjatzen dira metalak, edo lurrun- edo ur-prentsaz zanpatuz. Forja-sistema asko daude, baina gaur egun bigarren sistema erabiltzen da, tona burdina asko aldi berean zanpatzeko aukera ematen baitu."}
{"id": "281587", "revid": "105290", "url": "https://eu.wikipedia.org/wiki?curid=281587", "title": "Formia", "text": "Formia Italiako hiria da, Lazion dagoena, Gaetako golkoan. 21.000 biztanle ditu.\nMugakideak.\nFormiak honako udalerri hauekin egiten du muga:\nHistoria.\n\"Formiae\" Lestrigonen hiriburutzat hartzen zen antzina. Volskoen hiria zen; K.a. I. mendean erromatarren udaleku garrantzitsua izan zen. Zizeron bertan hil zuten Formianumgo bere landetxearen ondoan (K.a. 43). Arabiarrek suntsitu zuten hiria IX. mendean.\nEkonomia.\nArrantza da nagusi. Bainu-etxeak daude hirian."}
{"id": "281588", "revid": "512", "url": "https://eu.wikipedia.org/wiki?curid=281588", "title": "Sturnira mordax", "text": "Sturnira mordax Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281589", "revid": "13403", "url": "https://eu.wikipedia.org/wiki?curid=281589", "title": "Frija", "text": ""}
{"id": "281590", "revid": "6327", "url": "https://eu.wikipedia.org/wiki?curid=281590", "title": "Frigg", "text": ""}
{"id": "281591", "revid": "96586", "url": "https://eu.wikipedia.org/wiki?curid=281591", "title": "Louis Leakey", "text": "Louis Seymour Bazett Leakey (Kabete, Kenya, \u2013 Londres, ) britainiar antropologoa izan zen. Oso fosil garrantzitsuak aurkitu zituen Kenyan eta Tanzanian, eta bere garaiko datuek eskaintzen zuten baino data zaharragoa ezarri zion lehen gizakiari (\"Australopithecus\" eta \"Homo habilis\", 1.750.000 bat urte). Primate antropoide baten (\"Zinjanthropus\") hezurrak ere aurkitu zituen (14 milioi urtekoak)."}
{"id": "281593", "revid": "512", "url": "https://eu.wikipedia.org/wiki?curid=281593", "title": "Sturnira nana", "text": "Sturnira nana Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281594", "revid": "336", "url": "https://eu.wikipedia.org/wiki?curid=281594", "title": "Montanismo", "text": "Montanismoa K. o. II. mendearen erdi aldera sortu eta IV. mendean desagertu zen kristau mugimendua izan zen, Montano, Priska eta Maximillaren irakaspenetan oinarritzen zena.\nMontanismoaren sortzaileek ziotenez, Espiritu Santua agertu zitzaien, kristau doktrina garbi bakarra beraiena zela esateko. Aszesiaren goren maila lortzea zen montanismoaren jarraitzaileen helburua."}
{"id": "281595", "revid": "105290", "url": "https://eu.wikipedia.org/wiki?curid=281595", "title": "Phetchaburi", "text": "Phetchaburi () Thailandiako hego-erdialdeko hiria da, eta izen bereko herrialdeko (6.357 km2) hiriburua, Phetburi ibaiaren ertzean, Malakako penintsularen iparraldean, Bangkokeko hiriaren hegoaldean. Nekazaritza da ekonomia-jarduera nagusia. Aipagarriak dira hiritik gertu dauden tenplu brahman eta budisten hondakinak."}
{"id": "281596", "revid": "28807", "url": "https://eu.wikipedia.org/wiki?curid=281596", "title": "Phetburi", "text": ""}
{"id": "281597", "revid": "137486", "url": "https://eu.wikipedia.org/wiki?curid=281597", "title": "Aristipo", "text": "Aristipo Zirenekoa (; K.a. 435 inguruan - K.a. 356 inguruan) Greziako filosofoa izan zen. Zirenen jaio zen, Afrika iparraldeko greziar kolonia batean.\nAristipo, Sokratesen jarraitzailea izan zen, eta filosofia eskola zirenaikoaren sortzailetzat edo inspiratzailetzat hartzen da. Greziar beste pentsalari etiko batzuk bezala, Aristiporen etika, \"xedea\" zein den galdetzean zentratzen da, hau da, zein helburutara apuntatzen duten gure ekintzek eta zer den berez baliotsua.\nAristipok plazer gisa identifikatu zuen xedea. Plazeraren amaiera bezala identifikazio honek Aristipo filosofo hedonista bihurtzen du. Bere pentsamenduak Epikuroren obran izan zuen eragina, lorategiko filosofoak aitortu ez bazuen ere, garrantzitsua izan zen, baita Eszeptizismoan ere. Aristipok desiragarritzat deskribatzen dituen plazer gehienek asetze sentsualarekin dute zerikusia, hala nola kortesanekin lo egitearekin eta janari eta ardo onaz gozatzearekin. Irakatsi zuen ez ditugula geroratu behar orainaldian lor ditzakegun plazerak etorkizuneko plazerren onerako.\nPrest zegoen bere garaiko konbentzio sozialak hausteko eta esperientzia atseginak lortze aldera iraingarritzat jotzen ziren portaeretan parte hartzeko. Probokazio modu hori keinu filosofikoen bidez ezarritako ordena sozial eta moralaren desafio gisa ere uler daiteke. Bere garaiko beste filosofo sokratiko baten praktika bat, Diogenes Sinopekoa.\nBizitza.\nAristipo, Aritadesen semea, Zirenen jaio zen, K. a. 435ean, gutxi gorabehera. Greziara joan zen Olinpiar Jokoetan parte hartzeko, non Isomako atletari Sokratesi buruz galdetu zion. Honek eman zion deskribapenagatik, Sokrates ikusteko hain desio sutsua sortu zitzaion, non Atenasera joan baitzen asmo horrekin, eta berarekin egon baitzen Sokrates K.a. 399an exekutatu zuten arte.\nAristipo, Sokratesen dizipulu edo jarraitzaileetako bat izan zen. Maisuaren irakaspenak forma ezberdin eta are bateraezinetan garatu zituzten pentsalari talde anitza eta heterogeneoaren bat da Aristipo. Luxuz bizi izan zen, pozik zegoen sentsualki gogobetetzea eta kortesana (prostituta) ezagunen konpainia bilatzeaz. Bere irakaspenengatik ere dirua jasotzen zuen, Sokratesen lehen dizipulua izan zena (ondoren Sofistek ere egin zuten). Bere bizitzaren zati bat Dionisio I.a Sirakusakoa edo Dionisio Gaztearen (Dioniso I.aren semea) gortean pasa zuen.\nDiogenes Laerzio eta beste iturri zahar batzuei esker, Aristiporen bizitzaren pasarte batzuk ezagutzen dira. Dionisio I.aren jauregira lehen aldiz iritsi zenean, Dionisiok galdetu zion zer egiten ari zen han, eta, ustez, zera esan zuen: \"Jakinduria nahi nuenean Sokratesengana joan nintzen; baina orain, dirua nahi dudanean, zugana etorri naiz\". Platon Dionisio Gaztea bere Errege Filosofo bihurtzen saiatu zen, eta porrot egin zuen, eta, beraz, Aristipok errege horri zerbitzatuko balio, Platonek Aristiporekiko zuen etsaitasuna are gehiago esplikatuko luke, beste faktore batzuen artean.\nAristipok bere jaioterrian igaro zuen zahartzaroa, luxuzko eta plazerezko bizitza baten ondoren, eta bertan hil zen. Bere alabak Arete Zirenekoak, aita hil ondoren, berak sortutako eskola zirenaikoa zuzendu zuen.\nPentsamendua.\nAristiporen filosofia etika praktikoaren inguruko auzi sokratikoan zentratzen da: zer da ona eta nola lortu? Nahiz eta ez dagoen testu idatzirik (ez dago argi obra filosofikorik idaztera iritsi ote zen), Aristiporen bizitzako pasadizoen testigantzak, jatorrian sokratikoa izan zen baina bere maisuarengandik dezente aldendu zen, jakintza praktiko baten ingeradak marrazteko aukera ematen digu.\nGizakiek \"on\" edo \"txar\" izendatzen dituzten balioak plazerrera eta minera parekatuak dira; autosatisfakzioa, orduan, on handia da, eta norberaren burua kontrolatzea, aldiz, plazer jakin baten aurrean, txarra litzateke. Hala eta guztiz ere, Aristipok esan zuen plazera dakarten gauzez jabetzea ezinezkoa dela.\nDiogenes Laercioren arabera, Aristipo \"Lais\" izeneko maitale oso garesti bat mantentzeagatik kritikatua izan zenean, berak erantzun zuen: \"Lais daukat, ez berak ni. Izan ere, bere buruari eustea eta plazeretatik herrestatzen ez uztea laudagarria da, baina ez erabat kentzea\". Ez zegoen ezer txarrik, orduan, gozatu nahi zenarekin gozatzearekin, baldin eta norberak gauza edo pertsona horren azken balioa ezagutzen bazuen eta balio hori norberaren askatasun pertsonalarekin nahasten ez bazuen. Aristiporen iritziz, batek ez du inoiz bere askatasuna ezeren truke aldatu behar. Nork bere burua zaintzea eta autosatisfakzioa, orduan, norberaren askatasun pertsonala mantentzeko balio berekoak izan ziren, bizitzan ongia jazartzen zen bitartean: plazera.\nAristiporentzat Zoriona plazera da; zenbat eta plazer gehiago, orduan eta zoriontasun handiagoa; eta plazerik handiena sentigarria denez, horixe da bilatu behar dena. Sentimenezko atseginaren barruan, oraingo atsegina (\"pathos paroia\") bakarrik interesatzen da, etorkizunaz kezkatu beharrik gabe, hau zalantzazkoa baita. Zuhurtzia (\"Sofrosine\") da plazeraren bilaketan gidatzen duena, egokiena aukeratzen jakiteko; baina gizakia ez da plazerak menderatu behar, hura menderatzen jakin baizik.\nAristipok aberastasuna onartzen du plazerrerako bitarteko gisa, eta prostituzioa ere onartzen zuen. Halako batean, Diogenes Zinopekoak, belar batzuk garbitzen ari zela, zera esan zion Aristipori: \"Janari hau prestatzen ikasi izan bazenu, ez zenituzke tiranoen jauregiak eskatuko\". Aristipok erantzun zion: \"Eta zuk gizonekin tratatzen jakingo bazenu, ez zinateke belarrak garbitzen ariko\".\nPasadizoak.\nAristiporen pentsamendua ezagutzeko ezinbesteko iturria dira Diogenes Laerziok Filosofoen bizitzak edo Filosofo argien bizitzak (grezieraz, \u03c6\u03b9\u03bb\u00f3\u03c3\u03bf\u03c6o\u03b9 \u0392\u03af\u03bf\u03b9) lanean eskaintzen dituen pasadizoak eta bizi kontakizunak. Nahiz eta egia den ezin dela horien guztien egiazkotasuna baieztatu, ezta kontakizunaren fideltasuna ere (greziar filosofoen bizitzatik mende batzuetara idatzi zena, hauen bizitzak kontatzen dituelarik), kasu honetan, Aristiporen filosofia praktikoari buruzko ideia bat egiteko egokiak dira.\nAristipo Zirenekoa filosofo urduria, probokatzailea eta heterodoxoa izan zen, ikusi dugun bezala. Bere bizitzaren eta obraren eragina (alderdi hauek bereiz badaitezke) nabarmena izan zen, baita bere belaunaldiko kideekin, Sokratesen ikasleekin edo jarraitzaileekin izandako polemikak ere. Platonek eta bere jarraitzaileek gogor kritikatu zuten (eta batzuetan isilarazi ere bai), Aristipok doktrina platonikoaren alderdi garrantzitsuak zalantzan jarri omen zituelako. \"Tratu txar\" horri buruz ari da Laerzio bere obraren pasarteetako batean, non Aristiporen zirkunstantzietara egokitzeko gaitasuna ere nabarmentzen den:\n\"\"Teodorok ere gaizki tratatzen du \"Sektez\" liburuan, eta Platonek gauza bera egiten du \"Arimaz\" liburuan, beste idatzi batzuetan esan genuen bezala. Bere jeinua tokira, denborara eta pertsonengana egokitzen zen, eta bazekien komenientzia-arrazoi guztiak simulatzen. Horregatik, Dionisiori besteak baino gustu handiagoa ematen zion, eta gauza guztiak ongi antolatzen zituelako; izan ere, eskaintzen ziren erosotasunez gozatzen zekien arren, era berean, eskaintzen ez zirenez gabetzen zuen inolako penarik gabe\".\""}
{"id": "281598", "revid": "90204", "url": "https://eu.wikipedia.org/wiki?curid=281598", "title": "Mikhail Bulgakov", "text": "Mikhail Afanasievitx Bulgakov (; Kiev, Errusiar Inperioa, gaur egun Ukraina, 1891ko maiatzaren 15agreg./maiatzaren 3ajul. - Mosku, 1940ko martxoaren 10a) sobietar eleberrigile eta antzerkigilea izan zen. Haren idazlanik ezagunena \"Maisua eta Margarita\" da.\nLiteraturan berandu samar hasi zelako, beharbada, 1920 inguruko errusiar idazle gazte gehienen ideologia politiko eta estetikoetatik at geratu zen. Eta nola ez zen bere ideiak ezkutatu zalea, ideologia ofizialaren aurkakotasuna jasan behar izan zuen: horra zergatik ez ziren haren idazlan gehienak argitaratu bera bizi zen artean. Baina, hala ere, ez zen marfilezko dorrean itxi, eta ahaleginak egiten segitu zuen, zen bezalakoa onar zezaten. Idazlearen eta aginpidearen arteko indarka hori bilakatu zen, hain zuzen, haren obraren gai nagusi. Errusiar tradizioan hain erroturik zegoen idazle-erantzukizun astunak ez zuen literaturaren parte jostaria gutxiestera bultzatu; aldiz, irudimenez gainezkako jario geldigaitza zuen, eta maite zituen literatura-egiuneak. Denetik idatzi zuen. Bere garaikoek, batez ere, antzerkigile gisa ezagutu bazuten ere, gaur egungo irakurleek aberastasun eta sakontasun gehiago aurkituko dute haren kontakizun eta eleberrietan.\nBiografia.\nBulgakov Kieven jaio zen, intelektual familia batean. Gaztetatik hartu zuen literaturarako eta antzerkirako grina, baina medikuntza ikasi zuen, eta bi urtez egon zen sendagile, landan. Geroago idatzi zituen orduan izandako esperientziak \"Mediku baten oroitzapenak\" (1927) izeneko liburuan. 1918an, kontsulta-gela bat ireki zuen Kieven, Iraultza puri-purian zegoela. 1920an, sendagintza utzi eta literaturatik bizitzea deliberatu zuen. Kaukaso aldera joan zen lehenik, eta gero, Moskun jarri zen bizitzen, behin betiko.\nKazetaritzako lan grisetatik bizimodua ateratzen zuen bitartean asko idatzi zuen, eta genero askotan saiatu zen aldi berean. Gai arantzatsuak erabiltzen zituen, eta kosta egiten zitzaion argitaratzaileak aurkitzea. Moskuko Arte Antzerkiak berariaz eskatuta, Gerra Zibilari buruz idatzirik zuen eleberria (\"Guardia zuria\", 1925) egokitu zuen antzerkirako, \"Turbindarren egunak\" izenburuaz. 1926an eman zen lehen aldiz, eta arrakasta ikaragarria izan zuen ikusleen aldetik, baina kritika proletarioa aurka atera zitzaion, eta sobietarren aurkakotzat eta \"barneko deserritutzat\" jo zuten egilea.\nBerehalaxe, satirazko beste bi komedia taularatu zituen Moskun: \"Zoeren apartamentua\" (1926), Vakhtangov antzokian, zenbait zirkulutako ustelkeria morala gaitzat harturik; eta \"Uharte purpura\" (1928), Tairoveko Ganbera Antzokian, antzerki-mundua eta zentsura gai hartuta. Prentsa ofiziala berriro oldartu zitzaion eta, bat-batean, 1929aren hasieran, kendu egin zituzten antzokietatik haren lan guztiak. Aldez aurretik, \"Ihesa\" izeneko Bulgakoven antzezlana ere debekatua izan zen, Gorkiren oniritzia izan zuen arren. Data hartatik aurrera ez zioten lanik argitaratu, ez haren antzezlanik oholtzaratu ere. Nora jo ez zekiela, zuzenean Stalini idatzi zion. Horrek, telefonoz pertsonalki deitu zion eta bideak egin zituen Arte Antzerkiak lanpostu finko bat eskain ziezaion. 1932an, \"Turbindarren egunak\" berriro antzezteko baimena eman zuten. Gertakari hori zela eta ondorioztatu da, era okerrean, Bulgakov, handik aurrera, Stalinen babespe sekretuan bizi izan zela.\nIdazten zuena argitaratzeko edo antzezteko egindako eginahal guztiek porrot egin bazuten ere, atsedenik gabe idazten jarraitu zuen. Denboraldi batean, Moli\u00e8reren bizitza eta obra sakon aztertzeari eman zion. Azterketa-lan hartatik sortu ziren biografia bat, (\"Moli\u00e9re jaunaren bizitza\"), \"Bourgeois gentilhomme\"-ren egokitzapen libre bat, \"L'Avare\"-ren (\u00abZikoitza\u00bb) itzulpen bat eta, batez ere, antzezlan bat: \"Jainkozaleen kabala\". Bulgakovek, azkenean, lortu zuen azken antzezlan hori ikus-entzuleetara heltzea, Antzerki Arteak oholtzaratu baitzuen 1936an, prestakuntza handien ondoren eta Stanislavskirekin konponezin bat baino gehiago izan eta gero. Baina, emanaldi batzuen ostean, debekatu egin zuten. Orduan, Arte Antzerkia utzi, eta Bolxoi antzokiarekin izenpetu zuen kontratua, operarako libretoak idazteko. 1938an, debekuak nolabait gainditzeko ahaleginetan, Stalini buruzko antzerki-lan bat idatzi zuen, \"Batum\", baina ez zuen antzezterik lortu. Gaixotasun luze batek penatu zuen arren, etengabe idazten jarraitu zuen harik eta, 1940an, Moskun hil zen arte.\nHamar bat urte kosta zitzaion -utzi eta berriro hasi- bere eleberri ezagunena, \"Maisua eta Margarita\", bilakatuko zena amaitzea. Egilea hil eta askoz geroago argitaratu zen, 1966an. Estalinismoaren ostean, Bulgakoven obra pixkanaka-pixkanaka azaleratzen hasi zen, eta dezenteko arrakasta izan zuen errusiar irakurleen artean.\nIdazgintza.\nOharmen zorrotz, irudimen ahaltsu eta umore handiko gizona zen Bulgakov. Haren ia obra guztiak inguruko errealitatean inspiratuak dira. Asko, gertaera bitxi batetik jaioak. Era berean, airean zebiltzan ideiak jasotzen zituen, ideia zientifikoak, batik bat. Familiaren zirkuluan eta, kontalari aspergaitzaren fama zuen: istorio jostari eta zoragarriak kontatzen bide zituen.\nHaren eleberriek drama egitura izan ohi dute: azalpena, dekoratuaren deskripzioa, pertsonaien kanpoko ezaugarriak eta elkarrizketak. Ez zituen inoiz onartu narrazio-egiturak lehertarazteko Boris Pilnyakek egindako ahaleginak, ez eta Vsevolod Meyerholden antzerki-esperimentazioak ere. Bulgakoven idazkera bi ereduren artean mugitu zen: XIX. mendeko errusiar idazle handiak, eta Bulgakoven beraren garaiko idazleen aurkikuntza estilistikoak. Azken horietako batzuen manierismoan erori gabe, esaldi azkarra eta eliptikoa erabiltzen zuen, eta prosa erritmoduna, non entzunkizun musikalak errepikatzen baitziren. Bere garaiko herri-hizkerako elementuak ere erabili zituen, argoteko hitzak barne zirela, baina beti saihestu izan zituen hutsaltasuna eta mimetismo etnografikoa.\nHiru inspirazio-iturri.\nGogolek bezala (zalantzarik gabe, idazle horri zor baitzion gehien), hiru iturri erabili zituen Bulgakovek idazterakoan: errealismoa, satira eta fantasia. \"Guardia zuria\", autobiografikoa, neurri handi batean, lehenengoan kokatzen da. Zurien alde atera zen errusiar familia baten zoria deskribatzen da bertan. Eleberriko heroiak, ohoreagatik eta aberriagatik borrokan ari direla, konturatzen dira agintariek alde egiten dutela toki segurura, soldaduak bertan behera utzita. Hala ere, edozein agintari zerbitzatzeko prest dauden oportunistak mespretxatzen dituztenez, historian lekurik gabe geratzen dira. Bulgakoven asmoa ez zen izan historiako fresko bat margotzea, ez eta Iraultzaren \"sintesi literario\" bat egitea ere; Bulgakovek, bere heroien ikuspegian kokaturik, gertakariak deskribatu baizik ez ditu egiten. Zenbait berezitasun (boltxebikerik ia ez azaltzea, esate baterako) gertakariak Ukrainako Kieven kokatzen direlako ulertzen dira. Errealismoaren pisua orekatzeko, saihestu ezinezko hondamendi baten susmo itogarria elikatzen duten digresio lirikoak eta pasarte onirikoak sartu zituen.Bulgakoven merituetako bat zuriak eleberriko on edo zintzo gisa aurkezteko ausardia izatea izan zen, ideologia ofizialaren ikuspegiaren kontra. \"Ihesa\" antzezlanean ere agintariek traizio egindako ofizial zurien gaia jorratzen da, baina trufazko tonuan.\nSatiraren alorrean, kontakizun mordoxka bat idatzi zuen Iraultza ondorengo eguneroko bizitzako zailtasunak, burokraziaren gorakada eta, Iraultzak gorabehera, gizadian betikoak diren bizio unibertsalak gaitzat hartuta. Hala ere, Bulgakovengan, ia beti, satirak fantasiara eramaten du, errealitatea desmuntatzeko bitarteko gisa erabiltzen baita, batez ere, \"Deabrukeria\" izenekoan. \"Zorigaiztoko arrautzak\" (1925) eleberri laburra, gizarte-esperimentazioko politika leninistaren arriskuei buruzko alegoria bat da: artean gutxi esperimentatutako aurkikunde zientifiko batez indarrez jabetu ondoren, burokrata batek narrasti ikaragarri batzuek Errusia inbaditzea eragiten du. \"Txakur-bihotza\" izeneko eleberria zientzia-fikzio filosofikoan sailkatu daiteke: kirurgialari batek txakur bat gizon eraldatzea lortzen du, baina ez du erdiesten haren piztia-atabismoak gainditzea eta, berehalaxe, arrisku publiko bilakatzen da.\nBulgakovek ez zuen sinesten gizartearen eraldatze iraultzailetik \"gizon berri\" bat jaioko zenik. Aldiz, belaunaldiak igaro ahala eraikitako kultura desegiteak gizarteak balioa galtzea ekarriko zuela uste zuen. Zientzia-fikziozko beste hiru antzezlan ere zor zaizkio: \"Adan eta Eba\", \"Dohatsutasuna\", eta \"Ivan Vassilievitch\".\nHistoria-gaiekin, berriz, beste bi antzerki-lan idatzi zituen: \"Jainkozaleen kabala\", Moli\u00e8reren bizitzari buruzkoa, eta \"Azken egunak\", Puxkinen bizitza kontatzen zuena. Bi lan horietan, hala ere, autobiografia ukitu bat ere nabaritzen da: artistaren eta aginpidearen arteko gatazka tragikoaz ari baitira biak ala biak.\n\"Maisua eta Margarita\".\nGogoeta luzeen ondoren eta iturri askotariko (demonologia eta magia, erlijioen historia, Erroma, arkeologia, Palestina, eta abar) dokumentatze-lan nekagaitz eta zehatzetatik jaiotako \"Maisua eta Margarita\" eleberri korapilatsuan, Bulgakoven aurreko lanetan erabilitako gai eta gogoeta gehienak aurkitzen dira. Hiru gai ehotzen dira eleberrian: sobietar gizarteak arbuiatutako idazle baten patua, deabruak 1930eko hamarkadan Moskura egindako etorraldia, eta Kristoren nekaldia. Idazlearen eta aginpidearen arteko gatazka, kasu honetan, Pontzio Pilatosen eta Jesusen arteko aurkakotasunaren argitan aurkezten da. Nekaldiaren kontakizuna ez da Ebanjelioetan oinarritzen, baizik eta, dirudinenez, David Straussen ikuspegi kritikoan. Gaiaren errealismoak Kristoren historikotasuna azpimarratzen du. Bulgakovek, era horretan, aurka egin zion garai hartako Sobietar Batasunean sobera hedatua zegoen tesiari, tesi horren arabera Kristo mitozko pertsonaia bat baizik ez baitzen. Nahiz eta eleberrian \"Fausto\" aipatzen den, Bulgakoven deabruak ez du zerikusirik Goetheren Mephistorekin. Izan ere, deabru tentatzaile bat izan ordez, gaiztoak zigortzeko tresna bat besterik ez baita. Zintzoak mendekatzean, badirudi, paradoxazkoa bada ere, ongia egiten duela. Deabruaren eta haren akolitoen pasadizoen bitartez, egileak sobietar gizartearen satira indartsu eta guztiz barregarria egin zuen."}
{"id": "281600", "revid": "336", "url": "https://eu.wikipedia.org/wiki?curid=281600", "title": "Mariano de Corral", "text": "Mariano de Corral y L\u00edbano edo Mariano Corral y L\u00edbano (Algorta, Bizkaia, 1926ko irailaren 30a - Bilbo, Bizkaia, 2009ko apirilaren 14a) bizkaitar margolaria izan zen.\nBiografia.\nPintura ikasketak Bilbon, Madrilen eta Parisen egin zituen. 1973. urtean Frantziako \"Centre de Liaision des Artistes, Peintres et Auteurs d\u00b4Art\" elkarteko kide izendatu zuten. Erakusketa ugari egin zituen (Bilbo, Gasteiz, Le\u00f3n, Tarragona, Paris, Santander, Valladolid, Sevilla, Madril, Erroma, Bartzelona, Miarritze, eta abar). Hainbat erakusketa egin zuen bere ibilbidean, eta bere lanak Euskal Herriko eta kanpoko museo eta erakundeen bilduma askotan daude (Madril, Bilbo, Bartzelona, Paris, Granada, Santillana de Mar...)."}
{"id": "281602", "revid": "512", "url": "https://eu.wikipedia.org/wiki?curid=281602", "title": "Sturnira oporaphilum", "text": "Sturnira oporaphilum Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281603", "revid": "6327", "url": "https://eu.wikipedia.org/wiki?curid=281603", "title": "Mariano Corral y L\u00edbano", "text": ""}
{"id": "281604", "revid": "105290", "url": "https://eu.wikipedia.org/wiki?curid=281604", "title": "K\u00f6r\u00f6s", "text": "K\u00f6r\u00f6s (hungarieraz ahoskatua; , ) Europa erdialdeko Transilvania eta Hungaria zeharkatzen dituzten hiru ibairen izena da. Transilvania mendebalean sortzen dira hirurak (Cri\u0219ul Repede, Cri\u0219ul Negru eta Cri\u0219ul Alb), eta Hungarian Tisza ibaira doan K\u00f6r\u00f6s ibaiadarra osatzen dute. Cri\u0219 ibaiek zeharkatzen duten Transilvaniako lurraldeak \"Cri\u0219ana\" du izena."}
{"id": "281605", "revid": "15795", "url": "https://eu.wikipedia.org/wiki?curid=281605", "title": "Cri\u0219", "text": ""}
{"id": "281606", "revid": "512", "url": "https://eu.wikipedia.org/wiki?curid=281606", "title": "Georges Delerue", "text": "Georges Delerue (Roubaix, Frantzia, 1925eko martxoaren 12a - Los Angeles, AEB, 1992ko martxoaren 20a) frantses musikagilea izan zen.\nBiografia.\nFilmetarako egin zuen musikagatik da batez ere ezaguna. Film ospetsu askoren soinu-banda ondu zuen, hala nola \"Hiroshima mon amour\" (1959, Alain Resnais), \"Jules et Jim\" (1960, Fran\u00e7ois Truffaut), \"Gizon bat betikotasunerako\" (1966, Fred Zinneman).\nOscar Sari bat jaso zuen \"Erromantze txikia\" (1979) lanagatik, eta 3 C\u00e9sar Sari \"Pr\u00e9parez vos mouchoirs\" (1979), \"L'Amour en fuite\" (1980) eta \"Le Dernier M\u00e9tro\" (1981) pelikulekin."}
{"id": "281607", "revid": "336", "url": "https://eu.wikipedia.org/wiki?curid=281607", "title": "Leonid Leonov", "text": "Leonid Maximovitx Leonov (; 1899ko maiatzaren 31 \u2014 1994ko abuztuaren 8a) sobietar eleberrigilea izan zen. Sobietar gudarostean 1922 arte egon ondoren eman zuen argitara lehen eleberria, \"Barsuki\" (1924, \"Azkonarrak\"). Sobietar Batasuneko iraultza ondoko giroa islatzen du bere obretan. 1943an Stalin saria jaso zuen eta 1957an Lenin saria. Obra nagusiak: \"Vor\" (1927, \"Lapurra\"), \"Sot\" (1935) eta \"Russky les\" (1953, \"Errusiako oihana\")."}
{"id": "281608", "revid": "512", "url": "https://eu.wikipedia.org/wiki?curid=281608", "title": "Karl August Friedrich Mahn", "text": "Karl August Friedrich Mahn (Zellerferd, 1802ko irailaren 9a - Steglitz, 1887ko urtarrilaren 27a) alemaniar erromanista eta euskalaria izan zen. Berlingo Akademiako hizkuntza-irakaslea zen. Leizarraga, Axular, Oihenart, Garibai eta Mogelen idazlanetan oinarrituriko \"Denkmaeler der Baskische Sprache\" (\"Euskal hizkuntzaren monumentuak\") obra argitaratu zuen 1857. urtean. Berlingo \"Euskara\" agerkariko laguntzailea izan zen, bestalde."}
{"id": "281609", "revid": "336", "url": "https://eu.wikipedia.org/wiki?curid=281609", "title": "Termografia", "text": "Termografia giza gorputzak igortzen dituen erradiazio infragorrien erregistroan oinarritzen den diagnosi-metodoa. Termografiaren bidez, gorputzeko atalen arteko tenperatura-diferentziak ezagutu daitezke, eta, era horretan, odolaren berri zehatz jakiten da. Gorputz-azaletik hurbil dauden odol-hodien gaixotasunak eta zenbait tumore diagnostikatzeko oso baliagarria da."}
{"id": "281610", "revid": "336", "url": "https://eu.wikipedia.org/wiki?curid=281610", "title": "Henri Alekan", "text": "Henri Alekan (Paris, 1909ko otsailaren 10a - 2001eko ekainaren 15a) frantses kamera-operadoreburua izan zen.\nZuri-beltzezko argazki bikain eta zehatza da Alekanen agindupean filmatutako pelikulen ezaugarri nagusia: \"Trenbideko gudua\" (1946), \"Ederra eta Piztia\", \"Juliette edo ametsen giltza\" (1951), \"Gauzen egoera\" (1982), \"Desioaren hegalak\" (1987). Arteari buruzko dokumentalak ere egin zituen: \"Rodinen infernua\" (1958)."}
{"id": "281611", "revid": "512", "url": "https://eu.wikipedia.org/wiki?curid=281611", "title": "Sturnira thomasi", "text": "Sturnira thomasi Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281612", "revid": "336", "url": "https://eu.wikipedia.org/wiki?curid=281612", "title": "Leon Barrenetxea", "text": "Leon Barrenetxea Torralba (Irun, - Paris, 1947) eskultore gipuzkoarra izan zen. Haren lanik nabarmenenak hauek dira: \"Monumento a la reina Mar\u00eda Cristina \"(Donostia), Sarasateri eraikirikoa (Iru\u00f1ea) eta \"Muertos franceses en la I. Guerra Mundial\" (Donostia). Honez gainera, euskal kiroletan oinarritutako eskulturak egin zituen: \"Regatas de traineras\", \"Prueba de bueyes\", \"Layadores\" eta \"Prueba de barra\"."}
{"id": "281613", "revid": "46380", "url": "https://eu.wikipedia.org/wiki?curid=281613", "title": "Albert Calmette", "text": "L\u00e9on Charles Albert Calmette (Niza, Frantzia, 1863ko uztailaren 12a - Paris, Frantzia, 1933ko urriaren 29a) frantses sendagile eta bakteriologoa izan zen.\nBiografia.\n1891. urtean Saigongo Bakteriologia Institutua sortu zuen eta Pasteur Institutua Lillen (bertako zuzendaria izan zen 1896-1919 urteetan). Gu\u00e9rin biologoarekin batera, tuberkulosiaren txertoa prestatu zuen. Bakteriologia, kimika fisiologikoa eta higieneari buruzko artikulu ugari idatzi zuen."}
{"id": "281614", "revid": "336", "url": "https://eu.wikipedia.org/wiki?curid=281614", "title": "Andrea del Castagno", "text": "Andrea del Castagno, jaiotza izena Andrea di Bartolo di Bargilla (Castagno , - Florentzia, 1457ko abuztuaren 19a), Quattrocentoko italiar margolaria izan zen. Florentziako humanismoaren jarraitzaileetako bat izan zen, Masaccio, Brunelleschi eta Donatelloren eragina jaso zuena. Pintura eta marrazki bikainak egin zituen, baina, Giorgio Vasariren arabera, izaeraz erretxina zen, eta ankerkeriaren eta zorroztasunaren isla garbia dira bere obrak. Emozioen indarra eta irudien naturaltasuna hobekien adierazi zuten Pizkundeko margolarietako bat izan zen.\nBiografia.\nAndrea di Bartolo di Bargilla Castagno herrixkan jaio zen, Florentziatik gertu. Hiri honetan hasi zen margolaritzan, baina ez dago haren prestakuntzari berri askorik. Aditu batzuen arabera, Fra Filippo Lippi eta Paolo Uccelloren ikaslea izan zen. Haren lehenbiziko lanetako bat Podest\u00e0ko jauregiko fatxadako \"Urkatuak\" da.\n1442an Veneziara alde egin zuen, eta han San Zakarias elizako San Tarasio kaperako freskoak margotu zituen. Venezian askatu berriak ziren gotikoaren dotoretasunarenik, eta Andrea del Castagnok irudikatu zituen santuak eta Aita betierekoak errealitate berri baten iruditzat hartuko ziren, ziur asko. Irudiek hondoa eteten dutela dirudi, eta Donatello edo Masaccioren koadroetako energia nabarmentzen zaie, baina era berean ageri dira Ucelloren geometrismoa edo Domenico Venezianoren kromatismoa, nahiz eta geroago haien eragina baztertuz joan zen. Lehen aldi horretan, muturreraino eraman zituen Masaccioren ekarpenak: irudiek harrizko eskulturak ematen dute, eta pertsonaiak gorputz sendo eskultorikokoak eta dramatismo handikoak dira.\nFlorentzian behin betiko finkatu zen 1444. urtean. 1445-1450 bitartean, Santa Apolonia komentuko jangela dekoratu zuen: \"Azken afaria\", \"Gurutziltzaketa\", \"Ehorzketa\", \"Piztuera\". Fresko monumentalak dira, arranditsuak eta indar handikoak. Formen harmonia eta konposizioen ordenamendu neurtuaren bidez, ikuslearengandiko nolabaiteko distantzia lortzen du; tentsio dramatiko bizia adierazten du, \"Azken Afaria\" lanean, marmolaren distiren eta esfinge misteriotsuen bidez, eta pertsonaien energiaren eta bizitasunaren bidez. Masaccioren eragina nabarmentzen zaie, ilusionismorako joeran, baina perspektiba zientifikoa ere erabili zuen.\nAipagarria du, orobat, \"Gizon eta Emakume Ospetsuak\" deituriko obra, \"Villa Carducci\"-n (Legnaia) margotua. Florentziari ospea eta aintza eman zioten militarrak, handikiak, olerkariak (Dante, Petrarca eta Boccaccio adibidez), Bibliako sibilak eta erreginak agertzen dira irudietan. Estatuen tankerako gorputzak dira, harroak eta arranditsuak, gorespen humanista adierazten dutenak; tentsio dramatiko handia lortu zuen gorputzaren mugimenduaren eta aurpegiko keinuen bidez. Gizabanakoaren heroitasuna azpimarratzen dute, halaber, larruzko ezkutu baten gainean margoturiko \"David\"-ak (artzain gazteak etsaiari eta izadiko indarrei irabazten die), eta \"San Sebastian\"-en irudiak, zeinean martiritza giza zintzotasunaren irudia baita.\nAnnunziatako elizan \"Hirutasun Santua San Jeronimo eta beste bi santurekin\" margotu zuen. Fresko honetan ordu artekoetan baino gehiago behartu zituen formak, dramatismo handiagoa emate aldera. San Jeronimo Hirutasunari begira agertzen da, bi santu dituela alboetan; santuaren aurpegiko keinu latzak, azal zimurrak, bizitza aszetiko gogorraren erakusgarri dira. Laztasuna adierazteko ahalmen horri esker lortu zuen, ziur asko, bere azken obra ezaguna egiteko enkargua: \"Niccolo da Tolentino zaldi gainean\" (1456), Florentziako katedralerako eskatua, Ucellok 1436an margoturiko \"Giovanni Acuto condottieroa zaldi gainean\" erretratuaren bikotea."}
{"id": "281615", "revid": "88969", "url": "https://eu.wikipedia.org/wiki?curid=281615", "title": "Maria Etxatxute", "text": "Maria Etxatxute (Ezpeleta, ? - Logro\u00f1o, 1610) Nafarroako emakumea izan zen, sorgina zelakoan hila. Jaiotzaz Lapurdiko Ezpeletakoa zen. 1609. urtean Inkisizioak atxilotu zuten, sorgina zelako eta Zugarramurdiko akelarrean parte hartzen zuelako salaketapean. Beti ukatu zituen egin zizkioten salakuntzak. 1610eko Inkisizioaren epaiak, sorgintzat salatutako beste batzuekin batera, sutan hiltzera kondenatu zuen."}
{"id": "281616", "revid": "336", "url": "https://eu.wikipedia.org/wiki?curid=281616", "title": "Carlo Gesualdo", "text": "Carlo Gesualdo (Napoli, 1560 - \"ib.\", 1613ko irailaren 8a) italiar musikagilea izan zen. Madrigalak ondu zituen, batez ere, eta haiei esker izan zuen ospea. Madrigalez osatutako lau liburu idatzi zituen 1594 eta 1596 urteen artean. 1611n beste bi liburu argitaratu zituen; harmonia konplexuko oso lan modernoak dira bi liburu horietan eman zituenak. Moteteak eta erlijio-musika ere idatzi zuen."}
{"id": "281617", "revid": "56334", "url": "https://eu.wikipedia.org/wiki?curid=281617", "title": "Vuk Stefanovi\u0107 Karad\u017ei\u0107", "text": "Vuk Stefanovi\u0107 Karad\u017ei\u0107 (, ahoskatua; Tr\u0161i\u0107, Serbia, 1787ko azaroaren 7a - Viena, Austria-Hungaria, 1864ko otsailaren 7a) serbierazko idazlea eta folklore-biltzailea izan zen. Alfabeto zirilikoa serbieraren fonetikari egokituz, serbieraren literatura-hizkuntza sortu zuen. 1814an serbieraren lehen gramatika argitaratu zuen, eta 1818an lehen hiztegia. Serbiar herri-kantak eta ipuinak argitaratu zituen, sei liburutan; Itun Berriaren itzulpen bat ere egin zuen."}
{"id": "281619", "revid": "105290", "url": "https://eu.wikipedia.org/wiki?curid=281619", "title": "Klatrato", "text": "Klatratoa konposatu kimiko solido bat da, non molekula bat beste konposatu baten kristal-egituraren barruan izaten den; bi konposatuek konposatu kimiko bakarra osatzen dute, eta hidrogeno-loturen edo Van der Waals indarren bidez lotuak egon ohi dira.\nErabilera.\nSubstantzia kimikoak isolatzeko erabiltzen da batez ere; itsas ura eta gatza isolatzeko, petrolioa fintzeko eta abarretarako."}
{"id": "281620", "revid": "28807", "url": "https://eu.wikipedia.org/wiki?curid=281620", "title": "Klatratoa", "text": ""}
{"id": "281621", "revid": "58701", "url": "https://eu.wikipedia.org/wiki?curid=281621", "title": "Otto von Kotzebue", "text": "Otto von Kotzebue (, \"Otto Evstaf'evi\u010d Kocebu\"; Reval \u2014egungo Tallinn\u2014, Estonia, 1787ko abenduaren 30a - \"ibidem\", 1846ko otsailaren 15a) Errusiar Inperioaren zerbitzura aritu zen alemaniar jatorriko estoniar itsasgizona izan zen.\nBiografia.\nAugust von Kotzebue idazlearen semea. Japoniarako espedizio bat egin ondoren (1803-1806), munduaren inguruko bidaia bat egin zuen Ozeano Artikoaren eta Ozeano Barearen arteko igarobide bat aurkitu asmoz (1815). Ozeano Barea esploratu zuen 1823-1826. urteetan."}
{"id": "281622", "revid": "512", "url": "https://eu.wikipedia.org/wiki?curid=281622", "title": "Sturnira tildae", "text": "Sturnira tildae Sturnira generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281623", "revid": "336", "url": "https://eu.wikipedia.org/wiki?curid=281623", "title": "Jacques Monod", "text": "Jacques Lucien Monod (Paris, 1910eko otsailaren 9a - Cannes, 1976ko maiatzaren 31) frantziar biologoa izan zen. Biologia molekularraren alorrean lan egin zuen. Entzimen biosintesi-mekanismoa eta zelulen metabolismoa aztertu zituen. Haren \"Le hasard et la n\u00e9cessit\u00e9 \"(1970, \"Zoria eta halabeharra\") lanak arrakasta handia izan zuen mundu osoan. 1965ean Medikuntzako Nobel saria jaso zuen, Fran\u00e7ois Jacob eta Andr\u00e9 Lwoffekin batera."}
{"id": "281624", "revid": "1545", "url": "https://eu.wikipedia.org/wiki?curid=281624", "title": "Nefritis", "text": "Nefritisa giltzurruneko hantura da, kronikoa edo larria izan daitekeena. Larria denean, giltzurruna bigundu egiten da, eta zornea isurtzen du; gernuarekin batera, bakterioak edo beste substantzia kaltegarri batzuk isurtzen dira, eta odola ere agertzen da gernuan. Nefritis larriaren ondorioz, bizkarrean eta giltzurrunetan min handia izaten da, gernua isurtzean batez ere.\nJatorri infekziosoa edo autoimmunea izan dezake gaitz honek"}
{"id": "281625", "revid": "7476", "url": "https://eu.wikipedia.org/wiki?curid=281625", "title": "Olga Oleinik", "text": "Olga Arsenievna Oleinik (; Matusiv, Ukrainako SES, SESB, 1925eko uztailaren 2a - Mosku, 2001eko urriaren 13a) sobietar matematikaria izan zen. Moskuko Unibertsitatean egin zituen ikasketak, eta bukatu orduko lanean hasi zen han bertan. 1973an Ekuazio Diferentzialen Saileko buru izendatu zuten. Hirurehundik gora artikulu eta hainbat liburu idatzi zituen, geometria aljebraikoz, ekuazio diferentzial partzialez, eta fisika matematikoaz, besteak beste."}
{"id": "281626", "revid": "6327", "url": "https://eu.wikipedia.org/wiki?curid=281626", "title": "Olga Arsenievna Oleinik", "text": ""}
{"id": "281627", "revid": "2048", "url": "https://eu.wikipedia.org/wiki?curid=281627", "title": "Antonio Pirala", "text": "Antonio Pirala Criado (Madril, 1824ko martxoaren 27a - \"ib.\", 1903ko ekainaren 22a) espainiar historialaria izan zen. Amadeo Savoiakoa erregearen idazkari zibila eta hainbat probintziatako gobernaria izan zen (hiru aldiz Bizkaikoa). Piralaren lanak garrantzi handia du Karlistaden ezagutzarako, bereziki, \" Historia de la guerra y de los partidos liberal y carlista, aumentada con la regencia de Espartero\" (1868) izenekoak."}
{"id": "281628", "revid": "512", "url": "https://eu.wikipedia.org/wiki?curid=281628", "title": "Pietro Pomponazzi", "text": "Pietro Pomponazzi (Mantua, Italia, 1462ko irailaren 16a - Bolonia, 1525eko maiatzaren 18a) italiar filosofoa izan zen.\nBiografia.\nPaduan, Ferraran eta Bolonian Filosofia irakaslea izan zen. Aristotelesen jarraitzailea zen, eta bere \"Tractatus de immortalitate animae\" lanari esker egin zen ezagun (1516); lan horretan Aristotelesek hilezkortasuna defenditzen zuenik ukatzen du. Pomponazzirena da, halaber, patuari buruzko \"De facto\" tratatua (1525)."}
{"id": "281629", "revid": "46380", "url": "https://eu.wikipedia.org/wiki?curid=281629", "title": "Mihajlo Pupin", "text": "Mihajlo Idvorski Pupin (, ahoskatua; Idvor, Austriar Inperioa, - New York, ) Ipar Amerikako fisikaria izan zen, jatorriz serbiarra. Distantzia handietarako telegrafiako sistema bat asmatu zuen; telegrafiako burdin harien elektrizitate estatikoa galarazteko metodo bat proposatu zuen, eta bigarren mailako X izpien erradiazioak aztertu zituen. 1924an Pulitzer Saria eman zioten \"Immigrant to Inventor\" lanagatik."}
{"id": "281630", "revid": "512", "url": "https://eu.wikipedia.org/wiki?curid=281630", "title": "Ametrida centurio", "text": "Ametrida centurio Ametrida generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281631", "revid": "6327", "url": "https://eu.wikipedia.org/wiki?curid=281631", "title": "Mihajlo Idvorski Pupin", "text": ""}
{"id": "281632", "revid": "119347", "url": "https://eu.wikipedia.org/wiki?curid=281632", "title": "Quich\u00e9 (departamendua)", "text": "Quich\u00e9 Guatemalako mendebaldeko departamendua da. Iparraldean Mexikorekin du muga, hegoaldean Chimaltenango eta Solol\u00e1 departamenduekin, ekialdean Alta Verapaz eta Baja Verapazekin, eta mendebaldean Totonicap\u00e1n eta Huehuetenangorekin. 8.378 km\u00b2ko eremua du eta 2012an 985,690 biztanle zituen. Departamenduko hiriburua Santa Cruz del Quich\u00e9 da, baina ezagunagoa eta garrantzizkoagoa da Chichicastenango hiria, inguru hartako amerindiarren salerosketa- eta erlijio-gune nagusia.\nEkonomia.\nNekazaritza (kotoia, tabakoa, kafea, zerealak) eta abeltzaintza (behiak, ardiak) dira ekonomia-jarduera nagusiak."}
{"id": "281633", "revid": "1982", "url": "https://eu.wikipedia.org/wiki?curid=281633", "title": "El Quiche", "text": ""}
{"id": "281634", "revid": "688", "url": "https://eu.wikipedia.org/wiki?curid=281634", "title": "Sarasvati", "text": "Hindu mitologiako jainkosa, Brahmaren emaztea. Jakinduriaren eta zientziaren jainkosa da. \"Vera\" liburu-bildumen amatzat hartzen da, eta, tradizioaren arabera, hindu alfabetoaren sortzailea izan zen. Emakume zuri eder baten gisa irudikatzen da, lau besoz hornitua. Besoetan lore bati, liburu bati, arrosario bati eta danbor bati heltzen diela ageri da."}
{"id": "281635", "revid": "536", "url": "https://eu.wikipedia.org/wiki?curid=281635", "title": "Teratogeno", "text": "Teratogeno umekiarengan jaiotzetiko malformazioak sor ditzakeen eragileaz esaten da. Eragile teratogeno asko dira, nahiz eta, gehienetan, ez den ondo ezagutzen malformazioaren eta eragilearen arteko lotura. Ohikoenak hauek dira: izpi ionizatzaileak; konposatu kimiko batzuk (talidomida, adibidez); zenbait mikroorganismo (elgorriaren birusa, sifiliaren treponema, etab.)."}
{"id": "281636", "revid": "688", "url": "https://eu.wikipedia.org/wiki?curid=281636", "title": "Luhansk", "text": "Luhansk, 1935etik 1958ra eta 1970etik 1989era Voroxilovgrad, Ukrainako ekialdeko hiria eta izen bereko eskualdeko hiriburua da. Lugan eta Olkhovaya ibaien bilgunean dago, Kievetik 811\u00a0km hego-ekialdera. 2010ean 469.000 biztanle zituen.\nLuhansk Donbassen dago eta Ekialdeko Europa industriagune garrantzitsua da. Industria (motorrak, altzairuzko hodiak, meatzaritzarako tresneria, doitasun-tresneria, janari-industria) eta ikatz-hobien ustiapena dira bertako ekonomiaren oinarriak."}
{"id": "281637", "revid": "28807", "url": "https://eu.wikipedia.org/wiki?curid=281637", "title": "Lugansk", "text": ""}
{"id": "281638", "revid": "56334", "url": "https://eu.wikipedia.org/wiki?curid=281638", "title": "Aukuba", "text": "Aukuba (\"Aucuba\") garriazeoen generoko landarea da.\nHosto aurkakoak, iraunkorrak eta larrukarak dituzten zuhaixkak dira; lore txiki gorrixkak ditu, eta hazi bakarra eta oso gogorra duen ale-itxurako fruitua.\nHimalaia, Txina eta Japoniako hiru motek osatzen dute, eta ezagunena, ereinotz nabarra da (\"Aucuba japonica\"), Europara 1783an ekarria, eta apainketarako erabiltzen dena.\nEspezieak.\nEspezie tradizionalak hiru besterik ez ziren (\"A. chinensis, A. himalaica, A. japonica\"), baina \"Flora of China\" eta Kew World Checklist lanek hamar zerrendatzen dituzte:"}
{"id": "281639", "revid": "28807", "url": "https://eu.wikipedia.org/wiki?curid=281639", "title": "Aucuba", "text": ""}
{"id": "281640", "revid": "512", "url": "https://eu.wikipedia.org/wiki?curid=281640", "title": "Ardops nichollsi", "text": "Ardops nichollsi Ardops generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281641", "revid": "96586", "url": "https://eu.wikipedia.org/wiki?curid=281641", "title": "Dirck Bogarde", "text": "Dirk Bogarde , benetako izenez Derek Jules Gaspard Ulric Niven van den Bogaerde (West Hampstead, 1921eko martxoaren 28a - Londres, 1999ko maiatzaren 8a) ingeles zinema-antzezlea izan zen.\nBiografia.\nAntzerkitik etorri, eta, beste batzuen artean, honako film hauetan izan zuen parte: \"The Servant\" (\"Zerbitzaria\", 1963), \"Accident\" (\"Istripua\", 1967), \"La caduta degli dei\" (1969, \"Jainkoen eroraldia\"), \"Morte a Venezia\" (\"Heriotza Venezian\", 1971), \"Portiere di notte\" (\"Gaueko atezaina\", 1973), \"Providence\" (1976), \"A Bridge Too Far\" (1977, \"Urrutiegiko Zubia\")."}
{"id": "281642", "revid": "28807", "url": "https://eu.wikipedia.org/wiki?curid=281642", "title": "Dirk Bogarde", "text": ""}
{"id": "281643", "revid": "336", "url": "https://eu.wikipedia.org/wiki?curid=281643", "title": "Dimitrie Cantemir", "text": "Dimitrie Cantemir (Iasi, 1674 - Kharkiv, 1723ko irailaren 1agreg./abuztuaren 21ajul.) moldaviar printze eta idazlea. Petri Handiarekin egin zuen bat turkiarren aurkako borrokan, eta Errusiaraino joan zen berarekin batera St\u0103nile\u015ftiko Gudua galdu ondoren (1711). Cantemir bere garaiko gizonik jakintsuenetakoa izan zen. Filosofia, historia eta musika lanak egin zituen. Korana latinera eta errusierara itzuli zituen."}
{"id": "281644", "revid": "46380", "url": "https://eu.wikipedia.org/wiki?curid=281644", "title": "Jean Clouet", "text": "Jean Clouet (Brusela, 1485 - Paris, Frantzia, 1540), flandestar jatorriko Frantziako pintore eta marrazkilaria izan zen.\nBiografia.\nFrantzisko I.ak gorteko margolari izendatu zuen 1523an. Pastel margoez egindako erretratu txikiekin (Chantillyko kondearen museoko 125 marrazkiak, 1536 eta 1540 bitartean gorte frantseseko hainbat pertsonaiari egindako erretratuak hain zuzen) Frantzian arrakasta handia lortu zuen genero bat sortu zuen, baina azpimarratzekoak dira, halaber, olio pintura erabiliz egindako erretratuak (\"Frantzisko I.a\", Louvre, Paris). Bere erretratu aipagarrienetakoa Guillaume Bud\u00e9 humanistarena da (1535 ing., Metropolitan Museum of Art, New York).\nOro har, lerro zehatzeko irudiak dira Jean Clouetenak, hiru tonutan egindakoak batez ere, eta flandriar artisten eragina eta Fontainebleauko eskolako artista manieristak gogorazten dituzten zenbait \u00f1abardura ageri dira haren lanetan. Fisionomia azterketa bikainak egin zituen. Gorputz erdiko erretratuak egiten zituen gehienbat. Argi erregularrak argituak dira, eta eskuak aurrealdean agertzen dira gehienetan. Clouetek jarraitzaile asko izan zuen XVII. mendean."}
{"id": "281645", "revid": "28807", "url": "https://eu.wikipedia.org/wiki?curid=281645", "title": "Janet", "text": ""}
{"id": "281646", "revid": "90523", "url": "https://eu.wikipedia.org/wiki?curid=281646", "title": "Paul Doumer", "text": "Joseph Athanase Paul Doumer ( ahoskatua; Aurillac, Frantzia, 1857ko martxoaren 22a - Paris, Frantzia, 1932ko maiatzaren 7a) frantziar politikaria izan zen.\nBiografia.\nDiputatu erradikala izan zen 1895 arte. Finantza-ministroa izendatu zuten 1895-1896 bitartean, eta Indotxinako jaurlari 1897-1902 bitarteko urteetan. Errepublikako lehendakari hautatu zuten 1931. urtean; handik urtebetera Gorgulov errusiarrak hil zuen. Doumerrena da \"L\u00b4Indochine fran\u00e7aise\" obra (1903)."}
{"id": "281647", "revid": "336", "url": "https://eu.wikipedia.org/wiki?curid=281647", "title": "Drosera", "text": "Drosera edo eguzki-ihintz (\"Drosera\") gutxi gorabehera 194 espezietako landare intsektujaleak biltzen dituen generoa da, Droseraceae familiakoa. Hostoen zabalgunean iletxoak ditu, eta horiekin harrapatzen ditu gainean jartzen zaizkion intsektuak. Mineraletan pobreak diren lurretan bizi dira, kontinente guztietan, Antartikan izan ezik."}
{"id": "281648", "revid": "336", "url": "https://eu.wikipedia.org/wiki?curid=281648", "title": "Frente de Juventudes", "text": "Frente de Juventudes Espainian 1940ko abenduaren 6ko legearen aginduz sortutako erakundea, 7 eta 21 urte bitarteko gazte guztiak biltzen zituena. Gazteen heziketan eta bizitzan (politikan, kiroletan, eta abar) gidari izatea zen erakunde horren helburua. 1961ean berritu zuten; \"Espainiako Gazte Erakundea\" izena eman zioten, eta Gaztedien Nazio Ordezkaritzaren mendean gelditu zen."}
{"id": "281649", "revid": "116965", "url": "https://eu.wikipedia.org/wiki?curid=281649", "title": "Gamelan", "text": "Gamelan Indonesiako orkestra da (Javakoa eta Balikoa batez ere), gong, xilofono, txirula eta gisako tresnez osatua. Antzerkian, erlijio-ospakizunetan eta abarretan aritzen dira gamelanak eta bete behar duten eginkizunaren araberako osagaiak eta ezaugarriak dituzte. Erritmo eta tinbre ugari lor daitezke saio horietan, eta aberastasun handikoak dira horregatik. 25-50 musikarik inguru osatzen dituzte orkestrak.\nTerminologia.\n\"Gamelan\" hitza javanesa gamel hitzetik dator, hau da, instrumentuak jotzeko erabiltzen den mailu mota batetik, edo jotzeko ekintza beretik. \"Karawitan\" hitza gamelanaren instrumentuak jotzeko ekintzari dagokio, eta rawit hitzetik dator, \u201cintrintsatua\u201d edo \u201clan fina\u201d esan nahi baitu. Javan sanscrito hizkuntzatik datorren \"rawit\" terminotik dator hitza, Javako musikari egozten zaion fintasun eta dotoretasun idealizatuaren zentzuari dagokiona. Erro bereko beste hitz bat, \"pangrawit\", zentzu horretako pertsona bati dagokio, eta ohorezko titulu gisa erabili ohi da estimatutako gamelanen interpreteentzat. Gamelan terminoa generikoagoa da \"gangsa\". Aldi berean, \"tembaga\" terminoek osatzen dute, eta brontzezko gamelanak (kobrea eta eztainua) eraikitzeko erabilitako materialak, edo, agian, \"tiga\" eta \"sedasa\", metalen aleazioaren proportzioak (hiru eta hamar) adierazteko.\nHistoria.\nLehen garai historikoetan Indonesia menderatu zuten kultura hinduetako eta budistetako erresumak baino lehenagokoa da gamelana, eta arte natiboaren forma da. Musika-tresnen egungo forma Majapahit Inperioan garatu zen. Indiak beste arte batzuetan izan zuen eragin handiarekin alderatuta, kultura horrek gamelan musikan duen presentzia bakarra Javan kantatzeko estiloa da, baita itzalen Wayang kulit txotxongiloen gaietan ere.\nJavako mitologiaren arabera, Sangre Hyang Gur\u00fak Shaka Samvat, 167 (c. AD 230), Maendra mendiaren jauregitik Medang Kamulanera (orain Mont Lawu) Java guztiaren errege izan zen jainkoa. Jainko horrek seinale bat behar zuen beste jainkoak oihukatzeko eta gong-a asmatu zuen. Mezu konplexuagoetarako, beste bi gong asmatu zituen, horiek osatuko baitzuten jatorrizko gamelan-multzoa.\nMusika multzo baten lehen irudia Borobudur tenpluan, Javan, VIII. mendean aurkitzen dugu. Irudi honetan banbuzko flautak, kanpaiak, hainbat neurritako danborrak, laud bat eta arku-instrumentuak eta pin\u00e7ak ikus daitezke. Ez da metalofonorik ez xilofonorik agertzen. Hala ere, irudi horrek gameluaren formarik zaharrena iradokitzen duela dirudi.\nInstrumentuek Majapahit Inperioaren garaiko forma hartu zuten. Garai hartako inskripzioen eta dokumentuen arabera, erreinuak beti izan zuen interpretazio-arteak gainbegiratzeko bulego bat, gamelan delakoa barne. Bulego horrek ere zaintzen zuen musika-tresnak behar bezala eraikitzen zirela, eta, aldi berean, gorterako emanaldiak antolatzen zituen.\nJavako jauregietan zeuden ezagutzen diren talderik zaharrenak, Munggang gamelana eta \"Kodokngorek\", seguru asko XII. mendekoak dira. Hauek estilo zaratatsuaren oinarri musikala interpretatu behar zuten. Aldiz, \u201cestilo delikatukoak\u201d \"kemanak\" tradiziotik abiatuta garatu ziren, eta Javako poesia kantatzeko tradizioekin erlazionatzen ziren, halako moldez non askotan uste dute baita dantza bedhaya modernoaren tradizioaren antzekoa dela. XVII. mendean, bi gamelan-estilo horiek nahasi eta hedatu egin ziren, Bali, Java eta Zundaren gamelan modernoen aldaera handia osatu arte, elementu horien nahasteen emaitza baitira. Beraz, estilo-aniztasuna kontzeptu teoriko, tresna eta teknika berberak dira.\nTipologiak.\nGamelu-tipologiak multzo bakoitza osatzen duten instrumentuen eta ahotsaren, afinazioaren, errepertorioaren eta kultura-testuinguruaren beste elementu batzuen erabileraren arabera bereizten dira. Oro har, ez dago berdin-berdinak diren bi gamelan-multzorik, eta izen handiko gorteetan daudenek beren estiloa eta ezaugarriak dituzte. Estilo batzuk hurbileko multzoen antzekoak izan daitezke, eskualde-estiloaz hitz egin daitekeenaren antzekoak.\nAskotan, eremu geografikoen arabera multzoka daitezke, estilo balinarren, javanesen edo sondanesen arteko banaketa nagusiarekin. Helduek ere gamelan-estilo propioa zuten, baina jada ez da erabiltzen; azken orkestra edo taldea Sumenep jauregian gordetzen da. Gamelan sondanes-aren barruan, estilo garrantzitsu bat gamelan degung da, \"pelog\" moduan eskala berezia duten instrumentuen azpitalde berezi bat erabiltzen duen multzoa. Balineen gamelana birtuosismoarekin, tempo aldaketa azkarrekin eta gamelan gong kebyar estiloaren dinamikekin lotzen da. Baliren beste herri-estilo batzuk \"Kecak\" dira, \"tximinoaren kantua\" izenaz ere ezagutzen den forma musikal eta dantzatua. Javako gamelua XIX. mendeko gobernarien gorteetara jo zen batez ere, bakoitzak bere estiloarekin, normalean Baliren estiloa baino motelagoa eta gogoetatsuagoa. Javako gamelana burdinazkoa edo kobrezkoa izan daitekeen arren, tresnarik onenak brontzezko egintzak dira.\nJava eta Baliko gune nagusietatik kanpo, gamelana migrazioaren eta interes kulturalaren bidez zabaldu da, estilo berriak sortuz. Malaysiako gamelana Javako tradiziotik dator, Riau-Linggaren bitartez, zeinek gero bere nortasuna izango baitzuen, sisteman afinatutako zenbait tresna \"slendro\" moduaren ia distantziakide erabiliz, eta sarritan \"bemol\" e\"do\" mendebaldeko do bat erabiltzen du afinazioaren oinarri gisa. Javako emigranteek Surinamera jotzen dute gamelanean, Javako erdialdeko herrien antzeko estiloarekin. Gamelana ere Filipinak kulintang-ekin lotuta dago. Gamelanaren aldaerak Indonesiatik kanpoko 25 herrialdetan aurki daitezke, errepertorio tradizional eta esperimentalak barne.\nJavako ahozko kulturan, gamelanen arteko bereizketak osatutzat edo osatugabetzat, arkaikotzat edo modernotzat, herritartzat edo txikitzat hartzen dira. Multzo arkaikoak instrumentuen konbinazio bakarrengatik bereizten dira, edo antzinako instrumentuak gordetzen dituztelako, hala nola, hiru tonuko gameluan sartutako zuhaitz kanpaiak (\"byong\"). Eskualdeko gamelanak, askotan, estandarretatik bereizten dira (hots, doinu nagusia berregiten duten estandarretatik), inxa edo mihi bikoitzeko tresnak (\"selompret\", slompret, edo sompret) sartzen dituztelako, baita danbor eta gong-kopuru handia ere, eta horietako batzuk angklung izeneko tresna astindu bat dira.\nTestuinguru kulturala.\nIndonesian, gamelanak dantza, \"wayang kulit\" txotxongilo antzerkia edo errituak eta zeremoniak laguntzen ditu maiz. Ohikoa da gamelaneko musikariak dantzaren mugimenduekin eta poesiarekin ohitzea, eta dantzariak taldean jotzeko gai izatea. \"Wayang\" antzerkian, \"dalangak\" (titiriteroak) gamelanari buruzko ezagutzak izan behar ditu, musika-adierazpenak eman ahal izateko. Gamelana berez musikazkoa da \u2014klenenen estiloan, edo irratsaioetarako\u2014, baina ez da ohikoa Mendebaldean egiten diren kontzertuetan.\nGamelanak erritualei egiten dien papera hain da garrantzitsua, esaera bat bada \u201cgong-a zintzilikatu arte ez da ofiziala\u201d. Interpretazio batzuk errealitatearekin lotuta daude: Some performances are associated with royalty, adibidez, Yogyakartako sultanaren bisitak. \u201cM\u00e0wlid an-Nab\u00ed\u201d (Muh\u00e0mmad-en urtebetetzea) ospatzeko erabilitako berariazko erritualei lotuta dago, hala nola gamelan sekatan-i. Balin, erlijio-erritu askok gamelan-musika dute. Baita Indonesiako eliza katolikoaren zeremoniak ere. Pieza batzuk jarduketa edo zeremonien hasiera eta amaieretarako izendatzen dira. Ondorioz, pieza bat (\"Udan Mas\") hasi denean, ikusleek badakite lana bukatzear dagoela eta alde egiten has daitezke. Beste pieza batzuek botere magikoen konnotazioak dituzte, eta espiritu txarrak urruntzeko erabil ditzakete.\nGamelanak askotan jotzen dira irratietan. Adibidez, \"Pakualaman purua\" \"Minggu\" Poneri (Javako egutegiko 35. zikloko egun batean) bizi da. Hiri handietan, Radio Republik Indonesiak aktore eta musikari profesionalak kontratatzen ditu, eta musika mota horren hedapen zabala egiten dute.\nJavako gortearen tradizioan, \"pendopoan\" ukitzen da gamelana, pabiloi irekia, sabai leizetsukoa, paretarik gabea eta lurrez baldosa edo marmolez hornitua. Musika-tresnak plataforma batean daude albo batean, eta, horri esker, soinua sabaiko espazioan birberatzen da, akustika indartzeko.\nBalin, gamelanaren instrumentuak bale batera joaten dira denak \"batera\"; espazio irekia da, eta gainean sabaia du, hainbat alde irekita. Ambelan (hizkuntza balinarraren terminoa) banjar batena da, nobleziarena edo tenpluena, eta bakoitzak berea du.\nAulkiari dagokionez, tresna guztiak batera daude, jendeak uste baitu denak komunitatekoak direla, ez pertsona bakar batenak, eta inor ez dela inongo tresnaren jabe. Musika-tresnak ez ezik, hor gordetzen dira taldeak ere (\"sekaha\"). Paretarik gabeko espazioak komunitateari gozatzeko aukera ematen dio. Baloiko gamelanak ez da geletan edo espazio itxietan entzun behar, erraz hausten baitu entzumen-muga. Baina hori ez zaie multzo txikiei \"gender wayang\" lez bezala aplikatzen.\nEntsegua (\"sekaha\") irakasle batek gidatzen du, eta lan horren bidez taldea zuzentzen da pieza berriak sortzeko. Pieza berri bat lantzen dutenean, irakasleak taldea bideratzen du hura prestatu eta entseatzeko, baina espazioa uzten du taldeak inprobisatzeko interpretazio libreetarako, gero musika hori idatzi eta gehiagotan entseatzeko.\nBalineen gamelan-estilo asko daude. \"Gong kebyarra\" da berrienetako bat. Talde batzuek etengabe aldatzen dute musika, musika zaharrak hartuz eta soinu berriekin nahastuz, aldaketa berriak sortuz. Haien musika etengabe aldatzen da, haiek uste baitute musikak hazi eta aldatu egin behar duela; salbuespen bakarra pieza sakratuak dira. Pieza berri batek hilabeteak behar izan ditzake osagaitzat jotzeko.\nGizonek eta emakumeek talde bereizietan jotzen dute, salbuespen batekin: Javako \"pesindhen\" taldea, non emakumeek gizon taldeekin abesten baitute.\nGamelana Indonesiatik kanpoko hogei herrialdeetan praktikatzen da, musika kontzertuen testuinguruan edo erbesteratuen komunitateen zeremonien parte gisa egiten da maiz. Eta dantza eta txotxongilo antzerkiak ere sar daitezke.\nMusika.\nGamelan-musika gai nagusi batean oinarritzen da, instrumentu batzuek osorik jotzen dute, parteak, apaingarriak edo erritmoa dute:\nEz dute intonazio zehatzik, gamelan-orkestra bakoitzak bere afinazioa du, eta hainbat intonazio-sistema erabiltzen dira, hala nola \"slendro\" deritzona 5 soinu desberdinekin edo \"pelog\" delakoa 7 soinuekin. Gamelan batzuek eskala horietako bat baino ez dute erabiltzen, eta beste batzuek, berriz, gamelan bikoitzak.\nBi interpretazio-estilo daude: leuna, denboraz kanpoko soinu-fluxua duena, kantuarekin eta kalusarekin lotua, dantza gisa, eta indartsua, \"gaga\" dantzarekin eta perkusioak zuzendua.\nGamelana kulturaren zati garrantzitsua da Indonesian, antzerkiarekin edo dantzarekin batera, eta ospakizun handietan parte hartzen du. Herri askok aire zabaleko pabiloi bat dute gamelan-orkestrarako.\nNotazioa.\nGamelan-musikak tradizioz ez du notaziorik, eta ahozko tradizio gisa hasi zen. Baina, XIX. mendean, Yogyakarta eta Surakartako kraton jauregietan errepertorioa transkribatzea ahalbidetuko zuten zenbait notazio garatu zituzten. Transkripzio horiek ez ziren erabiltzen musika irakurtzeko, buruz ikasitakoa, baina gorteetako memoria musikala gordetzeko balio zuten. Yogyanesa xake-taula baten antzekoa da, eta sei edo zazpi lerro bertikal erabiltzen ditu balungan notarik altuenak (melodia) eta erritmo serieak adierazten dituzten lerro horizontalak irudikatzeko. Laugarren lerro bertikala eta horizontala ere ilundu egiten dira, irakurgarriagoak direlako. Ezkerreko ikurrek gongen egitura metrikoa adierazten dute, eta danborraren ezaugarri espezifikoak eskuinaldean daude. Solonesa notazioa horizontalki irakurtzen da, mendebaldeko notazioa bezala, baina ez du lerrorik erabiltzen. Noten balioak, ordea, horien tarteko oharrak dira.\nGaur egun, notazio hori nahiko bitxia da, kepatihan notazioak ordezkatu baitu, sistema zifratua baita. Kepatihan notazioa 1900 inguruan garatu zen Surakartako Palau kepatihan-era, goi-mailako kontserbatorio batean. Noten altuera zenbakituta dago, eta puntu azpitik edo erregistroa adierazten duten zenbakien gainean irakurtzen dira; lerroek, berriz, iraupenaren balioa erakusten dute; ahots-notazioari ere parentesiak daude taldeen azpian, melisma adierazteko. Jauregiko notazioa bezala, Kepatihan erregistroei eta, batez ere, Balungan zatiari eta haien esaldi metrikoei gong-barietate bat dagokie. Beste parteak denbora errealean sortzen dira, eta musikari bakoitzak bere musika-tresnaz duen ezagutzaren eta beste musikarien musikaren kontzientziaren mende daude; errealizazio horri, batzuetan, \"erantzun\" esaten zaio. Irakasle batzuek beste notazio batzuk asmatu dituzte, baina kepatihanaren printzipioetan oinarritzea, cengkok-arentzat (eredu melodikoak). Etnomusic\u00f2legs batzuk, Europako musikan ulertuta, agian Europako musikarientzako transkripzioak egin ditzakete. Horrek afinazio- eta denbora-erronka partikularrak eskatzen ditu, eta ezohiko emaitzak lortzen dira.\nInstrumentuak.\nGamelan bat metalofonoz osatuta dago funtsean, eta beste tresna batzuk, hala nola flauta (\"suling\") eta zitara (celempung), ez dira hain ohikoak. Eskuekin jotzen den \"kendang\" danborra funtsezkoa da, metalofonoa ez izan arren, piezen erritmoa markatzen eta mantentzen laguntzen duelako batzuen eta besteen arteko trantsizioetan.\nIrudi-galeria.\nBartzelonako Musika Museoan balineen eta javanesen gamelan-instrumentu batzuk daude. Gainera, \"gong kebyar\" oso bat aurkituko dugu.\n\"Gong kebyar\" gameluaren eta beste gamelan baten gongen argazkiak:"}
{"id": "281650", "revid": "512", "url": "https://eu.wikipedia.org/wiki?curid=281650", "title": "Ariteus flavescens", "text": "Ariteus flavescens Ariteus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281651", "revid": "512", "url": "https://eu.wikipedia.org/wiki?curid=281651", "title": "\u0110ura Jak\u0161i\u0107", "text": "Georgije \"\u0110ura\" Jak\u0161i\u0107 (; Srpska Crnja, 1832ko uztailaren 27a - Belgrad, 1878ko azaroaren 16a) serbiar idazlea izan zen. Serbiako idazle erromantiko nagusia izan zen, eta literatura-genero guztiak landu zituen. Abertzaletasunaren garra darie haren obrei. Obra nagusiak: \"Ezki oihanean\" eta \"Gauerdian\" poemak; \"Laborariak, Mendi ondoan\" eta \"Krivosekeko aterpea\" eleberriak; eta \"Serbiarren exodoa\" (1862) eta \"Stanoje Glavas\" (1878) dramak."}
{"id": "281653", "revid": "336", "url": "https://eu.wikipedia.org/wiki?curid=281653", "title": "J\u00e1nos K\u00e1d\u00e1r", "text": "J\u00e1nos K\u00e1d\u00e1r (Fiume, Austria-Hungaria, 1912ko maiatzaren 26a - Budapest, 1989ko uztailaren 6a) hungariar politikaria izan zen. 1956-1958 eta 1961-1965 bitartean Hungariako lehen ministroa izan zen.\nBizitza.\n1931n Alderdi Komunistako kide egin zen. Nazien kontrako erresistentzian parte hartu zuen. 1945-1948 bitartean Alderdiaren buru izan zen Budapesten, eta 1946-1948 bitartean idazkariordea. 1948tik 1950era Barne Arazoetarako ministro ere izan zen. M\u00e1ty\u00e1s R\u00e1kosiren gobernuak kartzelatu zuen (1951-1954), baina gero ohorea itzuli zioten eta berriro onartu zuten Alderdian.\nHungariar Langileen Alderdi Sozialistako buru izan zen, eta sobietarrekin bat egin zuen 1956ko inbasioan. Haiek gobernuburu jarri zuten K\u00e1d\u00e1r, eta berak bideratu zuen matxinadaren kontrako zapalkuntza gogorra. 1958an gobernuaren buruzagitza utzi ondoren, 1958-1961 bitartean Estatu ministro izan zen, eta berriz ere lehen ministro 1961etik 1965era. Harrezkero Alderdi Komunistaren lehen idazkari izan zen, 1989an Batzorde Zentraletik baztertu zuten arte."}
{"id": "281654", "revid": "336", "url": "https://eu.wikipedia.org/wiki?curid=281654", "title": "Richard Krautheimer", "text": "Richard Krautheimer (F\u00fcrth, 1897ko uztailaren 6a - Erroma, 1994ko azaroaren 1a) alemaniar historialaria izan zen. Arkitekturaren ikerkuntza izan zuen bere lanaren ardatza. Arkitekturaren historiari buruzko hainbat lan idatzi zituen: \"Erdi Aroko sinagogak \"(1929), \"Erdi Aroko arkitekturaren ikonografiari buruzko bi hitz \"(1942), \"Arkitektura kristau eta bizantziar primitiboa \"(1965), \"Erroma. Hiri baten profila \"(1980)."}
{"id": "281655", "revid": "512", "url": "https://eu.wikipedia.org/wiki?curid=281655", "title": "Gerardus Mercator", "text": "Gerardus Mercator, (Rupelmonde, 1512ko martxoaren 5a - Duisburg, 1594ko abenduaren 2a) flandriar geografoa, matematikaria eta kartografoa izan zen. Karlos Habsburgokoaren agindupean aritu zen lanean. Flandesko geografia aztertu zuen, eta Lurreko eta zeruko esfera bana egin zituen. Mundu osoko mapa bat ere egin zuen, itsasgizonek erabil zezaten, berak asmatutako proiekzio sistema bat baliatuz. Atlas bat egiten hasi zen (1585), geroago bere semeak argitaratu zuena (1594).\nBiografia.\nRupelmonden sortu zen, Flandrian, Gerard Kremer izenez. Mercator abizenaren latinizazioa da, garaiko ohiturei jarraiki.\n1534tik aurrera matematika, astronomia eta geografia ikasteari ekin zion, Gemma Frisius matematikariaren gidaritzapean. Gaspard van der Heyden grabatugilearekin grabatuak egiten ikasi zuen, mapak egiteko. Garaiko usadioaren kontra, mapetan ageri zen letra mota xinpletu eta ttipitu zuen, mapak irakurterrazagoak izan zitezen. Frisius eta van der Heyden irakasleekin lan egin zuen munduko mapa esferiko bat sortzeko 1536an. Beranduago, bakarka, Flandriako mapa zehatz bat egiten hasi zen, hiru urteren buruan bukatu zuena (\"Exactissima Flandriae Descriptio).\"\n1544an herexia leporatu zioten protestanteekin tolerante izateagatik, eta zazpi hilabetez kartzelaratu zuten. 1552an Duisburg-era joan zen, kartograbia lantoki bat ireki eta europako mapa batean lan egitera (1554an bukatu zuen, eta sei panelez osatua zen). Matematika irakasten ere aritu zen. 1564an gorteko kosmografo izendatu zuen Gillermo Cl\u00e9veris dukeak.\nMapak egiteko proiekzio berri bat landu zuen, itsasketan baliagarri izango zelakoan. Horrela sortu zuen Mercator proiekzioa, 1564an.\nAbraham Ortelius lehen atlas modernoa egitera bultzatu zuen, 1570ean aurkeztu zuena \"Theatrum Orbis Terrarum\" izenaz. Azken urteetan Merkator bera aritu zen atlas bat egiteko lanetan: 1585an aurkeztu zuen lehen liburukia. Bere lanaren izenburua honakoa zen: \"Atlas sive Cosmographicae meditationes de fabrica mvndi et fabricati figura\", eta mota honetako liburuak deskribatzeko \"atlas\" hitza erabili zen lehen aldia da. Atlasaren liburukiak prestatzen jarraitu zuen 1594an hil zen arte."}
{"id": "281657", "revid": "6327", "url": "https://eu.wikipedia.org/wiki?curid=281657", "title": "Gerhard Kremer", "text": ""}
{"id": "281658", "revid": "105290", "url": "https://eu.wikipedia.org/wiki?curid=281658", "title": "Nukleozale", "text": "Nukleozalea lotura kobalentea eratzeko atomo baten nukleoari elektroi-bikote bat ematen dion ioi edo molekula. Elektroiak hartzen dituen nukleoari \"elektroizale\" deitzen zaio. Hau gertatzen da, adibidez, Lewisen loturaren araberako azido eta baseen eraketan, eta konposatu organikoetan karbonoen artean gertatzen diren lotura kobalenteetan."}
{"id": "281659", "revid": "46380", "url": "https://eu.wikipedia.org/wiki?curid=281659", "title": "Jean-Charles Pichegru", "text": "Jean-Charles Pichegru (Arbois, Jura, Frantzia, 1761ko otsailaren 16a - Paris, Frantzia, 1804ko apirilaren 5a) Frantziako Armadako jenerala izan zen. Besan\u00e7ongo jakobinoen buruzagi zen 1791n, eta Rhin, Nord eta Ardennesko armadetako komandante nagusia. Herbehereak inbaditu zituen, eta hango itsas armadaren jabe egin zen 1794. urtean. Parisko ostea zuzendu zuen 1795eko matxinadaren ondoren, eta Rhingo armadako buru zela, Mannheimgo hiria hartu zuen."}
{"id": "281660", "revid": "512", "url": "https://eu.wikipedia.org/wiki?curid=281660", "title": "Artibeus amplus", "text": "Artibeus amplus Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281661", "revid": "336", "url": "https://eu.wikipedia.org/wiki?curid=281661", "title": "Alex Raymond", "text": "Alexander Gillespie Raymond (New Rochelle, New York estatua, Ameriketako Estatu Batuak, 1909ko urriaren 2a - Westportetik hurbil, Connecticut, Ameriketako Estatu Batuak, 1956ko irailaren 6a) marrazkigilea izan zen. Komikigile garrantzitsuenetako bat izan zen, eta eragin handia izan du komikigintzan. Flash Gordon komiki pertsonaiaren sortzailea da.\nLanak.\nLan nagusia: \"Flash Gordon\" (1934).\nPolizia-eleberria (\"X-P agente sekretoa\", 1934; \"Rip Kirby\", 1946), abenturazkoa (\"Jungle Jim\", 1934) eta gisako generoak ere landu zituen."}
{"id": "281663", "revid": "512", "url": "https://eu.wikipedia.org/wiki?curid=281663", "title": "Roxana", "text": "Roxana, ( \"Raux\u00e2na\", \"izar eder\" (? - Anfipolis-en hila, K.a. 310) Alexandro Handiaren emaztea izan zen.\nBiografia.\nOxiartes Baktrianako satraparen alaba zen, eta greziarrek bahitu egin zuten aitarekin batean (327). Alexandro Handiarekin ezkondu zen eta seme bat izan zuen harekin, Alexandro IV.a Aigos (323). Kasandrok bahitu zituen Roxana eta semea Pidnan 316. urtean eta sei urte geroago hilarazi zituen."}
{"id": "281664", "revid": "56334", "url": "https://eu.wikipedia.org/wiki?curid=281664", "title": "Otto Wallach", "text": "Otto Wallach (K\u00f6nigsberg, Prusia \u2014gaur Kaliningrad\u2014, 1847ko martxoaren 27a - G\u00f6ttingen, Alemania, 1931ko otsailaren 26a) alemaniar kimikaria izan zen.\nBiografia.\nBonngo eta G\u00f6ttingengo Unibertsitateetako irakasle izan zen. Terpenoa, kanforra eta esentzia-olioak ikertu zituen batez ere. Kimika organiko eta industrialaren zabalkundean eragin handia izan du. 1910ean Kimikako Nobel saria eman zioten konposatu aliziklikoen alorrean egindako azterketengatik."}
{"id": "281665", "revid": "1519", "url": "https://eu.wikipedia.org/wiki?curid=281665", "title": "Marc Andreessen", "text": "Marc Andreesen (Cedar Falls, Iowa, AEB, 1971ko uztailaren 9a) estatubatuar informatikaria da. Kaliforniako Arrillaga familia euskal-amerikarrarekin senidetuta dago Marc. Emaztea Laura Arrillaga-Andreessen du, eta aitaginarriba John Arrillaga.\nBiografia.\n\"Netscape\" enpresa sortu zuen Jim Clarkekin batera. Interneteko lehen nabigatzailea (\"Netscape Navigator\") asmatu zuten. Netscape oso enpresa garrantzitsua izan zen Interneten merkatuan, eta diru asko irabazi zuen Wall Street-eko diru-merkatuan. 2001ean, Andreesenek Loudcloud sortu zuen, \"web-hosting\"eko zerbitzuak ematen dituen enpresa bat. 2003tik, Opsware enpresako exekutiboa ere izan da Andreessen.\n2008tik aurrera, negozioak kudeatu eta sortzen baino gehiago, inbertsore bezala egin du lan batik bat Andreessen Horowitz arrisku-kapitaleko konpainiaren bidez. Konpainia horren portafolioan daude, esate baterako, honako enpresetan egindako inbertsio funtsezkoak: Facebook, GitHub, Pinterest, Twitter, Digg eta Skype (honetatik irten ziren Microsoft-ek erosi zuenean, irabazi handiak sortuz Andreessen Horowitz-i).\nAndreessen hainbat enpresatako kontseilu exekutiboan dago, adibidez Facebook, eBay, Hewlett-Packard, eta Oculus VR."}
{"id": "281666", "revid": "56334", "url": "https://eu.wikipedia.org/wiki?curid=281666", "title": "Ugalketa asexual", "text": "Ugalketa asexuala gametoen batuketarik (ernalkuntzarik) gabeko ugalketa-mota da eta normalean kromosoma kopuruak (ploidia) ez du aldaketarik pairatzen. Ugalketa mota honen bidez lortzen diren ondorengoek gurasoaren geneak heredatzen dituzte. Ugalketa mota hau organismo zelulabakarren (Archaea eta Bacteria) ohiko ugalketa da; hala ere, hainbat animalia zelulaniztun, landare eta onddo asexualki ugal daitezke.\nProkarioto gehienak geneen transferentzia horizontala egiten dute, eta hain zuzen ere, konjugazio, transformazio eta transdukzio deritze. Nahiz eta gametoen eraketarik eta fusiorik gabe ugaltzen diren, geneen transferentzia horizontala ugalketa sexualarekin erlazionatuta dago, meisosian gertatzen den birkonbinazio genetikoa gertatzen delako. Beraz, ugalketa asexual hertsiaz mintzo garenean, birkonbinazio genetikorik gabeko ugalketaz ari gara.\nMotak.\nUgalketa asexuala hainbat organismotan gertatzen da, baina organismo bakoitzak mota desberdina eramaten du aurrera. Atal honetan ugalketa asexual mota esangarrienak azalduko dira.\nZelula-zatiketa.\nProkariotoak (Archaea eta Bacteria) asexualki ugaltzen dira erdibitze baten bidez. Prozesu horretan organismo bat bi zatitan banatzen da, eta genetikoki berdinak diren bi organismo alaba lortzen dira. Eukariotoek (protistoek eta onddo zelulabakarrek) antzeko prozesua jarraitzen dute, mitosia deritzon prozesua hain zuzen. Hainbat protistotan (esporozoo eta algetan) erdibitze anizkoitza gertatzen da: mitosiaren bidez organismo amaren nukleoa hainbat nukleo txikiagotan banatzen da eta, ondoren, zitoplasma banandu, eta hainbat zelula alaba lortzen dira.\u00a0 Hala ere, Eukariota domeinuko zelula gehienak sexualki ugaltzeko gai dira.\nGemazioa.\nZelulabakar batzuk (legamiak) eta zelulaniztun batzuk (Hydra) gemazio bidez ugaltzen dira. Gemazioaren hasieran, ama-zelulan, zelula alaba izango den protuberantzia moduko bat hazten da. Hasieran, zelula alaba tamainaz nahikoa garatu ez den bitartean, zelula amari itsatsita geratzen da, eta bertan hazten da. Behin jada tamaina nahikoa lortzen duenean eta zelula alaba guztiz heldutzat har daitekeenean, zelula amarekiko lotura apurtu, eta bi organismo independente garatzen dira.\nParasitoetan, barne-gemazioa gertatzen da. Adibidez, Toxoplasma gondii protozooa barne-gemazioaren bidez ugaltzen da. Zelula amaren barnean bi zelula alaba (endodygeny) edo gehiago (endopolygeny) sortzen dira, eta horiek zelula ama elikagai modura erabiltzen dute hazteko eta ondoren banatzeko. Kanpoko zein barneko gemazioa Tenia edo Echinococcus bezalako arretan ere ikusi izan da. Organismo horiek kiste moduko batzuk garatzen dituzte, eta kiste horietan ugaltzen dira gemazio bidez.\nPropagazio begetatiboa.\nPropagazio begetatiboa landareetan gertatzen den ugalketa asexual mota bat da. Prozesu horretan indibiduo berriak hazi edo espora gabe garatzen dira, hau da, ez da meiosirik edo singamiarik gertatzen. Ugalketa mota hau jarraitzen duten landareek, adibidez Kalanchoe landareak (\"Bryophyllum daigremontianum\"), hosto espezializatu batzuetan plantula deritzen landare txikiak sortzen dituzte. Askok landare berriak sortzen dituzte errizometatik edo estoloietatik, adibidez, marrubiko landareek. Beste landare batzuek erraboilak edo tuberkuluak erabiliz ugaltzen dira, hala nola, Tulipak erraboilaren bidez eta Daliak tuberkuluaren bidez. Landare batzuek ernamuinak leku arrotzetan sortuz garatzen dira, eta koloniak sortzen dituzte. Adibide hauek guztiak indibiduo klonalei dagozkie. Gainera, propagazio begetatiboak eremu zabala estaltzeko aukera eskaintzen die. \nEspora-eraketa.\nOrganismo zelulaniztun askok esporak garatzen dituzte haien ziklo biologikoan zehar. Esporak sortzeko prozesuari esporogenesi deritzo. Animalia eta protistak dira prozesu hau egiten ez duten salbuespenak; izan ere, horiek meiosia egin eta ernalkuntza jarraian egiten dute. Bestalde, landareek eta hainbat algak meiosia egiten dute espora haploideak sortzeko eta ez gametoak sortzeko, aurretik aipatu dugun moduan. Espora haploide horiek indbiduo zelulaniztunetan garatzen dira, gametofito deritzenetan hain zuzen ere. Gametofitoa eratzeko prozesuan, ez da ernalkuntzarik gertatzen. Indibiduo zelulaniztun haploideak, hau da, gametofitoak gametoak sortzen ditu mitosi bidez. Dena den, gametoen eraketa eta meiosia bizi-zikloaren estadio desberdinetan gertatzen dira, eta horri belaunaldi-txandaketa esaten zaio. Prozesu horretan ploidiaren murrizketa gertatzen da, eta hori ugalketa sexualaren ezaugarrietako bat da. Kasu hori ordea, ugalketa asexual gisa sailkatzen da, gametoen fusiorik gertatzen ez delako. \nOnddo eta alga batzuetan esporen eraketa, ugalketa asexual hertsiaren bidez gertatzen da. Prozesu horretan, mitosia gertatzen da eta mitosporak deritzogun zelula ugalkorrak sortzen dira. Mitosporak indibiduo berrietan garatzen dira dispertsatu eta gero. Ugalketa mota hori konidioek sortzen dituzten onddoetan eta alga gorrietan (Polysiphonia) gertatzen da, eta meiosi gabeko esporogenesia da. Kasu honetan, esporen kromosoma kopuruak ez du aldaketarik pairatzen. Hala ere, esporogenesi mitotikoa salbuespena da, espora gehienak meiosiaren bidez sortzen baitira.\nFragmentazioa.\nFragmentazioan, organismo baten zatiki batetik guztiz garatutako indibiduo berri bat lortzen da. Ugalketa mota hori hainbat organismotan ageri da: asexualki ugaltzen diren animalietan, hala nola, planaria taldeko animalietan, anelido askotan (poliketoetan eta oligoketo batzuetan), turbelarioetan eta itsas izarretan. Hainbat onddo eta landare asexualki ugaltzen dira eta landare batzuk (Marchantiophyta dibisioko batzuk) egitura espezializatuak dituzte fragmentazio bidez ugaltzeko. Likenak sortzen dira onddoen eta alga fotosintetikoen edo zianobakterioen arteko elkarketa sinbiotikoari esker. Likenek fragmentazioaren bidez ziurtatzen dute hurrengo belaunaldiko indibiduoek elkarketa sinbiotikoa mantenduko dutela. Sortutako zatikiak soredio formakoak izan daitezke: hauts formako partikulak non onddoen hifa zelula fotobiotikoak inguratzen dituen.\nOrganismo kolonialetan edo zelulaniztunetan, organismo bat erdibitu egiten da eta zatiki bakoitzetik indibiduo berriak garatzen dira. Sortzen diren indibiduoak genetikoki berdinak dira, bai haien artean, baita gurasoekiko ere.\u00a0Kontuan izan behar da ingurumenak eta epigenetikak organismoetan duten eraginaren ondorioz, nahiz eta bi indibiduo arbaso bakarretik garatu eta klonak izan, genetikoki desberdinak izan daitezkeela. \nAgametogenesia.\nAgametogenesian, gameto arraren beharra ez duen ugalketa mota da. Bi motatakoa izan daiteke, partenogenesia edo apomixia.\nPartenogenesia.\nPartenogenesian, ernaldu gabeko obulutik organismo berri bat garatu daiteke. Ugalketa mota hau gertatzen da landare askotan, ornogabe batzuetan (errotifero, inurri, erle eta liztor parasitikoetan), eta ornodun batzuetan (narrasti batzuetan, anfibioetan, marrazo gutxitan eta hegazti batzuetan).\nMeiosiaren ostean sortzen diren obuluak haploideak dira. Hau da, amaren zelula somatikoek duten kromosoma kopuruaren erdia dute. Animalien kasuan, indibiduoak haploideak izatea ez da bideragarria izaten. Partenogenesiaren bidez sortzen diren organismoak diploideak direnez, hainbat mekanismo garatu dira hori gertatzeko.\nAlde batetik, obuluak meiosia gertatu gabe garatu daitezke. Horrela, kromosomen kopurua ez dute berreskuratu behar, eta gainera, sortuko diren ondorengoak amarekiko guztiz klonikoak izango dira, hau da, haren material genetiko osoa eta berdina edukiko dute.\nBestalde, meiosia gertatuz gero, diploidia berreskuratzeko mekanismoak garatu behar dira. Gainera, lortzen diren ondorengoak guztiz klonikoak ez direnez, klon partzial esaten zaie. Izan ere, gametoak sortzen direnean, meiosia gertatzeaz gain, birkonbinazio genetikoa ere gertatzen da. Hortaz, ondorengoek amaren material genetikoa edukitzen dute, baina ez dira berdinak izaten.\nApomixia.\nLandareetan gertatzen den ugalketa mota bat apomixia da, ernalketa gabeko esporofito berri baten sorkuntzan datzana. Oso ugalketa mota garrantzitsua da iratzeetan eta angiospermoetan, baina azken talde horretan soilik kasu batzuetan gertatzen da. Angiospermoetan, \u201capomixis\u201d terminoak ernalketa gabeko hazien garapena adierazteko erabiltzen da, nahiz eta behinola ugalketa begetatiboa adierazteko ere erabiltzen zen. Landare apomitiko baten adibidea Taraxacum familiako landare triploideak dira. Apomixia bi modutan gertatzen da. Lehen modua, apomixia gametofitikoa da: enbrioia ernaldu gabeko arrautza batetik garatzen da, meiosia jasan ez duen enbrioi-zaku diploide baten barruan dagoena hain zuzen. Beste modua enbrioi nuzeletikoarena da: enbrioia enbrioi-zakua inguratzen duen ehun diploidetik (nuzela) garatzen da. Azken prozesu hori zitrikoen hazi batzuetan ageri da. Apomixia indibiduo arretan gertatzea nahiko arraroa da; hala ere, Saharako zipresetan (\"Cupressus dupreziana\") ikusi da indibiduo horietan enbrioiaren material genetiko guztia polenetik datorrela.\nUgalketa sexualaren eta asexualaren arteko txandaketa.\nEspezie batzuk egoera desberdinen arabera, ugalketa sexualaren eta asexualaren arteko txandaketa egin dezakete: zenbait protisto eta onddok ugalketa sexuala eta asexuala txandakatzen dituzte; anfibio, narrasti eta hegazti batzuek ere antzeko gaitasunak dituzte. Gaitasun horri heterogamia deritzo. Txandaketa hori zenbait errotifero-espezietan ikus daiteke (partenogenesi ziklokoa e.g. \"Brachionus\" espezieetan), eta baita intsektu mota batzuetan ere, hala nola, afidoetan. Afidoek, baldintza jakin batzuetan, meiositik igaro ez diren arrautzak ekoizten dituzte, beraien burua klonatuz. El Cabo-ko \"Apis mellifera subsp. capensis\" erlea asexualki ugal daiteke Telitoki prozesuaren bidez. Ur gezetako \u00a0\"Daphnia\" krustazeoa udaberrian partenogenesi bidez ugaltzen da urmaelak azkar populatzeko. Ondoren, harrapaketa eta lehia handitzen doazen neurrian, ugalketa sexualera aldatzen da. \"Brachionus\" generoko errotiferoak partenogenesi zikliko bidez ugaltzen dira: dentsitate baxuko populazioetan emeak asexualki ugaltzen dira eta, dentsitate altukoetan, ordea, seinale kimiko bat metatzen da eta ugalketa sexualerako trantsizio bat induzitzen da.\n\"Dictyostelium\" onddo lingirdatsua baldintza faboragarrietan, mitosi bidez ugaltzen da ameba zelulabakarra balitz bezala. Hala ere, baldintzak desfaboragarri bihurtzen direnean, zelulak agregatu eta garapenerako bi bide desberdin jarraitzen dituzte. Lehenengoa, bide soziala da eta bertan, bare zelulanitz bat eratzen dute, gero gorputz fruitu-emailea eratuko duena asexualki sortutako esporekin. Bigarrena, bide sexuala da, eta bi zelula fusionatu, eta zelula erraldoi bat eratzen dute, ondoren kiste handi bihurtuko dena. Kiste handi hori hozitutakoan, ehunka ameba-zelula askatzen ditu. Horiek jatorrizko bi zelulen birkonbinazio meiotikoaren emaitza dira. Onddoak zein bide hautatuko duen ingurune-baldintzen araberakoa da.\nOnddo arruntaren (\"Rhizopus\") hifak espora mitotiko zein meiotikoak sortzeko gai dira. Alga askok modu berdintsuan txandakatzen dituzte ugalketa sexuala eta asexuala. Zenbait landarek bi ugalketa-motak, sexualak eta asexualak, erabiltzen dituzte landare berriak sortzeko, espezie batzuek txandakatu egiten dituzte beraien ugalketa modu primarioak sexualetik asexualera baldintza aldakorrenpean.\nAdibideak organismo zelulanitzetan.\nLandareetan.\nUgalketa sexualean ez bezala, ugalketa asexualean ez da gameto arren eta emeen arteko elkarketarik gertatzen. Oro har, landareetan bi ugalketa asexual mota gerta daitezke: ugalketa begetatiboa eta apomixia. Edozein izanda ere, lortuko diren organismo berriak aurrekoen klonak izaten dira. Ugalketa begetatiboaren kasuan, beharrezkoa da jatorrizko landarearen zati begetatibo bat. Apomixia, aldiz, ugalketa sexuala ordezkatzen duen mekanismoa da, batzuetan hazien sorrera suposatzen duena. Azken mekanismo hori, landare espezie askotan gertatzen da, baita landareak ez diren bestelako organismo batzuetan ere.\nUgalketa begetatiboa gemazioz edota kimuen bidez gertatzen da batez ere landareetan, normalean zurtoinean edo sustraietan egiturazko aldaketak dakartzana. Hala ere, espezie batzuetan aldaketak hostoetan ere gerta daitezke. Gehien bat zurezko landaretan eta landare iraunkor belarkarretan gertatzen den prozesua da eta, landare horien kolonia klonikoak (ramet-ak) eratzea dakar. Hala ere, ugalketa mota horren bidezko hedapen ahalmena murritza da, landare batzuek errizoma adarkatuen bidez ramet nahiko hedatuak eratzeko ahalmena badute ere. Izan ere, ugalketa begetatiboa ez da horren garrantzitsua ugalketarako. Organismoen biziraupenerako eta biomasaren emendiorako, ordea, oso garrantzitsua da. Gainera, landareen ugalketa begetatiboa garrantzitsua da gizakiontzat nekazaritzan eta loregintzan erabiltzen delako: horren bidez intereseko landare baten ezaugarri berdinak lo ditzakegu indibiduo berri batean.\nApomixia prozesuan haziak sortzen dira, baina ez da enbrioiaren ernalketarik gertatzen horretarako. Hazi apomiktikoak dituzten landare batzuetan, pseudogamia gertatzen da. Horretarako, beharrezkoa da polinizazioa gertatzea enbrioiaren garapena sustatzeko, nahiz eta polenaren material genetikoa ez den ondorengoetara pasako. Apomixia gertatzeko beste modu batzuk daude: plantulen sorrera gerta daiteke haziak ordezteko edota bulbiloak garatu daitezke loreen ordez.\nAnimalietan.\nAnimalietan ugalketa asexual ohikoena partenogenesia da. Horren bidez, amaren berdina den indibiduo bat sortzen da. Horren adibide dira mailu-arrainak (Sphyrnidae familia) eta \"Carcharhinus limbatus\" espeziea. Marrazo-talde horien emeak gatibutasunean eta arren presentziarik gabe hazita ere, ondorengoak izateko ahalmena erakutsi zuten: amarekiko klonikoak ziren ondorengoak.\nNarrasti batzuetan sexuaren determinaziorako ZW sistema deskribatu da. Horren arabera, arrek ZZ kromosoma sexualak dituzte eta emeek, aldiz, ZW edo WW kromosoma sexualen pareak eduki ditzakete. 2010. urtera arte, WW zuten indibiduoak garatzea ezinezkoa zela pentsatzen zen. Urte horretan bertan ikusi zen ZW genotipoa zuen boa hertsatzaile eme batek WW genotipoa zuten ondorengo emeak izan zituela. WW genotipodun ondorengoek ugalketa asexualaren bitartez sortu ziren.\nPoliembrionia animalien artean hedatuta dagoen ugalketa asexualerako prozesua da. Prozesu honetan obulu ernaldua edo enbrioiaren zelulak bikoiztu, eta genetikoki identikoak diren klonak sortzen dituzte. Prozesu hori asko ikertu da Hymenoptera taldeko kide bizkarroietan.\nUgalketa asexualaren ezaugarri genetikoak eta ikuspegi ebolutiboa.\nAtal honetan, organismo eukariotoen ezaugarrietan sakonduko dugu gehien bat. Zehazkiago, organismo horien ugalketa asexualaren ezaugarri genetikoetan eta ugalketa asexualak eboluzioan duen ondoriotan sakonduko dugu. Ugalketa asexuala gertatzen da gurasoekiko ondorengo genetikoki identikoak sortzen direnean. Genetikoki identikoak dira loci mailan baita genoma mailan ere. Gertatzen diren aldaketa genetiko bakarrak mutazio somatikoen bidezkoak izaten dira. Beraz, ugalketa asexual terminoa ugalketa klonak terminoaren sinonimo gisa erabil genezake. \nUgalketa asexual hertsia egiten duten goi mailako organismo eukariotoak % 0,1-1 direla estimatzen da. Dena den, estimazio horretan, goi mailako organismo eukariotoak eta ugalketa sexuala % 0an egiten duten organismoak hartzen dira kontuan. Horrekin esan nahi duguna da sailkapenak egiteko jartzen ditugun baldintzek erabat aldatuko dutela. Beraz, emaitzak interpretatzeko orduan, kontuan eduki beharko ditugu hasieratik ezarritako baldintza horiek. \nIkuspegi genetikoa.\nUgalketa asexual hertsiaren ondorio interesgarrietako bat Meselson efektua da. Lehenengo aldiz eta bakarraz deskribatu izan zen errotiferoetan. Organismo diploideen lerroak hainbat belaunalditan zehar ugalketa sexualik gabe ugaltzen direnean, espero dugu aleloek locus bakoitzean mutazio somatikoen bidezko aldakortasun genetikoa metatzea. Ondorioz, aleloen arteko dibergentzia genetiko maximoa lortuko da. Hori fenomeno arraroa da ordea, eta lehen aipatu dugun moduan, soilik errotifero bdelloideetan deskribatu da. Izan ere, Meselson-efektua gerta dadin, ez da geneen konbertsiorik gertatu behar, konbertsioak populazioak homogeneizatzen baititu. Epe luzeko inplikazioak dira horiek, belaunaldi askoren zatiketak behar baitira ondorio horiek kontuan hartzeko modukoak izateko.\nBestalde, epe laburrean ere baditu inplikazioak ugalketa asexualak. Izan ere, hurrengo belaunaldirako (F1) espero diren genotipoen maiztasunak aldatzen ditu. Izan ere, ugalketa sexualerako badago Hardy-Wrinberg orekaren teoria. Teoria hori baliagarria da hurrengo belaunaldian aterako diren genotipoen maiztasunak estimatzeko. Ugalketa asexuala gertatzen den kasuetan, ondorengo heterozigotoak ateratzeko joera handiagoa deskribatu da. \nIkuspegi ebolutiboa.\nGoi mailako organismoetan gehien deskribatu den ugalketa-estrategia ohikoena ugalketa sexuala da. Dena den, biologia ebolutiboan ikertzen jarraitzen den gaia da, eta oraindik zergatia ez dago guztiz argi. Hainbat hipotesi daude ugalketa-estrategia bakoitzaren alde eta kontra.\nLehenik eta behin, ugalketa-estrategia bakoitzak, asexualak eta sexualak, abantaila desberdinak dituela hartu behar dugu kontuan. Horregatik, organismoaren araberakoa da ugalketa estrategia arrakastatsuena. Ugalketa sexualaren ageriko onura da geneen konbinazio berrien sorreraren emendioa, organismoari etengabe aldatzen ari den ingurune bati moldatzeko aukera anitzagoak eskaintzen dizkiona. Dena den, kontuan eduki behar dugu ugalketa sexualak sortzen dituen konbinazio genetikoak ez direla zertan onuragarriak izan, hau da, gertatzen diren konbinazioak ez dira direkzionalak eta ez daude diseinatuta. Ausaz gertatzen diren konbinazioak dira, eta ausazkoak izatearen arazoa da txarrerako konbinazioak ere sor daitezkeela. Beraz, beti ez da onuragarria izango ugalketa sexuala. Baina aurretik aipatutakoaren harira, ugalketa asexualaren onura gehienak epe motzekoak izaten dira, besteak beste, kolonizatzeko aukera handiagoa eta ugaltzeko abiadura handiagoa. Baina, ingurunera moldatzeko aukera gehiago eskaintzen ditu ugalketa sexualak, eta beraz, hori ugalketa sexuala gailendu izatearen erantzuna izan daiteke. Dena den, hasieran aipatu bezala, gailentze horren zergatia oraindik ez dago argi."}
{"id": "281667", "revid": "28807", "url": "https://eu.wikipedia.org/wiki?curid=281667", "title": "Agamogenesis", "text": ""}
{"id": "281668", "revid": "336", "url": "https://eu.wikipedia.org/wiki?curid=281668", "title": "Percy Williams Bridgman", "text": "Percy Williams Bridgman (Cambridge, AEB, 1882ko apirilaren 21a - Randolph, AEB, 1961eko abuztuaren 20a) amerikar fisikaria izan zen.\nBiografia.\nGoi-presioen inguruan egin zituen bere ikerketak. Makina berri bat asmatu zuen presioak gehitzeko; goi-presioen erabileraren bidez solidoen modu berriak aurkitu zituen. Diamante sintetikoak osatzeko era aurkitu zuen, goi-presioa eta tenperatura garaiak erabiliz. 1946an Fisikako Nobel saria jaso zuen."}
{"id": "281669", "revid": "512", "url": "https://eu.wikipedia.org/wiki?curid=281669", "title": "Artibeus anderseni", "text": "Artibeus anderseni Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281670", "revid": "512", "url": "https://eu.wikipedia.org/wiki?curid=281670", "title": "James Oliver Curwood", "text": "James Oliver Curwood (Owoso, Michigan, 1878ko ekainaren 12a - \"ib.\", 1927ko abuztuaren 13a) Estatu Batuetako eleberrigile eta kazetaria izan zen. Kanada iparraldeko lurraldeetan bizi izan zen luzaroan; haren eleberriak, abenturazkoak, egonaldi hartan oinarritzen dira: \"The courage of captain Plum\" (1908, \"Plum kapitainaren adorea\"), \"The wolf hunters\" (1908, \"Otso ehiztariak\"), \"Kazan the wolfdog\" (1914, \"Kazan otso-zakurra\")."}
{"id": "281671", "revid": "96586", "url": "https://eu.wikipedia.org/wiki?curid=281671", "title": "Harvey Williams Cushing", "text": "Harvey Williams Cushing (Cleveland, Ohio, AEB, 1869ko apirilaren 8a - New Haven, Connecticut, AEB, 1939ko urriaren 7a) Estatu Batuetako sendagilea izan zen.\nBiografia.\nIkerlan ugari egin zuen neurokirurgiaren inguruan. Burmuineko gaixotasunak kirurgiaren bidez sendatu zituen lehen sendagilea izan zen. \"Burmuineko tumoreak\" idazlana eman zuen argitara 1932. urtean, eta sei urte geroago, \"Meningiomak, sailkapena, kokapenak eta emaitza kirurgikoak\"."}
{"id": "281672", "revid": "46380", "url": "https://eu.wikipedia.org/wiki?curid=281672", "title": "Georges Dumas", "text": "Georges Dumas (L\u00e9dignan, Gard, Frantzia, 1866ko martxoaren 6a - L\u00e9dignan, Frantzia, 1946ko otsailaren 12a) filosofoa, sendagilea eta psikologoa izan zen. Esperimentuzko psikologia landu zuen batez ere. Pierre Janet neurologoarekin batera \"Journal de psychologie normale et pathologique\" aldizkaria sortu zuen 1904. urtean. Bere zuzendaritzapean \"Trait\u00e9 de psychologie\" garrantzitsua eman zen argitara (1923-1924)."}
{"id": "281673", "revid": "96586", "url": "https://eu.wikipedia.org/wiki?curid=281673", "title": "Farinelli", "text": "Farinelli \u2014jaiotza-izena: Carlo Broschi Farinelli\u2014 (Napoli, Italia, 1705eko urtarrilaren 24a - Bolonia, Italia, 1782ko irailaren 16a) kantaria izan zen, \"castrati\"en artean ospetsuena. Europa guztian kantatu zuen (1732-1737) baina Madrilen hartu zuen bizilekua: erreginaren begikoa izaki \u2014Calatravako kantziler egin zuen\u2014, eragin handia izan zuen. Fernando VI.a Espainiakoa hildakoan, Bolonian hartu zuen egoitza."}
{"id": "281674", "revid": "336", "url": "https://eu.wikipedia.org/wiki?curid=281674", "title": "Fosfina", "text": "Fosfina edo fosfanoa (&lt;chem&gt;PH3&lt;/chem&gt;) gas koloregabea da, sukoia, giro-tenperaturan lehertzen dena eta baratxuri usaina duena. Kantitate txikiak materia organikoaren degradaziotik sortzen dira. Uretan apur bat disolbagarria da eta oso pozoitsua da.\nFosfanoa erdieroaleen eta plastikoen industrietan, sugarren atzeratzaile baten ekoizpenean eta biltegiratutako zerealetan intsektizida gisa erabiltzen da."}
{"id": "281675", "revid": "336", "url": "https://eu.wikipedia.org/wiki?curid=281675", "title": "Reinhold Moritzevitx Gli\u00e8re", "text": "Reinhold Moritzevitx Gli\u00e8re (errusieraz: \u0420\u0435\u0439\u043d\u0433\u043e\u043b\u044c\u0434 \u041c\u043e\u0440\u0438\u0446\u0435\u0432\u0438\u0447 \u0413\u043b\u0438\u044d\u0440; Kiev, 1875eko urtarrilaren 11greg./1874ko abenduaren 30ajul. - Mosku, 1956ko ekainaren 23a) sobietar musikagilea izan zen, alemaniar-poloniar jatorria zuena. Moskuko Kontserbatorioko irakasle izan zen. Errusiako klasikoei leialtasunez jarraituz, baina une berean Iraultzako izpiritu berriak bultzaturik, operak, obra sinfonikoak eta kontzertuak (harparako), ganbera-musika eta balletak (\"Amapola Gorria\", 1927, Iraultzari buruzko lehen ballet sobietarra) egin zituen."}
{"id": "281676", "revid": "28807", "url": "https://eu.wikipedia.org/wiki?curid=281676", "title": "Reinhold Gli\u00e8re", "text": ""}
{"id": "281677", "revid": "336", "url": "https://eu.wikipedia.org/wiki?curid=281677", "title": "Alan Greenspan", "text": "Alan Greenspan (New York, 1926ko martxoaren 6a) estatubatuar politikari eta ekonomialaria da. 1987tik 2006ra bitartean Estatu Batuetako banku zentraleko lehendakaria izan zen.\nEkonomian lizentziaduna eta Alderdi Errepublikanoko kidea da. Bere alderdiaren barruan adar moderatuenaren buru izateagatik da ezaguna. Arazo ekonomikoetarako aholkulari izan zen Nixon (1968-1974) eta Ford (1974-1976) lehendakariekin. 1987ko abuztuan Ronald Reaganek Estatu Batuetako banku zentraleko lehendakari izendatu zuen eta, lau urtetik lau urtera, berriz hautatua izan zen, 2006ko urtarrilean erretiratu zen arte."}
{"id": "281678", "revid": "105290", "url": "https://eu.wikipedia.org/wiki?curid=281678", "title": "Jataka", "text": "J\u0101taka (sanskritoz: \u091c\u093e\u0924\u0915, euskaraz \"jaiotza\" esan nahi duena) Budaren aurreko bizitzak kontagai duten elezaharren bilduma da, pali hizkuntzaz idatzia eta India guztira zabaldua. 547 istorio dira denetara, K.a. III. mendekoak zaharrenak. Asiako herri budista guztietako hizkuntzetara itzuli dira ipuin horiek, eta berebiziko garrantzia izan dute itzulpen horiek herri haietako filosofian eta literaturan."}
{"id": "281679", "revid": "105290", "url": "https://eu.wikipedia.org/wiki?curid=281679", "title": "Katinga", "text": "Katinga () tropikoko eta tropiko-inguruetako eskualde lehorretan, batez ere Brasilgo ipar-ekialdean, hazten den landaredia; hark estaltzen duen lekua. Hosto galkorra duten zuhaitz txikiak, zuhaixka arantzatsu batzuk eta hosto gogorreko beste zenbait belar besterik ez da hazten katingan."}
{"id": "281680", "revid": "512", "url": "https://eu.wikipedia.org/wiki?curid=281680", "title": "Artibeus aztecus", "text": "Artibeus aztecus Artibeus generoko animalia da. Artiodaktiloen barruko Stenodermatinae azpifamilia eta Phyllostomidae familian sailkatuta dago"}
{"id": "281683", "revid": "448", "url": "https://eu.wikipedia.org/wiki?curid=281683", "title": "Hoyarsabal", "text": ""}
{"id": "281684", "revid": "512", "url": "https://eu.wikipedia.org/wiki?curid=281684", "title": "Fredrik Ruysch", "text": "Fredrik Ruysch (Haga, Herbehereak, 1638ko martxoaren 28a - Amsterdam, Herbehereak, 1731ko otsailaren 22a) holandar sendagilea izan zen.\nBiografia.\nAnatomia irakasle izan zen Amsterdamen (1666). Gorpuen usteltzea eragozteko sistema aurkitu zuen. Landareen egitura aztertu zuen, eta bere izena duen mintza eta hodia deskribatu zituen. Idatzi zituen lan batzuk: \"Dilucidatio valvularum in vasis lymphaticis et lacteis\" (1665), \"Thesauri anatomici decem\" (1691)."}
{"id": "281685", "revid": "28807", "url": "https://eu.wikipedia.org/wiki?curid=281685", "title": "Frederik Ruysch", "text": ""}
{"id": "281686", "revid": "512", "url": "https://eu.wikipedia.org/wiki?curid=281686", "title": "Tudor Arghezi", "text": "Tudor Arghezi (Benetako izena: Ion N. Theodorescu ; Bukarest, 1880ko maiatzaren 21a - \"ib.\", 1967ko ekainaren 14a) errumaniako olerkaria izan zen. Bere obrak autobiografikoak dira batez ere. Bere lehen argitalpenak estilo neoerromantikoz daude idatziak: \"Hitz egokiak\" (1927), \"Egurrezko Ikaroak\" (1929) eta \"Ate beltza\" (1930). Bigarren Mundu Gerraren ondorengo obrak errealismo sozialistaren eraginpean idatzi zituen."}
{"id": "281687", "revid": "336", "url": "https://eu.wikipedia.org/wiki?curid=281687", "title": "Arilo", "text": "Ariloa hazi batzuen kanpo-estalkia da, hazi-hasikinaren (edo obuluaren) tegumentuen eskreszentzia batetik eratzen dena, batzuetan funikuluaren ertzetik ere garatu daitekeena. Mamitsua edo mintz multzo batek osatua izan daiteke. Adibidez: haginaren ariloa."}
{"id": "281688", "revid": "336", "url": "https://eu.wikipedia.org/wiki?curid=281688", "title": "Esklerozio", "text": "Esklerozio zenbait onddoren espora iraunkorra da, mizelio gogor tinko batek osatua.\nNeurri, itxura eta kolore askotakoak izan daitezke esklerozioak. Esklerozioek ugalketarako duten gaitasunaren iraupena ez da bera izaten onddo-mota guztietan, eragin handia baitu onddoa bizi den inguruneak; kasu batzuetan, hilabeteetakoa izaten da eta urteetakoa besteetan."}
{"id": "281689", "revid": "28807", "url": "https://eu.wikipedia.org/wiki?curid=281689", "title": "Esklerozioa", "text": ""}
{"id": "281690", "revid": "46380", "url": "https://eu.wikipedia.org/wiki?curid=281690", "title": "Edward John Eyre", "text": "Edward John Eyre (Whipsnade, Bedfordshire, Erresuma Batua, 1815eko abuztuaren 5a - Devonshire, Erresuma Batua, 1901eko azaroaren 30a) Ingalaterrako esploratzailea eta Britainia Handiaren kolonietako administratzailea izan zen. Australiako hegoaldea zeharkatu zuen, eta 1840. urtean bere izena daraman aintzira gazia aurkitu zuen. Jamaikako gobernadore zela, oso gogor zapaldu zuen langile beltzen matxinada, eta, horren ondorioz, kargua utzi behar izan zuen."}
{"id": "281691", "revid": "512", "url": "https://eu.wikipedia.org/wiki?curid=281691", "title": "Artibeus cinereus", "text": "Artibeus cinereus Artibeus generoko animalia da. Artiodaktiloen barruko Stenodermatinae azpifamilia eta Phyllostomidae familian sailkatuta dago"}
{"id": "281692", "revid": "512", "url": "https://eu.wikipedia.org/wiki?curid=281692", "title": "Fran\u00e7ois Fresneau", "text": "Fran\u00e7ois Fresneau (Marennes, Frantzia, 1703ko irailaren 29a - 1770eko ekainaren 25a) frantses ingeniaria izan zen.\nBiografia.\nGuyanan, Cayenneko gotorlekuak berriro eraiki zituen, eta kautxua ematen zuen arbola aurkitu zuen 1747an (Fus\u00e9e Aublet botanistak \"Hevea\" izena eman zion). 1751n heveari eta kautxuari buruzko txosten bat aurkeztu zuen Frantziako Akademian, eta terebinto zuhaitzetan kautxuaren disolbatzaile bat aurkitu zuen."}
{"id": "281693", "revid": "512", "url": "https://eu.wikipedia.org/wiki?curid=281693", "title": "Fernando Gartzia Alegr\u00eda", "text": "Fernando Gartzia Alegr\u00eda (Bilbo, Bizkaia, 1896ko urriaren 28a - \"ib.\", 1952ko urtarrilaren 26a) margolaria izan zen. Buenos Airesen hartu zuen bizilekua, eta bertan egin zituen Pinturako ikasketak. Parisa joan zen ondoren, eta erakusketa garrantzitsu bat egin zuen han. Maisutasun handia erakutsi zuen koloreen erabileran.\nObra nagusiak: \"Gitanas\" (1919), \"Desnudo\" (1922), \"La dama del abanico\" (1924) eta \"Figuras de ballet\" (1951)."}
{"id": "281694", "revid": "28807", "url": "https://eu.wikipedia.org/wiki?curid=281694", "title": "Fernando Garc\u00eda Alegr\u00eda", "text": ""}
{"id": "281695", "revid": "512", "url": "https://eu.wikipedia.org/wiki?curid=281695", "title": "George Grosz", "text": "George Grosz \u2014benetako izena: Georg Ehrenfried Gro\u00df\u2014 (Berlin, Alemania, 1893ko uztailaren 26a - Mendebaldeko Berlin, 1959ko uztailaren 6a) margolaria izan zen. Lehen Mundu Gerraren ondoren militarismoaren eta burgesiaren kontra egin zituen karikaturek egin zuten ezaguna. Ikuspegiak eta erretratuak egin zituen gehienbat (\"Oskar Panizza poetaren hiletak\", 1918). \"A Little Yes and a Long No\" autobiografia argitaratu zuen (1946)."}
{"id": "281696", "revid": "336", "url": "https://eu.wikipedia.org/wiki?curid=281696", "title": "Rodolfo Halffter", "text": "Rodolfo Halffter (Madril, 1900eko urriaren 20a - Mexiko, 1987ko urriaren 14a) espainiar musikagilea eta musika-irakaslea izan zen.\nAutodidakta gisa hasi bazen ere, gerora Fallaren ikasle izan zen. Errepublikazalea izaki, 1939an Mexikora erbesteratu behar izan zuen. Obra zenbait: \"Dos sonatas de El Escorial\" (1930); \"Don Lindo de Almer\u00eda\" balleta (1936); \"Tripartita\" (1954); \"Sonata 3\" (1967); \"Laberinto\" (1972); \"Apuntes para Piano\" (1985)."}
{"id": "281697", "revid": "1545", "url": "https://eu.wikipedia.org/wiki?curid=281697", "title": "Ahmad bin Hanbal", "text": "Ahmad bin Muhammad bin Hanbal Abu `Abd Allah al-Shaybani (; Bagdad, 780 - \"ibidem\", 855) arabiar teologo eta legelaria izan zen. Erlijio mailako arrazonamendu oro baztertu eta tradizio hutsari eutsi behar zitzaiola zioen. Mutazilitek agintea eskuratu zutenean, preso hartu zuten. Hura hilez gero, IX. mendearen bukaeratik aurrera, guztiz zabaldu ziren haren teoriak. Islam ortodoxoaren barneko lau errituetatik bat da \"hanbalismo\" deritzana."}
{"id": "281698", "revid": "28807", "url": "https://eu.wikipedia.org/wiki?curid=281698", "title": "Ibn Hanbal", "text": ""}
{"id": "281699", "revid": "116181", "url": "https://eu.wikipedia.org/wiki?curid=281699", "title": "K\u014dchi", "text": " Japoniako hegoaldeko hiria eta arrantza-portua da, bai eta izen bereko prefeturako hiriburua ere. 2014ko erroldaren arabera 339.091 biztanle ditu.\nHistoria.\n1601 urtean Yamauchi Kazutoyo daymioak Tosa probintziako hiri gotortua sortzeko K\u014dchiko gaztelua eraiki zuen Kagami ibaiak eraturiko lautadan. Hiriak berehala garapen handia izan zuen, probintziako hiri handiena eta ondorioz hiriburua bihurtuz. Meiji berrezarkuntzaren garaian enperadorearen aldeko hiri sutsua izan zen eta ondoren demokrazia eta eskubide zibilen defendatzailea izan zen.\nInguruko hirien artean industria eta ekonomiagune garrantzitsuena zenez Bigarren Mundu Gerran hegazkin estatubatuarrek bonbakatu egin zuten. 1060 tona bonba inzendiario jaurti zituzten eta hiriaren %48a suntsitu zen.\nGeografia.\nKagami ibaiaren ertzean dago, Tosako Badiaren erdian, Shikoku uhartearen hegoaldean. Godaisan mendiaren oinean dago.\nEkonomia.\nIndustria txikiak ditu: janari-industria, zurgintza, papergintza, porlana, nekazaritzako makineria."}
{"id": "281700", "revid": "512", "url": "https://eu.wikipedia.org/wiki?curid=281700", "title": "Artibeus concolor", "text": "Artibeus concolor Artibeus generoko animalia da. Artiodaktiloen barruko Stenodermatinae azpifamilia eta Phyllostomidae familian sailkatuta dago"}
{"id": "281701", "revid": "28807", "url": "https://eu.wikipedia.org/wiki?curid=281701", "title": "Kochi", "text": ""}
{"id": "281702", "revid": "90204", "url": "https://eu.wikipedia.org/wiki?curid=281702", "title": "Anthonis Moro", "text": "Anthonis Moro van Dashorst (Utrecht, 1517 aldean - Anberes, 1576) Herbehereetako margolaria izan zen. Espainiako gorteko erretratuak egin zituen, Tizianoren estiloaren eragin nabarmenekoak. Beste erretratu batzuk ere egin zituen, Maria I.a Tudorrenak eta Alexandro Farneserenak, adibidez. Estilo berri bat sortu zuen erretratugintzan, eta XVI. mendean jarraitzaileak izan zituen, Vel\u00e1zquezen lan batzuetan ikus daitekeen bezala."}
{"id": "281703", "revid": "6327", "url": "https://eu.wikipedia.org/wiki?curid=281703", "title": "Antonio Mor", "text": ""}
{"id": "281704", "revid": "1545", "url": "https://eu.wikipedia.org/wiki?curid=281704", "title": "Lourdes Olaeta", "text": "Lourdes Olaeta Torrezuri bizkaitar dantzaria da, Segundo Olaetaren alaba (Gernika). Haurra zelarik Elai-Alai taldearekin egin zuen dantza. Bere anai-arrebek bezala, Parisen egin zituen Dantza Klasikoko ikasketak, eta ondoren Miarritzera joan zen bizitzera. Familia Gernikara itzuli zenean (1948) aitak Olaeta dantza-taldea berriro osatu zuen, eta Lourdes izendatu zuen lehen dantzari. Bilboko Olaeta Eskolako irakasle izan zen, eta dantzan, ikasten, irakasten eta musikagintzan jardun du."}
{"id": "281705", "revid": "58701", "url": "https://eu.wikipedia.org/wiki?curid=281705", "title": "Pescara", "text": "Pescara Italiako erdialdeko hiria da, izen bereko herrialdeko (1.225\u00a0km2 eta 285.675 biztanle) hiriburua dena, Abruzzo lurraldean, Itsaso Adriatikoaren ertzean, Pescara ibaiaren bokalean.\nApezpiku-egoitza da. Bainuetxeak ditu.\nMugakideak.\nPescarak honako udalerri hauekin egiten du muga:\nEkonomia.\nMerkataritza eta industria (mekanika-industria, ehungintza, kimika-industria) hiri garrantzitsua. Petrolio-hobiak daude inguruetan."}
{"id": "281706", "revid": "56334", "url": "https://eu.wikipedia.org/wiki?curid=281706", "title": "C. F. Powell", "text": "Cecil Frank Powell (Tonbridge, Kent, 1903ko abenduaren 5a - Casargo, Como, 1969ko abuztuaren 9a) ingeles fisikaria izan zen. Fisikako ikasketak Cambridgeko Unibertsitatean egin ondoren, Bristolgo Unibertsitatean irakasle izan zen. Atomo nukleoak eta izpi kosmikoak aztertu zituen, eta argazki bidezko metodo bat asmatu zuen nukleoaren desintegrazioa aztertzeko. Fisikako Nobel Saria eman zioten 1950. urtean."}
{"id": "281707", "revid": "119347", "url": "https://eu.wikipedia.org/wiki?curid=281707", "title": "Semarang", "text": "Semarang () Indonesiako hiria eta portua da, Erdialdeko Java probintziako hiriburua. Javako uhartearen ipar-erdialdean dago. 373,78 kilometro koadroko eremua du, eta 2010ean 1.555.984 biztanle zituen. Unibertsitate egoitza da.\nEkonomia.\nPortuko jarduera (tabakoa, azukrea, kopra, manioka esportatzen ditu) eta industria (ontziolak, tresneria mekanikoa eta elektrikoa, ehungintza, beiragintza, burdinbide-gaiak) dira ekonomia-jarduera nagusiak."}
{"id": "281708", "revid": "512", "url": "https://eu.wikipedia.org/wiki?curid=281708", "title": "Artibeus fimbriatus", "text": "Artibeus fimbriatus Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281709", "revid": "59723", "url": "https://eu.wikipedia.org/wiki?curid=281709", "title": "Adige", "text": "Adige (, ahoskatua; ; ; ; ; ) Italiako iparraldeko ibaia da, 410 km-ko luzera duena.\nAlpeetan jaio eta Itsaso Adriatikora isurtzen da. Italiako bigarren ibaia da, luzerari dagokionez. Alto Adige, bestalde, Hego Tirolgo lurraldea da.\nGlurns, Merano, Bolzano, Auer, Trento, Rovereto eta Verona zeharkatzen ditu."}
{"id": "281710", "revid": "10891", "url": "https://eu.wikipedia.org/wiki?curid=281710", "title": "Eugen Bleuler", "text": "Eugen Bleuler (Zollikon, Zurich aldean, 1857ko apirilaren 30a - \"ib.\", 1939ko uztailaren 15a) suitzar psikiatra izan zen.\nPsikoanalisiaren jarraitzailea izan zen, eta psikosien eremua aztertu zuen, batez ere berak bataiatu zuen eskizofrenia saila. Sindrome nagusitzat errealitatearekiko haustura (grekoz \"skizo\") eta funtzio fisikoen disoziazioa agertzen dituzten patologia-egoerei ezarri zien izen hau (1911)."}
{"id": "281711", "revid": "46640", "url": "https://eu.wikipedia.org/wiki?curid=281711", "title": "Philippe de Broca", "text": "Philippe de Broca, jaiotza-izenaz Philippe Claude Alex de Broca de Ferrussac (Paris, Frantzia, 1933 - Neuilly-sur-Seine, Frantzia, 2004), frantses zinemagilea izan zen.\nBiografia.\nAbenturazko eta umorezko filmak egin zituen batik bat, eta horietako askotan Jean Paul Belmondo aktorea izan zuen protagonista \"Cartouche\" (1962), \"L'Homme de Rio\" (1964), \"Les tribulations d'un chinois en Chine\" (1965). Yves Montandek ere de Brocaren zenbait lanetan parte hartu zuen, \"Le diable par la queue\" (1969) filmean, esaterako. Beste film batzuk: \"Chouans!\" (1988) eta \"Les 1001 nuits\" (1990)."}
{"id": "281712", "revid": "46380", "url": "https://eu.wikipedia.org/wiki?curid=281712", "title": "Ettore Bugatti", "text": "Ettore Arco Isidoro Bugatti (Milan, Italia, 1881eko irailaren 15a - Paris, Frantzia, 1947ko abuztuaren 21a) industria-gizon italiarra izan zen, frantses herritartasuna hartu zuena.\nBiografia.\nMolsheim hirian (Bas-Rhin) automobil-industria sortu zuen 1907. urtean (luxozko autoak, lasterketakoak). Auto lasterretan konpresorea erabili zuen lehena izan zen. Halaber, gasolinaz zebiltzan lehen automotorrak sortu zituen Frantziako burdinbideetarako (1933)."}
{"id": "281713", "revid": "58701", "url": "https://eu.wikipedia.org/wiki?curid=281713", "title": "Bankim Chandra Chatterji", "text": "Bankim Chandra Chatterji Indiar eleberrigilea (Kanthalpara, 1838ko ekainaren 26a - Calcutta, 1894ko apirilaren 8a). \u00abBengalako literaturaren enperadore\u00bb deitu izan zaio. Eragin handia izan zuen Tagorerengan eta Indiako beste zenbait idazlerengan. Liburu hauek idatzi zituen, besteren artean: \"Durgeshnondini\" (1864) eta \"Anandamath\" (1882). Eleberri horretatik dago hartuta Indiako ereserki ezaguna, \"Vande Mataram\"."}
{"id": "281714", "revid": "28807", "url": "https://eu.wikipedia.org/wiki?curid=281714", "title": "Bankim Chandra Chattopadhyay", "text": ""}
{"id": "281715", "revid": "56334", "url": "https://eu.wikipedia.org/wiki?curid=281715", "title": "Raymond Davis Jr.", "text": "Raymond (Ray) Davis Jr. (Washington Hiria, 1914ko urriaren 14a - Blue Point, New York, 2006ko maiatzaren 31) estatubatuar kimikari eta fisikaria izan zen. 2002an Fisikako Nobel Saria jaso zuen, Masatoshi Koshiba japoniarrarekin batera, neutrino kosmikoen detekzioaren inguruan egindako lanagatik. Sariaren beste zati bat Riccardo Giacconi italiarrarentzat izan zen, X izpien iturri kosmikoen aurkikuntzan egindako ekarpenengatik."}
{"id": "281716", "revid": "6327", "url": "https://eu.wikipedia.org/wiki?curid=281716", "title": "Ray Davis", "text": ""}
{"id": "281717", "revid": "98220", "url": "https://eu.wikipedia.org/wiki?curid=281717", "title": "Jikarilla", "text": "Jikarilla Apatxeen taldeko azpileinu bateko kidea. Jikarilla indiarrak Mexiko Berriko ipar-erdialdean bizi dira, Estatu Batuetan. Atapaskoen sailekoa dute hizkuntza. Gaur egun, 1.500 kide inguru dira eta erreserbetan bizi dira. Harea gaineko irudiak egiten dituzte. Komantxeen kontra borrokatzeko espainiarrekin bat egin zuten behin baino gehiagotan."}
{"id": "281718", "revid": "512", "url": "https://eu.wikipedia.org/wiki?curid=281718", "title": "Artibeus fraterculus", "text": "Artibeus fraterculus Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281719", "revid": "56334", "url": "https://eu.wikipedia.org/wiki?curid=281719", "title": "Islom Karimov", "text": "Islom Abduganijevitx Karimov (uzbekeraz: \u0418\u0441\u043b\u043e\u043c \u0410\u0431\u0434\u0443\u0493\u0430\u043d\u0438\u0435\u0432\u0438\u0447 \u041a\u0430\u0440\u0438\u043c\u043e\u0432; errusieraz: \u0418\u0441\u043b\u0430\u043c \u0410\u0431\u0434\u0443\u0433\u0430\u043d\u0438\u0435\u0432\u0438\u0447 \u041a\u0430\u0440\u0438\u043c\u043e\u0432 Islam Abduganiyevich Karimov) (Samarkanda, 1938ko urtarrilaren 30a - Tashkent, 2016ko irailaren 2a) Uzbekistango politikaria izan zen. Hainbat kargu politiko izan zituen Uzbekistango gobernuan, 1990ean Errepublikako lehendakari izendatu zuten arte. 1991n, Uzbekistanek independentzia lortu zuen Sobietar Errepublika Sozialisten Batasuna desegin ondoren. 1995ean egindako hauteskundeetan, berriro aukeratu zuten lehendakari. "}
{"id": "281721", "revid": "336", "url": "https://eu.wikipedia.org/wiki?curid=281721", "title": "Philippe Leclerc de Hautecloque", "text": "Philippe Leclerc de Hautecloque (Belloy-Saint-L\u00e9onard, 1902ko azaroaren 22a - Bexar-tik hurbil, Aljeria, 1947ko azaroaren 28a) mariskal frantsesa izan zen. Bigarren Mundu Gerran alemaniarrek preso hartu zuten, baina ihes egitea lortu zuen. Ihes egin ondoren Charles de Gaulle jeneralarekin bat egin zuen. Ekuatore Afrika Frantseseko osteen buruzagia izan zen; Frantziaren askapenean eta Normandiako lehorreratzean parte hartu zuen."}
{"id": "281722", "revid": "64511", "url": "https://eu.wikipedia.org/wiki?curid=281722", "title": "Neuroptera", "text": "Neuroptera intsektuen ordena bat da. Ordena horretako intsektuei neuroptero deritze.\nNeuropteroek, ugaltzean, metamorfosiaren aldi guztiak igarotzen dituzte. Lau hego dituzte, elkarren antzekoak eta mintz sendokoak; geldi daudenean, gorputzaren gainera bilduta dauzkate. Aho murtxikatzailea dute. Hogei bat familia biltzen ditu ordenak; besteak beste, dilaridoak, sisiridoak, krisopidoak."}
{"id": "281723", "revid": "336", "url": "https://eu.wikipedia.org/wiki?curid=281723", "title": "Leopoldo Nobili", "text": "Leopoldo Nobili (Trassilico, Gallicano, - Florentzia, ) italiar fisikaria izan zen. Galbanometroa hobetzeko sistema bat asmatu zuen 1826an, \"Astatiko\" deitu zuena. Bi orratz imandu zituen, eta zehaztasun handiko galvanometroak egin ahal izan ziren haren bidez. 1830ean, lehenengo pila termoelektrikoa asmatu zuen, eta hartaz baliatuta bero irradak aztertu zituen Mellonirekin batera."}
{"id": "281724", "revid": "1545", "url": "https://eu.wikipedia.org/wiki?curid=281724", "title": "Liviu Rebreanu", "text": "Liviu Rebreanu (T\u00e2rli\u0219ua, Transilvania, 1885eko azaroaren 27a - Pitesti, Errumania, 1944ko irailaren 1a) errumanierazko eleberrigilea izan zen, Errumaniako gaur egungo eleberrigintzaren sortzailea. Nekazari artean girotutako eleberriak idatzi zituen: \"Ion\" (1920) eta \"Rascola\" (1932, \"Matxinada\"). Lehen Mundu Gerrak Transilvanian izan zuen eragina azaldu zuen \"P\u0103durea sp\u00e2nzura\u021bilor\" (1922, \"Urkabe basoa\") eleberri dramatikoan."}
{"id": "281725", "revid": "58701", "url": "https://eu.wikipedia.org/wiki?curid=281725", "title": "Samovar", "text": "Samovar Errusian eta inguruko herrialdeetan tea prestatzerakoan ura irakiteko erabili ohi den metalezko ontzia. Tximinia moduko batek erdialdetik zeharkatzen du ontzia, ura horren inguruan jartzen da eta behealdean duen sarearen gainean ikatza edo beste erregairen bat ezartzen da. Ontzia kobrez edo eztainu-aleazio batez egina izaten da, eta kanilaz hornitua da."}
{"id": "281726", "revid": "46380", "url": "https://eu.wikipedia.org/wiki?curid=281726", "title": "Julio Casares", "text": "Julio Casares Espainiar hizkuntzalaria (Granada, 1877ko irailaren 26a - Madril, 1964ko uztailaren 1a). Bere lehen argitalpenetan (\"Cr\u00edtica profana\", 1914 eta \"Cr\u00edtica ef\u00edmera\", 1918-1919), Unamuno, Juan R. Jim\u00e9nez, Ortega eta garai bertsuko beste zenbait autore aztertu zituen. Munta handiko lexikografia-lanak egin zituen. \"Diccionario ideol\u00f3gico de la lengua espa\u00f1ola\" da horietan nagusia (1942)."}
{"id": "281727", "revid": "512", "url": "https://eu.wikipedia.org/wiki?curid=281727", "title": "Artibeus glaucus", "text": "Artibeus glaucus Artibeus generoko animalia da. Artiodaktiloen barruko Stenodermatinae azpifamilia eta Phyllostomidae familian sailkatuta dago"}
{"id": "281728", "revid": "10891", "url": "https://eu.wikipedia.org/wiki?curid=281728", "title": "Eifel", "text": "Eifel () ipar-mendebaldeko Europako mendilerroa da, garaiera txikikoa, ekialdeko Belgikan eta mendebaldeko Alemanian hedatzen dena. Renanian dago, Rhin ibaiaren mendebaldean, Mosela eta Ahr ibaien artean. Batez besteko altuera 600 metrokoa da, eta hainbat sumendi dago lurraldearen ekialdean. Eifel hiru eskualdetan banatzen da: erdialdean Hohe Eifel (\u201cEifel Garaia\u201d), ekialdean Schnee Eifel (\u201cEifel Elurtsua\u201d) eta hegoaldean Vor Eifel (\u201cEifel Beherea\u201d)."}
{"id": "281729", "revid": "105290", "url": "https://eu.wikipedia.org/wiki?curid=281729", "title": "Erzincan", "text": "Armeniako hiria, izen bereko probintziako hiriburua, Turkiako estatuaren barnean. 65.000 biztanle. Ehungintza eta kobre-ustiakuntza. Armeniako hiri nagusia izan zen, Erzurum baino lehen (IV. m.). Aipagarria da garai hartako santutegia."}
{"id": "281730", "revid": "28807", "url": "https://eu.wikipedia.org/wiki?curid=281730", "title": "Erzincan (hiria)", "text": ""}
{"id": "281731", "revid": "119347", "url": "https://eu.wikipedia.org/wiki?curid=281731", "title": "Luis Fraca Royo", "text": "Luis Fraca Royo (Ainz\u00f3n, Zaragoza, 1929ko martxoaren 6a) euskal musikagilea da.\nLehenengo Musika ikasketak Donostia eta Madrilgo Kontserbatorioetan egin zituen. Piano eta Konposizioaren arloan Jos\u00e9 Cubiles eta Francisco Escudero izan zituen irakasle. Sestaoko Musika Bandako zuzendari izan da, eta urte luzez Andoaingo Udal Musika Eskolako eta bertako Musika Bandaren zuzendari izan zen."}
{"id": "281732", "revid": "96586", "url": "https://eu.wikipedia.org/wiki?curid=281732", "title": "Manuel G\u00f3mez Larra\u00f1eta", "text": "Manuel G\u00f3mez Larra\u00f1eta (Tolosa, 1924-Vigo, ) gipuzkoar biologo eta ozeanografoa izan zen. Bartzelonako Unibertsitatean biologia ikasi zuen, eta bertako errektore izan zen. Arrantza Gaietarako Ikerkuntzarako Institutuaren sortzaileetako bat izan zen. Mediterraneo eta Atlantikoko arrantzalekuen ikerkuntzan jardun zuen luzaroan, eta bakailaoaren inguruan garrantzi handiko lanak egin zituen. Bere argitalpenen artean nabarmentzekoa da \"El colapso de las pesquer\u00edas\", in \"Industrias Pesqueras\" (1990); eta, horrez gain, aipagarri dira itsas flora eta faunako izenei buruz egindako behaketak."}
{"id": "281733", "revid": "105290", "url": "https://eu.wikipedia.org/wiki?curid=281733", "title": "Hibisko", "text": "Hibiskoa (Hibiscus) malbazeoen familiako 250 bat belar landareren, zuhaixken eta zuhaitzen generoa da, berez tropikoko eskualdeetan hazten eta apaingarri gisa erabiltzen direnena.\nEzagunenetakoa Txinako hibiskoa da (\"Hibiscus rosa-sinensis\"). Landu gabe sortzen den eskualdeetan 4,5 m luze egiten da. Haietatik kanpora nekez egiten da 2 m baino luzeago. Lore gorriak izaten ditu."}
{"id": "281734", "revid": "28807", "url": "https://eu.wikipedia.org/wiki?curid=281734", "title": "Hibiscus", "text": ""}
{"id": "281735", "revid": "512", "url": "https://eu.wikipedia.org/wiki?curid=281735", "title": "Artibeus gnomus", "text": "Artibeus gnomus Artibeus generoko animalia da. Artiodaktiloen barruko Stenodermatinae azpifamilia eta Phyllostomidae familian sailkatuta dago"}
{"id": "281736", "revid": "336", "url": "https://eu.wikipedia.org/wiki?curid=281736", "title": "Koprolito", "text": "Koprolitoa animalien gorotza da, fosil bihurtua.\nKoprolitoak paleozoiko, mesozoiko eta zenozoiko garaietako lur-geruzetan aurkitzen dira. Koprolitoen bidez antzinako animalia batzuek zer jaten zuten eta haien digestio-hodia nolakoa zen jakin ahal izan da. Koprolito batzuek kaltzio fosfato kantitate handia izaten dute, eta ongarriak egiteko erabili ohi dira."}
{"id": "281737", "revid": "28807", "url": "https://eu.wikipedia.org/wiki?curid=281737", "title": "Koprolitoa", "text": ""}
{"id": "281738", "revid": "512", "url": "https://eu.wikipedia.org/wiki?curid=281738", "title": "Richard Lovelace", "text": "Richard Lovelace (Woolwich, Ingalaterra, 1618 - Londres, Ingalaterra, 1657) ingelesezko poeta eta drama-idazlea izan zen. Monarkiaren babesle sutsua zenez, Karlos I.aren alde egin zuen. 1642an atxilo hartu zuten, eta aske utzi zutenean Frantziako armadan borrokatu eta Dunkerquen zauritu zuten. Harenak dira \"To Althea from prison\" (\"Alteari espetxetik\"), \"The Soldier\" (\"Gudaria\") eta \"To Lucasta\" (\"Lukastari\") obrak."}
{"id": "281739", "revid": "336", "url": "https://eu.wikipedia.org/wiki?curid=281739", "title": "Mandragora", "text": "Mandragora edo urriloa (\"Mandragora officinarum\") solanazeoen familiako belar landare lo-eragilea da, zurtoinik gabea eta 5 cm inguru luzea, arbiaren antzeko sustrai luze mamitsua eta arrautza-itxurako hosto zabal gogorrak, zerbaren antzekoak, dituena.\nHistorikoki erabelar, belaiki eta estramoniorekin batera erabiltzen zuten edabe anestesiko bat sortzeko, gainera ezaugarri psikoaktiboak zituen edabe bat zena."}
{"id": "281740", "revid": "10891", "url": "https://eu.wikipedia.org/wiki?curid=281740", "title": "Ant\u00f3nio Nobre", "text": "Ant\u00f3nio Pereira Nobre (Porto, Portugal, 1867ko abuztuaren 16a - Porto, 1900eko martxoaren 18a) portugaldar olerkaria izan zen.\nBiografia.\nCoimbran eta Parisko Sorbonan egin zituen ikasketak. Denbora luzean bizi izan zen Parisen. Portugalgo sinbolismoak izan duen idazle nagusia da. Haren eragina nabarmena izan zen neoerromantizismoan.\nObra nagusiak: \"Primeiros versos\", \"S\u00f3\" (1892) eta \"Despedidas\" (1902an argitaratua, Nobre hil ondoren)."}
{"id": "281741", "revid": "28807", "url": "https://eu.wikipedia.org/wiki?curid=281741", "title": "Ant\u00f3nio Pereira Nobre", "text": ""}
{"id": "281742", "revid": "28625", "url": "https://eu.wikipedia.org/wiki?curid=281742", "title": "Sibonei", "text": "Sibonei historriaurrean Antilletan bizi zen herria izan zen, lehendabizi arawak herriek eta geroago karibe herriek Kubako eta Haitiko mendebaleko muturretan zokoratu zutena. Espainiarrak iritsi zirenean, siboneiak leinu troglodita bakar batzuetan elkartuak bizi ziren. Arrantzatik eta ehizatik bizi ziren, eta hezurrezko eta harrizko tresnak egiten zituzten."}
{"id": "281743", "revid": "512", "url": "https://eu.wikipedia.org/wiki?curid=281743", "title": "Artibeus hirsutus", "text": "Artibeus hirsutus Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281744", "revid": "336", "url": "https://eu.wikipedia.org/wiki?curid=281744", "title": "Viracocha (jainkoa)", "text": "Inka mitologian, Viracocha edo \u2014kitxuaz\u2014 Wiraqucha munduaren sortzailea da. Lehenengo gizon-belaunaldia uholde batez zigortu zuen, haren harrokeriagatik. Tonapa eta Tarapaka semeak bakarrik salbatu zituen haietatik. Gero Eguzkia, Ilargia eta argizagi guztiak sortu zituen. Titikaka aintziratik Manko Kapak eta Mama Ocllo atera eta inperio bat sortzeko lurralde baten bila bidali zituen."}
{"id": "281745", "revid": "512", "url": "https://eu.wikipedia.org/wiki?curid=281745", "title": "Nina Berberova", "text": "Nina Nikolaievna Berberova (San Petersburgo, Errusia, 1901eko abuztuaren 8agreg./uztailaren 26ajul. - Filadelfia, AEB, 1993ko irailaren 26a) errusiar jatorriko idazle estatubatuarra izan zen.\nBiografia.\nBere garaiko gorabehera historiko aipagarrienen lekukotasuna, emigrazioarena bereziki, jaso nahi izan zuen bere eleberrietan: \"Laguntzailea\" (1934), \"Kainabera erreboltaria\" (1958), \"Gaitz beltza\" (1959), baita bere autobiografian, \"Neronek azpimarratzen dut\" (1969), ere."}
{"id": "281746", "revid": "28807", "url": "https://eu.wikipedia.org/wiki?curid=281746", "title": "Nina Nikol\u00e1yevna Berb\u00e9rova", "text": ""}
{"id": "281747", "revid": "28807", "url": "https://eu.wikipedia.org/wiki?curid=281747", "title": "Nina Nikolaievna Berberova", "text": ""}
{"id": "281748", "revid": "46380", "url": "https://eu.wikipedia.org/wiki?curid=281748", "title": "Muzio Clementi", "text": "Muzio Clemeti italiar musikagile eta pianista (Erroma, 1752 - Evesham, Worcestershire, 1832). 1785. urtean aurkeztu zituen bere lehen bost sinfoniak. Piano-kontzertuak alde batera utzi zituenean, zuzendaritza- eta konposizio-lanak egin eta ospe handia izan zuen. Ehunen bat sonata, fantasia eta kapritxo idatzi zituen, sei sinfonia eta kontzertu bat pianoz jotzeko."}
{"id": "281749", "revid": "336", "url": "https://eu.wikipedia.org/wiki?curid=281749", "title": "Gentile da Fabriano", "text": "Gentile da Fabriano, jaiotza-izenez Gentile di Niccolo (Fabriano, 1370 aldean - Erroma, 1427ko iraila) italiar margolaria izan zen, Nazioarteko gotikoko maisua. Venezian bizi izan zen (1408), eta bertan Jacopo Bellini ikasle izan zuen. Ondoren Brescian (1414-1419), Florentzian (1422-1425) eta Erroman lan egin zuen.\nBiografia.\nGentile Markak eskualdeko Fabriano herrian jaio zen. Inork ez daki ofizioa non ikasi zuen, ezta gaztetan non ibili zen ere. Urte haietan, Siena, Orvieto eta Perugia arteko eskualdean, miniaturak, esmalteak eta tailak egiten zituzten lantegi asko zegoen, eta Nazioarteko estiloa puri-purian zegoen Italiako alde hartan. 1390 inguruan margotu zuen \"Ama Birjina eta santuak\" izeneko aldareko ohol txikia (gaur egun Berlinen dago).\nBerehala joan zen Fabrianotik eta, bizitza osoan, Italiako artegune garrantzizkoenetan ibili zen, batetik bestera: Venezia, Brescia, Florentzia, Siena, Orvieto, Erroma... Hiri horietan, handikien eskariz, koadro eta fresko asko margotu zituen. Azken hauek, zoritxarrez, gehienak galduta daude, baina funtsezko obrak izan ziren gotiko beranduko Lonbardia eta Veneziako margolarientzat.\nVeneziako Duxaren Jauregiko \"Maggiore Consiglio\" aretoan margotu zuen freskoari esker -veneziarren eta Oton III.aren arteko itsas gudua (1409, 1577ko sutean galdua)- egin zuten gotikoaren aldera Jacopo Bellinik, Giambonok eta Jacobello del Fiorek. Bresciako udaletxe zaharrean 1415etik 1419ra bitartean pintatu zuen kapera ere -galdua hori ere-, handik berrogeita hamar urtera eta kultura giro arras desberdinean, artean aztergai zuen Cosimo Turak. Erroman, Done Joan Laterangoaren basilikan, 1427an hasi zituen freskoak Pisanellok osatu zituen, eta ezin ukatuzkoa da Gentileren eragina Pisanelloren margolaritzan.\nEz dira asko izan gaur arte iraun duten Fabrianoren margolanak, baina nahikoa dira haren irudi-mintzaira ongi ezagutzeko. 1410-1412 inguruan pintatu bide zuen \"Valle Romita poliptikoa\", gaur Milango Pinacoteca di Breran dagoena, arabesko aberats eta hauskorrez josita dago. Florentziako San Niccol\u00f2 Oltrarno elizarako margotu zuen \"Quaratesi poliptikoa\"-n, ordea (1425; Londresko National Gallery, Florentziako Uffizi Galeria, Erromako Pinacoteca Vaticana eta Washingtongo Arte Galeria Nazionalaren artean banaturik dago), damasko loratuak baztertu gabe, argi eta garbi erakusten du oso ongi ezagutzen eta ulertzen zituela urte haietan Florentzian planteatzen ziren bolumen- eta perspektiba-arazoak. Tartean kokatzen dira Pisako Museo Nazionaleko eta Washingtongo Arte Galeria Nazionaleko \"Ama Birjina\" ederrak.\nAzken denboraldikoak dira, berriz, Orvietoko katedraleko \"Ama Birjina\" -gaur oso hondatua-, eta Florentziako Hirutasun Santuaren elizako \"Palla Strozzi\" kaperarako margotutako \"Magoen adorazioa\" ospetsua (1423, Uffizi Galeria, Florentzia). Erretaulari erreparatzen bazaio, ikusten da pertsonaien jantziak koloretsuak eta ikusgarriak direla; mantu zabalak eta biribilduak dituzte, Iparraldean bezala. Familia Santua koadroaren ezkerraldean dago, eta mendian behera datorren jende aldra alai horrek azpian hartuko duela dirudi. Animaliak xehetasun harrigarriz daude errepresentatuak, baina ez etxe abereak soilik, baita lehoinabar, gamelu eta zikoinak ere; izan ere, garai hartako handiki batzuek oso gustukoa zuten gisa honetako abereak edukitzea, eta parke zoologiko pribatuak izaten zituzten. Gizakien ekialdetar jatorria azpimarratzeko, segizioko kide batzuei mongoliar tankerako aurpegiak margotu zizkien italiar maisuak."}
{"id": "281750", "revid": "512", "url": "https://eu.wikipedia.org/wiki?curid=281750", "title": "Jean Irigarai", "text": "Jean Irigarai (Azkarate, Nafarroa Beherea, 1937) euskal idazlea da. Laborantzako ingeniaria eta Parisko Nekazari Eskolako irakaslea da. \"Gazte\" izeneko aldizkarian hasi zen euskaraz idazten. \"Larretxarreko laboraria\" eman zuen argitara 1963an, laborantzari buruzkoa, eta Txomin Agirre Saria irabazi zuen 1991n bere \"Amazoniaren deia edo Indietako Goronika\" historia-eleberriarekin."}
{"id": "281751", "revid": "27401", "url": "https://eu.wikipedia.org/wiki?curid=281751", "title": "Artibeus incomitatus", "text": ""}
{"id": "281752", "revid": "512", "url": "https://eu.wikipedia.org/wiki?curid=281752", "title": "Abai Kunanbaev", "text": "Abai Kunanbaev (Izengoitia: \"Ibrahim\") Kazakherazko olerkari errusiarra, Kazakhstango literatura nazionalaren sortzailea (Shingis mendiak, 1845eko abuztuaren 10agreg./uztailaren 29ajul. - Jidebay, Kazakhstan 1904ko uztailaren 6agreg./ekainaren 23ajul.). Errusiako literaturako idazlerik handienen obrak kazakherara itzuliz hasi zen; aurrerago, bere herriko folklorean oinarrituriko olerkigintza landu zuen. Literatura-eskola bat sortu zen bere inguruan."}
{"id": "281753", "revid": "28807", "url": "https://eu.wikipedia.org/wiki?curid=281753", "title": "Abai Qunanbaiuli", "text": ""}
{"id": "281754", "revid": "336", "url": "https://eu.wikipedia.org/wiki?curid=281754", "title": "Amilasa", "text": "Amilasa almidoia eta gisako konposatuak hidrolizatzeko gauza den entzima da. Bi eratako amilasak bereizten dira, almidoiari eragiteko moduaren arabera: alfa-amilasa eta beta-amilasa. Lehenak destrina sortzen du almidoitik, eta horretatik abiatuta sortzen da maltosa. Pankreako urinean eta listuan dago. Bigarrenak, berriz, maltosa sortzen du. Azken hau garagarraren maltan dagoen azukrea da."}
{"id": "281755", "revid": "512", "url": "https://eu.wikipedia.org/wiki?curid=281755", "title": "Barrakuda", "text": "Barrakuda esfirenidoen familiako arrain osteiktieen generokoei (\"Sphyraena sp.\") deritze.\nGorputza luzea dute, estua eta sendoa. Hortz asko dituzte, zorrotzak oso. Itsaso epeletan bizi dira eta, behar denean, kolorez aldatzeko gaitasuna dute. Barrakuda-espezie handienek 30 kilogramoko pisua izan dezakete, eta bi metro luze izan daitezke. Guztira, 20 barrakuda-espezie daude.\nEspezieak.\nFishBasek honakoak proposatzen ditu:\nWRMSek, berriz, genero hauek familiaren barnean sartzen ditu:"}
{"id": "281756", "revid": "10891", "url": "https://eu.wikipedia.org/wiki?curid=281756", "title": "Jackson Browne", "text": "Clyde Jackson Browne (Heidelberg, Alemania, 1948ko urriaren 9a) estatubatuar egile-abeslari eta musikaria da. 2015ean, 37. postuan jarri zuen \"Rolling Stone\" aldizkariak historiako 100 egile-abeslari hoberenen zerrendan.\nBizitza.\nHainbat talderentzako abestiak egin zituen 1960ko hamarkadan: The Byrds, Velvet Underground, The Eagles. 1978an egin zen ospetsu, \"Running on empty\" diskoari eta, bereziki, \u201cStay\u201d kantuari esker. Gerora, \"Hold out\" (1980), \"Lives in the balance\" (1986), \"World in Motion\" (1989), \"I'm Alive\" (1993) \"Looking East\" (1996), \"The Naked Ride Home\" (2002) eta \"Time the Conqueror\" (2008) eta \"Standing In The Breach\" (2014) lanak argitaratu ditu."}
{"id": "281757", "revid": "28807", "url": "https://eu.wikipedia.org/wiki?curid=281757", "title": "Clyde Jackson Browne", "text": ""}
{"id": "281758", "revid": "512", "url": "https://eu.wikipedia.org/wiki?curid=281758", "title": "Jean-Blaise Goienetxe", "text": "Jean-Blaise Goienetxe (Senpere, 1778 - \"ib.\", 1842) Lapurdiko militarra izan zen. Josef Bonaparteren armadan ibili zen Espainian barrena eta, haren ondoren, Napoleonen zerbitzuko militarra izan zen, Harizperekin batera. Senperera erretiratu zen, Waterlooko guduaren ondoren. Senpereko auzapeza izan zen, 1821-1834 bitarteko urteetan. Don Karlosen alde jarri zen Lehen Karlistadan."}
{"id": "281759", "revid": "512", "url": "https://eu.wikipedia.org/wiki?curid=281759", "title": "Artibeus inopinatus", "text": "Artibeus inopinatus Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281760", "revid": "28807", "url": "https://eu.wikipedia.org/wiki?curid=281760", "title": "Jean-Blaise Goyeneche", "text": ""}
{"id": "281761", "revid": "105290", "url": "https://eu.wikipedia.org/wiki?curid=281761", "title": "Hernaz", "text": "Hernaz Nafarroaren (Izaba-Belagoa) eta Biarnoren (Areta) arteko mendatea, Arlas eta Soum de Leche gainen artean. Inguru haietan du sarrera San Martingo leizeak (1.230 m-ko sakonera duena, munduko sakonena). Hernazko lepoan dago San Martingo Harria, Nafarroaren eta Biarnoren arteko mugarria. Bertan egiten da urtero \"Hiru behien zergaren\" ospakizun entzutetsua."}
{"id": "281762", "revid": "28807", "url": "https://eu.wikipedia.org/wiki?curid=281762", "title": "Ernaz", "text": ""}
{"id": "281763", "revid": "105290", "url": "https://eu.wikipedia.org/wiki?curid=281763", "title": "Lourvier\u00b4s", "text": "Lourvier\u00b4s gipuzkoar antzerki-taldea izan zen, 1989an eratua. Lourdes Bediak eta Javier Merinok sortu zuten, John Crawford-ek, piano-jotzaile ingelesak, lagunduta. Aurrerago, \u00d3scar Terol elkartu zitzaien.\nTVEren zenbait saiotan parte hartu izan dute, eta ETB2 telebista-katean sei urtez jarraian lan egin izan dute, asteroko umorezko programak pantailaratzen. Besteak beste, \"\u00a1Qu\u00e9 pasa pues!\" (1995-1998), \"Lourvier's Express\" (1999), eta \"100% Vascos\" (1999-2000).\nEra berean, elkarlanean sortutako hainbat show komiko-musikal taularatu dituzte: \"Lourvier\u2019s presenta a Lourvier\u2019s\", \"Tela Marinera\", \"Rizando las ondas\", \"Lourvier\u2019s Saloon\", \"Lourvier\u2019s Story\"."}
{"id": "281764", "revid": "56334", "url": "https://eu.wikipedia.org/wiki?curid=281764", "title": "Pirazol", "text": "Pirazola C3H4N2 formula duen bost begiko heterozikloa da non bi nitrogeno-atomoak elkarren ondoan dauden. Halaber, eraztunaren deribatu ordezkatuen familiari esaten zaie pirazol.\nBase ahula da.\nBotika askok pirazol-eraztuna dute egituran hala nola zelecoxib antiflamatorioak edo estranozolol esteroide anabolizanteak. Herbiziden egituretan ere ageri dira pirazol-eraztunak.\nSintesia.\nPirazolak aldehido \u03b1,\u00df-asegabea hidrazinarekin tratatuz sintetizatze dira."}
{"id": "281765", "revid": "336", "url": "https://eu.wikipedia.org/wiki?curid=281765", "title": "Ronald Ross", "text": "Ronald Ross (Almora, India, 1857ko maiatzaren 13a - Putney Heath, Londres, 1932ko irailaren 16a) ingeles sendagilea eta bakteriologoa izan zen. Medikuntzako eta Biologiako ikasketak egin ondoren Indiara joan zen, eta paludismoa eltxo batek eragiten duela frogatu zuen. Aurkikuntza horrek berebiziko garrantzia izan zuen eritasun horri aurre egin ahal izateko. 1902an Medikuntzako Nobel saria eman zioten."}
{"id": "281766", "revid": "63274", "url": "https://eu.wikipedia.org/wiki?curid=281766", "title": "Zibele", "text": "Zibele (, \"Kybele\") Asia Txikiko ama-jainkosa handia da, Frigiakoa jatorriz, baina Grezian eta Erroman izan zuen gurtzagatik eta berari buruz idatzi ziren mitoei esker ezagutzen dugu batez ere. Izadiaren ugal indarraren jainkosa zen, eta \"Jainkosa Handia\" eta \"Jainko-jainkosen Ama\" izenez gurtua izan zen. Greziarrek Rearekin berdindu zuten, eta Erromako Senatuak K.a. 204an ofizial egin zuen haren gurtza. I. - III. mendeetan Zibeleren gurtza, errituetan egiten ziren orgiak zirela eta, oso ezaguna izan zen.\nPhilippe Borgeaurentzat, Zibeleren kondairak \u201cerromatar, greziar eta anatoliar tradizioen nahasketa bereizezina\u201d dira.\nNatura lantzeko boterea zuen. Tenplu asko izan zituen Asia Txiki osoan baina Anatolia erdian zegoen Pesinuntekoa izan zen famatuena, baina Turkiako Ida mendiko eskualdean eta kostaldeko hirietan, Esmirna eta Cicico besteak beste, gurtza leku garrantzitsuak izan zituen. Gutxienez K.a. VI. mendetik ezaguna zen Grezian (Beozia, Olinpia, Atika, eta kolonizazioaren ondorioz, baita Massalian (egungo Marseilla) eta Mendebaldeko beste puntu batzuetan, baina bertan helenizatua izan zen eta beste jainkosa batzuekin parekatua, Demeter batez ere. Zailago eta motelago sartu zen, bere paredro (bikotekide) Atisen gurtza, itas portuetako ingurune kosmopolitetan ezaguna zen, baina pixkanaka hori ere zabaldu zen, eta garai helenitikoan, Atenasen portua zen Pireon, bere eskultura bat zuen Agditis jainko eta jainkosa androginoaren ondoan; Agditis Zibelerekin lotura handia zuen. Garai hartan, Frigiako Misterioak errotuta zeuden Grezian eta bikote jainkotiarrekiko jaia zabalduta Greziako hiri askotan, beti ere, greziar osagai askorekin kutsatuta.\nK.a. II. mendean, Greziako Eumolpio Timoteo apaizak eta Hermesianax poetak hainbat testu idatzi zituzten Agditis eta Attisen mitoaren inguruan, eta bertan Zibelek bigarren mailako rola du. Hainbat bertsio egon ziren Grezian, baina zabalduenean, Attisen ama zen Nana, Sakarya ibaiko ninfa; eta aita, Agditis. Agditis semearekin maitemindu zen, eta horren ondorioz Atisek bere burua zikiratu zuen eta hil zen. Agditisek lortu zuen gorpua usteldu gabe mantentzea. Beste bertsio batzuetan, Agditisen ordez, Zibele bera da maitemintzen dena.\nZibeleren apaizak (\"galli\") zikiratuta zeuden, eta emagizonak ziren.\nErroman, Zibeleren mitoak eta haren kultuak indar handia hartu zuten, batez ere K.a. III. mendearen amaieran, K.a. 204. urtean K.a. \u00abHarri beltza\u00bb, jainkosaren irudikapena, Pesinuntetik ekarri eta Garaipenaren tenpluan, Palatinon, jarri zutenean. Harrezkero, erromatarren artean gurtza areagotu egin zen."}
{"id": "281767", "revid": "512", "url": "https://eu.wikipedia.org/wiki?curid=281767", "title": "Zibeta", "text": "Zibeta edo Civettictis civetta Civettictis generoko animalia da. Artiodaktiloen barruko Viverrinae azpifamilia eta Viverridae familian sailkatuta dago. 70 cm inguru luzea eta 30 cm inguru garaia du. Gorputz sendoa izaten du, eta hanka labur samarrak. Ile gehienak hauts-kolorekoak ditu, baina gaztaina-koloreko orban asko ditu. Saharaz hegoalderako goi-ordokietan bizi da. Ornodun txikiak jaten ditu, batez ere."}
{"id": "281768", "revid": "96586", "url": "https://eu.wikipedia.org/wiki?curid=281768", "title": "P. W. Botha", "text": "Pieter Willem Botha (Paul Roux, Orangeko estatu librea, Hegoafrikar Batasuna, 1916ko urtarrilaren 12a - Wilderness, Lurmutur Mendebaldea, Hegoafrikako Errepublika, 2006ko urriaren 31) politikaria izan zen. Diputatua 1946az geroztik, Hegoafrikako Barne Arazoetako ministro izendatu zuten 1958an, Defentsako ministro 1966an, eta lehen ministro 1978an. Arrazen bereizketa bultzatzen zuen Apartheid politikaren aldeko sutsua, 1988. urtetik aurrera amore eman behar izan zuen, gehiengo beltzari eta nazioarteko aurkako iritziari ezin aurre eginik."}
{"id": "281769", "revid": "105290", "url": "https://eu.wikipedia.org/wiki?curid=281769", "title": "Boulonnais", "text": "Boulonnais Frantzia iparraldeko antzinako lurraldea da, itsasaldera jaisten den sakonune lau eta heze batean.\nHistoria.\nGaliako lurraldea, Galia Belgikako bigarren herrialdea izan zen erromatarren garaian. Dukerri izan zen Erdi Aroan (hiriburua: Boulogne-sur-Mer), eta 1478. urtean igaro zen betiko Frantziako koroaren eskuetara.\nEkonomia.\nZaldi- eta behi-aziendak dira nagusi."}
{"id": "281770", "revid": "512", "url": "https://eu.wikipedia.org/wiki?curid=281770", "title": "Artibeus jamaicensis", "text": "Artibeus jamaicensis Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281771", "revid": "2048", "url": "https://eu.wikipedia.org/wiki?curid=281771", "title": "Jos\u00e9 Manuel Collado", "text": "Jos\u00e9 Manuel Collado Parada (Donostia, Gipuzkoa, 1792ko urtarrilaren 1a - Madril, Espainia, 1864ko abenduaren 11) politikaria izan zen, Donostiako oligarkiaren ordezkari nagusietako bat Gipuzkoako Batzar Nagusietan. Aduanak Ebrotik Bidasoara igaro zitezen eskatu zuen (Azpeitiko Batzar Nagusiak, 1831). Gipuzkoako diputatua izan zen Madrilgo Gorteetan (1836); eta Finantza (1854) eta Sustapeneko ministroa (1856), ondoren. Isabel II.a erreginak 1862an La Lagunako markes eta \"Grande de Espa\u00f1a\" izendatu zuen (Baeza, Andaluzia).\nColladotarrek XIX. mende hasieran Donostiako merkatal etxe boteretsuenetako bat osatu zuten, Iberiar Penintsulako Gerran (1808-1814) eskualdea okupatu zuten armada ezberdinak hornitu baitzituzten. Jose Manuelen aita, Manuel Collado Regato, Santanderkoa zen; ama berriz, Cayetana Parada Etxenagusia, Donostian jaioa.\n1828an Mar\u00eda de los Dolores Leocadia Echag\u00fce Aracuesekin ezkondu zen. Emakume hau Donostiako beste familia oligarkiko garrantzitsu batekoa zen eta bere lehengusuetako bat, berriz, Rafael Etxague Bermingham jenerala. Bestalde, Jose Manuel Collado Fermin Lasala Collado Mandasko dukearen osaba ere izan zen.\n1820tik aurrera, \"La Balandra\" izeneko elkarte garrantzitsua osatu zuen bere etxean, hango partaide zirelarik besteak beste Elias Legarda, Joaqu\u00edn Maria Ferrer, Jose, Francisco eta Jose Manuel Brunet, Eustasio Amilibia, Joaqu\u00edn Calbet\u00f3n, Claudio Ant\u00f3n Luzuriaga eta Etxague familiako zenbait kide, denak ere Donostiako eta inguruko herrietako eliteko partaide eta merkataritza, finantza mundua edo legegintzari lotuak (Agustin Paskual Iturriaga ezik). Jose Muxika abokatu eta historialariak zioenez, elkarte hau \"presio-talde\" edo zehazkiago \"erabaki-talde\" boteretsu bat bilakatu zen, handik zuzentzen ziren Donostiako interes ekonomiko eta politikoak, hiri horretako udala eta merkataritza batzordea norabide batera edo bestera bultzatuz. Herritarren artean liberalismoaren aldeko jarrera sortzen ere bere biziko garrantzia izan omen zuen tertulia honek, baita Donostiako udalak Gipuzkoako foru erakundeekin izandako gatazka politikoa berotzen ere.\nBurdinbide Legearen garaian (1855), Madrilen zebilen lanean, eta SEMIren Kontseiluko presidenteordea izan zen. 1856an, berriz, Sustapeneko Ministroa zen Madrilen eta, ondorioz, MZAk, SEMIren erakunde senideak, Aldudeko burdinbide egitasmoa zehazteko aukera ikusi zuen, baina Collado ordezkatua izan zen postuan, eta Aldudeko egitasmoa ere bertan behera geratu zen.\nEzinikusi pertsonal edo politikoen ondorioz, Juan Ignazio Iztuetak Elias Legarda Donostiako jauntxoaren aurka idatzitako poesia anonimoan, beste zenbait oligarken artean Collado ere aipatu zuen (\"Una docena de banderillas de fuego al compadre Legarda\"):\nBere alaba Maria de los Dolores 1850ean Casta\u00f1os jeneralaren ondorengo zen Eduardo Carondelet Donadorekin ezkondu zen, hots, 1851an Portugaleteko lehen markes eta 1869tik aurrera Bailengo hirugarren duke bilakatuko zenarekin. 1878an Donostiako Aiete baserria erosi eta bertan izen bereko jauregi eta parke ezaguna eraiki zituzten."}
{"id": "281772", "revid": "1519", "url": "https://eu.wikipedia.org/wiki?curid=281772", "title": "Jean Baptiste Darrikarrere", "text": "Jean Baptiste Darricarrere (Uztaritze, Lapurdi, 1844 - Saint-Denis, Frantzia, 1928) lapurtar idazlea izan zen.\nBiografia.\nAita gaskoia zuen eta ama euskalduna; horregatik gaskoia, frantsesa eta euskara menderatzen zituen. 1885. urtean eman zuen argitara \"La Langue basque et les idiomes aryens\" (\"Euskara eta hizkuntza ariarrak\") izeneko liburua. 1900. urtean euskal hiztegi bat osatzen hasi zen, baina ez zuen bukatu."}
{"id": "281773", "revid": "96586", "url": "https://eu.wikipedia.org/wiki?curid=281773", "title": "Domingo Iba\u00f1ez de Erkizia", "text": "Domingo Iba\u00f1ez de Erkizia Perez de Lete, santu izenaz San Domingo Erkizia (Errezil, 1591 - Nagasaki, 1633ko abuztuaren 14a) gipuzkoar fraide misiolaria izan zen. 1981ean dohatsu aitortu eta 1987ko urriaren 18an santu izendatu zuen Joan Paulo II.ak. Irailaren 28an ospatzen da haren eguna. Jaioterrian erromeria egiten da.\nBizitza.\nErrezilgo Bildain baserrian jaio, domingotar bilakatu eta Espainiako probintzian aritu zen Rosariokora bidali zuten arte. Manilan Santo Tomas eskolan irakaslea izateaz gain, Filipinetatik ebanjelioa aditzera eman zuen. Filosofiako irakasle gisa jardun zuen Manilan. Haren lagunak Japonian jasaten ari ziren tortura latzen berri izan zuenean, harantz abiatu zen, 1623an eta hantxe lan egin zuen klandestino. Apostata batek salatua, Tokugawa shogunerriak Japoniako poliziak atxilotu eta 30 orduz torturatu ondoren, hil egin zen.."}
{"id": "281774", "revid": "512", "url": "https://eu.wikipedia.org/wiki?curid=281774", "title": "Jaume Ferrer de Blanes", "text": "Jaume Ferrer de Blanes (Vidreres, Girona, Katalunia, 1445 - Blanes, Katalunia, 1523) itsasgizona izan zen. Bizitza gehiena Blanesen igaro zuen. 1494an Gaztelako gortera deitu zuten, Ameriketako lurrak espainiarren eta portugaldarren artean banatzeko. \"El vot i parer de Mossen Jaume Ferrer\" izeneko txostenean (1495), Cabo Verdetik 370 legoa mendebaldera finkatu zuen muga, gerora errespetatu ez zena."}
{"id": "281775", "revid": "336", "url": "https://eu.wikipedia.org/wiki?curid=281775", "title": "Juan Antonio Frade", "text": "Juan Antonio Frade Prieto (izengoitia: \"K-To\u00f1o\" ; Bilbo, 1914ko urriaren 24a - \"Ib.\", 1992ko ekainaren 25a) bizkaitar margolari, karikaturagile eta kazetaria izan zen.\nBilboko Arte Ederretako Eskolan egin zituen Pintura ikasketak. Madrilen 1957. urtean egin zen Nazioarteko Arte Ederretako Erakusketan parte hartu zuen \"Oto\u00f1o\" izeneko obrarekin. Fraderen lan nagusiak Bilboko ikuspegiak dira, eta Euskal Herriko ohiturei buruzkoak. Euskal Herriko, Estatu Batuetako, Alemaniako, Mexikoko, Argentinako, Kubako, Venezuelako eta Txileko zenbait bildumatan jasota dago bere lana."}
{"id": "281776", "revid": "119347", "url": "https://eu.wikipedia.org/wiki?curid=281776", "title": "John Franklin", "text": "Sir John Franklin (Spilsby, Lincolnshire, 1786ko apirilaren 16a - itsasoan, Gilen Erregearen uhartetik hurbil, 1847ko ekainaren 11) itsasgizon eta esploratzaile ingelesa izan zen. \"Trent\" itsasontziaz Ipar Ameriketako iparraldeko itsasertza esploratu zuen (1818-1825), Coppermine ibaiko eta Mackenzieko bokaleen artekoa batez ere. Tasmaniako gobernari izan zen (1836-1843). Ipar Buruko itsasoan hil zen Ipar-mendebaldeko pasaia baten bila egin zuen espedizioan, zeinak bi ontzi zeramatzan, \"HMS Erebus\" eta \"HMS Terror\", 129 itsasgizonekin. Ontziak abandonatu ondoren, denak hil ziren, oinez hegoalderako bidea egin nahian, Kanada kontinentalaren bila. Franklinen espedizioa galdu izanak, garai hartako hobetoen prestatuta zihoana, oihartzun handia izan zuen Mendebalean, eta espedizio asko antolatu ziren gerora, hura aurkitzeko.\nBiografia.\nLehen urteak.\nFranklin Spilsby herrian jasio zen, Lincolnshire konderrian, Ingalaterran, 1786ko apirilaren 16an, hamabi seme-alabaren artean bederatzigarrena, Hannah Weekes eta Willingham Franklin zituela gurasoak. Familiak aurrera egin zuen merkataritzari esker. John Franklinen arrebetako bat, Sarah, Emily Tennyson-en ama izan zen, Alfred Tennyson poetaren emaztea.\nInguruko Louth herrian ikasita, Franklinek karrera egin nahi izan zuen itsasoan. Aitak amore eman zuen, nahiz eta hasieran gurago izan semea elizgizona edo enpresaria izatea, eta aukera eman zion merkatari-ontzi batean probako bidaia bat egiteko, mutikoak 12 urte zituela. Bidaia hark sendotu egin zuen semearen nahia, zeinak, 14 urterekin, jaso zuen aitaren oniritzia Britainia Handiko Itsas Armadan izena emateko, \"HMS Polyphemus\" ontziaren kide eginda. Beronekin, parte hartu zuen Kopenhagen-eko guduan, 1801ean. Hurrengo, parte hartu zuen beraren osaba batekin, Matthew Flinders kapitaina, espedizio batean Australiako kostaldea ikuskatzera, \"HMS Investigator\" ontzian. Handik itzulita, Napoleonen kontra aritu zen, 1805ean Trafalgarko guduan parte hartuta, \"HMS Bellerophon\" ontzian. 1815ean New Orleans hiriko guduan parte hartu zuen. Lehen bidaia Artikora 1818an egin zuen, John Ross esploratzailearen aginduetara, eta lurralde haiek txunditu egin zuten.\n1819: Coppermine espedizioa.\n1819an Franklin aukeratua izan zen lehorreko espedizio bat zuzentzeko Hudson badiatik abiatuta, Kanadako kostako mapa egiteko ekialderantz jota Coppermine ibaiaren ahora. Espedizio hartan, Franklin Hayes ibaira erori zen, Robinson ur-jauzietan, eta espedizio-kide batek atera behar izan zuen, handik 90 metrora.\n1819 eta 1822 artean, 20 gizonetik 11 galdu zituen. Gehienak goseak jota hil ziren, baina hilketa bat ere egon zen, eta kanibalismo-susmoak ere bai. Bizirik iraun zutenek likena jan behar izan zuten, eta saiatu ziren euren larruzko botak ere jaten. Hori zela-eta, handik aurrera jende askok deitzen zion Franklini \u201cbere botak jan zituen gizona\u201d.\n1823: ezteia eta hirugarren espedizioa Artikora.\n1823an, Ingalaterrara itzulita, Franklin ezkondu zen Eleanor Anne Porden poetarekin. Hurrengo urtera Eleanor Isabella alaba jaio zitzaien. Emaztea 1825ean hil zen, tuberkulosiak jota.\n1825ean, Franklin abiatu zen Artikora, bere hirugarren espedizioan. Orduko hartan, helburua zen Mackenzie ibaiaren ahoa, nondik abiatuko baitzen mendebaleko kostalderantz, eta, ahal izanez gero, bat egin Frederick William Beechey esploratzailearekin, zeinak iparrekialderantz egingo baitzuen Bering estugunetik abiatuta. Franklinekin zihoan John Richardson, zeinak Mackenzie ibaitik ekialderantz egingo zuen, Coppermine ibaiaren ahoraino. Orduko hartan hornidurak hobeto antolatuta zeuden, seguruenik Peter Warren Dease-k kudeatu zituelako, berau Hudson\u2019 Bay konpainiakoa.\nGreat Slave lakura iritsita, Franklinek 1.600 km. egin zituen Mackenzie ibaian behera, eta 1825eko abuztuaren 16an bihurtu zen bigarren europarra ibaiaren ahora iritsi zena. Han bandera-masta bat eraiki zuen, Parry-rentzako zenbait gutunekin. Negua igarotzera Great Bear lakura itzuli zen, Fort Franklin-era. Hurrengo udan ibaian behera egin zuen, eta aurkitu zuen itsasoa izoztuta. Ehunka km. egin zituen mendebalera, baina 1826ko abuztuaren 16an amore eman, eta itzuli egin zen Fort Franklin-era. 1827ko otsailaren 20an handik alde egin, eta igaro zuen hurrengo negua eta udaberria Fort Chipewyan-en. 1827ko irailaren 1ean Liverpool hirira ailegatu zen.\n1828ko azaroaren 5ean Jane Griffin gaztearekin ezkondu zen, bere lehen emaztearen laguna eta bidaiari nekaezina. 1829ko apirilaren 29an George IVak zaldun izendatu zuen, Sir izendapenarekin, eta urte berean, Frantziako Geografia Elkartearen urrezko domina jaso zuen.\n1837: Tasmaniako gobernadore.\n1837an Franklin gobernadore izendatu zuten, Tasmaniakoa (garai hartan, Van Diemen\u2019s Land deitzen zen). Gogor saiatu zen Tasmaniako gizarte antolakuntza eguneratzen, baina bertako kolonoek kontra egin zioten, batez ere haren idazkariak, John Montagu. 1843an, kendu egin zuten kargutik.\nFranklin iritsi zen Londresera 1844ko ekainean, haserre eta lan barik, justu Almirantegoa prestatzen ari zenean espedizio handi bat Artikora. Emazteak bultzatuta, eta Tasmaniako umiliazioa garbitu guran, Franklinek senperrenak eta bost egin zituen espedizio haren zuzendaritza lortze aldera, nahiz eta ordurako 58 urte zituen.\n1845: Ipar-mendebaldeko pasaiaren bila.\nFranklinek Artikora egindako bigarren espedizioak utzi zituen 500 km. baino gutxiago esploratu barik hango kostaldean. Britainiarrek erabaki zuten Artikora beste espedizio bat bidaltzea, ondo hornitua hori bai, Ipar-mendebaldeko pasaiaren mapa egiteko. Sir James Clark Ross-ek ezetz esan ondoren, eta beste zenbait aukera baztertuta, Franklinek jaso zuen gonbita espedizio-buru izateko, nahiz eta ordurako 59 urte zituen.\nOfizial gazteago bati, James Fitzjames kapitainari, eman zitzaion \"HMS Erebus\" ontziaren agintea, Franklin zelarik espedizio osoaren buru. Francis Crozier kapitaina, zeinak 1841-1844 urteetan agindu zuen \"HMS Terror\" ontzia Ross-ek Antartikora egindako espedizioan, berriro izendatu zuten \"Terror\" ontziko buru. Franklinek jaso zuen agintea 1845eko otsailaren 7an, eta jaso zituen agindu ofizialak 1845eko maiatzaren 5ean.\n\"Erebus\" eta \"Terror\" ontzi sendoak ziren, eta garai hartako aurrerapen teknologikorik aurreratuenekin hornituak. Lurrun-makina bana ezarri zitzaien, aurretik Londresko eta Croydongo Tren sarean lokomotora gisa ibilitakoak. Lurrun-makinek aukera ematen zieten ontziei beren kasa 7,4 km/h egiteko. Beste aurrerapen teknologiko batzuk ere erabili ziren, hala nola, branka indartuak burdinezko xaflekin, lurrun bidezko barne-berogailu sistema, burdinez babestutako helizeak (izotzak kalte ez zitzan), liburutegiak 1.000 bat libururekin bakoitzak, eta hiru urterako jakiak, era tradizionalean eta potoetan gordetakoak. Azken horiek esleitu zitzaizkion hornitzaile bati Franklin abiatu baino zazpi aste eskas lehenago.\nHornitzaileak 8.000 bat poto bete janari prestatu zituen arrapaladan. Kalitate-kontrolak huts egin zuen, eta, geroago jakin zenez, poto gehienak berunez soldatu ziren, \u201csoldadura lodi eta zabarrez, zeinak eragin zuen beruna potoaren barnera erortzea argizari urtua bailitzan\u201d. Horrezaz gain, ura destilatzeko sistemak berunezko hodiak zituen, erabiltzen zena edateko ura banatzeko eta bero-sistema elikatzeko. Ontzietako marinel gehienak ingelesak ziren, asko Ingalaterrako iparraldekoak; hala ere, bazeuden batzuk Irlanda eta Eskoziakoak ere. Franklin, Crozier eta Graham Gore lotinantaz kanpo, Artikoan esperientzia zuten bakarrak ziren zirujau laguntzaile bat eta izotz-patroi biak.\nEspedizioa Greenhithe-tik abiatu zen, Ingalaterran, 1845eko maiatzaren 19an, eskifaia 24 ofizialek eta 110 gizonek osatzen zutela. Bisita laburra egin zuten Stromness portuan, Orkney uharteetan, Ipar Eskozian, eta handik Groenlandiarantz abiatu ziren \"HMS Rattler\" ontziarekin eta \"Barretto Junior\" izeneko garraio-ontziarekin batera. Espedizioa abiatu aurretik, kapitainak bost gizon bidali zituen etxera \"Rattler\" eta \"Barretto\" ontzietan. Hortik aurrera, 129 gizonek osatu zuten eskifaia. Azkenengoz, 1845eko abuztuaren hasieran ikusi zuten espedizioa, Dannett kapitainak, berau \"Prince of Wales\" izeneko baleontzikoa, eta Robert Martin kapitainak, berau \"Enterprise\" baleontzikoa, ikusi zituztenean \"Terror\" eta \"Erebus\" Baffin badian, egoera aproposaren zain Lancaster itsasartean sartzeko.\n1845-1846ko negua Franklinen taldeak Beechey uhartean igaro zuen, eta bertan hiru marinel hil ziren. 1848ko irailean \"Terror\" eta \"Erebus\" izotzak harrapatuta geratu ziren Gilen Erregearen uharte ondoan, eta, uste denez, sekula ez zuten berriz ere nabigatu. Fitzjames eta Crozier kapitainek 1848ko apirilaren 25ean idatzitako ohar baten arabera, uhartean bertan utzi zena, Franklin kapitaina 1847ko ekainaren 11n hil zen. Oraingoz ez da aurkitu haren hilobia.\nBi urte igarota Franklinen berririk barik, Lady Franklin-ek presatu zuen Almirantegoa bilatze-talde bat bidal zezan. Franklinen espedizioak hiru urterako hornidurak zeramatzenez, Almirantegoak beste urtebete itxaron zuen, bilatze-kanpaina bat hasi eta 20.000 libera eskaini aurretik espedizio galduaren berri ematearren. Diruak eta Franklinen ospeak zenbait espedizio ahalbideratu zuten.\nUne batean, hamar ontzi britainiar eta bi estatubatuar abiatu ziren Artikora. Galdutakoak baino, gehiago ziren bilatzen ari zirenak. Bestetik, oso popularra egin zen \"Lady Franklinen lantua\" izeneko balada, zeinak oroitarazten zituen Lady Franklinen ahaleginak senarra bilatzeko.\n1850ean, lau espedizio elkartu ziren helburu berarekin, hiru Britainia Handikoak eta bat AEBetakoak. Batzuek bat egin zuten Beechey uhartearen inguruetan, non aurkitu ziren espedizio galduaren lehen arrastoak, tartean 1845-1846 neguko kanpaleku bat eta hiru hilobi. Artean jende gehienak uste zuen Franklin bizirik zela, eta Almirantegoak promozionatu egin zuen hura.\n1854an, Boothia penintsula aztertzen ari zela Hudson\u2019s Bay konpainiarentzat, John Rae-k jakin zuen Franklin espedizioaren benetako patuaz, zenbait ehiztari inuitekin hitz eginda. Esan zioten ontzi biak jitoan ibili zirela izotzak behartuta, eta gizonak saiatu zirela oinez leku segurura iristen, baina hotzak hil zirela; haietako zenbait, gainera, kanibalismoa baliatu omen zuten, bizirik irauteko.\nRae-ren txostena filtratu egin zen prentsara, eta sekulako eskandalua piztu zen garaiko gizarte viktoriarrean. Jendeak ez zuen sinetsi nahi beren heroiak kanibalak zirenik. Charles Dickens nobelagilea, berau Lady Franklinen lagun handia, berehala irten zen esploratzaileen defentsan, eta kondenatu zuen John Rae inuitek esandakoa sinesteagatik, gehituz askoz ere probablea izango zela inuitek eurek hil izana esploratzaileak. Hurrengo lau hamarraldietan beste 25 bilatze-espedizio antolatu ziren, emaitzarik gabe. Hala ere, espedizio haiek lan handia egin zuten Artikoaren mapa osatzeko.\n1981eko ekainean, Owen Beattie-k, berau Antropologia irakaslea Albertako Unibertsitatean, hasi zuen 10 urteko proiektu zientifikoa, eta bertako emaitzek erakutsi zuten Beechey uhartean aurkitutako hildakoak seguruenik hil zirela pneumoniak eta agian tuberkulosiak jota. Toxikologia-txostenak iradoki zuen berun-pozoitzea ere kontuan hartzeko faktorea izan zitekeela heriotz haietan.\n1997an, arrazoia eman zitzaion John Rae-k 140 urte lehenago aurkeztutako txostenari; Gilen Erregearen uhartean aurkitutako hezur-ebakiek iradokitzen zuten Franklinen zenbait gizonek kanibalismoa baliatu zutela bizirik irauteko. Ebidentziek erakutsi zuten hezurrak apurtu eta irekin egin zirela, ondoren handik hezur-muina errazago zurrupatzeko, zerbait tipikoa kanibalismoaren azken aldian. Laburbilduz, ebidentziek iradoki zuten hotzak, goseak eta gaixotasunek, eskorbutoa, pneumonia eta tuberkulosia barne, ahaztu barik berun-pozoitzea, denek batera hil zituztela Franklinen gizonak.\nLegatua.\nFranklinen taldea desagertu eta urte askoan, Viktoria garaiko hedabideek aurkeztu zuten John Franklin heroi gisa, zeinak gidatu baitzituen bere gizonak Ipar-mendebaldeko pasaiaren bila. Franklinen jaioterrian haren omenez eraikitako estatuak inskripzio bat dauka: \u201cIpar-mendebaldeko pasaiaren aurkitzailea\u201d, esaldi bat egia ez dena, baina Lady Franklinek bultzatu zuena. Londresen eta Tasmanian dauden eskulturek ere antzeko inskripzioak dauzkate.\nLeku asko izendatu dira Franklin izenarekin, hala nola, Franklin uhartea Antartikan, Franklin uhartea Groenlandian, Franklin sakona Tasmanian, Franklin itsasartea Ipar Kanadan, eta Franklin ibaia Tasmanian, kaleak eta eskolak ez aipatu arren. Austrailian, gainera, RV Franklin itsasoen ikerketarako ontziak ere haren izena darama. Franklinek bere kanadar bigarren espedizioan igaro zuen negualdiaren lekua, Deline, Kanadako Gune Historiko izendatu zen 1996an. Kanadako Ipar-mendebaldeko Lurraldeetako azpieremu bat Franklin barrutia izendatu zen.\n2009an Eskerregite zerbitzu bat egin zen Erregearen Itsas Armadaren Eskolan, Londresen, Sir John Franklinen omenezko monumentuaren eskaintza berrian. Bertan ospatu zen Erresuma Batuaren ekarpena Ipar Kanadaren mapa egiterakoan, eta ohoratu ziren aurkikuntza haien bila hil ziren guztiak. Halaber, ospakizunaren datak markatu zuen Francis McClintock-en bidaiaren 150. urteurrena, itzuli zenean Londresera tragediaren berriekin.\nOntziak aurkitu.\n2014ko irailean HMS Erebus ontziaren hondakinak aurkitu ziren urpean, O\u2019Reilly uhartearen iparrekialdean, egoera oso onean. 2016ko irailean, ostera, HMS Terror ontziaren hondakinak aurkitu ziren, Terror izeneko badian, Gilen Erregearen uhartearen hegomendebalean, hura ere egoera bikainean. Ontzi biak aurkitu ziren urteetan uste izan ziren tokietatik ia 100 km.ra. Arkeologoak uste dute, ontziak abandonatu ondoren, une jakin batean zenbait marinelek ontziratu eta gidatu zituztela orain aurkitu diren tokietara, hara iristeko uharte mordoa saihestu behar ziren-eta. Ontzien hondakinak Kanadako Gune Historiko izendatu dira."}
{"id": "281778", "revid": "105290", "url": "https://eu.wikipedia.org/wiki?curid=281778", "title": "Gastrula", "text": "Gastrula ernaldutako arrautzaren garapenaren egoeretako bat; arrautzaren zatiketa gertatzen den aldian blastula izenekoaren ondorengoa. Eratzen den gorputza hutsa da barrutik, eta barnealdeari arkenteron deritzo. Blastoporoaren bitartez kanpoaldeari lotzen zaio, eta barrunbea inguratzen duen paretak bi zelula-geruza ditu (endodermoa eta ektodermoa)."}
{"id": "281779", "revid": "512", "url": "https://eu.wikipedia.org/wiki?curid=281779", "title": "Georgios Gemistos Plethon", "text": "Georgios Gemistos Plethon (; Konstantinopla, 1355 - Peloponeso, 1450) Bizantziar filosofo eta humanista izan zen. Ferrara-Florentziako Kontzilioan (1438-1445) Eliza Katolikoa eta Bizantziokoa bat egitearen kontra azaldu zen; gerora, ordea, kredo latinoa onartu zuen. Platonismoa sartu zuen Florentzian. Haren obra nagusia, \"Legeei buruzko tratatua\", Konstantinoplako aitalehenak erre zuen."}
{"id": "281780", "revid": "512", "url": "https://eu.wikipedia.org/wiki?curid=281780", "title": "Francisco Guerrero", "text": "Francisco Guerrero (Sevilla, 1528ko urriaren 4a - Guerrero, 1599ko azaroaren 8a) espainiar musikagilea izan zen. XVI. mendeko elizako musikan, Morales bere irakaslearekin eta T. L. de Vitoriarekin batera, maisu handienetakoa izan zen. M\u00e1lagako katedraleko organo-jotzaile eta Sevillako kapera-maisu izan zen. Haren obren artean aipatzekoak dira: \"Missa defunctorum\", \"Liber Primus Missarum\" eta zenbait \"Passio\"."}
{"id": "281781", "revid": "512", "url": "https://eu.wikipedia.org/wiki?curid=281781", "title": "Artibeus lituratus", "text": "Artibeus lituratus Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281782", "revid": "512", "url": "https://eu.wikipedia.org/wiki?curid=281782", "title": "Himeji", "text": " Japoniako hiria da, Honshuko mendebaldean dagoen Hy\u014dgo prefekturako bigarren handiena. 2011ko erroldaren arabera 535.945 biztanle ditu. UNESCOk 1993an Gizateriaren Ondare izendatu zuen Himeji gaztelua.\nHistoria.\nNara Arotik aurrera Himeji Harima probintziako hiriburua izan zen eta 1600ko Sekigaharako borrokaren ondoren, Ikeda Terumasak hiriaren jabetza eskuratu zuen eta Himeji gaztelua eraiki zuen 1608an.\nMeiji berrezarkuntzarekin batera 1871ean Himeji prefetura eraiki zen baina 1876an Hy\u014dgo prefeturaren barnean gelditu zen. Himeji hiri modernoa 1889an eratu zen.\n1923an Kant\u014d eskualdean izandako lurrikara handiak Tokio suntsitu zuenean gobernuak Himeji hiriburu berri bihurtzea pentsatu zuen baina azkenean ez zen egitasmoa gauzatu.\nBigarren Mundu Gerran estatubatuarren bonbaketen helburu bihurtu zen, trenbide korapilo garrantzitsua izateaz gain bi eremu militar baitzituen. 1945eko uztailaren 3an 767 su-bonbek hiriaren %63a suntsitu zuten.\nEkonomia.\nGaur egun industria-hiri garatua da: altzairugintza, labe garaiak, industria kimikoa, oihalgintza."}
{"id": "281783", "revid": "336", "url": "https://eu.wikipedia.org/wiki?curid=281783", "title": "Marcel Marceau", "text": "Marcel Marceau (Estrasburgo, Frantzia, 1923ko martxoaren 22a - Cahors, Frantzia, 2007ko irailaren 22a) mimoa zen. Dullinen ikasle eta J. L. Barraulten laguntzaile izan zen; gero, bere konpainia sortu zuen (1947). \"Bip\" izeneko pertsonaia sortu zuen, Marceauren ondorengo mimikan eragin handia izan duena. 1958an, mimo-eskola bat sortu zuen Parisen. Egungo mimoaren eta pantomimaren berritzaile eta bultzatzaile nagusia izan zen.\n1968ko \"Barbarella\" filman antzeztu zuen."}
{"id": "281784", "revid": "105290", "url": "https://eu.wikipedia.org/wiki?curid=281784", "title": "Peristaltismo", "text": "Peristaltismoa zizarearen mugimenduaren tankerako higitzea da, gihar-zuntzak dituzten hodi-itxurako organoek (hesteek, batez ere) beren edukia aurrerantz bultzatzeko egiten dutena. Uhinak eragiten dira, eta uhin horiek bultzatuta helarazten dira, adibidez, elikagaiak hestegorritik ondesteraino, edo gernua ureterretan barrena giltzurrunetatik maskuriraino."}
{"id": "281785", "revid": "28807", "url": "https://eu.wikipedia.org/wiki?curid=281785", "title": "Peristaltismoa", "text": ""}
{"id": "281786", "revid": "512", "url": "https://eu.wikipedia.org/wiki?curid=281786", "title": "Artibeus obscurus", "text": "Artibeus obscurus Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281787", "revid": "56334", "url": "https://eu.wikipedia.org/wiki?curid=281787", "title": "Kaio Julio Vindex", "text": "Kaio Julio Vindex (; ? - 68) galiar jenerala izan zen. Gallia Lugdunensisko erromatar probintziako gobernaria zen, eta Neron enperadorearen kontrako matxinada baten buru izan zen. 68. urteko martxoan hasi zen matxinada, eta haren ondorioz beste batzuk sortu ziren Espainian, Afrikan eta Egipton. Erromatar osteek Germanian garaitu zuten Vindex, eta orduan bere burua hil zuen."}
{"id": "281788", "revid": "28807", "url": "https://eu.wikipedia.org/wiki?curid=281788", "title": "Gaius Iulius Vindex", "text": ""}
{"id": "281789", "revid": "512", "url": "https://eu.wikipedia.org/wiki?curid=281789", "title": "Wakayama", "text": " Japoniako hiria eta portua da, bai eta izen bereko prefekturako hiriburua ere. 2010ko erroldaren arabera 396.554 biztanle ditu.\nGeografia.\nHonshuko uhartearen hegoaldean dago, Kii itsasartearen ertzean. Kinokawa ibaiak bitan banatzen du hiria eta bertan itsasoratzen da. Hiriaren lurren iparraldeko eremua dago populatua, izan ere Osakako prefeturarekin muga egiten baitu. Hegoaldeko lurretan nekazal giroa nagusitzen da. Hiriaren mendialdean dagoen Kiimidera parkean tenpluak daude eta bertatik hiriaren ikuspegi itzela dago.\nHistoria.\nWakayaman izan zen lehen gaztelua \u014cta gaztelua izan zen. 1585 urtean Toyotomi Hideyoshik erasotu Negoro-jiko setioaren ondoren tenplu hartako monjeak bertan babestu zirenean. Hideyosik mendietako ubide eta puytzuak bertara bideratu zituen eta uholdeak gaztelua suntsitu zuen. Horrela eskuratu zuen gaztelua eta monje gerlariek errenditu eta \"seppuku\" bidez beren buruaz beste egin zuten.\nToyotomi Hideyoshiren anaia zen Toyotomi Hidenagak gaztelu berria eraiki zuen, Wakayama gaztelua. 1600 urtean Tokugawatarren esku gelditu zen Asano Yoshinagaren gidaritzapean. 1615ean Osakatik gaztelua berreskuratzera etorri ziren 3.000 soldadu baina gazteluan 5.000 zeuden eta erasoa ezereztatu zuten.\nGazteluaren inguruan herria eratuz joan zen, gazteluaren izena hartu zuena. Edo Aroan garrantzia hartuz joan zen eta gazteluko bosgarren jauna zortzigarren Tokugawa shogun bihurtu zen, Tokugawa Yoshimune hain zuzen ere.\nWakayama hiria 1889ko apirilaren 1ean eratu zen. Bigarren Mundu Gerran bonbaketak jasan zituen eta besteak beste gaztelua ere suntsitua izan zen. Gaur egungoa berreraikuntza bat da beraz.\nEkonomia.\nIndustria (petrolio-findegiak, altzairugintza, kimika-industria, ehungintza, zurgintza, destilategiak) eta arrantza dira ekonomia-jarduera nagusiak."}
{"id": "281790", "revid": "512", "url": "https://eu.wikipedia.org/wiki?curid=281790", "title": "Luis Chalbaud Errazkin", "text": "Luis Chalbaud Errazkin (Baiona, 1873ko irailaren 25a - Loiola, Azpeitia, 1965eko maiatzaren 29a) euskal herritar soziologo eta legegizona izan zen. Azken Karlistadaren ondoren Baionara erbesteratu zen. Bilboko familia batean sortu zen. 1898. urtean Jesusen Lagundian sartu zen. Deustuko Unibertsitateko \"Estudios de Deusto\" aldizkariko zuzendaria izan zen. Langileriaren arazoei buruzko lanak eta Zuzenbidearen historiari buruzkoak idatzi zituen."}
{"id": "281791", "revid": "28807", "url": "https://eu.wikipedia.org/wiki?curid=281791", "title": "Luis Chalbaud Errazquin", "text": ""}
{"id": "281792", "revid": "336", "url": "https://eu.wikipedia.org/wiki?curid=281792", "title": "Francisco Cotarelo", "text": "Francisco Cotarelo (Gasteiz, 1884ko ekainaren 1a - Donostia, 1943ko azaroaren 29a) arabar pianista eta musikagilea izan zen.\nPianoko ikasketak Madrilen egin zituen (lehen saria, 1890). Ohorezko domina jaso zuen nazioarteko pianisten lehiaketan (Paris, 1911). 1913. urtean Donostiako kontserbatorioko Pianoko katedra eskuratu zuen, eta bertan jardun zuen 30 urtez. Obra ugari egin zuen pianorako eta ahotserako."}
{"id": "281793", "revid": "119347", "url": "https://eu.wikipedia.org/wiki?curid=281793", "title": "Halibut", "text": "Halibuta edo fletana (\"Hippoglossus hippoglossus\") pleuronektidoen familiako arrain gorputz-zapala da, bi begiak gaineko aldean dituena. Hezurdun arrainen artean handiena da. Sarritan mihi-arrainarekin nahasten da, baina berez familia desberdinetakoak dira.\nDeskribapena.\nBatazbeste 1'2 metrotako luzera eta 200 kg-tako pisua izaten du baina ohikoa izaten da 3 m inguru luze eta 320 kg hartzen dituzten aleak ere. Lekuan lekuko kolorea hartzen du, itsas azpiko hondarrarena gehienetan, han ibiltzen baita. Halibut gazteek kolore apalagoa dute eta pinporta ugari ere bai.\nHazkuntza moteleko arraina da. Sexu heldutasuna 8 urterekin lortzen dute arrek eta 10-11 urterekin emeek. 25-30 urte inguru bizi dira. Harrapaturiko halibut zaharrenak 50 urte zituen.\nBizilekua.\nOzeano atlantikoan aurkitzen da, 50 eta 2.000 metrotako sakonera artean. Zenbat eta halibut helduagoa hainbat eta ur sakonagoetan bizi da. Egunez arroken azpian ezkutatzen da eta gauez ateratzen da ehizatzera. Ur hotzeko itsasoetan bizi da. Bizkaiko golkoan ere bizi da.\nHalibuta igerilari ona da eta distantzia luzetako migrazioak egiteko gai da.\nEkologia.\nLarba egoeran ur azaleko planktonaz elikatzen da eta urtebete duenean itsas hondora jaitsi eta han bizi diren animalia txikiak eta arrautzak jaten ditu. Halibut helduak arrainak (bakaoilaoa, sardinzarra, paneka...), txipiroiak eta krustazeoak harrapatzen ditu. Halibut txikiagoak ere jan ditzake.\nHalibutaren harrapariak fokak eta Groenlandiako marrazoak eta orkak dira.\nErabilera.\nHalibuta asko arrantzatu izan da. Arrainaren gibelak A eta D bitamina ugari du. Hazkuntza motela duenez populazioak nabarmen jaitsi dira eta arriskuan dagoen espeziea da gaur egun. \nAspaldian halibut haztegiak eraiki dira. 2006an Kanadan, Norvegian, Erresuma Batuan, Islandian eta Txilen ezarri ziren halibut haztegiak."}
{"id": "281794", "revid": "336", "url": "https://eu.wikipedia.org/wiki?curid=281794", "title": "Hippoglossus hippoglossus", "text": ""}
{"id": "281795", "revid": "28807", "url": "https://eu.wikipedia.org/wiki?curid=281795", "title": "Fletan", "text": ""}
{"id": "281796", "revid": "119347", "url": "https://eu.wikipedia.org/wiki?curid=281796", "title": "Lope de Rueda", "text": "Lope de Rueda (Sevilla, Espainia, 1505-1510 inguruan - Kordoba, Espainia, 1565) espainiar antzerkigilea izan zen.\nBiografia.\nPasoak, antzerki-lan labur irrigarriak, herri-hizkera eta gaietan oinarrituak idatzi zituen gehienbat, eta horiek egin zuten ospetsu. Lope de Ruedaren lanaren bitartez finkatu zen Italiako eragina Espainiako antzerkigintzan. \"Las aceitunas\" (\"Olibak\") da haren paso famatuenetako bat.\nLope de Rueda euskaraz.\nEuskaraz bere paso ezagunena itzulita dago: \"Las aceitunas\", euskaraz \"Zenbatetan sagarrak?\". Itzultzailea Jose Luiz Nazabal izan zen, 1932an, eta \"Antzerti aldizkaria\"n plazaratuta, 7. zenbakia, 1932ko uztailean."}
{"id": "281797", "revid": "512", "url": "https://eu.wikipedia.org/wiki?curid=281797", "title": "Artibeus phaeotis", "text": "Artibeus phaeotis Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281798", "revid": "90204", "url": "https://eu.wikipedia.org/wiki?curid=281798", "title": "Gabriel Metsu", "text": "Gabriel Metsu flandestar margolaria (Leiden, 1629 - Amsterdam, 1667). Gerrit Douren ikasle izan zen. Harenaz gainera, Hoochen eta Rembrandten eragina dute Metsuren lanek. Familia-giroa margotu zuen, errealismo handiz. Lan aipagarri batzuk: \"Haur eria\", \"Gosaria\", \"Musika lekzioa\"."}
{"id": "281799", "revid": "105290", "url": "https://eu.wikipedia.org/wiki?curid=281799", "title": "Piranometro", "text": "Piranometroa gainazal horizontal batean jotzen duen zerutiko erradiazioa eta zehazki Eguzkiarena neurtzeko balio duen tresna da. Atalik garrantzitsuena termopila da (pare termoelektrikoaren printzipioan oinarritua). Termopilak jasotzen du beirazko bi kupula erdiesferiko igaroz iristen den erradiazioa. Piranometroa kW/m2-tan edo mV-etan kalibratzen da."}
{"id": "281800", "revid": "58701", "url": "https://eu.wikipedia.org/wiki?curid=281800", "title": "John D. Rockefeller Jr.", "text": "John Davison Rockefeller, Jr. (Cleveland, Ohio, - Tucson, Arizona, ) Estatu Batuetako finantzaria izan zen. John Davidson Rockefeller lehenaren semea zen. Aitaren filantropia-lanetan jarraitu zuen; \"Rockefeller Center\" eraikiarazi zuen New Yorken; ahalegin handiak egin zituen Nazio Batuen Erakundea New Yorkera eraman zezaten, eta artearen garapenerako laguntza ugari eman zuen."}
{"id": "281801", "revid": "336", "url": "https://eu.wikipedia.org/wiki?curid=281801", "title": "Shen Kuo", "text": "Shen Kuo edo Shen Gua (; Qiantang, 1031 - Runzhou, 1095) txinatar astronomoa, matematikaria eta entziklopedia-egilea. \"Mengxi Bitan\" lana idatzi zuen; besteak beste, iparrorratz magnetikoa lehen aldiz aipatu eta fosilen jatorriari buruzko azalpen zehatza eman zuen. Lan hartan azaldu zituen matematika, astronomia, kartografia, optika eta matematikari buruz egin zituen ikerketak ere."}
{"id": "281802", "revid": "28807", "url": "https://eu.wikipedia.org/wiki?curid=281802", "title": "Shen Kua", "text": ""}
{"id": "281803", "revid": "512", "url": "https://eu.wikipedia.org/wiki?curid=281803", "title": "Jinju", "text": "Jinju (koreeraz: \uc9c4\uc8fc) Hego Koreako hego-ekialdeko hiria da. 713 kilometro koadroko eremua du, eta 2017an 351.547 biztanle zituen. Burdinbide- eta errepide-gune garrantzitsua da. Aipagarriak dira hiri zaharreko monumentuak. Probintziako hiriburua izan zen 1895-1925 urteetan.\nGeografia.\nHerrialdearen hego-ekialdean dago, Hego Gyeongsang probintzian, Nam-chon ibaiaren ertzean, Busan hiriaren mendebaldean."}
{"id": "281804", "revid": "6327", "url": "https://eu.wikipedia.org/wiki?curid=281804", "title": "Txinju", "text": ""}
{"id": "281805", "revid": "512", "url": "https://eu.wikipedia.org/wiki?curid=281805", "title": "Artibeus toltecus", "text": "Artibeus toltecus Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281806", "revid": "512", "url": "https://eu.wikipedia.org/wiki?curid=281806", "title": "Artibeus watsoni", "text": "Artibeus watsoni Artibeus generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281807", "revid": "512", "url": "https://eu.wikipedia.org/wiki?curid=281807", "title": "Berchtesgaden", "text": "Berchtesgaden Alemaniako herria da, Bavarian kokatua. 7.597 biztanle zituen 2010ean. Bavariako Alpeetan dago, Salzburgotik 16\u00a0km-ra. Gatz-meatzeak eta negu-kirolak dira herriko ekonomiaren oinarria. Ezaguna da, batez ere, herria inguratzen duten mendietako gailur batean eraiki zuelako Hitlerrek bere \u00abArranoaren Habia\u00bb edo \"Berghof\" gordelekua; huraxe zuen egoitza maiteena, eta han egin ziren hainbat diplomazia-batzar."}
{"id": "281808", "revid": "96586", "url": "https://eu.wikipedia.org/wiki?curid=281808", "title": "Bernadette Soubirous", "text": "Santa Bernadette Soubirous, jaiotzako izenaz Marie-Bernarde Soubirous, (Lurda, Frantzia, 1844ko urtarrilaren 7a - Nevers, Frantzia, 1879ko apirilaren 16a) errotari baten alaba zena, hamalau urte zituela, Ama Birjina agertu omen zitzaion 18 aldiz. Lurdako santutegiko erromesaldiek agertze horiek dituzte oinarri. Neversko Karitateko Ahizpen Komentuan sartu zen 1866an. 1933an kanonizatu zuten. Jaieguna, Espainian, apirilaren 16a; Frantzian, otsailaren 18a."}
{"id": "281810", "revid": "28807", "url": "https://eu.wikipedia.org/wiki?curid=281810", "title": "Richard Bonington", "text": ""}
{"id": "281811", "revid": "119347", "url": "https://eu.wikipedia.org/wiki?curid=281811", "title": "H\u00e9l\u00e8ne Carr\u00e8re d'Encausse", "text": "H\u00e9l\u00e8ne Carr\u00e8re d'Encausse, jaiotzaz H\u00e9l\u00e8ne Zourabichvili (Paris, Frantzia, 1929ko uztailaren 6a - \"ibidem\", 2023ko abuztuaren 5a) historialaria, politologoa, irakaslea eta ikertzailea izan zen. Sobietar Batasuna aztertu du batik bat bere liburuetan.\nFrantses Akademiako kide izan zen 1990etik. 2023an Gizarte Zientzietako Asturiasko Printzesa Saria izan zen.\nBiografia.\nParisen jaio zen 1929ko uztailaren 6an, familia aristokratiko batean. Aita georgiarra zen, eta ama errusiar-alemaniarra. Bere jatorrizko izena H\u00e9l\u00e8ne Zourabichvili da, baina Carr\u00e8re d'Encausse bihurtu zen, ezkondu ondoren. Familia emigratzaile batean hazi zen, arbaso aristokratekin. Inguru hartan historia, literatura eta errusiar hizkuntzak landu zituen, baina gero nazionalitate frantsesa aukeratu zuen.\nZientzia Politikoetan lizentziaduna da, Parisko Ikasketa Politikoen Institutuan (\u039bPo), 1952tik. 1963an, Historia doktoratu zen, Asiako erdialdeko iraultzari buruzko tesi batekin, eta 1976an, Letrak eta Humanitateak, boltxebikeei eta nazioari buruzko lan batekin. Paris 1 Unibertsitatean Historiako Doktoretza egin ondoren, 1969an irakasle eta ikertzaile gisa hasi zen \u039bPo lanean. Han, Nazioarteko Ikerketen Zentroko Sobietar Ikasketen saila zuzendu zuen eta bere ibilbidearen zati handi bat garatu zuen. Gainera, irakaslea izan zen Brujasko Europako Ikastetxean eta bisitaria Frantziatik kanpoko zenbait unibertsitatetan.\nLan ibilbidea.\nHistorialaria den aldetik, Carr\u00e8re d'Encausse nazioarteko erreferentzia da Eslaviako azterketetan, Sobietar Batasunean (SESB) eta Errusian espezialista eta Erdialdeko Asian aditua. L'Empire \u00e9clat\u00e9 (1978) argitaratu izana mugarria izan zen bere ibilbidean; izan ere, hamar urte baino gehiago lehenago, SESB desegingo zela iragarri zuen. Aujourd'hui (Frantzia, 1978) saria jaso zuen, eta adituek Sobietar Batasunaren historiari egindako ekarpen berritzaileenetakotzat jotzen dute.\nFrantses Akademiak hizkuntza inklusiboaren eta erakundean sartzeko genero kuotaren kontra agertu da. Hain zuzen, Des si\u00e8cles d'immortalit\u00e9: L'Acad\u00e9mie fran\u00e7aise, 1635\u2013 \u2026 (2011) autoreak aurkeztu zuen Mario Vargas Llosaren hautagaitza, joan den otsailaren 9an akademiara sartu zena. Peruko Nobel sartzeak ez zuen polemikarik izan. Alde batetik, lan bakar bat frantsesez argitaratu gabe erakundean sartzen lehena zen. Baina Carr\u00e8re d'Encaussek argudiatu zuen \"\u201cVargas Llosak idazle frantses askok baino gehiago lagundu diola Frantziako kulturari\u201d.\" Peruarraren jarrera ideologikoek ere errezeloak piztu zituzten, eta idazkariak erantzun zien: \"\u201cEz gara Sobietar Batasuna. Ez da beharrezkoa doktrina bat izatea\u201d.\"\nEsparru politikoan, Frantziako Errepublikak Batasuneko kide izan zen, kontserbadorea, eta 1994an Europako Parlamentuko diputatu hautatu zuten. Besteak beste, Errusiarekiko harremanetarako ordezkaritzetan (1997 arte) eta UEko eta Errusiako Lankidetzarako Parlamentuko Batzordean (1997-1999) parte hartu zuen. Eurodiputatu izan zen 1999ra arte, Kanpo Arazoetarako, Segurtasunerako eta Defentsa Politikarako Batzordeko lehendakariordea izan zen. Gainera, Frantziako Gobernuko Artxibo Diplomatikoen Batzordeko burua izan zen.\nHogeita hamar bat titulu baino gehiago idatzi ditu, besteak beste, \"La Russie inachev\u00e9\"e (Frantzia, 2000; Errusia amaitu gabe, 2001eko Espainiako edizioan), Nouveau Cercle Interalli\u00e9 saria (Frantzia, 2000), eta \"Six ann\u00e9es qui ont chang\u00e9 le monde\" 1985-1991 (Frantzia, 2015; Sei urte hotz, Espainiako gerraren amaiera)"}
{"id": "281812", "revid": "512", "url": "https://eu.wikipedia.org/wiki?curid=281812", "title": "Centurio senex", "text": "Centurio senex Centurio generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281813", "revid": "512", "url": "https://eu.wikipedia.org/wiki?curid=281813", "title": "Joseph Eichendorff", "text": "Joseph Eichendorff (Lubowitz, Goi Silesia, 1788ko martxoaren 10a - Neisse, 1857ko azaroaren 26a) alemaniar poeta izan zen. Azken erromantizismoko lirikorik garrantzitsuenetakoa izan zen. Obra batzuk: \"Ahnung und Gegenwart\" (1810-1812, \"Susmoa eta oraina\"), \"Das Marmorbild\" (1815, \"Marmolezko estatua\"), \"Aus dem Leben eines Taugenichts\" (1826, \"Alfer baten bizitzaren pasarteak\") eta \"Das Schlo\u00df D\u00fcrande\" (1837, \"Durande gaztelua\")."}
{"id": "281814", "revid": "28807", "url": "https://eu.wikipedia.org/wiki?curid=281814", "title": "Joseph von Eichendorff", "text": ""}
{"id": "281815", "revid": "105290", "url": "https://eu.wikipedia.org/wiki?curid=281815", "title": "La Cuadrilla", "text": "La Cuadrilla zinemagintzan diharduen taldea izan zen, Luis Guridi eta Santiago Aguilar madrildarrek osatu zutena. 2000. urtea arte hiru film luze idatzi eta zuzendu dituzte elkarrekin: \"Justino, un asesino de la tercera edad\" (1995); \"Mat\u00edas, juez de l\u00ednea\" (1996); \"Atilano presidente\" (1998). Umore beltzez eta gizarte-kritika garratzez beteriko filmak dira hirurak."}
{"id": "281816", "revid": "28807", "url": "https://eu.wikipedia.org/wiki?curid=281816", "title": "Luis Guridi", "text": ""}
{"id": "281817", "revid": "28807", "url": "https://eu.wikipedia.org/wiki?curid=281817", "title": "Santiago Aguilar", "text": ""}
{"id": "281818", "revid": "105290", "url": "https://eu.wikipedia.org/wiki?curid=281818", "title": "Neotenia", "text": "Neotenia animalia heldu baten gorputzak, edo gorputzeko organo batek, gaztaroan zuen forma berean irautea da. Neotenia, ingurunearen eraginez sortzen denean, behin-behinekoa izaten da, eta enbrioia behar baino geroago garatzea du ezaugarri; arrazoiak genetikoak direnean, berriz, behin betikoa da, eta animaliak larba aldian egiten du bizitza osoa."}
{"id": "281819", "revid": "336", "url": "https://eu.wikipedia.org/wiki?curid=281819", "title": "Raipur", "text": "Raipur, hindiz \u0930\u093e\u092f\u092a\u0941\u0930, Indiako erdialdeko hiria eta izen bereko barrutiko (21.251 km2 eta 3.079.476 biztanle) hiriburua da, Chhattisgarh estatuan,\nNagpur hiriaren ekialdean dago. Unibertsitatea.\nEkonomia.\nNekazaritza-gaien merkataritza (arroza), zurgintza eta industria (nekazaritzako makineria, larrugintza, janari-industria) dira ekonomia-jarduera nagusiak."}
{"id": "281820", "revid": "336", "url": "https://eu.wikipedia.org/wiki?curid=281820", "title": "Antonio Rossellino", "text": "Antonio Rossellino (Settignano, Florentzia, 1427 - Florentzia, 1479) italiar eskultorea izan zen, Bernardo Rossellinoren anaia.\nBizitza.\nBere garaiko erretratugile ospetsuenetakoa izan zen. Estilo gozoaren jarraitzaile guztiak bezala, formen edertasuna zuen kezka nagusia, baina zenbait lanetan naturalismoa bilatu zuen, Giovanni Chelliniren bustoan esaterako. Bere obretan erretratatutako pertsonaien izaera nabarmendu zuen aurpegiko keinuen eta ezaugarrien bidez, eta antzinako erretratuen tankerako lanak ematen zuten arren, nolabait idealizatuta ageri dira ezaugarri batzuk.\nPortugal kardinalaren kapera egin zuen San Miniato al Monte basilikan, Florentziako artearen maisulana. Harenak dira, halaber, Napolin egindako \"Artzainei deia\" eta Ama Birjinaren behe-erliebeak."}
{"id": "281821", "revid": "1545", "url": "https://eu.wikipedia.org/wiki?curid=281821", "title": "Al-Tabari", "text": "Ab\u016b Ja\u02bffar Mu\u1e25ammad ibn Jar\u012br al-\u1e6cabar\u012b (, ; Amol, Tabaristan, gaur egungo Iran, 839 - Bagdad, 923) arabiar historialaria eta legegilea izan zen. Bisir baten semearen irakasle izan ondoren Egipton zehar ibili zen bidaiari, eta Bagdaden irakasle izan zen. Historiari buruzko obra handi bat (\"Profeta eta erregeen kronikak\") eta Koranari buruzko iruzkin bat (\"Tafsir\") idatzi zituen, besteak beste."}
{"id": "281823", "revid": "512", "url": "https://eu.wikipedia.org/wiki?curid=281823", "title": "Chiroderma doriae", "text": "Chiroderma doriae Chiroderma generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281824", "revid": "6327", "url": "https://eu.wikipedia.org/wiki?curid=281824", "title": "Al Tabari", "text": ""}
{"id": "281825", "revid": "6327", "url": "https://eu.wikipedia.org/wiki?curid=281825", "title": "Abu Ja'far Muhammad ibn Jarir al-Tabari", "text": ""}
{"id": "281826", "revid": "6327", "url": "https://eu.wikipedia.org/wiki?curid=281826", "title": "Muhammad ibn Jarir al-Tabari", "text": ""}
{"id": "281827", "revid": "6327", "url": "https://eu.wikipedia.org/wiki?curid=281827", "title": "Muhammad ibn Jarir al Tabari", "text": ""}
{"id": "281828", "revid": "31982", "url": "https://eu.wikipedia.org/wiki?curid=281828", "title": "Axkelon", "text": "Axkelon (hebreeraz: \u05d0\u05b7\u05e9\u05b0\u05c1\u05e7\u05b0\u05dc\u05d5\u05b9\u05df ahoskatua; arabieraz: \u0639\u0633\u0642\u0644\u0627\u0646, \"Asqalun\") Israelgo Hegoaldeko barrutian dagoen kostaldeko hiria da.\nAxkelon filistearren bost hiri nagusietako bat izan zen, Derzeto jainkoaren ohoretan eraiki zutena.\nHistoria.\nGarrantzi handiko hiria izan zen antzina eta baita Erdi Aroan ere. Erdi Aroan musulmanen mende egon zen lehenik eta kristauen mende ondoren. Saladinok deuseztatu zuen.\nEkonomia.\nLur emankorra zuen oso, eta ardoa, olioa, intxaurrak eta tipulak landatzen ziren bertan.\nHerri eta hiri senidetuak.\nAxkelonek honako herri senidetuak ditu:"}
{"id": "281829", "revid": "6327", "url": "https://eu.wikipedia.org/wiki?curid=281829", "title": "Ascalon", "text": ""}
{"id": "281830", "revid": "105290", "url": "https://eu.wikipedia.org/wiki?curid=281830", "title": "Aures", "text": "Aures Aljeriako mendi-eskualdea da, Saharako Atlasaren ekialdean dagoena, Batna probintzian (Xelia mendia, 2.328 m).\nBerbereek jendeztatua, herri honen babeslekua izan da historian zehar, kanpoko inbasioak itsasertzeko lurraldeez jabetutakoan. Hiri nagusiak: Arris, Batna, Khenxela, Tazult, Timgad (garrantzizko aztarnategi arkeologiko erromatarra). Oasiak: Biskra, El Kantara."}
{"id": "281832", "revid": "6327", "url": "https://eu.wikipedia.org/wiki?curid=281832", "title": "Awras", "text": ""}
{"id": "281833", "revid": "1545", "url": "https://eu.wikipedia.org/wiki?curid=281833", "title": "Bonaventura Cavalieri", "text": "Bonaventura Cavalieri Italiar apaiz jesuita eta matematikaria (Milan, 1598 - Bolonia, 1647ko azaroaren 30a). Galileoren ikaslea izan zen. Matematika irakatsi zuen Bolonian (1629). Astronomia, trigonometria esferikoa eta kalkulu logaritmikoa landu zituen batez ere. Zenbaki zatiezinen teoria azaldu zuen \"Geometria indivisibilibus continuorum quadam nova ratione promota\" lanean (1635)."}
{"id": "281834", "revid": "512", "url": "https://eu.wikipedia.org/wiki?curid=281834", "title": "Chiroderma improvisum", "text": "Chiroderma improvisum Chiroderma generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281835", "revid": "28807", "url": "https://eu.wikipedia.org/wiki?curid=281835", "title": "Bonaventura Francesco Cavalieri", "text": ""}
{"id": "281836", "revid": "336", "url": "https://eu.wikipedia.org/wiki?curid=281836", "title": "Philippe Nericault Destouches", "text": "Philippe Nericault Destouches (Tours, Frantzia, 1680ko apirilaren 9a - Fortoiseau, Frantzia, 1754ko uztailaren 4a) frantsesezko antzerkigilea eta diplomatikoa izan zen. Komedia klasikoa landu zuen. Bere maisulana \"Le Glorieux\" (1732, \"Harroa\") komedia da. XVIII. mendeko Frantziako antzerkigilerik onenetakoa izan zen ezbairik gabe. Beste obra batzuk: \"L\u00b4Irr\u00e9solu\" (1713), \"Le M\u00e9disant\" (1715) eta \"Le Philosophe mari\u00e9\" (1727, \"Filosofo ezkondua\")."}
{"id": "281837", "revid": "336", "url": "https://eu.wikipedia.org/wiki?curid=281837", "title": "Kurt Eisner", "text": "Kurt Eisner (Berlin, Prusia, 1867ko maiatzaren 14a - Munich, Alemania, 1919ko otsailaren 21a) alemaniar politikaria izan zen.\nBiografia.\nJudua zen jatorriz, eta aldizkari eta egunkari sozialistak argitaratu zituen Berlinen, Nurenbergen eta Munichen. 1918ko urrian, Bavariako monarkiaren aurka altxatu, Errepublika aldarrikatu eta bertako Lehen Ministro eta Kanpo Arazoetarako ministro izan zen. Ofizial erregezale batek hil zuen."}
{"id": "281838", "revid": "23317", "url": "https://eu.wikipedia.org/wiki?curid=281838", "title": "Akain-belar", "text": "Akain-belarra (\"Ricinus communis\") euforbiazeoen familiako belar-landare luzea da, lurralde epeletan urtekoa, eta lurralde beroetan iraunkorra dena. Hosto zabalak eta lore txiki gorriak ditu. Oso hazi oliotsua du (% 80). Heste-aringarri gisa erabili izan da olio hori, alegia, errizino-olio ezaguna. Berez Afrikakoa da, baina klima epeleko eta beroko herrialde askotara zabaldu du gizakiak.\nDeskribapena.\nAkain-belarra izena badu ere zuhaixka bat da. Zurezko enbor eta adarrak itu, barrutik hutsik daudenak. Adarrak, pezioloak eta kasu batzuetan hostoak gorrindol kolorekoak izaten ditu eta sarritan hauts zuri batek estaltzen ditu.\nHostoak ioso handiak dira, palmatuak eta 5-9 lobulu izaten dituzte. Hostoen ertzak horzkatuak daude. Pezioloa luzea izan ohi da.\nLoreek infloreszentzia handiak osatzen dituzte. Lore arrak infloreszentzien azpialdean kokatzen diraa eta lore emeak infloreszentzien gainaldean. Ia urte guztian izaten du loraldia.\nFruitua globularra da eta arantzaz estalirik dago. Hiru atal ageri ditu eta bakoitzak hazi bat gordetzen du. Errizina izeneko toxina bat du, albumina motako proteina da. Fruitua lehortzen denean palanka baten bidez hazia hamar metrotara jaurtitzen du. Horrela lortzen du landareak hedatzea.\nHedapena.\nKlima epel edo beroa atsegin du, izozterik izango ez duena. Aintzinatik erabili izan denez mundu guztian hedaturik dago. Dirudienez Etiopian du jatorria.\nKanarietan adibidez espezie inbaditzailea da. Azkar hedatzen ari da eta bertako espezie endemikoak mehatxatuta daude.\nErabilera.\nHaziak oso toxikoak dira errizina izeneko albumina ugari dutelako. Hazi gutxi batzuk murtxikatuz gero gastroentgeritis latza sor daiteke. Deshidratazio horrek gibela eta giltzurrunak kaltetu ditzake eta kasu larrienetan heriotza eragin ere bai. Ezagutzen den toxina biologiko indartsuenetako bat da.\nHaziak zukutuz eta ondoren errizina suntsitzeko berotuz errizino-olioa ateratzen da. Duen azido rizinoleikoagatik libragarri ezagunenetakoa da. Oso zapore txarra du hala ere.\nErrizino-olioak baditu margo eta bernizen industrian ere erabilerarik, bai eta lubrikatzaile eta balazta likidoen ekoizpenean ere.\nLorategietan ere erabiltzen da landare polita delako."}
{"id": "281839", "revid": "28807", "url": "https://eu.wikipedia.org/wiki?curid=281839", "title": "Errizino", "text": ""}
{"id": "281840", "revid": "56334", "url": "https://eu.wikipedia.org/wiki?curid=281840", "title": "Arthur Kornberg", "text": "Arthur Kornberg (Brooklyn, New York, 1918ko martxoaren 3a - Stanford, 2007ko urriaren 26a) Estatu Batuetako biologoa izan zen.\nWashingtongo Unibertsitateko Mikrobiologia Saileko irakaslea izan ondoren (1953-1959), Stanford Unibertsitateko Biokimika Saileko irakaslea izan zen. Medikuntzako Nobel Saria eskuratu zuen 1959. urtean, Severo Ochoarekin batera, azido nukleikoen sintesi artifiziala egiteagatik."}
{"id": "281841", "revid": "119347", "url": "https://eu.wikipedia.org/wiki?curid=281841", "title": "Maxixatzen Euskaldunon Elkartea", "text": "Maxixatzen Euskaldunon Elkartea Azkoitiko (Gipuzkoa) euskara elkartea da, 1996an sortua. Haien lehen ekimena \"Maxixatzen\" aldizkaria sortzea izan zen. 1996an, lagun talde bat elkartu eta euskara hutsezko aldizkaria argitaratzen hasi ziren, hilean behin, eta etxez etxe doan banatzeari ekin zioten. Herriko merkatariei esker finantziatu zen proiektua bere hastapenetan. Haietaz gain, bazkideek osatu dute elkartearen beste oinarri sendoa urteetan zehar. \nHistoria.\nMaxixatzen aldizkariaren lehen alea 1996ko abuztuaren 14an kaleratu zen, herriko festen (Andramaixek) bezperan. Lagun talde batek euskarazko herri aldizkaria sortzearen ideia hura gauzatu zuenean artean ez lokalik, ez materialik ezta plangintza argirik ez zutenean. Garai hartan Maxixatzen euskara elkarteak kudeatzen zuen aldizkaria eta hura zen euren zereginik nagusiena. Guztira 2.500 ale inguru banatzen ziren Azkoitiko herritarren artean, beti ere doan. Herriko merkatarien eta bazkideen ekarpenei esker finantzatu izan da proiektua. Denborarekin iritsiko ziren Azkoitiko Udalaren, Gipuzkoako Foru Aldundiaren eta Eusko Jaurlaritzaren diru-laguntzak ere. \u00a0\nSortu eta gutxira, Topagunea euskara elkarteen federazioaren parte izatea erabaki zuen Maxixatzenek. Gainera, 1998an, kultur ekimenak antolatzen hasi zen Azkoitiko euskara elkartea: kontzertuak, bertso-saioak, hitzaldiak eta abar. Bere kabuz zein Topaguneak koordinatutako \"Kultur Errota\" zirkuituaren baitan antolatzen zituen ekimenak. Aldi berean, euskara babesteko hainbat egitasmo bultzatu izan ditu elkarteak, hala nola, Korrika, Bai Euskarari dinamika, Errigora, Euskaraldia\u2026 Azkoitiko Euskara Mahaiaren parte ere bada Maxixatzen, eta herrian euskarak izan duen egoera ikertu eta datuak biltzen ere aritu da azken urteetan, besteak beste, soziolinguistika ikerlanak sustatuz eta kale-erabilerari buruzko txostenak osatuta.\nBi liburu ere argitaratu ditu Maxixatzenek mende laurdeneko ibilbidean: Lander Mujika Garmendia, Haritz Elorza Lasa, \"Azkoitiko gaitzizenak\" (2004); eta ASKOREN ARTEAN: \"Azkoititik begiratuta, 1996-2006\" (2006). Azken urteetan, \"Maiatzeko Lorak\" eta \"Orbel Jokoak\" ekimenak antolatu izan ditu euskara elkarteak, baita Azkoitiko Udalarekin elkarlanean antolatutako liburu azoka bat ere.\n1996an aldizkariaren lehen zenbaki hura kaleratu zenetik, Maxixatzenen komunikabide proiektuak aldaketa asko ezagutu ditu. Aldizkaria hamabostekaria izatera pasatu zen lehenengo, eta astekaria gero, 2003ko udazkenean. 2009an, aldiz, zailtasunek eraginda, komunikabidearen aldi baterako etena iritsi zen. Nahiz eta herri komunikabide proiektuak etena izan, taldeak barne dinamikan jarri zuen indarra eta euskara elkartea berritzen eta \u00a0sendotzen asmatu zuen. \n2015. urtean berrekin zion elkarteak komunikabideari. Berrikuntzekin kaleratu zen Maxixatzen; izan ere, aldizkariaz gain, maxixatzen.eus atari digitalarekin nahiz sare sozialekin aurkeztu zen herrian. 2020. urtetik Maxixatzen herri komunikabidea ez dago euskara elkartearen baitan, Urolako Komunikazio Taldearen (UKT) baitan baizik. Baleike, Erlo Telebista, Karkara, Urola Kostako Hitza eta Uztarria-rekin batera tokiko sei komunikazio proiektu solteren lekuan, komunikazio proiektu sendo bat osatu zuten orduan. "}
{"id": "281842", "revid": "336", "url": "https://eu.wikipedia.org/wiki?curid=281842", "title": "Menonita", "text": "Menonitak Menno Simonsen (1496\u20131561) doktrina jarraitzen duen anabaptista taldeak dira. Holandan dago menoniten jatorria, baina gaur egun Estatu Batuetara, Kanadara, Mexikora, Erdialdeko Amerikara eta Hego Amerikara hedatu dira. Nekazaritzan lan egiten dute; guztiz bakezaleak dira, ez dute soldaduskarik egiten eta ez dute inolako armarik erabiltzen.\nGaur egun, 2.100.000 jarratzaile ditu kristautasunaren adar honek."}
{"id": "281843", "revid": "512", "url": "https://eu.wikipedia.org/wiki?curid=281843", "title": "Chiroderma salvini", "text": "Chiroderma salvini Chiroderma generoko animalia da. Artiodaktiloen barruko Stenodermatinae azpifamilia eta Phyllostomidae familian sailkatuta dago"}
{"id": "281844", "revid": "336", "url": "https://eu.wikipedia.org/wiki?curid=281844", "title": "Metaplasia", "text": "Metaplasia, biologian, ehun bat osatzen duten zelulak beste mota bateko zelula bihurtzea eta, horren ondorioz, zelula horiek osatzen duten ehuna ere beste mota bateko ehun bihurtzea da. Gorputzeko gertakari berezi bat da eta kalteak sor ditzake (tumoreak, adibidez), metaplasiaren ondorioz sortzen den ehun berria ez baita gorputzeko parte horri berez dagokiona."}
{"id": "281845", "revid": "93330", "url": "https://eu.wikipedia.org/wiki?curid=281845", "title": "Manuel Jose Mitxelena Kamio", "text": "Manuel Jose Mitxelena Kamio (Izengoitia: Eperra) gipuzkoar bertsolaria izan zen (Oiartzun, 1825 - \"ib.\", 1906).\nBiografia.\nOiartzungo Aiendola baserrian jaio zen. Karlisten Bigarren gerratean parte hartu zuen liberalen alde. Ameriketara joana zen. Atez ate eskean ibili zela ere jaso da. Jaiotetxearen jabegoarengatik senideekin haserretu zen. Ezagunak dira gai horri buruz jarritako bertsoak. Antonio Zabalak Eperraren bertsoak bildu eta \"Oiartzungo bost bertsolari \"(1973) izenburuko liburuan argitaratu zituen."}
{"id": "281846", "revid": "1545", "url": "https://eu.wikipedia.org/wiki?curid=281846", "title": "Pierre Varignon", "text": "Pierre Varignon (Caen, Frantzia, 1654 - Paris, Frantzia, 1722ko abenduaren 23a) matematikaria izan zen. Frantziako Zientzien Akademiako kide izan zen. Kalkulu infinitesimalaren sortzaileetako bat da. Bera izan zen abiadura birtualen printzipioa azaldu zuen lehena, indar elkarreragileen osaera aztertu zuen, eta momentuaren teoria osoa proposatu zuen.\nObra nagusia: \"Nouvelle m\u00e9canique\" (1725)."}
{"id": "281847", "revid": "512", "url": "https://eu.wikipedia.org/wiki?curid=281847", "title": "Carlos Villasol", "text": "Carlos S\u00e1nchez Villasol (Portugalete, Bizkaia, 1961) bizkaitar musikagilea eta musika-kritikaria da.\nBiografia.\nGaur Egungo Musika Garaikidearen Jardunaldi Hispanoamerikarren zuzendaria da, eta Espainiako Kultura Ministerioan, Musika Garaikidearen Zabalkunderako Zentroko koordinatzailea. Hainbat egunkari eta aldizkaritako lankide izan da, eta \"New Grove Dictionary of Music and Musicians\" delakoan parte hartu du. Konpositore bezala, areto-musika, musika instrumentala, ahots-musika generoak eta orkestra-arloa jorratu ditu."}
{"id": "281848", "revid": "28807", "url": "https://eu.wikipedia.org/wiki?curid=281848", "title": "Carlos S\u00e1nchez Villasol", "text": ""}
{"id": "281849", "revid": "58663", "url": "https://eu.wikipedia.org/wiki?curid=281849", "title": "Vi\u00f1a del Mar", "text": "Vi\u00f1a del Mar (gaztelaniaz ahoskatua) Txileko erdi-mendebaleko komuna eta hiria da, Valpara\u00edso eskualdean dagoena. Herrialdeko laugarren hiririk populatuena da, 324.836 biztanleekin (2012). Bestela, Valpara\u00edsoko metropoli-gunea osatzen du beste 4 udalerrirekin batera (Valpara\u00edso, Conc\u00f3n, Quilpu\u00e9 eta Villa Alemana).\nIndustria (janari-industria, ehungintza, petrolio-findegiak, kimika-industria) eta batez ere turismoa (hotelak, kasinoa, hondartzak, museoak, antzokiak, hipodromoa) dira ekonomia-jarduera nagusiak. Nitratoa eta kobrea esportatzen ditu.\nKultura.\nVi\u00f1a del Marko Nazioarteko Kantu Jaialdia hiri honetan 1960tik antolatzen dute Quinta Vergarako parkean, Latinamerika osoko jaialdirik garrantzitsuena izanda. Oihartzun ekonomiko handia dauka."}
{"id": "281850", "revid": "15251", "url": "https://eu.wikipedia.org/wiki?curid=281850", "title": "Yakintza", "text": "Yakintza 1933an, Gipuzkoako Aldundian, \"Euskaltzaleak\" elkartearen babespean, sortu zen euskal kultura-aldizkaria izan zen.\nEuskaraz eta gaztelaniaz ateratzen zen, bi hilabetez behin. Jose Ariztimu\u00f1o Olaso (\u00abAitzol\u00bb ezizena zuena) izan zen zuzendaria. Hogeita bat ale atera ziren; 1936ko maiatz-ekainekoa izan zen azkena. Gerra aurreko Pizkunde mugimenduaren aldizkaria izan zen."}
{"id": "281851", "revid": "336", "url": "https://eu.wikipedia.org/wiki?curid=281851", "title": "Walter Eucken", "text": "Walter Eucken (Jena, 1891ko urtarrilaren 17a - Londres, 1950eko martxoaren 20a) alemaniar ekonomialaria izan zen.\nFriburgoko Unibertsitateko irakasle izendatu zuten 1927. urtean, eta hiri horretako eskola neoliberaleko maisu garrantzitsuenetakoa izan zen. Bere ideia neoliberalak gogor kritikatu zituen Schneiderrek. Harena da \"Grundlagen der National\u00f6konomie\" obra (1941, \"Ekonomia nazionalaren oinarriak)\"."}
{"id": "281852", "revid": "512", "url": "https://eu.wikipedia.org/wiki?curid=281852", "title": "Chiroderma trinitatum", "text": "Chiroderma trinitatum Chiroderma generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281853", "revid": "512", "url": "https://eu.wikipedia.org/wiki?curid=281853", "title": "Filemon (poeta)", "text": "Filemon, grezieraz \u03a6\u03b9\u03bb\u03ae\u03bc\u03c9\u03bd \"Phil\u00eam\u00f4n\" (Sirakusa, Sizilia, K.a. 362 - Pireo, Grezia, K.a. 262) Antzinako Greziako poeta komikoa izan zen.\nBiografia.\n330. urte inguruan hasi zen idazten eta 262ra arte jarraitu zuen lanbide horretan. 100 antzerki inguru idatzi zituen, baina zati batzuk besterik ez dira geratu, bizitasunez eta munduaren ezagutzaz beteak. Menandrok baino ospe handiagoa izan zuen Atenasen."}
{"id": "281854", "revid": "10891", "url": "https://eu.wikipedia.org/wiki?curid=281854", "title": "Manuel Guti\u00e9rrez N\u00e1jera", "text": "Manuel Guti\u00e9rrez N\u00e1jera (Mexiko Hiria, 1859ko abenduaren 22a - \"ibidem\", 1895eko otsailaren 3a) Mexikoko poeta izan zen.\nBiografia.\nErromantizismotik modernismorako bidea egin zuen, Rub\u00e9n Dar\u00edori aurre hartuz. Bere poesiarik ezagunenak honakoak dira: \"Non omnis moriar\", \"Para entonces\", \"Desconocida\", \"Mariposa\", \"Odas breves\". Baina hitz lauz ere egin zituen lan batzuk: \"Cuentos de color de humo\" eta \"Cuentos fr\u00e1giles\" (1883)."}
{"id": "281855", "revid": "28807", "url": "https://eu.wikipedia.org/wiki?curid=281855", "title": "Manuel Gutierrez Najera", "text": ""}
{"id": "281856", "revid": "1545", "url": "https://eu.wikipedia.org/wiki?curid=281856", "title": "Quentin Metsys", "text": "Quentin Metsys (Lovaina, 1466 - Anberes, 1530) flandriar margolaria izan zen. Errealismo flandriarra eta Leonardo da Vinciren Errenazimentu aurreko berrikuntzak bateratu zituen. Egin zituen lanen artean hauek ditu aipagarrienak: \"Kristo bedeinkatzen\", \"Ama Birjina eta Haurra\" (1513), \"Gerezien Ama Birjina\", \"Santa Anaren familia\" (1509), \"Kristoren ehorzketa\" (1511), \"Erasmo\", \"Mailegu-emailea eta emaztea\" (1514)."}
{"id": "281857", "revid": "336", "url": "https://eu.wikipedia.org/wiki?curid=281857", "title": "Patroklo", "text": "Patroklo () Troiako gerrako heroia, Menezioren semea eta Akilesen laguna. Akilesek bere armak utzi zizkion Troiako gerran borrokatzeko; Patroklo Troiako harresietaraino iritsi zenean Hektorrek hil zuen eta Akilesen armak kendu zizkion. Laguna mendekatzeko Hektor hil zuen Akilesek; hilobia ere eraiki zion eta hileta ikusgarriak egin."}
{"id": "281858", "revid": "512", "url": "https://eu.wikipedia.org/wiki?curid=281858", "title": "Rikardo Chichesterkoa", "text": "Rikardo Chichesterkoa (Droitwich, Worcestershire, c. 1197 - Dover, Kent, ), Richard Wyche jaioa, ingeles elizgizona izan zen. Parisen eta Oxforden egin zituen teologiako ikasketak eta 1244an egin zuten Chichesterko apezpiku, Henrike III.aren gogoaren kontra. Erregearen aurka borrokatu zen hil arte. 1262an egin zuten santu. Jaieguna apirilaren 3an ospatzen da."}
{"id": "281860", "revid": "512", "url": "https://eu.wikipedia.org/wiki?curid=281860", "title": "Ruaidr\u00ed Ua Conchobair", "text": "Ruaidr\u00ed Ua Conchobair (c. 1116 - Corrib aintziratik hurbil, Galway, Irlanda, 1198ko abenduaren 2a) Irlandako azken errege handia izan zen, 1156-1186 urteetan. Ingalaterrako errege Henrike II.aren nagusitasuna onartu behar izan zuen, eta harekin izenpetu behar izan zuen Windsorko hitzarmena 1175ean. Independentzia berreskuratu nahi izan zuen Joan printzearen agintaldiaren hasieran, baina ez zuen lortu."}
{"id": "281861", "revid": "28807", "url": "https://eu.wikipedia.org/wiki?curid=281861", "title": "Roderic O\u00b4Connor", "text": ""}
{"id": "281862", "revid": "28807", "url": "https://eu.wikipedia.org/wiki?curid=281862", "title": "Rory O'Connor", "text": ""}
{"id": "281863", "revid": "512", "url": "https://eu.wikipedia.org/wiki?curid=281863", "title": "Chiroderma villosum", "text": "Chiroderma villosum Chiroderma generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281864", "revid": "512", "url": "https://eu.wikipedia.org/wiki?curid=281864", "title": "Johann Jakob Balmer", "text": "Johann Jakob Balmer (Lausana,1825eko maiatzaren 1 - Basilea, 1898ko martxoaren 12a) fisikari suitzarra izan zen. Gas goriek jaurtitzen dituzten argi-espektroak ikertu zituen, eta 1885ean bere izena daraman formula aurkitu zuen. Balmerren seriea kimikan hidrogeno-atomoaren espektro-seriea da, elektroia goi mailako edozein energia-mailatatik behereneko bigarren mailara jaistean sortzen dena."}
{"id": "281865", "revid": "105290", "url": "https://eu.wikipedia.org/wiki?curid=281865", "title": "Foronido", "text": "Foronidoak (Phoronida) hodietan, banaka edo taldean bizi diren animalia protostomoak dira.\nUr txikiko itsas hondoetan ematen dute bizitza. Isurtzen dituzten hondakinez eratzen dituzte babes-hodiak. Gorputzez luzexkak, eta zizare-itxurakoak izaten dira; aurreko aldean, ferra-itxurako egitura bat dute, biribilean bilduriko luzakinez hornitua."}
{"id": "281866", "revid": "28807", "url": "https://eu.wikipedia.org/wiki?curid=281866", "title": "Foronideo", "text": ""}
{"id": "281867", "revid": "336", "url": "https://eu.wikipedia.org/wiki?curid=281867", "title": "Roy Lichtenstein", "text": "Roy Lichtenstein (New York, AEB, 1923ko urriaren 27a - New York, AEB, 1997ko irailaren 29a) Estatu Batuetako margolaria izan zen.\nBiografia.\nArte ikasketak egin ondoren, New Yorken hartu zuen bizilekua. Pop Art mugimenduko aitzindaria izan zen.\n1951tik aurrera urtero egin zituen erakusketak, baina 1960-1961 arte ez zuen jendearen arreta erakarri. Espresionismo abstraktuari uko eginik, Walt Disneyren pertsonaiak erabili zituen bere lehen lanetan. Publizitateko irudi arruntenetan (\"Look Mickey\", 1961), komikietan (\"Whaam!\", 1963), egunkarietan eta telebistan aukeratu zituen bere margogaiak. 1963-1966 urteetan komikietan oinarrituta egin zituen sailak dira Lichtensteinen lanik onenak.\nTeknikaren aldetik, moldiztegiko baliabideak erabili zituen, eta oso ezaugarri berezia da haren obran puntu txikiz eginiko trama. Bere koadro komikietan oinarrituei eta koadro batzuetan oinarrituriko lanei (\"C\u00e9zanne andrearen erretratua\", 1962), gustu txarrekoak iritzi zieten kritiko batzuek, eta Estatu Batuetako gizartearen kontrako satira gogortzat beste batzuek. Telebista eta garbigailu-sail bat ere egin zuen (1961). 1964tik aurrera bizitza modernoko irudiak bigarren mailan utzi zituen, eta espresionismo abstraktuari buruzko lan ironikoak, 1930eko arte-apaindurazkoan oinarrituriko lanak eta izadi hilak landu zituen. Geroztik, arte modernoaren joera nagusiak beraren molde berezian landu zituen, modu jostari eta ironikoan interpretatuz. Litografia eta serigrafia ere landu zituen, oso egokiak baitira bere estilorako, eta brontzez ere landu zituen bere pinturetatik ateratako elementu batzuk."}
{"id": "281868", "revid": "28807", "url": "https://eu.wikipedia.org/wiki?curid=281868", "title": "Lichtenstein", "text": ""}
{"id": "281869", "revid": "58701", "url": "https://eu.wikipedia.org/wiki?curid=281869", "title": "Madrigal", "text": "Madrigala ahots batzuetarako idatziriko musika-lana da. XIV. mendean sortu zen, Italian. Madrigalaren gaia maitasunezkoa edo alegoriazkoa izaten zen gehienetan. Bizpahiru ahapaldi izaten zituen, bakoitza hiru lerrokoa, eta musika beraz kantatzen ziren, azken ahapaldia izan ezik, \"ritornello\" izenekoa; ritornelloak guztiz erritmo ezberdina izaten zuen.\nHistoria.\nBere goraldirik handiena Pizkundean eta lehen Barrokoan izan zuen. Musikalki, \"frottola\"n zuen jatorria. Hitzak italierazko gai profano dute, harmonia kontrapuntistikoa eta izaera herrikoia. Izena, oro har, Italiako XII. mendearen amaierako eta XIV. mendearen hasierako Madrigalekin lotzen da, gehienbat \"a capella\" ahotsetarako konposatuak, eta, kasu batzuetan, ahots-zatiak bikoizten dituzten instrumentuekin.\nMadrigala bere garaiko musika-forma profanorik garrantzitsuena izan zen. Bereziki XVI. mendearen bigarren erdian loratu zen. Bere hedapena Philippe Verdelot-en \"Madrigaleseko Lehen Liburua\" rekin hasi zen, Venezian 1533an argitaratua. Argitalpen honek arrakasta handia izan zuen eta formak azkar egin zuen gora, lehenik Italian, eta mendearen amaiera aldera, Europako beste herrialde batzuetara. Garrantzia galdu zuen XVII. mendearen hirugarren hamarkada inguruan, opera bezalako forma profano berrien hazkundearen ondorioz desagertu zenean, eta kantatarekin nahastu zenean.\nMadrigala bereziki estimatua izan zen Ingalaterran, 1588an Nicholas Yongeren \"Musica Transalpina\" argitaratu zenetik; hori Italiako madrigalen bilduma bat, ingelesera itzulitako testuekin. Ingalaterran Europan baino askoz bizitza luzeagoa izan zuen; konpositoreek kalitate handiko obrak egiten jarraitu zuten, Europako gainerako herrialdeetan moda galdu egon ondoren."}
{"id": "281870", "revid": "512", "url": "https://eu.wikipedia.org/wiki?curid=281870", "title": "Ectophylla alba", "text": "Ectophylla alba Ectophylla generoko animalia da. Chiropteraren barruko Stenodermatinae azpifamilia eta Phyllostomidae familian sailkatuta dago"}
{"id": "281871", "revid": "75106", "url": "https://eu.wikipedia.org/wiki?curid=281871", "title": "Paestum", "text": "Paestum Antzinako Greziako kolonia izan zen, akaiarrek Italiako penintsulan K.a. VI. mendean sortua. Italiako Salernoko probintzian dago. Erromatarren garaian, erromatar kolonia bihurturik, garrantzi handia izan zuen. Baztangaren ondorioz, ordea, hango biztanleek alde egin behar izan zuten. K.a. VI. mendeko Demeter eta Poseidonen tenpluak gorde dira.\nIrudi galeria.\n&lt;br&gt;"}
{"id": "281872", "revid": "105290", "url": "https://eu.wikipedia.org/wiki?curid=281872", "title": "Salt mendilerroa", "text": "Salt mendilerroa Pakistango Punjab lurraldeko iparraldean, Indus eta Jhelum ibaien haranen artean dago mendixka- eta muino-sail luzea da.\nGatz-harrien biltegiak daude, eta ikatza, igeltsua eta beste meak ere badira. Mendiak Kanbriaurrekoak dira. 300 km inguru luze da, ekialdetik mendebalera. Mendirik garaiena Sakesar da (1.522 m). Klima kontinentala eta lehorra da."}
{"id": "281873", "revid": "86574", "url": "https://eu.wikipedia.org/wiki?curid=281873", "title": "Vajray\u0101na", "text": "Vajray\u0101na (euskaraz: 'Diamantearen [edo Oinaztargiaren] bidea') edo tantra budismoa, Budismoaren hirugarren eskola nagusia da, Hinayana eta Mah\u0101y\u0101naren ondoren. Indian eta inguruko lurraldeetan, Tibeten batez ere, zabaldu zen. Historian, Mahayana eskolatik etorri zen, erlijioa espekulazio soiletik aldendu eta pertsonaren bizitzan txertatzeko ahalegin gisa."}
